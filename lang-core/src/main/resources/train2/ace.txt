https://ace.wikipedia.org/wiki/Amirika_Syarikat

Amirika Syarikat (AS) (bahsa Inggréh: United States of America) nakeuh saboh
neugara republik federal nyang na di wilayah Amirika Utara nyang teudong nibak
50 boh nanggroe beunagi ngon saboh distrik federal distrik nang nanggroë
Washington DC. Amirika Syarikat meuceue ngon Meksiko ngon Lhôk Meksiko blah
tunong, ngon Kanada blah utara, blah barat meuceue ngon La'ôt Pasifik ngon blah
timu ngon La'ôt Atlantik. Duwa neugara beunagi Amirika Carékat nakeuh meuklèh
ngon tanoh darat Amirika, Alaska ngon Hawaii. Alaska na di ujông barat la'ôt
Amirika Barôh, meuceuë ngon Kanada blah rot timu ngon Rusia blah rot barat nyang
geupisah ngon Seulat Bering. Salang Hawaii nakeuh pulo-pulo lam La'ôt Pasifik.

Amirika Syarikat na cit meupadum boh wilayah teritori di Pasifik ngon Karibia.
Luwah wilayah 3,79  juta mil peuet sagoe (9,83 juta km2) ngon jumeulah ureuëng
duëk na 315 juta droë. Amirika Syarikat nakeuh neugara nyang luwah keu lhèe
atawa keu peuët di dônya. Bak jumeulah ureuëng duëk, Amirika Syarikat na lam
dapeuta neugara ngon jumeulah ureuëng duëk keu lhèe paléng ramè di dônya.
Amirika Syarikat nakeuh saboh bansa nyang jeuet nibak le-le bansa ngon meumacam
reusam budaya. Karap man dum bansa na di Amirika Syarikat nyang phôn that teuka
nibak ureuëng nyang migrasi nibak ban sigom dônya. Ikeulim ngon bumoë Amirika
Carékat jeuet cit meumacam ragam, ngon neugara nyoe jeuet keu teumpat tinggai
meumacam spesies.

Bansa Indian phôn trôh u Amirika nibak Asia lam keunira 15.000 thôn nyang ka
leupah. Dudoë lam thôn 1500 M, trôh keunan bansa Iërupa ngon teuka peunyakét
ta'eun sampoe meukureuëng jumeulah bansa Indian. Migrasi ngon penjajahan bansa
Iërupa di Amirika phôn that geumula bak keunira thôn 1600, lé Imperium Britania
nyang geukheun ngon Kolonisasi Amirika.

Amirika Syarikat geubeuntôk nibak lhèe blaih boh Koloni Inggréh nyang
meubeunteuëng panyang nibak pasi La'ôt Atlantik, nyang geupeukeumang sistem
ekonomi siyasat, sistem siyasat demokrasi nyang teudong keudroë ngon meuklèh
nibak Inggréh. Meuseuliséh antara Inggréh ngon koloni-koloni nyang na di Amirika
meuseubab keu bicah Revolusi Amirika. Bak 4 uroë Buleuën Tujôh thôn 1776, ngon
pakat bulat, utôsan nibak 13 koloni Inggréh geupeunyata meureudéhka, nyang jeuet
keu punca teudong neugara Amirika Syarikat. Neugara barô nyoe meuhasé geupeutalô
Inggréh lam Prang Revolusi. Prang nyoe nakeuh prang cok meureudéhka phôn nyang
meuhasé geupeutalô keurajeuën raya Iërupa. Konstitusi nyang geunguy bak masa
nyan phôn geupeugot bak 17 uroë Buleuën Sikureueng thôn 1787; padum-padum boh
amandemen geupeugot dudoë lom nibak nyan. Siplôh amandemen phôn nyang bak
kolektif geuturi ngon Bill of Rights, geupeusah bak thôn 1791 ngon geuatô
jaminan hak-hak sipil dasar ngon hudép bibeuëh.

Ureuëng duëk aseuli Amirika nakeuh ureuëng jameun nyang geumigrasi di Asia,
phôn-phôn that geumula bak keunira 40.000 sampoë 12.000 thôn nyang ka leupah.
Padum-padum boh reusam lagèe budaya Mississippi pra-Kolumbia, ka geupeukeumang
buët meugoë nyang hayeuë bak watèe nyan, peuneudong nyang meugah, ngon
masyarakat nyang saboh padan ngon neugara. Lheuëh peunjajah Iërupa ngon ureuëng
meuniaga geumeuturi ngon ureuëng duëk aseuli, meujuta droë ureuëng duëk aseuli
nyang maté meuseubab ngon peunyakét nyang dimè le awak teuka nyan.



https://ace.wikipedia.org/wiki/I%C3%ABrupa

Iërupa nakeuh salah saboh nibak tujôh banuwa nyang na lam dônya. beunagi ateuh
jazirah barat Eurasia, Iëropa geuweuëk nibak Asia, lé kruëng Ural diplah wilayah
Pegunungan Kaukasus, Laôt Kaspia ngön Laôt Itam, lom kruëng nyang peusaboh laôt
Itam ngön Laôt Aegea.

Iëropa nakeuh banuwa keu dua ubeut lam dônya, ngön luwah10.180.000 km2 atawa 2%
nibak meubileuëng luwah bumoë. Dari lingka 50 neugara di Iëropa, Rusia nakeuh
neugara paléng luwah lom ngön meubileuëng ureung duek nyang paléng le, jicok 40%
dari banuwa (bahpih neuduëk neugara nyoë di Iëropa ngön Asia). Nanggroë Vatikan
nakeuh nyang paléng ubeut. Iëropa nakeuh banuwa keu lhèë nyang paléng le ureuëng
duëk, leuh Asia ngön Afrika, meubileuëng 733 juta atawa keunira 11% nibak
ureuëng duëk lam dônya.

Homo georgicus, nyang udép watèë 1,8 juta thôn nyang ka u likôt di Georgia,
nakeuh manusia purba nyang keu phôn jiteumeung di Iëropa. Watèë 1 juta thôn oh
leuh nyan, jiteumeung lom manusia purba nyang la'én di Atapuerca, Seupanyo.
Leunyan geupeunan manusia Neanderthal (geucok dari nan lembah Neandertal di
Jerman) jiteubiët di Iërupa 150.000 thôn nyang ka u likôt, dan gadoh dari
ceunatan fosil keunira thôn 28.000 Seugolom Masehi, sabab gadoh nyan mungkén lé
meubah iklém, Neanderthal nyan meugantoë lé manusia modèrèn, nyang leumah di
Iëropa keunira 43-40.000 thôn nyang ka u likôt.

Iërupa nakeuh beunagi daratan nyang leubèh rayek jithèë ngön nan Eurasia. Banuwa
nyoë mula phôn nibak Pegunungan Ural di Rusia, nyang peudeuh ceuë timu Iërupa
ngön Asia. Ceuë teunggara ngön Asia hana meu oh neuduëk ji. Nyang lazém nakeuh
Kruëng Ural atawa Kruëng Emba. Ceuë meupawôt ngön Laôt Kaspia, leuhnyan
Pegunungan Kaukasus, atawa Depresi Kuma-Manych, trôk an Laôt Itam; Bosporus,
Laôt Marmara, lom Dardanelles nyang peuakhé ceuë ngön Asia. Laôt Mediterania
blah teunong nyang peu cré Iëropa nibak Afrika. Ceuë röt barat nakeuh ngön
Samudra Atlantik.

Iëropa geupeuna saboh kawan keu neugara-neugara Iëropa nyang nyang jithèë ngön
nan Uni Iëropa nyang jinoë kana 28 boh neugara anggèëta.



https://ace.wikipedia.org/wiki/Peurancih

Peurancih, bak raseumi nakeuh Republik Peurancih (bahsa Peurancih: République
française), nakeuh saboh neugara nyang neuduëk wilayah metropolitanjih na di
Iërupa Barat ngon na cit meupadum boh pulo ngon wilayah dèelat di beurandéh
la'ôt banuwa nyang na di banuwa la'én. Peurancih Metropolitan meubuju banyang
dari La'ôt Mediterania sampoë u Seulat Inggréh ngon La'ôt Barôh, ngon lom dari
Rhine u La'ôt Atlantik. Ureuëng Peurancih kayém geukheun Peurancih Metropolitan
seubagoë "L'Hexagone" ("Heksagon") meuseubab rupa geometris wilayahjih.
Peurancih nakeuh saboh republik meusaboh semi-presidensia nyang hana presiden.
Ideologi utamajih geupasoë lam Deklarasi Hak Asasi Manusia ngond Ra'yat Neugara.

Peurancih Meuceuë ngon Belgia, Luksèmburg, Jeureuman, Swiss, Italia, Monako,
Andorra, ngon Spanyol. Deungon na deupartemen beurandéh la'ôt, Peurancih meubagi
tanoh ceuë cit ngon Brasil ngon Suriname (meuceuë ngon Guyana Peurancih), ngon
Sint Maarten (meuceuë ngon Saint-Martin). Peurancih meuhubông cit ngon Britania
Raya bak Terowongan Channel, nyang na dimeuyub la'ôt Seulat Inggréh.

Peurancih na tom jeuët keu salah saboh neugara nyang teuga di dônya phôn nibak
teuneungoh abad keu-17. Lheuëh nyan lom abad keu-18 ngon 19, nibak masa nyan
Peurancih ka meuhasé jipeudong keurajeuën kolonial paléng rayeuek di dônya,
meubeunteuëng wilayah keurajeuën nyan ban sipanyang Afrika Barat ngon Asia
Teunggara, ngon nyan keuh ék jibri peungarôh rayeuek bak reusam ngon siyasat
da'irah koloni jih. Peurancih nakeuh saboh neugara hayeuë, ngon ekonomi nyang
that rayeuek keu-nam (PDB nominal) atwa keu-lapan (PPP) paléng rayeuek di dônya.
Neugara nyan nakeuh that ramèe ureuëng jak kunjông di dônya, na 82 juta droe
peulancong aséng trôh keunan bak tiëp thôn (jitamong cit ureuëng meuniaga nyang
geutamong keunan han kureuëng nibak 24 jeuëm di Peurancih). Peurancih nakeuh
saboh neugara nyang rôh keu peudong Uni Eropa, ngon na wilayah paléng rayeuek
nibak mandum anggèta. Peurancih na rôh cit keu neugara peudong Majeulih
Bansa-bansa, ngon anggèta Francophonie, G8, NATO, ngon Uni Latin. Nakeuh neugara
nyan salah saboh nibak limong anggèta teutap Diwan Peuaman Majeulih Bansa-bansa;
lam bideuëng nuklir di Peurancih na 360 ulèe beureutôh aktif ngon 59 peumbangkét
listrék teunaga nuklir.

Nan "France" teuka nibak bahsa Francia Latin, nyang meuma'na "tanoh bansa Frank"
atawa "Frankland". Na meupadum boh teori keu nan Frank. Salah saboh jih teuka
nibak narit Proto Jermanik frankon nyang jipeuma'na seubagoë javelin atawa
lance, nakeuh nyan saboh seunjata baci rhom nyang nan jih Frank nyang geuturi
seubagoë francisca.

Asai nan nyang la'én nakeuh lam bahsa Jermanik jameun, Frank nyan meuma'na
"bibeuh" nyang geukheun keu sidroe lamiët. Narit nyoe mantong cit jinguy lam
bahsa Peuranci seubagoe franc, geunguy cit keu teujeumah narit "Frank" ngon mata
pèng da'irah nyan sampoë geunguy mata pèng euro bak thôn 2000.



https://ace.wikipedia.org/wiki/Afrika

Afrika nakeuh beunuwa paléng rayek keuduwa di dônya ngön paléng le ureuëng
lheuëh Asia. Luwaih wilayah 30.224.050 km2 rôh lam nyan pulo-pulo silingkajih.
Meusaho 6% bak jeumeulah luwah ruëng dônya. Ngön 1,0 miliar ureuëng duëk, nyan
jeut jipeuna 15% nibak ureuëng duëk lam dônya nyoë. Afrika ban silingkajih
dikeuliléng le La'ôt Mèditerania röt barôh, lom na chit Terusan Suèz ngön La'ôt
Mirah man sipanyang semenanjung Sinai röt timu laôt. Beunuwa nyoë chit rôh
Madagaskar lom pulo-pulo la'én. Jinoë hat di Afrika kana 54 neugara nyang ka
jiakô meudèëlat peunoh.

Narit Afrika nè jih nibak bahsa latén, Africa terra "tanoh Afri", keu
teupeuleumah röt barôh beunuwa nyoë nakeuh neuduëk sinan Tunisia, nyang jituri
seubagoë neuduëk bansa Romawi nibak Afrika. Afrika nakeuh mula phôn na
seuneuduëk manusiya, bak beunuwa nyoë manusiya leuhnyan meuluwah trôk bak
beunuwa-beunuwa laén.

Afrika nakeuh nyang paléng rayek nibak lhèë boh beunuwa nyang neuduëk jih röt
blah teunong ruëng dônya. jipeucré nibak Iërupa lé laôt Mèditerania. Afrika
meusaboh ngön Asia bak ujông timu laôt pah intang Terusan Suèz nyang luwah jih
cit 163 km.

Iklém Afrika mantöng lam kawasan tropis jitamöng chit bacut lam subtropis. Röt
barôh beunuwa nyoë chit thô that-that saweuëb sinan neuduëk gurôn-gurôn, teungöh
ngön teunong nibak beunuwa nyoë nakeuh darat nyang le savana ngön uteuën nyang
tunjai that. Afrika nakeuh beunuwa paléng that seu-uëm lam dônya, tanoh nyang
göt that thô lom meugurôn leubèh 60% nibak luwah meubileuëng bandum darat
Afrika. Suhu nyang paléng seu-uëm nyang tom meutuléh nakeuh di Libya bak thôn
1922 (58o C).

Sahara nakeuh gurôn nyang paléng luwah lam dônya, gurôn nyoë meuhalak mula phôn
bak Samudra Atlantik röt barat trôk u Laôt Mirah röt blah timu. Sahara na luwah
keunira 1/4 nibak jumeulah mandum luwah beunuwa nyoë. Jameuën dilèë, manusiya
geungui unta keugeuba barang-barang keu geupeuleupah gurôn nyang that luwah
nyoë.

Gunong-gunong di Afrika yang paléng manyang jiteumeung nakeuh Kilimanjaro,
neuduëk ji di timu Afrika Teungoh. Kilimanjaro nakeuh gunong udép nyang manyang
jih 5.895 m.



https://ace.wikipedia.org/wiki/Asia

Asia nakeuh banuwa nyang that rayek ngön ureuëng duëk that le lam dônya, neuduëk
röt blah timu ruëng dônya. nyoë rôh 8,7% nibak meubileuëng luwah ruëng dônya
ngön rôh 30% nibak luwah daratan. Ngön 4,3 miliar ureuëng duëk, nyan nakeuh 60%
nibak ureuëng duëk lam dônya bak watèë nyoë.

Ceuë Asia ngön Iërupa geupeuna ngön meula'én budaya, sabab hana ceuë geografis
nyang leubèh deuh nibak Asia ngön Iërupa, nyang meusaboh jibentôk daratan luwah
geupeunan Eurasia.

Tarèh Asia jeut takalön meubagoë tarèh bak meupadum boh dairah binèh laôt nyang
meubida, lagèë, Asia Timu, Asia Teunong, lom Timu Teungöh nyang meupawôt lé
peungarôh padang Eurasia.

Binèh panté laôt nakeuh mula phôn keu meupadum boh peuradaban nyang jithèë lam
dônya, ngön ladôm na chit dairah nyang that meukeumang peuradaban bak
binèh-binèh kruëng nyang göt that makmu. saweueb sinoë tanoh get that jitém
peuudép seunaman-seunaman, miseuë lagèë binèh kruëng Indus di India.

Tarèh Asia göt that trang deuh bak nanggroë luwa, saweub that meupeungarôh keu
da'irah-da'irah laén, lagèë ureuëng meukat awai nyang that jithèë ngön nan Jalan
Sutra, nyang meuikôt ngön peuluwah budaya, bahsa, agama, ban silingka
Afro-Eurasia. nyoë keuh saweub jithèë that. Laén lom nakeuh ureuëng ka geuteupeu
meubeudé bak watèë seuteungöh abad di Cina, nyang punca phôn na prang hayeuë
ngön ka geungui beudé.

Asia nakeuh rumoh keu kawan bahsa nyang that le. Rap mandum neugara di Asia na
geungui bahsa leubèh nibak saboh bahsa raseumi droe, lagèë ceuntô, bak etnologi,
leubèh nibak 600 bahsa geungui di Indônèsia seulaén bahsa Indônèsia nyang kajeut
keu bahsa reseumi, lom leubèh nibak 800 bahsa nyang geungui di India, lom leubèh
nibak 100 bahsa na di Filipina. Cina na le bahsa ngön dialèk tiëp provinsi nyang
meulaén.



https://ace.wikipedia.org/wiki/Mongolia

Mongolia (bahsa Mongol: Монгол Улс, (Monggol Ulus) meuhareutoë Nanggroë Mongol)
nakeuh saboh neugara nyang hana wilayah la’ôt di timu-teungoh wilayah Asia.
Mongolia meuceuë ngon Rusia di barôh ngon Rèpublik Rakyat Cina di tunong, timu,
ngon barat. Bah pih nanggroë Mongolia hana meuceuë ngon Kazakhstan, ujông barat
Mongolia meuklèh ngon ujông timu Kazakhstan bubé 38 km mantöng. Ulan Bator
nakeuh nang nanggroë nyang jeuët keu banda paléng rayek ngon 38% ureuëng
Mongolia geuduëk sinan. Sistem siyasat bak Mongolia nakeuh rèpublik meuparlemèn
(diwan).

Mongolia dilee ka tom jikuwasa lé padum-padum boh keurajeuen nomad, lagèë
Xiongnu, Xianbei, Rouran, Gökturks, ngon le lom nyang la’én. Keurajeuen Mongol
geupeudong lé Genghis Khan bak thon 1206 M. 'Oh lheueh masa dinasti Yuan, sukèë
Mongol jiriwang teuma u wilayah sot. Bak abad 16 ngon 17, peungarôh Budhisme
Tibet jitamong u Mongolia. Bak akhé abad 17, wilayah Mongolia karap jitamöng
mandum lam kuwasa dinasti Qing. 'Oh lheueh dinasti Qing rhet bak thon 1911 M,
Mongolia jipeumaklumat droejih meureudehka, tapi mantong jimuprang trôk 'an thon
1921 keu jipeugèt droejih meurdehka de-facto nibak Rèpublik China.

Bak masa away 'oh lheueh meurdehka nyang phôn, Mongolia keunong peungarôh Rusia
ngon Uni Soviet, bak thôn 1924 Rèpublik Rakyat Mongolia geupeumaklumat, ngon
siyasat bak nanggroë Mongolia laju geuseutot Uni Soviet bak watèë nyan. 'Oh
lheueh komunis rhöt bak thôn 1989 di Ierupa Timu, Mongolia geupeudong Revolusi
Demokrasi bak thôn 1990, nyang geupeujeuët cara le peureutèë , konstitusi
geupeubarô bak 1992, ngon pinah u sistem èkonomi peukan.

Ngon luwah 1.564.116 km2, Mongolia nakeuh nanggroë paléng luwah keu 19 ngon
peunadat ureuëng duëk paléng jareueng, ngon ureuëng duëk na 2,9 juta droë.
Mongolia nakeuh nanggroë nyang hana wilayah la’ôt keuduwa paléng rayek 'oh
lheueh Kazakhstan. Tanoh nyang jeuët geupula dit that, sabab wilayahjih
meupadang naleuëng, meugunong di barôh ngon barat, ngon Gurôn Gobi na di tunong.
Bube 30% ureuëng duëk pinah-pinah tinggaijih (nomad atawa semi nomad). Ugama
nyang paléng meupeungarôh nakeuh Budhisme Tibet (Budha nibak Tibet), ngon sukee
bansa nyang paleng jay nakeuh Mongol, bahpih Kazakh, Tuva, ngon sukèë nyang ubit
la’én na cit tinggai di sinan, teukeuséh siblah barat nanggroë. 20% ureuëng
duëkjih udép ngon pèng kureuëng nibak US$1,25 tiëp uroëjih.

Teumpat-teumpat praseujarah nyang peunténg nakeuh gamba guha Paleolithik (Jameun
batèë tuha) nibak Khoid Tsenkheriin Agui (Guha Biru di Barôh) di Propinsi Khovd,
ngon Tsagaan Agui (Guha Putéh) di Propinsi Bayankhongor. Teumpat meublang
Neolithik (Jameun batèë muda) na di Propinsi Dornod. Nyang lawét nyoë
geumeurumpok di barat Mongolia nakeuh teumpat tinggai simeutaran ureuëng keumawé
ngon ureuëng peucrok meunatang. Ureuëng duëk watèë Jameun Teumaga di siblah timu
Mongolia geupeukira nakeuh ureuëng Paleomongoloid (Mongolia Tuha) ngon di siblah
baratjih nakeuh ureuëng Eropid. Bak abad keu duwa SM, bak Jameun Gansa, barat
Mongolia iyub peungarôh Tamadôn Karasuk. Tanoh jirat luwah nibak abad 3-5 Jameun
Beusoë nyang dudoë geungui cit lé ureuëng Xiongnu kaleuh geumeurumpok tho
Ulaangom.

Ureuëng nomad kaleuh tinggai di Mongolia nibak jameun praseujarah, nyang nibak
masa u masa geupeugèt saboh kuwasa rayek nyang timoh gab. Nyang phon nakeuh
Xiongnu, nyang geupeusaboh lé Modu Shanyu keu peuget kuwasa di 209 SM. Dudoë
kuwasa nyoë timoh seubagoë hayeuëk keu kuwasa Masa Qin China, nyang dudoë geusak
droëjih keu peudong Bintéh Raya China nyang geujaga lé 300.000 teuntra bak
jameun Panglima Meng Tian, seubagoë peutheun droë nibak Xiongnu. Aleuh Xiongnu
rhöt, Rouran, sukèë nyang meuhubông tho ngon Mongol timoh sigohlom geupeutalô lé
Gökturk, nyang geupeutimang nanggroë Mongolia bak padum boh abad. Bak abad 7
ngon 8, Gökturk geupeupawôt le Uyghur, nyang dudoe lé Khitan ngon Jurchen. Bak
abad 10, nanggroë nyan geuplah u padum boh bansa nyang geupeuhubông le konsi
simeutaran nyang geucok ruweuëng lam paké sabé kawôm droë.

Bak prang di abad 12, sidroë ulèëbalang nan Temüjin dudoë jeut geupeusaboh
sukèë-sukèë bansa Mongol nibak Manchuria trôk Gunong-gunong Altai. Bak 1206, jih
ngon lakab Genghis Khan, jak geupimpén padum boh prang nyang geujampôh le
wilayah Asia, ngon geupeudong Keurajeun Mongol, keurajeun nyang tanohjih
meuhubông paléng rayek lam taréh dônya. Diyub aneuk cucoëjih keurajeun meuluwah
nibak Polandia di barat u Korea di timu, nibak Siberia di barôh u Lhôk Oman ngon
Vietnam di tunong, deungon luwah 33.000.000 km2, (22% nibak tanoh bumoë) ngon
ureuëng duëk leubèh nibak 100.000.000 droë. Aleuh Genghis Khan mangkat,
keurajeun geuplah jeuët keu peuët keurajeun atawa Khan, nyang aleuh Möngke
mangkat bak 1259, meuhië dong keudroë-droë. Saboh nibak Khan nyan, “Khan Rayek”
nyang wilayahjih tanoh Mongol away ngon China jeuët keu kuwasa Masa Yuan diyub
Kublai Khan, cucoë di Genghis Khan. Jih geupeudong nang nanggroë di tanoh
Beijing jinoë deungon nan Dadu. Aleuh leubèh si’abad, Yuan rhöt ngon
geupeugantoë lé kuwasa Masa Ming bak 1368, ngon ulèëbalang Mongol pluëng u
barôh. Teuntra Ming geu’usé awak Mongol u tanoh sot, geupeuhancô nang nanggroë
Mongol di Karakorum ngon banda-banda la’én, ngon geu’apoih mandum tamadôn ngon
reusam Mongol nyang ka hayeu di jameun keurajeunjih, ngon geupuduëk lom sukèë
Mongol u prang sabé droëjih.

Abad-abad aleuh nyan geupeuwareuna deungon seunoh kuwasa lé padum boh kawôm,
teukeuséh kawôm Genghis ngon kawôm tan Genghis (Oirad) ngon padum go srang brang
China (miseujih limöng go srang lé Raja Yongle). Batumöngke Dayan Khan ngon
inongjih Mandukhai Khatun geupeusaboh teuma mandum tanoh Mongol bak away abad 16
M. Di teungoh abad 16, Altan Khan nibak Tümed, cucoë di Batumöngke - kön Khan
nyang sah- timoh gab. Jih geupeudong banda Hohhot bak 1557, jih teuma merumpok
ngon Dalai Lama bak 1578 keu geupeuturi Budhisme Tibet nyang keu duwa go u
Mongolia. Abtai Khan nibak Khalkha tamöng lam ugama Budha ngon geupeudong biara
Erdene Zuu (teumpat tinggai peundita Budha) bak 1585. Cucoëjih Zanabazar jeuët
keu Jebtsundamba Khutughtu (ulèë ugama Budha/lama di Mongolia) bak 1640.

Khan Mongol nyang paléng akhé nakeuh Ligden Khan bak away abad 17. Jih meupaké
ngon sukèë Manchu lam hai hareuta rampaih nibak banda-banda China. Jih mangkat
bak 1634 watèë teungoh jak u Tibet, ngon meukeusud meuprang Manchu ngon
geupeuhancô jeuma’ah Budha Kupiah Kunèng. Bak 1636, sukèë-sukèë di Mongolia
Dalam ka geutamöng u Manchu. Sukèë Khalkha beulasah u Qing bak 1691, nyang
meuhareutoë mandum Mongolia keucuwali siblah baratjih geutamöng lam kuwasa
Beijing. Aleuh padum go prang, Keurajeun Dzungar geupeuhancô lé Qing bak
1757-1758. Amban, “ulèëbalang rayek” Manchu geupuduëk di Khüree, Uliastai, ngon
Khovd. Sukèë Manchu geumat kuwasa di Mongolia trôk thôn 1911, watèë kuwasa Masa
Qing rhöt.

Aleuh kuwasa Qing rhöt, Mongolia diyub Bogd Khan geupeumaklumat madika bak 1911.
Beuthat lagèë nyan, Rèpublik China nyang ban cit geupeumaklumat madika geukheun
Mongolia ata jih. Wilayah nyang geupeutimang lé Bogd Khan nakeuh ubé Mongolia
Luwa away. Bak 1919, aleuh Rèvolusi Oktober di Rusia, teuntra China diyub
panglima Xu Shuzeng geurawôh Mongolia. Seubagoë hasé di Prang Rakyat Rusia,
sidroë ureuëng jeulajah Rusia putéh, Baron Ungern geupimpën teuntrajih u
Mongolia bak Oktober 1920, geupeutalô teuntra China bak Niislel Khüree
(Ulaanbaatar) bak away Februari 1921. Ngon meukeusud keu peugléh mandum hayeuëk
nyang geukheun lé Ungern, kuwasa Bolshevik Rusia geupeukong kuwasa komunis
Mongolia ngon teuntrajih. Teuntra Mongolia nyoë geucok teuma wilayah Kyakhta
Mongolia nibak China bak 18 Maret 1921 ngon dudoë bak 6 Juli teuntra komunis
Rusia ngon Mongolia trok teuka u Khüree. Mongolia sigoë teuk geupeumaklumat lom
madikajih bak 11 Juli 1921. Èhwai nyoë keuh nyang jeuët keu sabab Mongolia
meuhubông ngon Uni Soviet trok 70 thôn ukeu.

Bak 1924, aleuh ulèëbalang ugama Budha, Bogd Khan abéh umu, Rèpublik Rakyat
Mongolia geupeumaklumat deungon dukông nibak Uni Soviet. Bak thôn 1928,
Khorloogiin Choibalsan timoh gab. Jih geupeumaklumat keu peusapat mandum bahan
peunajôh, peuhancô biara-biara Budha, ngon peu’abéh mandum peundita ngon ureuëng
la’én nyang jeuët keu musôh nanggroë. Bak lingka 1920, di Mongolia leubèh
kureuëng 1/3 ureuëng agam nakeuh peundita (biksu). Di away abad 20 M, na leubèh
kureuëng 750 biara nyang udép di Mongolia. Kuwasa Stalinis di Mongolia bak 1937
meupeungarôh keu Rèpublik nyan nyang jeuët keu sabab leubèh nibak 30.000 droë
maté. Kuwasa Jeupun karap geusak Mongolia aleuh Manchuria geurawôh lé teuntra
Jeupun bak 1931. Watèë Prang Ceuë Soviet-Jeupun bak 1939, Soviet meuhasé
geukawai Mongolia nibak teuntra Jeupun. Bak Agustus 1945, teuntra Mongolia
geutamöng lam teuntra Soviet lam Prang Siyasat Srang Manchuria di Mongolia
Dalam. Sabab teuntra Soviet ka geutamöng lam wilayah Mongolia Dalam, China payah
(harôih) geutrimöng Mongolia Luwa madika, nyang geupeusabab peureulèëjih saboh
rèfèrèndum. Rèfèrèndum geupeugèt bak 20 Oktober 1945 deungon 100% ureuëng
meuseureuta rèfèrèndum geupiléh madika nibak China. Aleuh maklumat Rèpublik
Rakyat China, ban duwa nanggroënyan sama raseumi geutrimöng daulat tiëp nanggroë
bak 6 Oktober 1949.

Siyasat perestroika ngon glasnost nyang geupeuturi lé Mikhail Gorbachev di USSR
that meupeungarôh bak siyasah Mongolia nyang meu’ujông ngon Rèvolusi Demokrasi
nyang damèë deungon geupeuturi sistem le peureutèë ngon èkonomi peukan.
Konstitusi baroë geupeuteubit bak 1992, nan “Rèpublik Rakyat” geuboh nibak nan
nanggroë. Peupinah u sistem èkonomi peukan that brat, nyang geupeutanda lé
inflasi ngon kureuëngjih bahan peunajôh. Peuniléh phôn nyang geupeuparéh lé
peureutèë kon komunis nakeuh bak 1993 (peuniléh presiden) ngon 1996 (peuniléh
diwan rakyat).

Mongolia geuplah u 21 aimag (propinsi), nyang geuplah lom u 315 sum
(da’irah/distrik). Nang nanggroë Ulan Bator geudong keudroë seubagoë khot
(kuwasa banda) santeut ngon propinsi. Aimag-aimagjih nakeuh:

Ngon luwah 1.564.116 km2, Mongolia nakeuh nanggroënyang keu 19 paléng luwah di
dônya (aleuh Iran). Nanggroë nyoë leubèh luwah nibak Peru nyang na bak neumboi
20. Alam Mongolia meurupa-rupa, ngon Gurôn Gobi di tunong, ngon wilayah
meugunong nyang sijuëk di barôh ngon barat. Wilayah Mongolia le nyang meupadang
naleuëng (steppa). Titek paléng manyang nakeuh Pucôk Khüiten di ujông barat
Mongolia ngon manyang 4374 m. Tanoh padang di Uvs Nuur nyang meuplah duwa ngon
ata Rèpublik Tuva di Rusia nakeuh Teumpat Hareuta Kaya Donya (World Heritage
Site). Rata wilayah di Mongolia nakeuh su’um di musém su’um ngon that leupië bak
musém leupië deungon Januari suhu jeuët trön u -30 °C. Ulan Bator nakeuh nang
neugara nyang paléng yub suhu rata-ratajih di dônya. Tanoh Mongolia nakeuh
leupië, manyang, ngon meu’angèn. Akeulém jih nakeuh akeulém beunuwa deungon
musém leupië nyang panyang ngon leupië, nibak nyan musém su’umjih paneuk nyang
ujeuën trôn watèë nyoë. Ujeuen leubeh le trön di barôh nibak di tunong. Di
tunong bak Gurôn Gobi, padum boh wilayahjih hana ujeuën meuthôn-thôn. Gobi
nakeuh bahsa Mongolia nyang meuhareutoë gurôn meupadang naleuëng. Binatang nyang
jeuët udép di sinan nakeuh unta sagai.

Bileuëng ureuëng duëk Mongolia nibak Juli 2007 geupeukira lé U.S. Census Bureau
nakeuh 2.951.786 droë nyang nakeuh neumbôi 138 paléng le di dônya. Nibak nyan,
United Nations Department of Economic and Social Affairs Population Division
geupeukira bileuëng ureuëng duëk Mongolia (teungoh thôn 2007) nakeuh 2.612.900
droë. Angka nyan meuhië ngon Badan Bileuëng Mongolia (Mongolian National
Statistical Office) , nyang geupuduëk bileuëng ureuëng duëk 2.612.900 nibak akhé
Juni 2007. Bileuëng timoh ureuëng duëk Mongolia nakeuh 1,2% kirajih (2007). 59%
nibak ureuëng duëk diyub 30 thôn umujih, 27% nibak nyan nakeuh diyub 14 thôn.
Mongolia jinoë ka timoh modèrèn. Ubé 40% nibak ureuëng duëk tinggai di
Ulaanbaatar. Bak 2002, 30% ai di Mongolia meuhareukat ngon geupeulara hiweuën.
Ureuëng meupeulara hiweuën mantöng meupinah-pinah udép (nomad atawa semi-nomad).
Sukèë Mongol nakeuh 85% nibak bileuëng ureuëng duëk. Sukèë-sukèë Mongol na padum
boh kawôm lagèë Khalkha ngon la’én lom nyang geupeula’én ngon lugat droë nibak
bahsa Mongol. Sukèë Khalkha nakeuh 90% nibak sukèë bansa Mongol di Mongolia.
Euntèë 10%jih nakeuh Buryat, Durbet, ngon la’én di barôh ngon Dariganga di timu.
Sukèë bansa Turki (Kazakh, Tuva, ngon Chantuu (Uzbek) nakeuh 7% nibak ureuëng
duëk. Euntèë ureuëng duëk nakeuh Sukèë bansa Tungus, China, ngon Rusia. Sukèë
Rusia le nyang gisa u Rusia aleuh Soviet Union rhöt bak 1991.

Bahsa raseumi Mongolia nakeuh bahsa Khalkha, nyang geunguy lé 90% ureuëng duëk.
Bahsa Mongol kayém geupeutamong lam kawan bahsa-bahsa Altai nyang bahsa-bahsa
Turuki ngon bahsa-bahsa Tungus roh lamjih.

Di barat nanggroë, bahsa Kazakh ngon Tuva kayém cit geumarit le ureueng. Bahsa
Rusia nakeuh bahsa luwa nanggroë nyang paléng kayém ureueng marit, 'oh lheueh
nyan nakeuh bahsa Inggréh, jinoë bahsa Inggréh meuhad gantoë bahsa Rusia
seubagoë bahsa keu duwa. Bahsa Korea jinoe ka jithèë sabab rame ureueng Mongolia
geujak mubuet u Korea Tunong. Harôk keu bahsa China ka meu’ék sabab nyan nakeuh
bahsa jiran. Bahsa Jeupun meuthèë cit bak kawôm muda. Padum droë kawôm tuha
jeuët meubahsa Jeureuman sabab awak nyan dilèë jak meurunoë di Jeureuman Timu,
padum droë teuk jeuët meubahsa nanggroë-nanggroë Pakta Warsawa jameun. Le cit
kawom muda Mongolia nyang jeuët geupeumarit bahsa-bahsa Iërupa Barat sabab awak
nyan meuhareukat atawa meurunoë di sidéh.

Nibak CIA World Factbook, 50% nibak ureuëng duëk Mongolia meu’agama Budhisme
Tibet, 40% kapéta, 6% Syamaniyah, Baha’i, Kristèn, ngon 4% teuk Muslim. Meubagoë
rupa Syamanisme ngon Tengriisme kayém geupeulaku bak rata nanggroë Mongolia
nibak jameun kön. Dudoë ugama-ugama nyan meucawoë deungon Budhisme Tibet. Bak
raja-raja ngon ulèëbalang-ulèëbalang Keurajeun Mongol, Islam nakeuh nyang paleng
geupiléh, daléhjih nakeuh lhèë nibak peuët Khan raya tamong Islam. Bak abad 20
M, kuwasa komunis geutindéh ugama-ugama di Mongolia. Khorloogiin Choibalsan
deungon maklumat nibak Joseph Stalin, geupeuhancô leubèh nibak 700 biara Budha
ngon geupoh maté meuribèë peundita (biksu) di Mongolia. Bileuëng peundita Budha
ji’ôh meukureuëng nibak 100.000 droë di 1924 u 110 droë bak 1990. Aleuh kuwasa
komunis rhöt bak 1991 udép teuma ugama-ugama di Mongolia, nyang sigoë teuk
geupeujeuët ugama Budhisme Tibet seubagoë ugama nyang paléng meupeungarôh.
Ugama-ugama la’én lagèë Islam, Baha’i, ngon Kristèn geupeulheuh cit aleuh 1990.
Muslim keudroèë bak thôn 2007 lam peubileuëng nanggroë meubileuëng 140.152 droë
(5,39% nibak ureuëng duëk mandum) nyang le di siblah barat nanggroë lagèë
Propinsi Bayan Olgii ngon Propinsi Khovd, lawétjih nakeuh sukèë Kazakh.



https://ace.wikipedia.org/wiki/Rusia

Rusia (Fèderasi Rusia) nakeuh saboh nanggroe nyang teuleuëng luwah di timu
Iërupa trôk u ateueh Asia (ateueh Eurasia). Nanggroë Rusia nakeuh nanggroë
republik fèderal semi-prèsidènsil nyang subjèk-subjèk fèderaljih na 83 boh.
Rusia meuceuë ngon nanggroë Norwègia, Finlandia, Èstonia, Latvia, Lithuania,
Polandia (deungon Oblast Kaliningrad), Bèlarusia, Ukraina, Georgia, Azèrbaijan,
Kazakhstan, China, Mongolia ngon Korèa Barôh.

Rusia meuceuë wilayah la’ôt ngon Jeupun (La’ôt Okhotsk) ngön Amirika Carékat
(Seulat Bering). Ngon luwah wilayah 17.075.400 km², Rusia nakeuh nanggroë nyang
paléng rayek di donya. Wilayahjih leubèh kureuëng bubé duwa go Rèpublik Rakyat
Cina, Kanada, atawa Amirika Carékat. Rakyatjih nyang meubileuëng 142 juta droe
nakeuh nyang keu sikureuëng rame di donya. Wilayah watèëjih na 11 boh. Rusia
nakeuh nanggroe ngon wilayah uteuën paléng rayék, ngon tasék-tasékjih meu’asoë ¼
ië jeureunèh donya.

Dilèë nanggroë nyoë nakeuh nanggroë dalam Uni Soviet nyang paléng luwah. Rusia
nakeuh ahli waréh tiji Uni Soviet ngon geuwaréh 50% beunileueng ureuëng duëk,
2/3 luwah wilayah, ngon leubèh kureuëng 50% pangkai èkonomi ngon seunyatajih.
Jinoë Rusia teungoh jioseuha mangat jipeujeuet droëjih keu nanggroë meukuwasa
lom. Beuthat Rusia nakeuh nanggroë peunténg, sipheuetjih mantong meuji’ôh bida
ngon Uni Soviet dilèë.

Taréh Rusia meuphon that ngon sukèë kawôm Skandinavia nyang nanjih bansa
Varangia nyang geura’i lé sidroë ureuëng meusemi-lègènda nan Rurik nyang
geujeumeurang La’ôt Baltik nyang dudoë jitamong lam banda Novgorod bak thon 862
M ngon geumat kuwasa nanggroë nyan. Bak thon 882 jih jikuwasa Kiev, banda Slavia
nyang timoh jeuet keu punca niyaga antara Skandinavia ngon Konstantinopel. Bak
thon 989, Vladimir I geupeuluwah wilayah trôk u Kaukasus ngon La’ôt Itam ngon
geutamong lam ugama Geurija Ortodoks Yunani. Keurajeuen Kiev Rus meu’akhèë ngon
srang brang Mongol bak thon 1237 lé Batu Khan, cucoë di Genghis Khan.

Sukèë Mongol (Kawan Meuih) geupeutalô le Dimitri Donskoy bak thôn 1380 ngon
paréh meunang bak Kulikovo. Wilayah-wilayah nyang ka cré-bré geupeusaboh lom lé
Ivan IV; jih cit geurawoh Kazan (1552), Astrakhan (1556), ngon Siberia. Kuwasa
geuwaréh lé aneuk cucoë jih trôk keuh waréh raja Romanov ék kuwasa nyang
geupeuphôn lé Michael Romanov seubagoë Tsar (raja) bak 1613. Masa Romanov geumat
kuwasa 304 thon trok thôn 1917 deungon Tsar Nikolai II seubagoë tsar
keuneulheuëh. Bak Februari 1917 geupeugèt keuh Kuwasa Simeutaran diyub Banta
Lyvov ngon Alexander Kerensky trok Oktober 1917, watèë kuwasa nyan geupeugantoë
ngon Kuwasa Revolusi Bolshevik lé Vladimir Ilyich Lenin.

Bak masa lheueh nyan, kuwasa geusambat lé diktator Josef Stalin (1922) nyang
geupeugèt Uni Soviet (Soviet nakeuh Diwan) ngon geurawoh nanggroë-nanggroë
lingka Rusia. Kuwasa Uni Sovyet meu’akhé deungon Prèsidèn Mikhail Gorbachev
geutrôn nibak kuwasa bak 25 Desember 1991 ngon geupeu’ék alam lhèë wareuna Rusia
di Kremlin.

Wilayah Rusia na di Ierupa, teukeuséh Ierupa Timu ngon Asia nyang meuceuë bak
gunong-gunong Ural. Wilayah paléng luwah nakeuh Siberia nyang meu’akeulem
tundra. Sabab nanggroëjih na di bumoë paléng barôh, wilayah la’ôt Rusia lawétjih
geutôp lé èh (ie batèë), ngon padum boh mantong nyang han meu’èh, La’ôt Barens,
La’ôt Puteh, La’ôt Kara, La’ôt Laptev, ngon La’ôt Siberia Timu]] nyang nakeuh
saboh badan ngon Arktik atawa Kutôb Barôh, na cit La’ôt Bering, La’ôt Okhotsk,
ngon La’ôt Jeupun nyang nakeuh saboh badan ngon Samudra Pasifik.

Di Rusia na padum boh pulo, miseu Novaya Zemlya, Tanoh Franz-Josef, Pulo-pulo
Siberia Barôh, Pulo Wrangel di Samudra Arktik, Pulo-pulo Kuril ngon Sakhalin
(nyang mantong geupeudakwa ngon Jeupun). Rusia na cit padum boh kruëng, miseu
Kruëng Dnephr (Ceuë Ukraina) ngon Kruëng Volga. Nibak nyan na cit La’ôt Kaspia
ngon La’ôt Itam nyang meuceuë ngon Tureuki. Rod Seulat Bosphorus ngon Seulat
Dardanela, kapai-kapai Rusia nibak La’ôt Itam jeuët meulayeuë u La’ôt Teungoh
ngon Terusan Suez.

Nanggroë Rusia leupah luwah nyang tanoh nyang meupadang rata nyang di tunongjih
nakeuh stepa (padang meunaleuëng) ngon di barôhjih meu’uteuën raya ngon tundra
di panté barôh. 10% tanôh bumoë nyang jeut geupula na di Rusia. Gunong meubanja
na di ceuë siblah tunong, miseuë Kaukasus (Gunong Elbrus nyang nakeuh gunong
paléng manyang di Èropa ngon Rusia nyang manyangjih 5642 m na disinan) ngon
Altai, ngon di siblah timu na Tanoh Verkhoyansk atawa gunong-gunong meu’apui di
Kamchatka. Ceuë la’én di Èropa-Asia na Gunong-gunong Ural nyang le deungon hasé
mineral, nyang teuleuëng panyang nibak barôh u tunong. Rusia na gareh panté
nyang that panyang, leubèh di 37000 km di Arktik ngon Samudra Pasifik, ngon
La’ôt-la’ôt Baltik, Azov, Itam, ngon Kaspia (Khazar). Pulo Kunashir nyang tamong
lam wilayah Rusia meukleh ngon Hokkaido (Jeupun) ubé 20 km mantong.

Rusia na meuribèë kruëng ngon badan-badan ië, nyang geujôk sedia ië ngon saboh
nibak nè ië ateuh tanoh paléng rayek di bumoë. Badan ië jeureunèh paléng rayek
ngon paléng peunténg di Rusia nakeuh Tasék Baikal, tasék bumoë nyang paléng
lhôk, jeureunèh, ngon tuha. Tasék Baikal nyoë meu’asoë 1/5 ië jeureunèh ateuh
tanoh dônya. Tasék-tasék rayek la’én nakeuh Tasék Ladoga ngon Tasék Onega, dua
tasék nibak tasék-tasék paléng rayek Èropa. Rusia nakeuh nanggroë nyang keuduwa
diyub Brasil lam volume mandum ië nyang geupeubarô teuma. Nibak 100.000 kruëng
di Rusia, Kruëng Volga nakeuh nyang paléng geuturi, kon sabab jih paléng panyang
di Eropa mantong, jih cit na ruweuëng droë nyang rayek di taréh Rusia.

Nibak barôh u tunong tanoh padang Iërupa Timu macam rupa uteuën bak kayèë meuhad
meugantoë, paléng barôh nakeuh padang tundra arktik, uteuën bak jarôm (taiga),
uteuën meucawoë ngon luwah rupa ôn kayèëjih, padang naleuëng (stepa), ngon
semi-gurôn (meupadang anoë nyang meulingka di La’ôt Khazar) nyang geupeudeuh
geunantoë nibak akeulém bak wilayah barôh u tunong.

Uteuën bak Siberia lawétjih nakeuh taiga. Uteuën keuneubah nyang paléng rayek di
donya na bak nanggroë Rusia, nyang geukheun cit suëb Iërupa, nyang na bak
neumbôi duwa lam hai bileuëng karbon dioksida nyang geuseurap lé jih.

Na 266 rupa mamalia ngon 780 rupa cicém di Rusia. Ka leuh geupeutamong cit 415
macam rupa meunatang bak Buku Data Mirah Fèderasi Rusia bak 1997 nyang jinoë
geujaga.

Rusia nakeuh neugara deungon le sukèë bansa nyang meubileuëng trok 160 sukèë
bansa ngon asoë lhôk. Bahpih le bileuëng ureuëng duëk. Padatjih ubit sabab luwah
nanggroë nyang that raya. Wilayah le ureuëng duëk nakeuh Rusia Èropa, lingka
Gunong-gunong Ural, ngon barat tunong Siberia. Bileuëng ureuëng duëk di Rusia
nakeuh 141.927.297 droë nibak 1 Januari 2010.

Bak peubileuëng ureuëng duëk 2002, 79,8% jih nakeuh sukèë Rusia, 3,8% Tatar, 2%
Ukraina, 1,2% Bashkir, 1,1% Chuvash, 0,9% Chechen, 0,8% Armenia, 10,3% sisajih
nakeuh sukèë ngon bileuëng niet lagèë Avar, Azeri, Belarusia, Buryat, Han, Evenk
(Ewenki), Georgia, Jeureuman, Yunani, Ingush, Inuit, Yahudi, Kalmyk, Karelia,
Kazakh, Korea, Mari, Mordvin, Nenets, Ossetia, Polandia, Tuva, Udmurt, Uzbek,
Yakut, ngon la’én lom.

160 boh sukèë bansa di Rusia jimarit lam 100 bahsa. Bak peubileuëng thôn 2002,
142,6 juta droë geumarit bahsa Rusia, 5,3 juta droë geumarit bahsa Tatar, ngon
1,8 juta droë geumarit bahsa Ukraina. Bahsa Rusia nakeuh bahsa raseumi nanggroë,
nibak nyan bahsa asoë lhôk jeut keu bahsa raseumi di rèpublik-rèpublik santeut
ngon bahsa Rusia. Bahsa Rusia nakeuh bahsa raseumi nibak 6 bahsa raseumi UN.

Kristèn, Islam, Budha, ngon Yahudi nakeuh agama-agama reusam di Rusia, nyang
geupeutamong seubagoë “hareuta nibak taréh” bak hukôm thôn 1997. Bak padum boh
haba, ureuëng kapéta di Rusia nakeuh 16-48% nibak bileuëng mandum. Agama Kristen
Ortodox nakeuh nyang meupeungarôh rayek di Rusia. 95% nibak Orthodox nakeuh
geurija Orthodox Rusia, nibak nyan na cit geurija-geurija orthodox nyang leubèh
ubeut. Agama Kristèn nyang la’én nakeuh Katholik Roma, Gregoria Armenia, ngon
padum boh jeuma’ah Protestan. Endatu di sukèë Rusia tamong lam Kristen Orthodox
bak abad 10 M.

Na meu 15-20 juta Muslim di Rusia. Na cit 3-4 juta droem Muslim nyang jijak u
Rusia nibak nanggroë-nanggroë dalam Uni Soviet jameun. Ureuëng Islam le tinggai
di wilayah Volga-Ural, Kaukasus Barôh, Moskow, Saint Petersburg, ngon Siberia
barat. Budha nakeuh agama reusam bak lhèë boh wilayah di Rusia: Buryatia, Tuva,
ngon Kalmykia. Padum keulompok asoë lhôk di wilayah-wilayah timu lagèë Yakutia,
Chukotka, ngon la’én lom meu’agama Shamaniah, ngon animisme nyang geungui lam
agama rayek. Sukèë-sukèë Slav lawétjih meu’agama Kristèn, Sukèë-sukèë Tureuki
lawétjih meu’agama Islam bah pih padum boh keulompok sukèë Tureuki kon Islam.



https://ace.wikipedia.org/wiki/Kuala_Lumpur

Kuala Lumpur (kayém geukheun paneuk KL), atawa nan panyang jih Wilayah
Persekutuan Kuala Lumpur, nakeuh nang nanggroë ngon banda rayeuek di Malaysia.
Luwah wilayah nyan nakeuh 244 km² (94 mil²), ngon jumeulah ureuëng duëk 1,6 juta
droë (2010). Lam wilayah metropolitan Kuala Lumpur atawa nyang geuturi cit ngon
Leumbah Klang, nakeuh jumeulah ureuëng duëk 5,7 juta droë. Kuala Lumpur nakeuh
wilayah metropolitan ngon meutimoh leupah that na bagah di Malaysia, meuhat nyan
bak jumeulah ureuëng duëk atawa bhaih ekonomi.

Di Kuala Lumpur teudong keuh Parlemen Malaysia. Banda nyoe dilè kon jeuët keu
neuduëk pusat peumeurèntah eksekutif ngon mahkamah, dudoë phôn nibak 1999 mandum
kantô peumeurèntah ngon mahkamah geupinah u Putrajaya. Meunan pih kantô cabeuëng
padum-padum boh mahkamah mantong cit na di banda Kuala Lumpur nyan, meuligoë
Yang di-Pertuan Agong raja neugara Keurajeuën Federasi Malaysia nakeuh disinan.
Banda nyan bak uroë nyoë kajeuët keu pusat budaya ngon ekonomi Malaysia
meuseubab ngon neuduëk utama Kuala Lumpuur seubagoë nang nanggroë utama
Malaysia. Globalization and World Cities Study Group and Network (GaWC) geuakô
banda Kuala Lumpur seubagoë saboh banda global alfa.

Wilayah Meusekutu Kuala Lumpur nakeuh salah saboh nibak lhèe boh Wilayah
Meusekutu Malaysia, ngon na cit saboh enklaf lam naggroë Selangor, di panté
barat teungoh Seumenanjông Malaysia.

Phôn nibak thôn 1990, banda nyoë jeuët keu po rumoh padum-padum boh keurija grak
tubôh, siyasat ngon teumadôn dônya, lagèe Commonwealth Games 1998 ngon Formula
Sa. La'én nibak nyan, di Kuala Lumpur teudong keuh saboh peuneudong meunara
keumbeuë nyang paléng manyang di dônya, nakeuh Meunara Keumbeuë Petronas.

Kuala Lumpur meuhubông ngon dônyan luwa ngon duwa boh bandara, nakeuh Bandara
Internasional Kuala Lumpur di Sepang ngon Bandara Sultan Abdul Aziz Shah di
Subang.

Tarèh modern Kuala Lumpur geupeuphôn bak kira-kira thôn 1850, 'an nyan Raja
Abdullah geubayeuë kuli China keu geupeuhah saboh tambang timah nyang barô ngon
leubèh rayeuk. Awak nyan teuka di kuala Kruëng Gombak ngon Kruëng Klang keu
jipeuhah tambang di Ampang.

Tambang-tambang nyoë meukeumang ngon bagah jeuët keu saboh da'irah meuniaga
nyang that bagah geuteurimong keu banda bak ceuë. Le cit harô-hara nyang
geutunyum lé ureuëng Kuala Lumpur, lagèe Prang Syèdara Selangor, waba peunyakét,
tutông, ngon ië raya. Bak kira-kira thôn 1870, Kapitan China Kuala Lumpur, Yap
Ah Loy, jeuët keu ulèe nyang meutanggông jaweuëb bak peutheun ngon peutimoh
banda nyan. Lé jih ka phôn laju jipuga Kuala Lumpur dari saboh teumpat ubeut
nyang hana meupat jeuet keu saboh banda tambang ngon ekonomi nyang hudép. Nibak
ujông abad keu-19, Mohamed Taib bin Haji Abdul Samad sidroë sèdaga Meulayu teuka
keunan dari Minangkabau, ngon lé gobnyan geupuga da'irah Chow Kit ngon Kampung
Bahru jeuët keu da'irah mukim masyarakat Meulayu.

Bak thôn 1880, nang nanggroë Selangor geupinah dari Klang u Kuala Lumpur nyang
that leubèh jroh ngon meusaneut. Bak thôn 1881, lam musibah ië raya ngon tutông
ka hancô dum peuneudong kayèe ngon ubông nyang na di Kuala Lumpur. Residen
Inggris di Selangor, Frank Swettenham, laju geupeugot saboh peunutôh nyang
jipeuwajéb bak ureuëng disinan geupeugot peuneudong dari batèe bata ngon ubin
mantong-mantong. Le peuneudong barô nyan meusaban ngon curak rumoh keudèe di
China Tunong, ngon kri meu "gaki limong". Peuneujak meuhubông u banda nyan pih
ka jipeuna ngon jipuga saboh rot geuritan apuy keunan. Lam get that meukeumang
nyankeuh bak thôn 1890, jipeudong teuma saboh Leumbaga Meugléh (Sanitary Board).
Bak thôn 1896, Kuala Lumpur geupiléh jeuet keu nang "Nanggrë Meulayu Meusikutu"
nyang barô.

Meumacam bagoë bansa ngon manusia keunan geujak dum geujak duëk di Kuala Lumpur.
Kawôm China teutap awak nyan di seulingka pusat meuniaga Medan Pasar blah rot
timu Kruëng Klang. Ureuëng Meulayu, Chettiar, ngon India Islam teutap ureuëng
nyan di sipanyang Java Street (jinoë Jalan Tun Perak). Tanoh lapang nyang jinoë
geuturi ngon Tanoh lapang Merdeka, nakeuh pusat kantô peumeurètah Inggréh.

Bak masa Prang Dônya II, Kuala Lumpur jikuwasa lé teuntra Jepang dari uroë 11
buleuën sa thôn 1942 sampoë uroë 15 buleuën 10 thôn 1945. Bak thôn 1957,
Federasi Malaya meuhasé jicok meurdèka dari Britania Raya, ngon Kuala Lumpur
geupiléh jeuët keu nang nanggroë. Lheuëh puga Malaysia bak uroë 16 buleuën
sikureuëng thn 1963, banda nyoe sah jeuët keu nang nanggroë neugara.

Bak uroë 13 buleuën limong thôn 1969 di Kuala Lumpur bicah keuh saboh geunabuëk
antara ureuëng Meulayu ngon ureuëng China. Geunabuëk nyoë meuseubab ngon
kureuëng seunang ureuëng Meulayu ateuëh kri hudép sosial ngon puliték Meulayu
watèe nyan. Leubèh kureuëng na 196 droë nyang gadoh nyawong manusia lam
geunabuëk uroe 13 buleuën limong nyan, ngon peukara nyan jeuët keu meu-ubah kri
geupeulaku ekonomi neugara.

Kuala Lumpur geusahèh jeuët keu saboh banda bak thôn 1972, ngon laju jeuët keu
neuduëk wilayah ureuëng duëk phôn di Malaysia nyang meuteumèe status nyan lam
masa Malaysia meucok meurdèka. Bak uroë 1 buleuën duwa thôn 1974, Kuala Lumpur
jeuët keu Wilayah Meusikutu, sampoë keuh ngon nyan nang nanggroë Selangor laju
geupinah u Shah Alam bak thôn 1978.

Bak thôn 1998, di Kuala Lumpur meugrak keuh saboh keurija puliték nyang meulakèe
ubah kri siyasat neugara Malaysia nyang geukheun ngon keurija "Reformasi". Grak
buët nyan nakeuh meusuebab ngon jipeupiyôh waki Peudana Meuntroë Malaysia, Anwar
Ibrahim. Ureuëng dukông Anwar jitrôn ban saboh nyan dum jilakèe reformasi lam
tubôh peumeurèntah.

Putrajaya geupeunyata jeuët keu Wilayah Meusikutu ngon pusat neuduëk
peumeurèntah Malaysia bak uroë 1 buleuën duwa thôn 2001. Ubéna neubuët eksekutif
ngon yudikatif ka geupinah Kuala Lumpur u Putrajaya. La'én ngon, Parlemen
Malaysia ngon meuligoë raseumi Yang di-Pertuan Agong cit nyan nyang mantong
teutap di Kuala Lumpur.

Neuduëk bumoë Kuala Lumpur meucurak leumbah rayeuek nyang geuturi sebagoë
Leumbah Klang nyang meuceuë ngon Gunong-gunong Titiwangsa di timu, padum-padum
boh gunong ubeut di barôh ngon tunong, ngon Seulat Malaka di barat. Kuala Lumpur
paih that antara kuala Kruëng Klang ngon Gombak.

Na bak teungoh-teungoh nanggroë Selangor, Kuala Lumpur dilè nakeuh dimeuyub
kuwasa peumerèntah Keurajeuën Selangor. Meubarô thôn 1974, Kuala Lumpur
peumeuklèh droë keu jipeugot saboh Wilayah Meusikutu phôn nyang geuatô langsông
lé Peumeurèntah Federasi Malaysia. Luwah wilayah banda nyoë nakeuh 24.365 km²
(9,407 mil²), ngon rab meurata manyang 2.195 m (7,200 kaki).

Meulindông ngon Gunong-gunong Titiwangsa di timu ngon pulo Sumatra, Indônèsia,
di barat, Kuala Lumpur nakeuh meu-ikeulim uteuën ujeuën tropis (klasifikasi
iklim Köppen Af) nyang seu'uëm ngon peungeuh, ngon na rhôt ujeuën nyang sép ban
sipanyang thôn, utama jih bak keuneunong muson timu la'ôt dari buleuën siplôh
sampoë buleuën lhèe. Suhu di banda nyoë meuhat keu teutap, ngon titék maksimum
seu'uëm 31 hingga 33 °C (88 hingga 91 °F) ngon hantom jilingkeuë 37 °C (42 °F),
meuhat keu titék meuyub nakeuh cit 22 hingga 23,5 °C (72 hingga 74 °F) ngon han
tom kureuëng dari 19 °C (21 °F). Kuala Lumpur lam tiëp thôn jiteurimong rhôt ië
ujeuën 2.266 mm (89.2 in); bak buleuën nam ngon buleuën tujôh nyan na meuri thô,
meunan pih, jumeulah meurata rhôt ië ujeuën disinan leubeh keuh nibak 125 mm
(5 in) lam sibuleuën.

Ië raya kayém that trôh keunan 'oh watèe ujeuën raya, khusuihjih di pusat banda
ngon da'irah u meuyub nyan. Meujan, wilayah Kuala Lumpur ngon seulingkajih
meusalôp abèe ngon asap nyang jiba lé angen dari tutông uteuën di Sumatra. Abèe
ngon asap nyan jeuët keuseubab polusi utama di banda nyan, nyang meutamah brôk
lom ngon akibat asap emisi nibak keundran meusén ngon keurija konstruksi.

Bak hasé sensus ureuëng duëk thôn 2010, jumeulah ureuëng duëk di Kuala Lumpur
nakeuh 1,6 juta droë, teuningkat peunadat ureuëng duëk na 6.891 droë lam tiëp
kilomète peuët sagoë. Ngon jumeulah ureuëng lahé nakeuh meutrôn laju, kasampoë
bak jumeulah persentase ureuëng duëk ngon umu dimeuyub 15 thôn dari 33% bak thôn
1980 kajeuët keu 27% bak thôn 2000. Meutuka nibak nyan, kawan umu nyang ka
keurija antara 15–59 thôn nakeuh meutamah dari 63% (1980) jeuët keu 67% (2000).
Persentase ureuëng duëk nyang na umu ka tuha (60 thôn u ateuëh) meu-ék cit dari
4% (1980) jeuët keu 6% (2000).

Bahsa Meulayu nyang jeuët keu bahsa raseumi, nakeuh bahsa utama di Kuala Lumpur.
Bahsa la'én nyang geunguy di banda nyan nakeuh Kanton, Mandarin, ngon Tamil.
Bahsa Inggréh na cit geunguy lé ureuëng meuniaga ngon jeuët keu bideuëng
meurunoë bahsa bak rumoh sikula.

Di Kuala Lumpur, meumacam bagoe reusam meujampu lawok disinan, lagèe Meulayu,
China, India, Serani, aneuk-aneuk bansa Kadazan, Iban ngon aneuk bansa aseuli
la'én dari Malaysia Timu ngon Barat. Hayeuë that ka banda Kuala Lumpur lawét
nyoë, sampoë jeuët keu jiteuka keunan meumacam bansa aséng jijak mita raseuki
disinan. Ureuëng luwa nanggroë nyang jak meukeurija disinan lagèe teuka dari
Indônèsia, Nepal, Burma, Thailand, Bangladesh, Pakistan, India, Sri Lanka, dan
Viètnam.

Bak sensus thôn 2010, Meulayu nakeuh jumelah ureuëng paléng ramèe meunurôt bansa
nyang meuduëk di Kuala Lumpur. Masyarakat Meulayu nyang duëk disinan nakeuh
teuka dari Pulo-pulo Meulayu, ngon nyan meujumeulah rab na 44,2% dari mandum
ureuëng duëk di banda nyan. Lé ureuëng aseuli disinan teuka dari Minangkabau,
Bugéh, ngon Jawa.

Nibak akhé abad keu 18, bak masa Eropa, meubeudoh Revolusi Industri, ramèe
ureuëng keurija meubansa China dari da'irah Fujian ngon Guangdong jiba u Tanoh
Meulayu keu jijak keurija bak tambang timah nyang teungoh meukeumang that.
Ureuëng Chinna di Kuala Lumpur jimeututô ngon meumacam dialek. Meunan pih nyang
that ramèe dari awak nyan nakeuh ureuëng Kanton ngon Hakka. Bak thôn 2010,
masyarakat China meujumeulah rab na 43,2% dari madum ureuëng duëk lam banda.

Salang ureuëng India na nibak 10,3% dari jumeulah madum ureuëng duëk Kuala
Lumpur (2010). Le dari awak nyan meuagama Hindu ngon jimeututô lam bahsa Tamil
ngon meubagoë bahsa la'én lagèe bahsa Hindi, Malayalam, Punjabi, Telugu, ngon
Pashtun. Rameè ureuëng India jiba u Malaysia bak masa peunjajah Inggréh.

Ureuëng meuagama Islam nakeuh paléng ramèe di Kuala Lumpur ngon jumeulah nyang
meuagama Islam na bak 46,4% (2010). Agama nyoë jeuët keu agama nyang geuyakin lé
ureuëng Meulayu ngon ladôm ureuëng India. Agama-agama la'én di Kuala Lumpur
nakeuh agama Hindu (utama that lam kawôm India), Buddha (utama lam kawôm ureuëng
China), ngon Kristen.

Tugaih peumeurètah banda nakeuh tanggông jaweuëb nibak Diwan Bandaraya Kuala
Lumpur, saboh teunubôh peumeurèntah dimeuyub Meuntroë Wilayah Meusikutu
Malaysia. Diwan Bandaraya Kuala Lumpur meutanggông jaweuëb keu bideuëng peugléh
ngon peusihat umum, meu atô peukara brôh ngon ië peuneuboh lam banda, meurancang
banda, peulindông alam, meukalon keurija peuneudong, peuneugot sosial ngon
ekonomi seureuta meuhiro peuë mantong nyang peureulèe bagi ureuëng banda. Kuwasa
eksekutif geumat lé Datuk Bandar nyang geuangkè ngon masa meutugaih lhèe thôn lé
Meuntroë Wilayah Meusikutu. Sistem peuangkè datuk bandar nyoë mula phôn lheuëh
piléhan raya disinan geutunda lé peumeurèntah bak thôn 1970.

Dari phôn Kuala Lumpur jeuët keu Wilayah Meusikutu bak uroë 1 buleuën 2 thôn
1974, banda nyoë ka geu meu ulèe lé sikureuëng droë Datuk Bandar. Datuk Bandar
Kuala Lumpur jinoë nakeuh Dato' Ahmad Fuad Ismail, nyang geuangkè bak thn 2008.

Kuala Lumpur nakeuh teumpat meudong Parlemen Malaysia, nyang na nibak Diwan
Rakyat ngon Diwan Neugara. Banda nyoë geumeuduëk waki di Diwan Rakyat lé siblah
droë anggèta parlemen, nyang geupiléh keu tugaih keurija limong thôn. Lheuëh na
padum na trép jikuwasa lé Barisan Nasional, bak piléhan raya 8 Maret 2008,
peureuté oposisi ka jikuwasa that le kursi bak parlemen keu Kuala Lumpur.
Peureuté-peureuté nyan nakeuh Peureuté Tindakan Demokratik (5 kursi), Peureuté
Keadilan Rakyat (4 kursi), ngon Peureuté Islam Se-Malaysia (1 kursi); cit na
saboh kursi parlemen nyang meuhasé jicok lé BN.

Kuala Lumpur ngon da'irah diseulingka nyan nakeuh da'irah nyang that ma'mu lam
bideuëng peuneugot ekonomi di Malaysia. Meuhat pih kantô peumeurèntah ka jipinah
keudéh u Putrajaya, banda nyoe mantong cit jeuët keu pusat ekonomi, pèng,
bisnis, asuransi, properti, media, ngon seni neugara. Badan-badan peunténg lageè
Bank Neugara Malaysia, Komisi Maseukapè Malaysia, ngon Komisi Sekuritas
Malaysia, seureuta le kantô peuwaki neugara sahbat ngon misi diplomatik, teutap
na di Kuala Lumpur.

Peukara peukeumang infrastruktur di da'irah seulingkanyan, lagèe Bandra
Internasional Kuala Lumpur di Sepang, Koridor Raya Multimedia, ngon peuluwah
Banda la'ôt Klang ka get that meupeukong bideuëng ekonomi banda nyoe. Bursa Efek
Malaysia nakeuh cit saboh keurija ekonomi utama di Kuala Lumpur.

Produk Domestik Bruto (PDB) Kuala Lumpur bak thôn 2000 geukira na bak beuniluëng
RM 25.968 juta, ngon meurata timoh methôn na 4,2%. PDB tiěp kapita Kuala Lumpur
bak thôn 2000 nakeuh RM 30.727, ngon meurata timoh meuthôn 6,1%. Jumeulah
ureuëng keurija di Kuala Lumpur bak geukira na 838.400 droë. Bhaih jasa lagèe
pèng, asuransi, properti, bisnis, retail, restoran, hotel, transportasi,
keuneubah, komunikasi, jasa pribadi, dan jasa peumeurèntah, na geunguy ureuëng
keurija 83% dari mandum jumeulah ureuëng keurija . 17% leubèh nibak nyan na lam
bideuëng manufaktur ngon konstruksi.

Rayeuek sektor jasa jeuët ta eu bak jumeulah maseukapè bank ngon asuransi nyang
meu-operasi di banda nyoe. Kuala Lumpur ka leungka siëp cit jeuët keu pusat pèng
dônya Islam meuseubab ngon that na le ka teunubôh pèng nyang geupeutaba buët
pèng Islam, seureuta meutamah lo ngon na teunubôh pèng Islam dari Timu Teungoh
lagèe Al-Rajhi Bank ngon Kuwait Finance House. Disampéng nibak nyan, di banda
nyoë le cit cabeuëng maseukapè luwa nyang jibuka kantô disinan.

Teumpat neutuju wisata nyang that peunténg di Kuala Lumpur nakeuh Lapangan
Merdeka, Parlemen Malaysia, Istana Budaya, Istana Neugara, Meunara Kuala Lumpur,
Museum Neugara, Pusat Niaga Dunia Putra, Tugu Neugara, ngon teumpat-teumpat
ibadah lagèe Meuseujid Jamek, Meuseujid Neugara, ngon Meusejid Wilayah
Meusikutu. Teumpat la'én nyan nakeuh Aquaria KLCC, Batu Caves, Makam Pahlawan,
Pusat Sains Neugara, Jalan Petaling, Royal Selangor, ngon Keubôn Binatang
Neugara. La'én nyan nakeuh peyasan nyang na bak pusat budaya Melayu, peyasan
budaya China di Tokong Thean Hou, ngon pawè Thaipusam di Kuil Sri Maha
Mariamman. Di Sagoë Lhèe Meuh (pusat meuniaga Kuala Lumpur) teudong keuh Meunara
Keumbeuë Petronas nyang nakeuh meunara keumbeuë nyang paléng manyang di dônya.

Di Kuala Lumpur nakeuh 66 pusat meubeulanja, nyang ngon nyan ka jipeuduëk
disinan pusat beulanja ngon fesyen Malaysia. Bak thôn 2006, bideuëng meubeulanja
nyan ka jeuët keu ne nibak 7,7 miliar RM atawa 20,8% dari wasé neugara lam
bideuëng pariwisata.

Suria KLCC nakeuh salah saboh teumpat meubeulanja nyang that utama di Malaysia
seubab neuduëk jih na di meuyub meunara Petronas. Na cit lagèe Bukit Bintang
nyang na jipeuhah keudèe meubloë ureuëng galak beulanja paléng le di Kuala
Lumpur. Bukit Bintang nyan nakeuh bak Sagoë Lhèe Meuh Kuala Lumpur, jitamong
keunan 3 boh ra'uëh raya, Ra'uëh Bukit Bintang, Ra'uëh Imbi, ngon Ra'uëh Sultan
Ismail. Di Bukit Bintang na keudèe ië (kafé), geureubak peunajôh, ngon teumpat
meubeulanja nyang that padat leungkap lagèe Berjaya Plaza, Berjaya Times Square,
Bukit Bintang Plaza, Imbi Plaza, Kuala Lumpur Plaza, Lot 10, Low Yat Plaza,
Pavilion KL, Starhill Plaza, ngon Sungei Wang Plaza. Di Kuala Lumpur na cit
keudèe macam na paléng hayeuë di Malaysia, nakeuh SOGO Kuala Lumpur nyang na di
Ra'uëh Tuanku Abdul Rahman.

Na cit meupadum boh keudèe raya keu teumpat meubeulanja nyang jeuët neuteumèe di
da'irah Bangsar, lagèe Bangsar Village, Mid Valley Megamall, ngon The Gardens.
Da'irah Damansara di barat la'ôt Kuala Lumpur nakeuh teumpat meudong saboh-saboh
jih cabeuëng IKEA di Malaysia. La'én nibak nyan nakeuh padum-padum boh peukan
modern (mall) lagèe Cathay Multi Screen Cinemas, The Curve, Ikano Power Centre,
Citta Stripmall at Ara Jaya, ngon One Utama.

Meuhat nyang kon teumpat beulanja curak diateuëh bunoë, padum-padum boh sagoë
banda Kuala Lumpur ka geupeuteutap jeuët keu da'irah meuneukat barang aseuli
disinan lagèe dabeuëh ija (tekstil) ngon peuneugot jaroë. Banda neuduëk ureuëng
China di Kuala Lumpur, atawa leubèh geuturi ngon Ra'uëh Petaling, seureuta
Peukan Seni nakeuh teumpat meubloë barang-barang aseuli Kuala Lumpur ngon
Malaysia.

Arsitektur Kuala Lumpur nakeuh meujampu curak nyang meurumpok lam curak
kolonial, Asia, Meulayu Islam, modern, ngon post-modern. Seubagoë saboh banda
nyang leubèh muda meubandéng ngon nang nanggroë la'én di Asia Teunggara lagèe
Bangkok, Jakarta, ngon Manila, le that peuneudong masa kolonial di Kuala Lumpur
nyang geupeudong bak akhé abad keu-19 ngon away abad keu-20.
Peuneudong-peuneudong nyan jipeuleumah kri curak Moor, Tudor, Neo-Gothik, atawa
Yunani-Spanyol.

Sugohlom Prang Dônya II, di seulingka pusat banda tuha le that ta teumèe rumoh
keudèe, le bak peuneudong nyan meutingkat duwa. Dum rumoh keudeè nyan meucurak
ban adat reusam peuneudong awak China meujampu Iërupa. Bahthat pih jino ëka le
peuneudong tuha nyan ka jipeurubah ngon jipeugot nyang barô, mantong le cit
rumoh keudèe away nyang mantong teudong di silingka da'irah Medan Pasar, Ra'uëh
Petaling, Ra'uëh Tuanku Abdul Rahman, Ra'uëh Doraisamy, Bukit Bintang, ngon
Tengkat Tong Shin.

Lam masa lheuëh meurdèka Malaysia, le that peuneudong meucurak Islam nyang
teudong di nang nanggroë. Padum-padum boh peuneudong meucurak Islam nakeuh
Meunara Telekom, Meunara Maybank, ngon Kompleks Dayabumi. Conto la'én nakeuh
Meunara Keumbeuë Petronas nyang jipeugot rancangan rab saban rupa ngon
curak-curak lam seni Islam.

Bak akhé 1990 ngon awal 2000, peuneudong meucurak modern ngon post-modern that
dawôk teudong di Kuala Lumpur. Meusaban iréng ngon meukeumang ekonomi,
peuneudong-peuneudong away lagèe Rumah Bok ngon brat haté jipeureubah ngon
jigantoë peuneudong barô. Peuneudong-peuneudong nibak seurahi pih meutamah jay
keuh di Kuala Lumpur lagèe Meunara Keumbeuë ngon Kuala Lumpur Convention Centre.

Taman Tasik Perdana, taman nyang luwah jih na 92 hektar nyang neuduëk toë ngon
Parlemen Malaysia, seugohlom nyan dilèe nakeuh teumpat tinggay sidroë keurani
rayeuek Britania. Lam taman nyoë na meupadum boh taman khusuih lagèe Taman
Bambang, Taman Rusa, Taman Anggrek, Taman Bungong Raya, ngon Taman Cicém Kuala
Lumpur (taman cicém nyang paléng rayeuek di Asia Teunggara). Taman-taman la'én
di Kuala Lumpur nakeuh Taman ASEAN, Taman KLCC, Taman Tasik Titiwangsa, Taman
Tasik Metropolitan di Kepong, Institut Meurunoë Uteuën Malaysia, Taman Tasik
Permaisuri, Taman Botani, Taman Ekuestrian, ngon Taman Leumbah Barat Bukit
Kiara, Taman Tun Dr. Ismail, ngon Taman Internasional Bukét Jalil.

Na lhèe buh uteuën di Kuala Lumpur, nakeuh Uteuën Simpan Bukét Nanas (10.52 ha),
Uteuën Simpan Bukét Sungai Putih (7.41 ha),ngon Uteuën Simpan Bukit Sungai Besi
(42.11 ha).

Kuala Lumpur nakeuh pusat keurija budaya di Malaysia. Salah sabaoh tempat budaya
that peunténg di banda nyoë nakeuh Museum Neugara nyang na di Lebuhraya
Mahameru. Museum nyoë jeuët keu bak keuneubah koleksi peukakaih jameun (artefak)
ngon gamba nyang geupeusapat ban saboh Malaysia. Di Kuala Lumpur na cit teudong
Museum Seni Islam nyang geukeubah leubèh nibak tujôh ribèe artefak Islam.
Koleksi museum nyoë hana meucéh hasé keurija dari reusam Timu Teungoh mantong,
na cit disinan pusaka reusam dari Asia, utama that China ngon Asia Teunggara.
Bak Museum Seni Islam na cit kubah ngon ruweuëng peuleumah nyang that reyeuk.
Neuduëk museum nyoë na di Ra'uëh Lembah Perdana, siblah Meuseujid Neugara.

Diwan Filharmonik Petronas nakeuh saboh teumpat peyasan seni utama di Malaysia.
Orkestra nyang geumeuduëk lam geudông nyoë nakeuh Orkestra Filharmonik Malaysia
(MPO). Balè Seni Gamba Neugara nyang na di Ra'uëh Temerloh nakeuh pusat
keuneubah reusam ngon pusaka seni nasional. Balè seni nyoë geupeugot ngon ini
menerapkan unsur arsitektur Melayu lama yang dipadukan dengan unsur arsitektur
modern. Galeri Petronas nyang na di pusat meubeulanja Suria KLCC nakeuh pusat
seni aseuli. Galeri nyoë geupeuleumah hasé keurija seni nyang meu-ubah-ubah ban
lagèe tema. Kuala Lumpur Performing Arts Centre (KLPac) di Sentul West nakeuh
pusat seni peyasan (utama that teater, musik, ngon film) nyang hayeuë di
Malaysia. La'én nibak pusat produksi seni lokal, KLPac na cit meudukông peyasan
lokal ngon regional nyang bibeuëh.



https://ace.wikipedia.org/wiki/Prang_Hattin

Prang Hattin nakeuh saboh prang nyang keujadian bak 4 uroë buleuën Nam thôn 1187
atawa bak buleuën puasa thôn 584 Hijriyah. Prang nyoë geuturi cit ngon nan Prang
Lungkè Hattin saweuëb teumpat keujadian prang nyan na bak puncak Hattin nyang ka
gadoh. Prang nyoë nakeuh prang antara teuntra Islam di meuyub panglima rayek
Salahuddin al-Ayyubi geulawan teuntra Salib nyang na lam Keurajeuën Yerussalem.

Teuntra Islam nyang geupimpin lé Salahuddin ka geupeutalô teuntra Salib lam
prang nyan. Ramè that teuntra Salib nyang maté lam prang nyoë, ngon ramè cit
nyang ceudra ka sampoë awaknyan hana teuga lé keu dijak meuprang lom lheuëh talô
masa nyan. Meuseubab ngon talô lam prang nyan, ureuëng Islam ka meutamah jitakôt
lé teuntra Salib seubagoë saboh aseuka militè nyang that hayeuë di tanoh suci.
Lhèë thôn lheuëh nyan, banda Yerusalem nyang ka 100 thôn jikuasa lé teuntra
Salib deungon prang nyan ka meuhasé geureubôt keulayi keu ureuëng Islam. Nyan
nakeuh seujarah talô go keu lhèe teuntra Kristèn lam prang Salib.

Keujadian prang Hattin nyan nakeuh toë ngon tasék Tiberias nyang bak uroë nyoë
na bak da'irah nyang jikuasa lé Israel. Mideuën prang, toë ngon gampông Hattin,
saboh tanoh luwah meubukét-bukét nyang na nibak ruweuëng ceureulông. Jameun
da'irah nyan geukheun nan ngon Lungkè Hattin. Neuduëk teumpat nyan na bak rot
uëh jak antara Tiberias ngon Akkra blah rot timu. Geupeunan rot uëh nyan lé
ureuëng Arab Darb al-Hawarnah, dilèe kon rot uëh nyan nakeuh saboh rot uëh
peunténg nyang jipeugot lé Bansa Rôm. Rot nankeuh ureuëng Rôm meujak di timu u
barat nanggroë Yordania antara La'ôt Galilia ngon panté Mediterania.

Guy Lusignan jeuët keu raja Jerusalem bak thôn 1186. Lusignan jeuët keu raja lam
hak peurumohjih putroë Sibilla. Masa nyan ban lheuëh maté aneuk agam Sibilla
Baldwin V, siyasat nanggroë keurajeuën Yerusalem bicah antara dua boh peureuté.
saboh peureuté nakeuh nyang jiangkèe lé mahkamah keurajeuën, lam kawan nyan na
Guy Lusignan, Sibilla ngon ureuëng nyang ban teuka keunan lageè Raynald de
Chatillon nyang saban pakat ngon Gerard Ridefort seureuta rôh cit Peujuang
Templar. Salang saboh peureuté teuk nakeuh peureuté ulèë balang nyang jipimpin
lé Raymond III nyang seugolom nyan jeuët keu ulèe balang Tripoli masa raja
Baldwin V. Peureuté ulèë balang nyan that jiteuntang peukara Guy Lusignan
jipeugot droe keu raja. Raymond III that bancijih jikalon ramè that ulèë balang
ubeut nyang laju ngon bagah-bagah jibungka u Yerusalem meujak bri hôreumat keu
Guy Lusignan. Ngon seubab nyan lé Raymond III jipeusiep saboh kawan teuntra
keuneuk meupeubateuë Guy Lusignan duëk keu raja. Peukara nyan jithèe lé Guy
Lusignan, ngon meunan laju jipeusaho lé jih teuntra nyang dong rot jih ngon niët
meujak keupông kuta Tiberia bak teumpat teuntra Raymond meupeusapat droë.
Teuntra nyang ramè nyan ka meukeuë-keuë bak saboh palôh antara bineh kruëng
Yordan ngon tasék Tiberia. Teuma prang nyan dudoë han jadèh saweuëb ka jipeudamè
bandua boh kawan teuntra nyan lé sidroë pangiran Balian Ibelin.

Bak teumpat la'én yôh masa nyan, bubé na nanggroë Islam ka meusaboh lam masa
siplôh thôn antara 1170 M sampoë 1180 M geupeusaho lam saboh seuëh dèëlat Islam
lé Sultan Salahuddin al-Ayyubi. Watèë nyan Salahuddin nyang phôn-phôn geumat
jabatan sidroë gubernur di nanggroë Meusé, ngon bak thôn 1169 geuraseumi jeuët
meuntroë Sultan bak nanggroë Meusé ngon Suriyah. Watèe pusat peumeurèntah
nanggroë geupinah u Damsyik bak thôn 1174, Salahuddin geuangkèë seubagoë
sôleutan barô ngon geuraseumi nanggroë lam kuasa wangsa Ayyubi. Bak thôn 1176
Salahuddin meuhasé geureubôt banda Halab, meutamah lom ngon banda Mosul bak thôn
1183. Meunankeuh ngon seubab nyan Keurajeuën Yerussalem ka jeuët bak
teungoh-teungoh lam lungkiëk nanggroë nyang na lam saboh kuwasa sultan Islam.
Seugolom meusaho meunan lé teuntra Salib na cit jipeutalô Salahuddin lam Prang
Montgisard thôn 1177, bak awai thôn 1180 antara Salahuddin ngon teuntra Salib
geupeugot saboh janji damè hana meuprang. Tapi meunan janji damè nyan jilangga
cit lé Raynald Chatillôn, awaknyan ka jisrang saboh kafilah muslim nyang pah
geulingkeuë bak binèh ceuë Jerusalem di binèh kruëng Yordan. Mandum ureuëng
Islam nyang na lam kafilah syahid jipoh lé teuntra Salib nyang jipimpin lé
Raynald. Na lam kawan syuhada nyang jipoh nyan sidroë ureuëng inong, adoë Sultan
Salahuddin. Seubab nyankeuh. janji damè nyang geupeugot yôh thôn 1180 jeuët keu
bateuë. Raynald pih meutamah hana jithèe droë, ngon jigeureutak lé jih keuneuk
jak srang Meukah.

Bak Buleuën Peuët thôn 1187, Raymond III jimeudamè lom ngon Salahuddin. Lam
janji damè nyan geupeuidin lé Salahuddin keu meujak kirém saboh kawan teuntra u
Galilia. Bak watèe nyan nibak rot rancana keuneuk jak teuntra Salib nyan na lam
kuasa teuntra Islam. Ban lagèë geuatô lam janji damè, keu bèk jeuët prang antara
dua pihak nyan, bubé na teuntra Islam geuminah dilèë si'at nibak rot uëh nyang
keuneuk dijak teuntra Raymond. Reuncana nyang meupakat antara Raymond III ngon
Salahuddin nyan pih dudoë kaco cit. Seubab na saboh kawan teuntra salib nyang
jiba lé Balian Ibelin han jideungo lagèë asoë janji nyang ka geuakô lé
Salahuddin ngon Raymond. Teuntra nyang jipimpin lé Balian nyan jipeurèntah lé
Raymond bék teubiët dilèë di kuta awak nyan di Aufa sampoë teuntra Salahuddin
geuminah di rot uëh awak nyan. Seubab han jideungo peurèntah nyankeuh, lé
Salahuddin laju geupeusaho ban dum aseuka Islam keu meujak prèh teuntra salib
nyang ka meulanggéh asoë janji damè. Bicahkeuh masa nyan prang ubeut bak saboh
mata ië toë Nazareth antara teuntra salib nyang keuneuk jak u Galilia lawan
teuntra Islam nyang geupimpin lé Al-Afdhal Bin Salahuddin bak 5 uroë buleuën
Limöng thôn 1187. Hasé jih bubé na teuntra salib nyan ka geupeuhancô lé teuntra
Islam. Ban jikalon meunan ka keujadian lé Raymond laju jipiké lé jih nyoë ka
hana cara lé meukon keubit-keubit meuprang awaknyan lawan teuntra Islam. Keu
peujak meukeusud nyan Raymond jipeugot damè ngon Guy Lusignan. Awaknyan dua
jipeusapat mandum teuntra keurajeuën Yerusalem lam saboh aseuka nyang na
jeumeulah 20.000 droë keuneuk jak meurumpok teuntra Islam nyang ka awai kon
meusapat geupimpin langsông lé Salahuddin Al-Ayyubi.

Nibak akhé buleuën Limöng Salahuddin ka hasé geupeusapat teuntra lam jumeulah
nyang paléng nibak nyang ka-ka lam seujarah angkatan prang gobnyan. Na jumeulah
mandum teuntra Salahuddin bak watèe nyan 30.000 droë. Lam kawan rayeuk teuntra
nyan na keuh 12.000 droë teuntra kavaleri. Mandum teuntra nyan geupeusaho ilèe
di Tal Ashtara ngon tujuan geuneuk jeumeurang kruëng Yordan bak 30 uroë buleuën
Nam. Di pihak teuntra Salib na meusapat teuntra lam jumeulah kureuëng nibak
teuntra Salahuddin. Jumeulah teuntra Salib na 20.000 droë. Bah that leubèh
kureuëng nibak teuntra Salahuddin, nyan pih nyang paléng that ramèe jumeulah
teuntra salib ubé nyang ka tom jipeusaho lé angkatan prang Salib. Lheuëh damèe
Raymond ngon Lusignan mandum angkatan Salib nyan meusapat toë banda Akkra. Lam
peuneugah Iërupa, angkatan prang salib masa nyan na 10.000 droë teuntra biasa.
Diluwa jumeulah nyan nakeuh teuntra kavaleri nyang jibantu lé teuntra panah dari
kapai dagang Italia ngon nacit nyang ramèe lom teuntra jibayeuë lagèe Turcopole
nyang jisiwa lé Raja Henry II dari Inggréh Na cit lam kawan nyan kawan teuntra
Salib nyang ba pusaka Salib raya nyang jiba lé Uskup Akkra, seugolom nyan salib
raya nyan na bak teumpat Patriark Heraklius Yerusalem.

Bak 2 uroë buleuën Tujôh, Salahuddin ka hasé geupeukaco Guy Lusignan sampoë
Lusignan ka payah peutubiët teuntra jih dari mata ië nyang jijaga lé awaknyan di
Safuriyah. Guy Lusignan bak watèe nyan meupisah ngon nang aseuka jih, meuhasé
keuh jih nyan geudrop le teuntra Islam. Ramèe teuntra Salib nyang mate ngon
nyang geutawan lé teuntra Islam. 3.000 droë seulamat ngon jipluëng u dalam kuta
Tiberia. Ban ka meuhasé geureubôt mata ië nyang that peunténg nyan, Salahuddin
laju geugrak teuntra gobnyan u seulingka kuta Tiberia.Ladôm nibak teuntra nyan
geupeuduëk di Kafr Sabt. Bak watèe geukeupông kuta Tiberia nyan, hana reuda
teuntra Islam geutimbak busu apuy u dalam kuta. Na meupadum uroë lagèe nyan
sabé, ureuëng duëk lam kuta nyan mantong hana jitem talô cit lom. Lheuëh rubah
saboh sagoë kuta meubarô keuh awaknyan jiseurah droë ngon mandum seunjata nyang
na bak awak nyan.

Rhot kuta Tiberia, mandum ureuëng lam kuta nyan geutawan. Nyang ra'yat biasa
ngon hana rôh lam prang geupeubibeuëh piléh keu dijak wèh u luwa wilayah dèelat
keurajeuën Islam. Peureuté bangsawan ngon teuntra Salib na nyang geuteurimong
jiteubôh lé keuluarga jih ngon payah tubiët cit awaknyan nibak wilayah Islam.
Guy Lusignan, Raynald Chatillon ngon mandum teuntra Templar geuhukôm poh maté.
Lheuëh nyan keuh meu akhé tarèh prang Salib II.



https://ace.wikipedia.org/wiki/Ac%C3%A8h

Acèh nakeuh saboh da’irah kusuih sabe propinsi nyang na bak Pulo Ruja. Acèh
nakeuh propinsi nyang barat that di Indônèsia. Blah ateuëh na La’ôt Banggali,
La'ôt Hindia blah barat, Seulat Malaka blah timu ngon blah tunggara na propinsi
Sumatra Utara. Nang nanggroë Acèh nakeuh Banda Acèh.

Bak masa Sôleutan Éseukanda Muda Meukuta Peukasa Alam mat kuwasa, Acèh nakeuh
saboh nanggroë nyang leupah that kaya ngon makmu. Yôh nyan, wilayah Keurajeuën
Acèh Darussalam trôk u binèh pasi Minangkabau. Kuwasa Acèh trôk cit keudéh u
Pirak, jazirah Meulayu. Keurajeuën Acèh Darussalam bak masa nyan ka na hubôngan
ngon keurajeuën-keurajeuën la’én lam dônya, lagèë Keurajeuën Tureuki Utsmani,
Mughal di Hindustan, Safawi di Iran jinoë, Maghréb, Inggréh, Peutugéh ngon le
la’én lom keurajeuën nyang na lam dônya yôh masa nyan.

Acèh nakeuh saboh propinsi nyang teuduek di ateuh garéh khatulistiwa. Luah
nanggroe Acèh nakeuh 55.392 km2. Tanöh nanggroe Acèh mandum jiduek bak pulo
Sumatra, Indônèsia. Seulaén di pulo nyan, wilayah jih na cit bak pulo-pulo
ubeut, lagèe Pulo Simeulue. Da'irah Acèh nakeuh meugunong-gunong. Mandum nyan
teuduek di da'irah Gayo. Da'irah di Acèh nyang paléng manyang nakeuh Gunong
Leuser nyang manyang jih 3.404 mètè di ateuh la'ôt. Di teungöh-teungöh tanoh
Acèh na Danau La'ôt Tawar.

Keuadaan cuaca di Acèh nakeuh su-um, atawa tropis. Rata-rata su-um jih antara
23°—32°C di da'irah rab ngön la-ôt; atawa 12°—22°C meunyoe di da'irah nyang
manyang. Tiep thôn, musém ujeun di Acèh nakeuh bak antara 1.000 sampo 3.000 mm.

Jumlah ureueng nyang na di Acèh sampo thôn 2010 nakeuh 4.494.410 droe. Karab
mandum jumlah ureueng nyan tinggai di gampông-gampông; diet nyang tinggai di
banda. Banda Aceh nakeuh ibukota propinsi Acèh, teuduek bak ujong paléng barat
pulo Sumatra. Seulaén Banda Aceh, Lhokseumawe nakeuh kota keudua nyang paléng
meuceuhue sabab di sinan na peurusahaan-peurusahaan ureueng luwa, miseu jih PT
Arun ngön PT Pupuk Iskandar Muda.

Karab mandum ureueng Acèh nakeuh dari suku Acèh. Gayo ngön Alas, mandum suku
nyan tinggai di da'irah nyang leubèh manyang. Mandum ureueng Acèh nyan ureueng
éseulam, nyan kira-kira na 96%. Bahsa Acèh nakeuh bahsa nyang geungui lé karab
mandum ureueng Acèh. Seuleubèh nyan, geungui bahsa Indônèsia.

Nanggroe Acèh nakeuh rumoh dari mandum budaya ngön leumbaga peundidikan, mandum
nyan nakeuh di Banda Aceh. Meuseujid Raya Baiturrahman, nyang na di Banda Aceh,
geupeudöng bak watèe prang ngön Beulanda bak abad keu-19. Musium Aceh, cit na di
Banda Aceh, nakeuh saboh teumpat nyang geupeugöt deungön hana payah geungui
labang. Na cit saboh kuburan ureueng Beulanda, Kerkhoff, di Banda Aceh nyang di
sinan geukubu 2.000 droe teuntra Beulanda nyang matée watèe masa Prang Acèh bak
thôn 1873-1914. Taman Sari, saboh taman nyang na rab Meuseujid Raya
Baiturrahman, di dalam jih na saboh Gunongan. Gunongan nyan nakeuh saboh
bangunan nyang beuntuk jih lagèe gunong nyang geupeugöt bak masa Sultan Iskandar
Muda, thôn 1600.

Karab mandum pabrék di Acèh nakeuh pabrék gah. Mandum pabrék nyan na di
Lhokseumawe. Lhokseumawe nakeuh saboh da'irah di Acèh nyang mandum pabrék na
teudöng di sinan. Di Lhokseumawe na teudöng pabrék gah, baja, ngön pabrék
keureutah. Adak pih meunan, buet ureung Acèh rata-rata nakeuh geujak u blang
geupula padé, atawa geupula boh kayèe atawa ôn kayèe. Ureueng Acèh na cit
geupula bak lawang, kupie, ngön bakông.

Jalan rayek nyang meuhubông dari Banda Aceh sampo u Medan na di da'irah blah
barôh Acèh. Na cit jalan-jalan ubeuet nyang meuhubông u da'irah-da'irah nyang
meubukét, lagèe jalan u Takengon. Seula'én jalan raya nyan, na cit jalan raya
nyang meuhubông u da'irah blah tunong Acèh. Miseu jih u Meulaboh. Jalan nyoe
meusambông cit u Medan nyang meutumèe ngön Gunong Leuser.

Di Acèh na 4 boh peulabôhan kapai la'ôt. Peulabôhan la'ôt nyang paléng rayek na
di Lhokseumawe. Bandara keu kapai na 5 boh cit di Acèh: saboh di Lhokseumawe;
saboh di Tapaktuan; saboh di Meulaboh; saboh di Banda Aceh; dan saboh di
Sinabang, Simeulue. Nyang paléng rayek na di Banda Aceh, nan jih Bandara Sultan
Iskandar Muda.

Acèh na jeunèh peunajôh nyang hana di da'irah la'én. Peunajôh-peunajôh nyang na
di Acèh miseujih timphan, sie kamèng, sie reubôh, ngön peunajôh meuseukat. Di
da'irah Sabang na jithèe peunajôh dhôi nyang na rasa nyang meula'én-la'en. Di
Meureudu, kabupatèn Pidie Jaya, na peunajôh nyang geukheun adèe, nyang di
da'irah Acèh la'én geukheun bingkang. Di Acèh Barôh na martabak boh drien nyang
ka geuthèe mangatjih. Meunyoe di Bireuen, peunajôh nyang na nyangkeuh saté
matang nyang asaijih dari kuta Matangglumpang Dua. Peunajôh Acèh nyang umumjih
ta tumèe di luwa da'irah Acèh nakeuh mie Aceh nyang geutagun ngön kuah nyang
keu'eung.



https://ace.wikipedia.org/wiki/B%C3%A8larusia

Bèlarusia nakeuh saboh neugara nyang hana wilayah la’ôt di kawasan Iërupa Timu.
Bèlarusia meuceuë ngon nanggroë Rusia, Ukraina, Polandia, Lithuania, ngön
Latvia. Bèlarusia geubagi lam 6 boh propinsi (voblast) ngon saboh banda kusuih.
Minsk nakeuh nang nanggroëjih. Banda-banda rayek la’én nakeuh Brest, Grodno
(Hrodna), Gomel (Homiel), Mogilev (Mahilyow), ngön Vitebsk (Vitsebsk).

Sukèë bansa Slavia Timu ka geuduek di tanoh Bèlarusia yoh abad keu-6 M kon.
Sukèë bansa nyan meurumpok ngon bansa Varangia, ureuëng meukat ngon aseuka nyang
asaijih nibak sukèë kawôm Skandinavia. Sukèë bansa Slavia jipeusaboh droe ngon
bansa Varangia, lheueh nyan jipeudong banda-banda di Kiev ngon Novgorod. Lheueh
Raja Yaroslav I nyang aréh wafeuet bak thon 1054, nanggroë nyan gawoi
wilayahjih. Keurajeun Kiev Rus meuakhe ngon jiprang le sukèë Mongol bak abad
keu-13 M. Bak thon 1486, wilayah-wilayah nyang ka cré-bré nyan geupeusaboh
keulayi lé Ivan III asai Moskow, roh cit lam nyan Bèlarusia ngon Ukraina.



https://ace.wikipedia.org/wiki/Jeupun

Jeupun (Ceupun) atawa Jeupang (Bahsa Jeupang: 日本, nan raseumi: 日本国  Nippon-koku,
nakeuh saboh nanggroë meupulo di Asia Timu. Wilayahjih di ujông barat Samudra
Pasifik, di siblah timu la'ôt Jeupun. Jeupun meujiran deungon nanggroë China,
Korea ngon Rusia. Pulo paléng barôh nakeuh di La'ôt Okhotsk dan blah paléng
tunong nakeuh pulo-pulo ubeut di timu La'ôt Cina Timu paihjih di blah tunong
Okinawa nyang meujiran deungon Taiwan.

Sukèë nyang na di Jeupun nakeuh nyang paléng le sukèë Jeupun (sukèë Yamato),
nibak nyan na lom sukèë awak away nyang leubèh dit lagèë sukèë Ainu bak pulo
Hokkaido deungon sukèë Ryukyu bak pulo-pulo Ryukyu di tunong pulo Kyushu.

Bahsa raseumi nanggroë nyoë nakeuh bahsa Jeupun. Alam nanggroë nyoë geupeunan
"Hi no maru".

Pulo-pulo rayek nanggroë nyoë na peuët boh, geuturôt di nyang paléng rayek
nakeuh Honshu, Hokkaido, Kyushu, ngon Shikoku. Pulo-pulo ubeut that jay di
Jeupun, miseu pulo Tsushima, Iwojima, ngon nyang la'én lom.

Jeupun jinoë ka jeuët keu saboh nanggroë nyang ka hayeuë bak tèknologi, èkonomi,
ngeun ileumèe di Asia ngon dônya.



https://ace.wikipedia.org/wiki/Uni_Soviet

Uni Soviet atawa Uni Republik Sosialis Soviet (Сою́з Сове́тских
Социалисти́ческих Респу́блик Soyúz Sovétskih Sotsialistícheskih Respúblik
(SSSR)) nakeuh nanggroe komunih nyang teudong antara thon 1922-1991 di Eurasia.

Uni Soviet geunguy sistem politik saboh peureute nyang geudominasi uleh Peureute
Komunih Uni Soviet sampoe 1990. Bah pih Uni Soviet seubeutoijih nakeuh saboh
nanggroe kesatuan pulitek dari nanggroe-nanggroe nyang na di wilayah nyan
deungon nang nanggroejih di Moskow, nyatajih Uni Soviet meurupa jeuet keu
nanggroe nyang peumeurintahanjih that meusentral ngon sistem ekonomi kumando.

Revolusi Oktober nyang bicah di Rusia bak thon 1917 meuseubab runtohjih
Kekaisaran Rusia. Lheueh nibak nyan, Peumeurintahan Seumentara Rusia, hana trep
teudong cit padum-padum buleuen. Nibak watee kawom Bolshevik meunang lam Prang
Sipil Rusia lheueh revolusi, Uni Soviet teuma geupeudong nibak tanggay 30
Buleuen Duwa Blaih 1922 ngon anggeeta Republik Sosialis Federasi Soviet Rusia,
Republik Sosialis Federasi Soviet Transkaukasia, Republik Sosialis Soviet
Ukraina ngon Republik Sosialis Soviet Byelorusia.

Deungon wilayah nyang luwaihjih 22.402.200 km2, Uni Soviet nakeuh euncit
nanggroe nyang paleng luwah di donya. Luwah wilayah nanggroe nyan teuleuëng sa
bagi nam dari daratan di muka bumoe rab saban luwahjih deungon Amirika Utara.
Bagi peuet dari luwah wilayah Uni Soviet na di Ierupa seureuta jeuet keu pusat
ekonomi ngon budaya. Wilayah blah rot timu Uni Soviet na di Asia nyang ureueng
duekjih jareueng-jareueng, wilayah nyoe meubuju panyang sampoe trok u La'ot
Pasifik di blah rot timu ngon Afghanistan di blah rot tunong. Uni Soviet
meubeunteueng panyang leubeh nibak 10.000 km phon di timu sampoe u barat
ji'ohjih na leubeh kureueng 7.200 km dari baroh u tunong, meulingkeue siblaih
boh da'irah watee.

Uni Soviet nanggroe nyang na ceue that panyang di donya deungon panyang ceue
leubeh dari 60.000 km, duwa weuek lhee ceue nyan na nibak gareh pante La'ôt
Arktik. Uni Soviet meuceue lansong ngon Afghanistan, Cina, Ceko, Slowakia,
Finlandia, Hongaria, Iran, Mongolia, Korea Baroh, Norwegia, Polandia, Rumania
ngon Tureuki nibak thon 1945-1991. Uni Soviet ngon Amirika Carékat meuceue ngon
Seulat Bering.

Krueng nyang that panyang di Uni Soviet nakeuh Krueng Irtysh. Gunong nyang that
manyang nakeuh Puncak Komunisme (jinoe Puncak Ismail Samani) di Tajikistan nyang
manyang jih na 7.495 m dari muka ie la'ot. Tasek nyang luwah di donya, La'ot
Kaspia, leubeh le meuteumpat di Uni Soviet. Tasek ie tabeue paleng rayek ngon
paleng lhok di donya, Tasek Baikal, meuteumpat cit di nanggroe nyoe.

Na limong boh da'irah iklim di Uni Soviet, yaitu tundra, taiga, stepa, guron
ngon gunong-gunong.



https://ace.wikipedia.org/wiki/Ankara

Ankara nakeuh nang nanggroë Tureuki nyang geuangkèe jeuët keu nang nanggroë phôn
that thôn 1923, geunatoë keu banda Konstantinopel atawa Istanbul. Banda nyoë
nakeuh cit nang nanggroë Provinsi Ankara. Seugohlom nyan, Ankara geuturi ngon
nan Angora atwa Engürü; bak masa Romawi geuturi seubagoë Ancyra; ngon bak masa
Hellenistik seubagoë Áŋkyra. Neuduëk banda nyoë na bak manyang 938 metè di
ateuëh muka ië la'ôt.

Banda nyang keu duwa rayeuk di Tureuki nyoë geuduëk lé 4.455.453 droë bak thôn
(2007) ngon that peunténg meunyoë ta kalon lam bhaih ekonomi ngon industri.
Seubagoë pusat peumeurèntah Tureuki, di Ankara keuh meuteumpat mandum kantô waki
neugara la'én. Banda nyoë na bak da'irah nyang that thô di Tureuki ngon jilingka
lé da'irah stepa ngon padum-padum boh arkeologi dari masa Utsmani Byzantium,
ngon Romawi.

Bandara utama Ankara nakeuh Bandara Internasional Esenboga nyang na blah rot
barôh banda. Terminal Bus Ankara (bahsa Turki: Ankara Şehirlerarası Terminal
İşletmesi) nakeuh beunagi nyang that peunténg nibak jaringan bus di Ankara ngon
seutasiôn geuruitan apuy Ankara Garı nakeuh nyang peuhubông antara da'irah barat
ngon timu Turki.

Di Ankara na duwa ra'uëh geuritan meuyub tanoh ngon lhèe boh ra'uëh teuk teungoh
lam masa geupeugot.



https://ace.wikipedia.org/wiki/Bahsa_Ac%C3%A8h

Bahsa Acèh, nakeuh saboh bahsa nyang geunguy lé leubèh ramè masyarakat di Acèh,
keucuali padum-padum boh da'irah, lagèë Acèh Tamiang, Bener Meriah, Acèh
Teungoh, Gayo Lues, Acèh Teunggara, Acèh Singkil ngön Simeuluë.

Bahsa Acèh nyoë hana nyang beutoi-beutoi teupeuë pakri awayjih ngon pat nèjih.
Teuma nibak nyan, linguis (ureuëng nyang geumeurunoë nè bahsa) Acèh that nit.
Bah pih meunan, jinoë ka na cit hasé ureuëng geuteuliti pasay bahsa Aceh nyoë,
padum boh tèori geukheun nè bahsa Acèh nakeuh nibak tanoh Champa nyang taturi
deungon Vietnam teungoh ngon tunong jinoë. Geupeuna tèori nyan sabab struktur
bahsa Cham nyang paléng meuhi ngon bahsa Aceh bah pih ka trép that meupisah
nibak maséng bahsa nyan. Nibak nyan, ahli-ahli bahsa Austronesia jinoë
geupeutamong bahsa Acèh lam cabeuëng bahsa Acèh-Chamic nyang nakeuh cabeuëng di
bahsa Malayo-Polynèsia Inti nyang nakeuh cabeuëng cit di rumpun bahsa
Malayo-Polynèsia nyang nakeuh cabeuëng cit di rumpun bahsa Austronèsia. Nibak
nyan, rumpun bahsa Acèh-Chamic na meuhubông cit ubé 70% kira jih ngon bahsa
Moken nyang geumarit le sukèë Moken nyang tinggai di pulo-pulo panté timu la'ot
Andaman di Thailand ngon pulo-pulo Mergui di ujông tunong Myanmar.

La'én dairah atawa wilayah, meula'én cit lugat bahsa Acèh. Lagèë lugat bahsa
Acèh di Acèh Rayek meubida ngön lugat nyang na di Pidië atawa di Acèh Jeumpa,
meunankeuh miseujih. Teuma bahsa Acèh nyang standart nakeuh bahsa nyang na geu
marit atawa geu meututô lé masyarakat di dairah Acèh Utara. Meubida bahsa teuntè
jeuët keu bida meuphôm. Miseuë tutô 'Barôh', lam ladôm dairah Acèh Rayeuk areuti
jih miyeup (bahsa Èndônèsiya; bawah), tapi meunyoë di dairah Pidië 'Barôh'
meukuseud jih lawan tunong (bahsa Èndônèsiya; selatan). Meunan umpama.

Na ladôm dairah nyang meu bida laku tutô ret ta kalon cara tutô, na nyang baca
harah R (Èr) deungon jeulah, na cit nyang lagè meujampu antara harah G ngon R.
Miseuë jih tutô Baroë, na nyang kheuën Baroë, na chit nyang peugah Baghroë lagè
nyang na ladôm di dairah Idi, Peureulak, Garôt Pidië atawa dairah la'én.

Bahsa Acèh nyoë na cit geumeututô lam beuntuk sya'é, pantôn, Hikayat atawa
calitra. Hadih Maja nakeuh saboh beuntuk pantôn nasihat, asoëjih teuntang
peukara-peukara haba peuingat nyang meunyangkôt hay siuroë-uroë.



https://ace.wikipedia.org/wiki/Jawa

Jawa nakeuh saboh pulo di Indônèsia nyang na ureuëng duëk disinan meujumeulah
136 juta droe, pulo nyoë nakeuh pulo nyang that padat di dônya ngon nakeuh
wilayah pulo Jawa nyan teupat nyang paléng padat keu neuduëk manusia di dônya.
60% dari mandum ureuëng Indônèsia meuteumpat di pulo nyan. Banda Jakarta nyang
jeuet keu nang nanggroë Indônèsia na bak beunagi rot barat pulo Jawa. Dilèe kon
di pulo Jawa nakeuh meuteumpat padum-padum boh keurajeuën Hindu-Budha,
keurajeuën Islam, peumeurèntah kolonial Hindia Beulanda seureuta jeuet keu pusat
nibak meugrak sujarah meurdèka Indônèsia. Peuë mantong nyang teujadi di pulo
nyan keubit meuri keuh 'akibatjih bak mandum wilayah neugara Indônèsia.

Curak bumoë nyang jeuet keu pulo Jawa nakeuh jeuet nibak buët vulkanik. Meubanja
keuh gunong-gunong meu-apuy nyang meubenteuëng dari timu u barat pulo. Ureuëng
duëk aseuli disinan geumarit lam padum-padum boh bahsa aseuli. Nyang paléng
ramèe nakeuh nyang marit aseuli ngon bahsa Jawa. Ureuëng duëk disinan nyang
paléng ramèe meu-agama Islam, leubèh nibak nyan Kristen, Hindu ngon Budha.



https://ace.wikipedia.org/wiki/%C3%89seulam

Éseulam (Bahsa Arab: الإسلام‎, al-ʾIslām) nakeuh saboh agama nyang na di dônya.
Kitab suci agama Iseulam nakeuh Al-Qur'an.

Agama nyoë neuba lé baginda rasulullah, Muhammad saw. Geupeutrôn agama Iseulam
lé Allah di Meukah meusigo ngon geuutôh Nabi Muhammad SAW jeuët keu rasul ban
sigom dônya. Bak watèë nyan keuadaan ureuëng-ureuëng jahiliyah di Meukah mantöng
seumah-seumah patông. Lam Iseulam geuatô meumacam bagoë, na hukôm, seujarah,
kisah, haba peutakôt, haba peuseunang, ngon le lom peue la'en.

Narit Islam teucok nibak bahsa Arab: الإسلام‎ (tashréf nibak: bahsa Arab: أسلم
يسلم إسلاما‎) nyang hareutoejih tapatéh ngon tapubuët ban dum surôh Allah ngon
Rasul, tapeujeu'ôh teugah Allah ngon rasul.

Nyang geumeukeusud deungön Sunni nakeuh ureuëng-ureuëng Iseulam nyang geumumat
bak rot Ahlussunah Wal-jama'ah, ureuëng nyang seutot nabi Muhammad saw. ngön
Sahabat göpnyan. Nyang rôh lam madeuhab Sunni nakeuh peuët boh sagay, nyakni:

Ban peuët boh madeuhab nyan dalam bhaih 'èleumèë fiqah. Seudang lam bah 'èleumèë
tauhid, meuchuhu duwa droe ulama:



https://ace.wikipedia.org/wiki/Irlandia

Irlandia atawa Éire (lam bahsa Irlandia), (lam Bahsa Inggréh Ireland), nyang
geumeukusud ngon neugara Republik Irlandia nakeuh saboh neugara nyang na lam
limong weuëk nam Pulo Irlandia nyang neuduek da'irah nyan na di barat laut
Eropa. Ureuëng duëk di Irlandia na leubèh nibak 4 juta droë, neugara nyan tamöng
lam anggèta Uni Eropa. Wilayah Pulo Irlandia nyang hana geutamöng lam republik
nyoë nakeuh wilayah nyang geu mat po lé Irlandia Barôh, beunagi nibak Britania
Raya. Blah rot timu meuceuë ngon La'ôt Irlandia, blah rot barôh Irlandia Barôh,
blah rot barat ngon tunong La'ôt Atlantik.

Bak 29 uroë buleuën 12 thôn 1937, saboh naseukah janji nyang geuakô meurdeka
neugara Irlandia geu bôh tanda jaroë lé peumimpén Irlandia Tunöng ngon
peumerèntah Britania Raya. Ngon na dalèh mantong meukeubôk Prang Dônya II,
Inggrèh hana geupeubuët asoë nibak naseukah janji nyan. Ban ka prang nyan reuda,
nibak thôn 1949, ra'yat Irlandia Tunöng nyang mayoritas Katolik, geu umum keu
raseumi meurdèka neugara Irlandia nibak jaroë Britania Raya. Meurdèka nyoë meu
hasé neucok lé ra'yat Irlandia lheueh neu meujuwang na trép lapan abad geulawan
Britania Raya.

Luwah neugara Irlandia na 70.273 km² atawa 83% nibak luwah Pulo Irlandia blah
rot tunöng, ngon la'én nibak nyan nakeuh wilayah Irlandia Barôh. Ceuë barat
nakeuh La'ôt Atlantik, salang blah rot timu na La'ôt Irlandia nyang meuhbông
ngon la'ôt meurandéh Seulat St. George ngon La'ôt Keltik. Pasi barat Irlandia
nakeuh teubéng, bukét, ngon gunong ubeut. Blah rot dalam neugara na geulingkeue
lé padum-padum boh kruëng, salah saboh nakeuh Kruëng Shannon. Banda nyang na di
Irlandia na Dublin, Cork, Galway, ngon Limerick.

Irlandia nibak adat geubagi lam 26 county (contae atwa condae lam bahsa
Irlandia) nyang mantong geunguy sampoë 'an jinoë lam bideuëng reusam ngon grak
tubôh. 26 county nyan nakeuh beunagi nibak 4 provinsi: Connacht, Ulster,
Leinster, ngon Munster.



https://ace.wikipedia.org/wiki/Dayah

Dayah nakeuh salah saboh teumpat meurunoë di Acèh. Masa away kön kana di Acèh.
Dayah atawa Dèah (meunurôt lugat ureuëng da'irah Acèh Rayek, asay tutô nibak
bahsa Arab: زاوية‎, nyang areutijih sagoë, kareuna bak masa Rasulullah saw.
geupeurunoë umat Iseulam bak sagoë-sagoë meuseujid. Nan nyankeuh nyang geunguy
sampoë 'an jinoë. Salang lam bhaih administrasi neugara di Indônèsia keu
neukheun dayah kayém neugantoë ngon pesantren atawa pondok pesantren geupeusaban
ngon neukheun nan teumpat meununtut èleumèe agama Islam di Indônèsia khusuihjih
di pulo Jawa.

Dayah di Acèh kayémjih geusatöh lé sidroë ureuëng mat, nyang biasa geurasi nan
teungku chik, abu, abuya atawa la'én nibak nyan. Lam masyarakat tradisional ngon
modern ureuëng Acèh dayah nyan wajéb na bak tiep-tiep da'irah, sampoe beu that
balèe seumeubeuët nyan ubeut ngon seuderhana meuhat keuh geukheun dayah cit.
Saweueb ka mangat bak neukheun lé ureuëng Acèh tiep-tiep nan teumpat ureuëng
beuet semeubeuët nyankeuh nyang geukheun dayah. Biasajih lam tiep-tiep gampông
di Acèh na dayah-dayah ubeut, ladôm gampông cit leubèh nibak saboh jumeulah jih.

Le that dayah ka lawét nyoë, di kuta-kuta atawa di gampông. Na nyang dayah
salafiyah, na cit nyang ka modèrèn atawa terpadu. Bak saboh keunira lam thôn
2007 nyang geupeugot le Dinas Pendidikan Provinsi Acèh (masa nyan: NAD),
jumeulah dayah di Acèh na 631 boh, meunurôt Departemen Agama geujumeulah na 879
boh ngon bak beunileuëng nyang la'én le Rabithah Thaliban Acèh jumeulah dayah di
Acèh na 900 boh. Bak thôn keunira nyan geupeugot nakeuh lam bhaih jumeulah dayah
nyan golom final atawa na standar nyang hana saban bak maséng-maséng lembaga keu
geuteujeumah ma'na ngon rupa dayah nyang paih.

Riwayat phôn dayah di Acèh bak peuneugah ahli tarèh nakeuh Dayah Cot Kala atawa
geukheun ngon Zawiyah Cot Kala di Kabupaten Acèh Timu. Lam seujarah Dayah Cot
Kala nyankeuh seubagoë dayah nyang phôn di Asia Teunggara, gurèe-gurèe
seumeubeuët bak dayah nyan teuka dari nanggroë Arab, Parsi ngon India.
Dayah-dayah dudoë 'oh lheuëh dayah Cot Kala nakeuh lagèe Dayah Serele nyang
geusatoh lé Teungku Syèkh Sirajuddin nyang geupeudong bak thôn 1012 M sampoë
thôn 1059, Dayah Blang Peuriya nyang geusatoh lé Teungku Ya'kob geupeudong bak
thôn 1153 sampoë 1233 M, Dayah Batu Karang nyang na di Keurajeuën Teumiëng nyang
geusatoh lé Teungku Ampôn Tuan. Lheuëh nyan na lom dayah Kan'an di wilayah Lam
Keuneu'eun Acèh Rayek (Keurajeuën Lamuri), dayah nyoe geupeudong bak thôn 1196 M
sampoë 1225 M lé Syèkh Abdullah Kan'an sidroë ulama meubansa Palestina.

Dudoë that na Dayah Tanoh Abèe antara thôn 1823-1836 M ngon Dayah Tiro di
Kecamatan Tiro Kabupatèn Pidie antara thôn 1781-1795 M, ngon dayah-dayah la'én
nyang meusipreuëk ban sigom Acèh yôh masa nyan. Lam masa surôt Keurajeuën Acèh
Darussalam na cit peuneudong-peuneudong dayah (lam Abad keu 18 ngon keu 19 M).
Dayah nyang geupeudong bak masa nyan nakeuh lagèe Dayah Tgk Chi' Kuta Karang,
Dayah Lam Birah, Dayah Lamnyong, Dayah Lambhuk, Dayah Kruëng Rumpét, pajan keuh
dayah-dayah nyan geupeudong hana ceunatat tarèh nyang paih lon.

Lam tarèh neugara Keurajeuën Acèh Darussalam bak masa Sultan Iskandar Muda watèe
nyan na dayah manyang bak Meuseujid Raya Baiturrahman, dayah manyang nyan
geusatoh lé leubèh kureuëng 40 droë ulama chi' dari nanggroë Parsi ngon India.
Jinoe dayah tuha nyang mantong teudong nakeuh Dayah Tanoh Abèe, Seulimeum, Acèh
Rayek, dayah nyoe phôn geupuga bak phôn abad keu 17 M. Zawiyah nyoe jeuet keu
teumpat keuneubah na 4.000 naseukah ngon meumacam bagoë kitab jameun nyang
geutuléh jaroë lé ulama masa dilèe.

Seubagoë saboh neugara nyang neumumat bak hukôm agama Éseulam nakeuh meuhubôngan
nyang that peunténg antara dayah ngon peumeréntah Keurajeuën Acèh. Saweuëb qanun
ngon hukôm nanggroë neu angkèe nibak hukôm agama.

Bak masa Prang Acèh geulawan Beulanda le that dayah nyang jeuet keu hancô ngon
le that ulama nyang geujak lam seuëh prang keu geujak meu jihad. Lam prang nyan
dayah jeuet keu teumpat kawom mujahidin Acèh neu atô taktik prang,
teungku-teungku dayah that le nyang jeuet keu panglima peujuang lam prang nyan.
Ureuëng-ureuëng dayah nyang geuthèe jeuet keu ureuëng peunténg lawan peunjajah
di Acèh lagèe Teungku. Chi' Tanoh Abèe nyang jeuet keu peunasihat prang neugara.

Na cit ulama dayah nyang jeuet keu bak geuteumanyong lé peujuang lagèe Teungku
Chi' Tanoh Abèe (Teungku Chi' Abdul Wahab) Tanoh Abèe, Acèh Rayek. Ban duwa
golongan ulama nyoe teutap neusatoh ngon neupeurunoë sampoë le cit ulama Acèh
bak masa prang nyan nyang neubeuët lam glé. Miseuëjih Teungku Haji Ahmad
Hasballah Indrapuri ngon Teungku H. Abdullah Lam U.

Bak watèe Beulanda ka meu asé di peudong peumeurintahan kolonial di Acèh, ngon
sigra laju jibagi nanggroë ngon beunagi barô nyang jikheun landscap. Na 129 boh
landschap nyang na di Acèh yôh nyan. Lam saboh landschap nyang na meuhat ji
peuizin peudong saboh dayah. Ngon keujadian nyan, jumeulah dayah lam masa
Beulanda leubeh kureuëng nna 129 boh.

Bak masa Jeupang na prang cit nyang geupimpén lé sidroë ulama dayah. Phôn that
nakeuh bak thôn 1944 di Syamtalira Bayu Acèh Barôh nyang neupimpèn lè ulama
dayah nan gobnyan Teungku Abdul Jalil (Teungku di Cot Pliëng) nyang meuhasé
geupeutalo saboh kompi teutra Jeupang. Lheuëh nyan nyang teujadi di Pandrah,
Kecamatan Jeunieb.

Neugara Indônèsia geupeunyata meurdéka bak 17 uroë buleuën 8 thôn 1945, aseuka
Jeupang talô lam Prang Dônya II ngon teuntra sikutu jiteuka lom u Indônèsia.
Buleuën 10 thôn an saboh neugara Indônèsia ka abéh jikuwasa keulayi lé teuntra
sikutu, dari Midan teuntra nyan jikeuneuk tamong u Acèh. Yôh nyan keuh bak 15
uroë buleuën 10 thôn 1945 ulama dayah di Acèh geupeunyata saboh ma'lumat nyang
that peunténg lam seujarah. Ma'lumat nyan geurasi nan ngon Ma'lumat Ulama ban
sigom Acèh nyang nakeuh ngon ma'lumat nyan ulama Acèh geumeufatwa Prang Sabi
lawan peunjajah bèk sampoë leupah jitamong u Acèh. Ngon neucok peunutôh nibak
ma'lumat nyan meuribèe droë ureuëng meudagang bak dayah geubeudoh jak meuprang
sajan ngon mandum mujahidin Acèh u ceuë Acèh ngon Sumatera Barôh. Nyang geukheun
cit ngon Peuristiwa Medan Area.

Si uroë-uroë di dayah ureuëng meudagang di sinan geubeuët, meuulang, geujaga
watèe seumayang meujama'ah ngon na neubuët la'én miseuëjih muhadharah, dala'é
ngon geumeuseuraya bak uroë-uroë nyang ka meuteuntèe. Gurèe-gurèe
geuseumeubeuët, peu ulang aneuk miët beuët. Di dayah na cit geu atô anggèeta keu
geupeujak atôran lam dayah ngon geujaga keuamanan, nyang geukheun ngon haréh
tugaih haréh nyan nakeuh neuseumeugoë tiëp-tiëp watèe lheëh masa istirahat. Ngon
geuteurimong jamèe nyang trôh u dayah.

Neunguy nyang identik ngon ureuëng meudagang nyang agam bak dayah di Acèh nakeuh
bajèe keumija ngon teulôk beulanga atawa nyang jinoe geukheun bajèe koko. Biasa
jih geumeupinggang ija krông ngon geuseu'ôn kupiah. Dilèe kon meunyoe ureuëng
nyan geutubiët nibak lampôh dayah hantom neusôk siluweuë panyang. Ka meubida
bacut ngon jinoë, ka na jinoe ta kalon geusôk cit siluweuë panyang ija 'oh
geujak u luwa dayah. Nyang hana ubah lom cit bhaih neuseu'ôn kupiyah, 'an jinoë
neunguy kupiyah bak aneuk dayah nakeuh saboh cara keu geujaga martabat ureuëng
meununtut ngon marwah gobnyan.

Neunguy nyang biyasa bak ureuëng inong bak dayah nakeuh neunguy nyang sopan ngon
meutôp mandum tubôh. Biasa yôh thôn 90 u meuyub ureuëng nyan geusawak ija
panyang nyang meutôp banmandum ulèe ngon tubôh. Meubida bacut cit ngon jinoe,
nyang ka geunguy jeuleubab nyang rayeuk bak ulèe. Lam bhaih meutôp aurat nyan
nakeuh hukôm jih saban, cit meubida bak cara geumeunguy.

Meurata ureuëng meudagang nyan bak dayah keu peuë geupajôh si uroë-uroë nakeuh
peunajôh nyang geutaguën keudroe. Nyan bhaih maguën 'oh takalon le that nyang
geumeupakat ngon meupadum-padum droë rakan geuh bak geumaguën lam saboh dapu.
Keu beulanja geumeuripèe-ripèe breuëh ngon péng ubéna peuë nyang neupajôh. Bagi
ureuëng meununtut bhaih peunajôh nakeuh nyang sederhana ngon jeuët keusihat
tubôh, meujan-jan nacit 'oh watèe pré neubeuët bak malam-malam nyang ka
meuteuntèe ladôm ureuëng neu meuripèe beulanja neupeugot peunajôh mamèh.
Miseuëjih peunajôh mangat nyan lagèe cagruk (kulak) atawa geutaguën bu leumak.
Peukateuën nyan geurasi nan bak dayah ngon meuleumak.

Nyang phôn nakeuh teuningkat Tajhizi, teuningkat nyoë geubeuët lé ureuëng atawa
aneuk meudagang bak watèe phôn-phôn that geutamong u dayah. Bak glah Tajhizi
aneuk miët beuët biasa jih geupeurunoë kitab-kitab ubeut meubahsa Jawoë. Meujan
nacit lom geupeurunoë èleumèe Nahwu ngon Sharaf keu peuduman meurunoë Bahsa
Arab. Cara geumeurunoë Nahwu-Sharaf bak aneuk miët beuët glah Tajhizi mantong
ngon cara meuhaphai. Nyang kayém bak geuhaphai nakeuh Hukôm Isém (nahwu).

Teuningkat nyang keu lhèe geukheun tsanawiyah atawa glah II (duwa), teuningkat
nyoë neuduëk lé soe mantong nyang ka meuphôm cara baca ngon bôh ma'na asoë kitab
lam bahasa Arab. Nyan keuh bak teuningkat tsanawiyah nyan ban mandum peunutôh
hukôm agama ka leubèh lom neu peujeulaih deungon surah nyang panyang. Bak
teuningkat tsanawiyah ladôm dayah nyang rayeuk-rayeuk cit ka neutamah lom
meurunoë padum-padum boh bideueng èleumèe nyang hana geudraih bak teuningkat di
meuyub nyan, miseuëjih èleumèe Mantèq, Hadits, Tafsir ngon Ushul Fiqh. Bak glah
Tsanawiyah nyan keuh phôn geubeuët kitab nyang hana meubaréh atawa kayém
geukheun ngon kitab kunèng.

Hana jumeulah nyang pasti lom keu meudum na jumeulah dayah nyang na di Acèh
lawét nyoë. Bah pih kana badan peumeurintah Acèh nyang mat bideuëng keurija keu
dayah nyang geupeunan Badan Pembinaan Pendidikan Dayah. Seubab hana peunutôh
nyang jeulaih keu kiban kriteria dayah nyang seubeutôijih. Meunyoë tameumat bak
database nyang geupeuteubiët lè Badan Pembinaan Pendidikan Dayah bak thôn 2011
jumeulah dayah ngon nan lembaga seumeubeuët nyang teudapeuta seubagoë dayah di
Acèh nakeuh:

Lam keuèrija peumeurentah keu modernisasi dayah di Acèh, jinoë kana saboh dayah
nyang meucurak salafi ngon modern lam bideuëng multimedia. Nyankeuh nyang
geupeunan ngon DMA atawa Dayah Multimedia Aceh. Pilot project keu dayah nyan na
di dayah Babussalam al-Aziziyah di Jeuniëb Bireuën. Lam dayah multimedia la'én
nibak beuët kitab agama lagèe dayah nyang biasa disinan geupeurunoë cit bhaih
teknologi informasi ban nyang geunguy lé manusia jameun nyoë.



https://ace.wikipedia.org/wiki/Ac%C3%A8h_Rayek

Acèh Rayek nakeuh saboh kabupatèn nyang na di Acèh. Nang nanggroë Acèh Rayek
nakeuh Janthoë nyang wilayahjih toë ngon gunong Seulawah Agam. Dilee nang
nanggroëjih nakeuh Banda Acèh. 'Oh watèë geupeusah Banda Acèh jeuët keu nang
nanggroë propinsi, nang nanggroë Acèh Rayek geupinah u Janthoë trôk 'an jinoë.

Aceh Rayek meuceue blah barat ngon La'ot India, blah timu ngon Kabupaten Pidie,
blah baroh ngon seulat Malaka, Banda Aceh ngon La'ot Andaman seureuta blah
tunong ngon Aceh Jaya.

Na cit pulo-pulo di Acèh Rayek nyang rôh lam wilayah pulo Acèh lagèë pulo
Peunasoë ngon pulo Breuëh. Kruëng nyang paléng rayek nakeuh Kruëng Acèh, gunong
nyang na nakeuh gunong Seulawah Agam (meuapuy), Seulawah Inong, Paroë, Kulu ngon
Batèë Meucica. Uteuën nyang paléng luwah nakeuh Uteuën Ulu Masén nyang
meusambông ngön Acèh Jaya ngön Pidie. Haba ureuëng tuha, bak uteuën nyoëkeuh
mantöng na Sukèë Bante Seumileuk.

Di Kabupaten Acèh Rayek na 23 boh keucamatan nyang salah saboh wilayahjih nakeuh
meupulo nyakni keucamatan Pulo Acèh. Ban dum gampông di Acèh Rayek meubileuëng
599 gampông ngon keulurahan na 5 boh.



https://ace.wikipedia.org/wiki/Napol%C3%A8on_Bonapart%C3%A9

Kaisar Napolèon Bonaparté Bonaparte (lahé di pulau Korsika, 15 buleuën Lapan
1769 – meuninggay 5 buleuën Limöng 1821 nibak umu 51 thôn) teuka nibak saboh
keuluarga ulèë balang asoë lhôk ngon nan Napoleone di Buonaparte (lam bahsa
Korsika, Nabolione atawa Nabulione). Nibak uroë lheuëh nyan nan nyan jiubah
teuma jeuët keu Napolèon Bonaparté nyang leubèh meubèë Peurancih.

Napolèon Bonaparté aneuk numbôy dua nibak tujôh meusyèdara. Jih lahé di Casa
Bounaparte, di banda Ajaccio, Korsika, bak uroë 15 buleuën Lapan thôn 1769,
saboh thôn lheuëh jipulang Rèpublik Genova keu Peurancih. Jih lahè ngön nan
Napoleone di Bounaparté, nyang dudoë jiubah jeuët keu Napolèon Bonaparté nyang
leubèh meubèë Peurancih.[note 1]

Keuluarga Bounaparté saboh keuluarga ulèë balang nyang teuka dari Italia, nyang
geuwèh u Korsika bak abad keu-16/ Ayahjih, Nobile Carlo Bounaparté, sidroë
peungacara, tom jeuët keu waki Korsika watèë Louis XVI meukuasa bak thôn 1777.
Majih nan Maria Letizia Ramolino. Jih na sidroë aduën, Joseph; ngon 5 adoë,
nakeuh Lucien, Elisa, Louis, Pauline, Caroline, ngön Jérôme. Napolèon ji baptis
seubagai katolik padum-padum uroë seugolom meuulang thôn nyang keudua, pah that
bak uroë 21 buleuën Tujôh thôn 1771 di Katèdral Ajaccio.

Meu ulèë balang, kaya, seureuta hubôngan keuluargajih nyang luah jeuët keu na
Napolèon ubeuet kri peuluweuëng nyang luah bak jak beuët sampoë tingkat nyang
manyang. Bak buleuën Sa thôn 1779, Napolèon jidapeuta bak saboh sikula agama di
Autun, Peurancih, meukeusud keujijak meurunoë bahsa Peurancih, ngön bak buleuën
Limöng jih jidapeuta lom bak saboh sikula mayang militè di Brienne-le-Château.
Bak sikula, jih jimeututô ngon lugat narit Korsika nyang that meuklok sampoë jih
kayém jikheun keuh lé ngön-ngön jih; seubab nyan keuh jih ka that sunggôh bak
jimeurunoë. Napolèon carong bak éleumèë matematika, ngön that meuphôm lam
éleumèë seujarah ngon éleumèë bumoë. Lheuëh seuleusoë bak neubeuët nyan laju
jisambông neubeuët u Brienne bak thôn 1784, Napolèon jidapeuta bak sikula hayeuë
École Militaire di Paris. Disinan jih jilatih jeuët keu sidroë pang artileri.
Watèë meusikula disinan, ayahjih meuninggai. Jih pih ék seuleusoë bak sikula
nyan lam sithôn, bak kri nyang biasa sikula nyan barô keuh seuleusoë dua thôn.
Jih jiujoë lé sidroë ahli that hayeuë masa nyan Pierre-Simon Laplace, nyang bak
masa lheuëh nyan jitunyok lé Napolèon jeuët keu anggèta senat.

Jih jeuët keu murib bak sikula manyang militè Brienne thôn 1779 bak umu 10 thôn,
ngön that carong sampoë Napolèon jeuët lulôh bak sikula manyang nyan bak umu 15
thôn. Karier militèjih jiék ngon bagah lheuëh jih asé jipeuseungap gabuëk nyang
jipeugot lé kawôm meudukông royalis ngon kri nyang jeuët that gura: jitimbak
meuriam di banda Paris dari ateuëh meunara. Keujadian nyan thôn 1795 bak watèë
Napolèon umu 26 thôn. Meumacam prang asé jipeumeunang droëjih, nibak laén prang
meulawan Austria ngön Prusia.

Lam masa jayajih, Napolèon Bonaparté jikuasa rab mandum tanöh Eropa got ngön
diplomasi atawa ngon muprang. Nibak laén nakeuh Beulanda ngön jibeuôt adoëjih
Louis Napolèon,Spanyol ngön jibeuôt Joseph Napolèon, Swedia ngön jibeuôt
Jenderal Bernadotte seubagoë raja nyang lheuëh nyan teuma meukhianat, lam bagi
rayek wilayah Italia nyang jireubôt dari Austria ngön Polandia ngön jibeuôt
Joseph Poniatowski seubagoë wali neugara Polandia.

Napolèon jimeunikah ngön sidroë inöng balèë Joséphine de Beauharnais, lam
meurumöh tangga Napolèon peunöh ngön hana peucaya ngön buët meukhianat binoë,
lagèë nyang hubôngan Napolèon ngön dara Polandia Maria Walewska sampoë akhéjih
Joséphine jeuët keu peurumöh seutia. Meudalèh ngön umu nyang leubèh tuha,
Joséphine hana meukeuturônan bak Napolèon nyang dudoë jitaleuëk. Lheuëh nyan
meunikah lom Napolèon ngon Putroë Kaisar Austria Marie Louise putroë dari Kaisar
Francois I nyang geuikat hubôngan sikutu Austria ngön Peurancih, paunikah putroë
nyan ngön Napolèon nakeuh akai peudana meuntroë Matternich bah seulamat nanggroë
Austria. Hubôngan meunikah nyan meuakhé ngön talô Napolèon nyang keuphôn. Lam
talô nyan ka rhet banda Paris seubab jiprang lé Rusia, Austria ngön Prusia
Napolèon jidrop ngon ji peuwèh keudéh u pulo Elba. Marie Louise laju jipuwoë lé
ayahjih u Wina.

Napolèon jituri cit ngon meupeuguna artileri meurayek-rayek bak peuhancô musôh,
hana harok jih jipeuguna teuntra infantri langsông. Lam jipilh artileri pih jih
galak keu artileri nyang glah bak meugrak bah jeuët keu saboh kri meupeusiblah
droë lam prang. Saboh artileri nyang that jigalak nakeuh meuriam Sistem Thôn XI
nyang seubeutôijih leubèh nibak kri inovasi dari meuriam Sistem Gribeauval.

Hana mandum cit prang asé meunang jih. Talô jih bak keuneuk kuasa tanöh Mesir
nyang akibatjih suah meukeuë-keuë teuntra Peurancih meulawan Inggréh, Mamluk
ngön Utsmani. Adak pih lam gurôn, Napolèon asé jipeutalô teuntra gabôngan
Keusultanan Utsmani ngön Keusultanan Mamluk lam Prang Piramida, tapi padum-padum
uroë lheuëh nyan Peurancih talô bak meulawan Inggréh lam prang di Teluk Abukir.
Armada Horatio Nelson (Lakseumana Inggréh) nyang keudua go jih meupeutalô armada
Peurancih. Go nyoë lam prang di laôt Trafalgar antara armada Peurancis-Spanyol
nyang jipimpin lé Lakseumana Villeneuve ngön armada Britania Raya nyang jipimpin
lé Lakseumana Nelson, adak pih Nelson maté lam prang nyan keunong timbak bak
teuntra seunapan Peurancih.

Talô lom Napolèon bak jak prang Rusia seubab hayeuë that ngon carong that kri
strategi Jenderal Mikhail Kutuzov ngön Tsar Aleksandr I dari Rusia lam jilawan
teuntra Peurancih ngön jimanfa'at keuneunöng leupië Rusia nyang jeuët peumaté
ureuëng nyan ban leupië jih. Watèe nyan Napolèon talô seubab jikhianat lé Raja
Swedia, Jendral Bernadotte. Strategi Rusia lam hai nyoë nakeuh jitet banda
Moskow lheuëh Napolèon asé peutaklôk banda nyan lam prang nyang that brat di
Borodino.

Ngön talô di Rusia habéh keuh karier jih seubagoë Kaisar Peurancih lheuëh nyan
na jiwèh u pulo Elba ngön jigisa u Peurancih 100 uroë, lheuëh nyan talô lom lam
prang Waterloo watèë meurumpok ngon pasukan Inggréh nyang jipimpin lé Jenderal
Blucher. Talô disinan Napolèon nyang ka meunyeurah jiboh keudéh u pulo Saint
Helena sampoë maté jih.



https://ace.wikipedia.org/wiki/Muang_Thai

Muang Thai atawa Muangthai (Bahsa Thai: ประเทศไทย) nakeuh saboh nanggroë nyang
na di Asia Teunggara. Nang nanggroejih nakeuh Bangkok

Muang Thai geuweuëk lam 75 boh propinsi, nyang geupeusaho lam 5 wilayah. Na cit
duwa banda rayek nyang nakeuh kuwasajih kusuih: Bangkok (Krung Thep Maha Nakhon)
ngon Pattaya. Nibak duwa banda nyan nyang santeuët ngon propinsi nakeuh Bangkok
nyang kayém geukheun seubagoë propinsi keu-76.

Tiëp propinsi geuplah lom u distrik-distrik (amphoe) nyang geuplah lom u
sub-distrik (tambon). Bak 2006 na 877 distrik (อำเภอ, amphoe) ngon 50 distrik di
Bangkok (เขต, khet). Propinsi-propinsi di lingka Bangkok kayém geukheun cit
seubagoë Bangkok Raya (ปริมณฑล, pari monthon). Propinsi-propinsi nyoë nakeuh:
Nonthaburi, Pathum Thani, Samut Prakan, Nakhon Pathom ngon Samut Sakhon. Nang
nanggroë di propinsi nakeuh cit nan propinsi. Miseuë: Nang nanggroë di Propinsi
Chiangmai (changwat Chiang Mai) nakeuh Mueang Chiang Mai atawa Chiangmai. 76
Propinsi di Muangthai nakeuh:



https://ace.wikipedia.org/wiki/Muhammad

Nabi Muhammad saw. (bahsa Arab: محمد‎‎) lahé di Meukah bak tanggay 12 Rabi'ul
Awwal lam thôn Gajah atawa bak tanggay 20 Beuleuën Peuët thôn 571 Maseuhi.
Yahgeuh Abdullah, makgeuh Aminah.

Watèë Nabi Muhammad saw. mantöng umu 3 buleuën lam kandông, yahgeuh, Abdullah ka
geutinggay dônya. Watèë umu gopnyan nam thôn, Aminah pih ka geuwoë bak Allah, ka
yatim meuntuy Nabi Muhammad saw., teuma dudoë nibak nyan geucök nabi lé Abdul
Muththalib geujaga geusatöh.

Barô lapan thôn umu di nabi, ka meuninggay Abdul Muththalib. Teuma lheuëh nyan
nabi geutanyoë neujaga lé Abu Thalib, nabi neusatöh leubèh bak aneuk droë. Thôn
lahé nabi geupeunan thôn gajah kareuna bak thôn nyan trôh teuka keunan u Meukah
saboh kawan teuntra gajah Raja Abrahah nibak nanggroë Habsyi nyang na leubèh
kureuëng 60.000 ribèë droë, jikeuneuk peuancô Ka'bah (Baytullah), bak
teungöh-teungöh jalan geupubinasa lé Allah Ta'ala ban dum teuntra nyan deungön
geupeurintah bak cicém Ababil untôk peuancô Abrahah ngön teuntrajih.

"Peuë hana takalön pakri ban tuhan gata (Allah) neupeugöt tindakan ateuëh
teuntra gajah? Bukönkeuh Allah nyang peujeuët tipèë daya ureuëng nyan (teuntra
gajah) jeuët keu seusat (sia-sia)? Ngön neukirém ateuëh ureuëng nyan cicém
Ababil nyang sép that le. Nyang jirhom lé cicém nyan ateuëh ureuëng nyan deungön
aneuk bateë nibak nuraka Sijjiil. Teuma lheuëh nyan laju neupeujeuët lé Allah
ureuëng nyan ka lagèë ôn kayèë nyang jipajôh lé ulat".

Masa ubeut-ubeut nabi Muhammad, buët siuroë-uroë nakeuh geupeurabé kamèng atra
ureuëng-ureuëng di Meukah, bak watèë umu 12 thôn ka mulai geujak meukat-meukat
ngon Abu Thaléb.



https://ace.wikipedia.org/wiki/Aljazair

Aljazair (Bahsa Arab: الجزائر, الجمهورية الجزائرية الديمقراطية الشعبية - Bahsa
Peurancih: Algérie. République algérienne démocratique et populaire - Bahsa
Tifinagh: ⵍⵣⵣⴰⵢⴻⵔ), raseumi Republik Demokratik Rakyat Aljazair nakeuh saboh
neugara nyang na di kawasan Afrika Utara ngon pante Mediterania. Nang nanggroe
Aljazair nakeuh banda Al-Jazair. Aljazair nakeuh nanggroe deungon sistem
republik presidensil. Beunagi wilayah geuh dari nyang rayek nakeuh 48 wilayah
(propinsi), 553 dairah (distrik), 1541 balad (mukim). Ngon le ureueng duek
leubeh nibak 37 juta, Aljazair nakeuh neugara paleng le ureueng duek ke 34 di
bumoe. Sonatrach, badan useuha minyeuk neugara nyoe nakeuh badan useuha nyang
paleng rayek di Afrika. Aseuka Aljazair nakeuh nyang rayek keu 2 deungon dana
paleng le di Afrika.

Deungon total luwaih 2.381.741 km kuadrat,Aljazair nakeuh neugara deungon rayek
keu 10 di bumoe, paleng rayek cit di Afrika ngon Mediterania. Neugara nyoe
meuceue deungon Tunisia di timu la'ot, libya di timu, Maghribi di barat, Sahara
Barat, Mali, ngon Mauritania di daya, Niger di teunggara, ngon La'ot Mediterania
di utara. Aljazair nakeuh neugara anggeeta OIC, Uni Afrika, Liga Arab, OPEC,
PBB, ngon nakeuh sabok nibak neugara nyang peuphon Uni Arab Maghreb.

Nibak padum droe ahli tareh, kata Aljazair meuaway di kata Ldzayir, meuhareutoe
wilayah Aljazair lam bahsa Arab Maghreb deungon Barbar nyang kadang meuhubong
deungon masa Keurajeun Ziriyun diyub kuwasa Raja Ziri bin Manad, nyang phon
geupeudong banda Al-Jazair.

Aljazair nakeuh teumpat timoh keumang alat tincu paleng maju di masa Paleolithik
Teungoh. Alat-alat masa nyoe, mula bak 30.000 SM, geupeunan deungon Aterian
(nibak dairah arkeologi Bir al-'Atar, seulatan Tabasah).

Industri alat sikin nyang na di Afrika Utara, nakeuh teumadon Iberomaurisian
(wilayah rayek geuh di wilayah Wahran). Industri nyoe lagee hie meuluwah u
wilayah pasi Maghreb di antara thon 15.000 trok an 10.000 SM. Teumadon Neolithik
(peulara meunatang ngon peunula) meutimoh di wilayah Sahara ngon Mediterania
Maghreb antara thon 6000 ngon 2000 SM. Udep teumadon nyoe, le leumah lam
seunaleuk di Thasili Najar nyang dominan di Aljazair sampe masa klasik. Padum
boh bansa di Afrika Utara meusaboh jeuet keu bansa nyang la'en, Barbar, seubagoe
asoe lhok Afrika Utara.



https://ace.wikipedia.org/wiki/Suriyah

Suriyah (Bahsa Arab: سوريا‎ Sūryā / سورية Sūrīyah/ الجمهورية العربية السورية/ Al
Jumhuriyah 'Arabiyah Suriyyah/, Bahsa Syriac: ܣܘܪܝܐ) nakeuh saboh neugara nyang
na di kawasan Asia Barat Daya (Timu Teungoh). Neugara nyoë meuceuë ngon Turki
blah rot barôh, Irak di timu, La'ôt Teungoh di barat ngon Yordania di tunong.
Nang nanggroë Suriyah nakeuh banda Damsyik atawa Damascus.

Neugara suriyah moderen nakeuh euncit dari mandat Peurancih nyang geucok pulang
meurdeka bak thôn 1946. Tarèh paléng awai neugara Suriyah phôn bak abad keu 4
seugolom masehi. Banda Damsyik yôh masa dilèe jeuet keu pusat peumerèntah
keurajeuën Bani Umayyah, ngoen lheuëh nyan jeuet keu pusat peumerèntah Bani
Mamluk.

Ureuëng neuduëk di neugara Suriyah nyan na leubèh kureuëng 19,3 juta droë. Le
ureuëng duëk di Suriyah nakeuh meuagama Islam madzeuhab Ahlussunnah Wal-Jama'ah
(sunni), ngon jumeulah na 74% dari mandum populasi. La'én nibak nyan neunguy
madzeuhab la'én lagèe Syi'ah na 11%, Druze dan madzeuhab Islam la'én 5%. Na cit
disinan ummat meuagama Kristèn madzeuhab Suriyah Ortodoks nyang na nibak 10%
dari mandum daripada seluruh populasi. dari thôn 1963 neugara nyoe geupeutimang
lé Peureuté Ba'ath; dari thôn 1970, ulèe naugara sabé lam jaroë kuru keuluwarga
Assad. Prèsidèn Suriyah jinoe nakeuh Bashar al-Assad, aneuk agam Hafez al-Assad
nyang geumat jabatan dari thôn 1970 sampoe meuninggai bak thôn.

Ta ikôt bak tarèh riwayat, Suriyah tom cit geukuwasa wilayah Libanon, Israel,
Binèh Barat, Seumenanjông Gaza ngon beunagi wilayah Jordan, la'én nibak ranto
Jazirah ditimu la'ôt Suriyah moderen. Lam areuti riwayat tarèh, da'irah nyoë
geuturi keu Suriyah Rayeuek atawa Bilad asy-Syam bak nan Arab (بلاد الشام).
Keurajeuën Suriyah nyoe ka geupeulheuëh droe nibak neulakèe lom wilayah
İskenderun, nyang jinoë jeuet keu wilayah Hatay di Turki. Da'irah nyoe tom jeuet
keu saboh bagi nibak Suriyah, meunan pih pihak Damsyik geu akô raseumi da'irah
nyan jeuet keu wilayah Turki lam meujanji damèe bak siplôh thôn nyang ka lheuëh.
Lam Prang Nam Uroë thôn 1967, Israel jireubot Tanoh Manyang Golan dari jaroe
Suriyah.

Nan Suriyah teuka nibak bahsa Yunani Jameun "Suriya", nyang geunguy lé ureuëng
Yunani keu geu gla bansa Assuriya, nan nyoë mungkén nakeuh teuka dari Assuriya,
nyang teuka cit nibak Aššur lam bhasa Akkadia.

Phôn that dari seukita 10.000 SM, Suriyah nakeuh saboh neuduëk budaya Neolitikum
bak watèe nyan bideuëng meuneugoë ngon peurabé binatang phôn-phôn that
geupeulaku di dônya. Meu ikôt ngon periode Neolitik Barô nyang leumah ngon
rumoh-rumoh peuët sagoë panyang reusam Mureybet. Dum ureuëng ahli arkeologi ka
geupeuleumah nakeuh reusam ureuëng dilèe di Suriyah saboh reusam manosia nyang
paléng tuha di bumoë.

Bak jameun dilèe Suriyah Raya nakeuh wilayah Suriyah modern, Libanon, Israèl,
wilayah Palestina, beunagi Yordania ngon Kurdistan, geurasi nan Suriyah le bansa
Yunani. Bak watèe nyan nakeuh pintô rot darat nyang geuhubông lhèe boh banuwa.
Jeuet ta kalon bak ceuë wilayah nyang geupeuceuë lé La'ôt Teungoh di barat,
Gurôn Arab di tunong, ngon gunong-gunong Taurus di barôh. Lé meuntroë bideuëng
pariwisata Suriyah geutamah cit nyang nakeuh wilayah tarèh ceuë nyan leubèh
luwah lom jitamong keunan simpang La'ôt Kaspia, La'ôt Itam, La'ôt Hindia ngon
kruëng Nil.

Lam neuduëk utama ra'uëh ureuëng meuniaga Suriyah jameun jitamong keunan da'irah
tuha Suriyah, Anatoli (Turki), Mesopotamia, Mesir, ngon Aegea.Suriyah Tuha
geuweuëk keu beunagi ateuëh ngon meuyub. Suriyah meuyub geuturi keu
Coele-Suriyah (Suriyah lam ruweuëng) nyang neuduëk na diantara Libanus ngon
gunong-gunong Antilibanus. Damsyik nakeuh nang nanggroë tuha da'irah nyan.

Suriyah na lam kuwasa Keurajeuën Rôm bak abad 64 SM jigantoë nibak kuwasa bansa
Yunani ngon Raja Seleukus. Rôm jibagi nanggroë nyan jeuët keu 2 provinsi
Suriyah, Suriyah Prima ngon Suriyah Secunda. Antiokhia nakeuh nang nanggroë ngon
banda Aleppo jeuët keu banda utama Suriyah Prima. Suriyah Secunda geuweuëk lom
jeuët keu 2 beunagi, Phoenicia Prima (beunagi rayeuëk Libanon moderen), ngon
nang nanggroë di Tirus, ngon Phoenicia Secunda, ngon nang nanggroë di Damsyik.



https://ace.wikipedia.org/wiki/Fiji

Fiji nakeuh saboh neugara meu pulo-pulo nyang na tunong La'ot Pasifik, blah rot
timu Vanuatu, blah rot barat Tonga ngon blah rot tunong dari Tuvalu. Neuduëk
neugara nyoë na di kawasan Melanesia. Suva nakeuh nang nanggroë di Fiji.

Bansa phôn nyang jeuet keu ureueng duek di Fiji teuka dari Asia Tenggara trép
masa yôh golom trôh bansa Eropa bak abad 17. Bak saboh ceunatèt neupeugah bansa
Eropa nyang phôn teuka u Fiji nakeuh sidrôe peujeunajah dari Beulanda nyang nan
gobnyan Abel Tasman bak thôn 1643. Baro bak abad 19 bansa Eropa nyang la'én
teuka keunan keu geu duek teutap disinan. Pulo-pulo Fiji neu kuwasa le Inggréh
bak thôn 1874. Thôn 1970 Fiji meurdeka dari Inggréh. Bak tanggai 10 oktober 1970
Fiji raseumi meugabông ngon nanggroë commonwealth, nanggroë peusema'muran
Inggréh. Bak masa ban meurdeka nyan neugara Fiji geupeunan "Sovereign Democratic
Republic of Fiji". Dudoé bak thôn 1997 geu ubah konstitusi, Fiji raseumi neu
ubah nan neugara jeuet keu "Republic of the Fiji Islands".

Presiden nyang geu piléh le The Great Council of Chiefs (Diwan Raya Pangulèe
Adat), presiden nakeuh jeuet keu Panglima Rayeuek Angkatan Meuseunjata.
Seumentara peumerèntah Fiji geu atô le Kabinet Parlementer nyang geupimpén le
Peudana Meuntrôë. Sistem poilték Fijinakeuh sistem le peureuté. Peureuté politék
rayeuek nyang na di Fiji nakeuh Soqosoqo ni Duavata ni Lewenivanua(SDL), nyang
jeuet keu peureuté ureueng duek aseuli Fiji ngon Peureuté Buruh Fiji (FLP),
nyang jeuet keu peureuté bagi ra'yat Fiji turônan India.



https://ace.wikipedia.org/wiki/Timor_Leste

Republik Timor Leste kayem geukheun cit Timor Lorosa'e nakeuh saboh nanggroë
nyang na di Asia Teunggara. Nang nanggroë Timor Leste nakeuh kuta Dili.

Tarèh awai Timor Leste nakeuh deungon teuka ureueng Australoid ngon Melanesia.
Bansa Portugal phön neu jak meuniaga ngon bansa-bansa di pulo Timor bak abad
keu-15 ngon laju geujajah wilayah nyan nibak abad nyan cit. 'Oh lheueh nibak
padum-padum keujadian prang deungon Beulanda, teuma geupeugot teuk saboh pakat
bak thön 1859 nyang nakeuh Portugal geubri pulo nyan keu Beulanda. Jeupun teuma
geu kuwasa Timor Leste bak thön 1942 sampoë thön 1945, lhueh Jeupang talö lam
Prang Dönya keu-II nanggroe Timor Leste geupulang keulayi keu Portugal. Bak masa
neukuwasa le Portugéh na trep masa 450 thön nanggroë Timor Leste geupeunan ngon
Timor Portugéh.

Nibak thön 1975, meubeudoh Revolusi Anyelir di neugara Portugal, Gubernur
keuneulheuh Portugal di Timor Leste, Lemos Pires, hana neutuemeung jeunaweub
nibak Peumerèntah Pusat di Portugal keu geulakee bala bantuan aseuka u Timor
Leste nyang watee nyan teungoh meukeubök prang syédara, meuseubab ngon nyan keuh
Gubernur Lemos Pires geupeurèntah keu neupinah teuntra Portugéh nyang teungoh
neupeutheun dröë di Timor Leste ngon laju neupinah teuntra nyan u Pulo Atauro.
Lheueh nibak nyan laju FRETILIN neupeutrön 'alam Portugal ngon geu peunyata
ma'lumat Timor Leste seubagoë neugara merdeka nyang geupeunan Republik
Demokratik Timor Leste nibak tanggai 28 November 1975. Bah pih meunan prang
syèdara di Timor Leste han reuda cit lom. Sampoe geu tamong teuntra Indonesia
keunan bak thön nyang saban.

Ra'yat Timor Leste raseumi meugaböng ngon Indônèsia tanggai 17 juli 1976 sampoe
'an tanggai 19 oktober 1999. Lam masa di meuyub peumerèntah Indonesia Timor
Leste jeuet keu saboh provinsi nyang geupeunan ngon Timor Timur. Peureuté
Fretilin nyang ka dari phön geu piléh meurdeka han neutém keu meugaböng ngon
Indonesia han neu akö, teuma laju neubuka prang geurilia di provinsi Timor Timu.
Le that cit keureubeuen nyawöng nibak masa nyang cuköp harö-hara 25 thön nyan.
Nibak ceunatat na keunira 18.000 droe nyang maté lam prang nyang, ngon 80.000
droe nyang maté deuek ngon sakét meuseubab prang.

Lam masa reformasi di Indonesia peumerèntah Indonesia di meuyub presiden BJ.
Habibie thön 1999 neu akö keu neupeugot saboh referendum di meuyub keunalon
internasional di Timor Timu, nyang dudoe hasé nibak referendum nyan rakyat Timor
Timu na keueh geupiléh meupisah ngon Indonesia. Deungon hasé nyan nyang ladöm
ra'yat Timor Timu nyang hana akö keu meurdeka ramé that nyang neu wèh u wilayah
Indonesia.

Na trép 3 Thön leupah Timor Leste lheueh meupisah deungon neugara Indonesia
neugara barö nyan geu tamong lam masa transisi, bak masa nyan pimpénan
peumerèntahan geumat langsöng le PBB ngon saboh misi nyang geupeunan United
Nations Transitional Administration in East Timor (UNTAET) in October 1999.
Nibak tanggai 17 juli 2002 sah lahé neugara Republik Demokratik Timor Leste.

Neugara Republik Demokratik Timor Leste jinoe geupimpin le sidroe Presiden nyang
geupiléh langsöng keu masa tugaih 5 thön. Peumeurèntahan neugara nyan geumat le
sidroë Peudana Meuntröe nyang geupiléh le parlemen, peudana meuntröe geupimpin
saboh diwan meuntröe atawa kabinet peumeurèntahan.

Angkatan meuseunjata Timor Leste geupeunan FALINTIL-FDTL (F-FDTL), meunyoe
angkatan peulisi geupeunan PNTL (Polícia Nacional Timor-Leste). Timor Leste
nakeuh anggèta Association of Southeast Asian Nations (ASEAN) bak thön 2007,
Timor Leste neu meulakèe deungon raseumi beu jeuet keu anggèta ASEAN, nyang
dudoë peunawaran jeuet keu anggèta nyan geuteurimong bak buleuen maret 2011.
Indonesia geuduköng peunoh peunawaran Timor Leste jeuet keu anggèta raseumi
ASEAN.

Nang nanggröe Timor Leste nakeuh kuta Dili, mandum kantö peumeréntahan neugara
na disinan. Da'irah neugara geubagi lam 13 beunagi administratif nyang geukheun
ngon distrik:

Bak thön 2005 ra'yat Timor Leste lam keunira na 1.040.880 droë. Ureueng duek di
Timor Leste nakeuh meujampu antara bansa Polinesia ngon Melanesia, hana that
ramè na turönan bansa Portugéh. Umum jih ureueng duek di Timor Leste meuagama
Katolik (93%), meu iköt teuma Protestan (3%), Islam (1%), ngon agama nyang la'én
(4%). Bahsa nasional Timor Leste na 2 bahsa Bahsa Tetun ngon Bahsa Portugéh.
Bahsa Indonesia kayem cit geupeuguna keu bahsa siuroë-uroë. Yöh masa peumeréntah
Indonesia di meuyub preiden Soeharto marit ngon bahsa Portugéh that geularang.
Lawét nyoë bahsa Portugéh ka geupeurunoe keulayi bak mandum ra'yat luwah deungon
beunantu nibak Brasil ngon Portugal.

Seubagoë neugara nyang ban teudong ekonomi Timor Leste mantong hana stabil lom,
neugara nyoe mantong neuduek bak tingkat meuyub diantara nanggroë-nanggroë la'én
nyang na di Asia Teunggara. Hasé bumoe nyang na di Timor Leste nakeuh minyeuk
ngon gaih alam nyang na di celah Timor. Hasé alam nyang jeuet keu komoditi
ekspor utama di Timor Leste nakeuh kupi ngon kayee ceundana. Mata pèng nyang
neupeuguna le ra'yat Timor Leste nakeuh mata pèng Dollar Amirika USD. Ekonomi
neugara Timor Leste na bak neuduek nyang keu 169 nibak keunira ekonomi dönya,
ngon nyang that meuyub diantara neugara la'én nyang na di regional Asia Pasifik.
Bah pih neugara Timor Leste ka meupisah ngon Indônèsia, huböngan niaga duwa
neugara nyang tom neu meusitrèe nyan teutap meusra. Ceue darat antara da'irah
duwa neugara nyan, ra'yat nyang mantong mesyèdara ngon tutö bahsa nyang saban
jeuet keu peuhuböng ekonomi antara Indônèsia ngon Timor Leste. Le that macam
dabeueh peureulée siuroe-uroe nyang geukirém dari pinto ceue di Mota 'Ain di
Timor Leste ngon Atambua di NTT. Bahan bakar minyeuk ngon barang elektronik
jeuet keu barang meuniaga nyang cuköp utama lam huböngan ekonomi duwa neugara
nyan. Ladöm saudagar rayeuek di Timor Leste na nyang langsöng neujak beulanja
barang meuneukat di Surabaya. Meunan cit saudagar nyang na di Indonesia that
ramé nyang neu jak mita raseuki di Timor Leste. Umum jih yum dabeueh hasé
meuneugoe (pertanian) di NTT mantong leubeh that murah bandéngan ngon hasé nyang
saban di Timor Leste. Ureueng meudagang teuka dari Indonesia nyang na di Timor
Leste nakeuh dari meu macam da'irah di Indonesia. Hingga ka sampoe meunyoe ta
jak u kuta Dili that kayém ta teumée ureueng Indonesia nyang meukat meumacam
meuneukat atawa neu meukat peunajoh lagée rumoh bu Padang atawa meukat peunajoh
nyang la'én.

Reusam nanggroe Timor Leste meujampu antara reusam Portugéh, Katolik Roma,
Indonesia ngon reusam ureueng asueli Austronesia ngon Melanesia.



https://ace.wikipedia.org/wiki/Surat_Al-Fatihah

Surat Al-Fatihah (bahsa Arab: الفاتحة‎, Al-Fātihah, Peuneuhah), nakeuh surat
nyang phôn lam Al-Qur'an. Surat nyoe neupeutrön di Mekkah nyang asoe surat nyoe
na 7 ayat. Al-Fatihah nakeuh surat nyang keuphôn neupeutrön nyang leungkap lam
Al-Qur'an. Neupeunan Al-Fatihah sabab surat nyoe seubagoe surat nyang phôn atawa
nyang peuhah nibak surat-surat la'én lam Al-Qur'an. Surat nyoe neupeunan sit
ngön nan Ummul Qur'an (bahsa Arab: أمّ القرءان‎, Nang Al-Qur'an) atawa Ummul
Kitab (bahsa Arab: أمّ الكتاب‎, Nang Kitab). Sabab neubeuet lam seumbahyang
meu'ulang-ulang, surat nyoe neupeunan sit ngön Ats-tsab'ul Matsānī (bahsa Arab:
السبع المثاني‎, tujôh nyang meu'ulang-ulang).

Ayat 1 bahsa Arab: بِسْمِ اللَّهِ الرَّحْمَنِ الرَّحِيمِ‎ Deungon meuseubôt nan
Allah Nyang Paléng Peumurah lagi nyang that Geumaséh.

Ayat 2 bahsa Arab: الْحَمْدُ لِلَّهِ رَبِّ الْعَالَمِينَ‎ Mandum pujoë (milék)
meuwoë keu Allah, Tuhan nyang po mandum alam.

Ayat 3 bahsa Arab: الرَّحْمَنِ الرَّحِيمِ‎ Nyang paléng that peumurah ngon lagi
nyang that geumaséh.

Ayat 4 bahsa Arab: مَالِكِ يَوْمِ الدِّينِ‎ Raja (nyang mat kuasa) bak uroë
balasan.

Ayat 5 bahsa Arab: إِيَّاكَ نَعْبُدُ وَإِيَّاكَ نَسْتَعِينُ‎ Keudroëneuh sagai
nyang kamoë seumah ngon bak droëneuh mantong nyang kamoë meulakèë tulông.

Ayat 6 bahsa Arab: اهْدِنَا الصِّرَاطَ الْمُسْتَقِيمَ‎ Neupeutunyok kamoë bak
ra'uëh (jalan) nyang teupat/beutôi.

Ayat 7 bahsa Arab: صِرَاطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ
عَلَيْهِمْ وَلَا الضَّالِّينَ‎ Ra'uëh nyang ka neubri nèkmat keu ureuëng nyan
(para nabi ngon rasul), bukon (ra'uëh) ureuëng-ureuëng nyang geubeungèh ngön kön
ra'uëh ureuëng-ureuëng nyang seusat/salah.



https://ace.wikipedia.org/wiki/Madinah

Madinah atawa Madinah Al Munawwarah: مدينة رسول الله atawa المدينه, (geupeunan
cit Madinatur Rasulullah, Madīnah an-Nabī) nakeuh banda utama di Arab Saudi.
Nyoëkeuh banda nyang that rameè geukunjông lé ureuëng Islam. Disinan keuh
Rasulullah SAW neuwafeuët ngon disinan keuh kubu neuh. Nyan nakeuh banda suci
keu-2 bagi ummat Islam. Bak masa Nabi Muhammad SAW, banda nyoë jeuët keu pusat
da'wah, meurunoë, ngon peumeurèntah Islam. Dari banda nyoë Islam meukeumang keu
sigom tanoh Arab 'oh lheuëh nyan ban sigom dônya. Bak thôn 1 H (622 M) Nabi
Muhammad SAW ngon ureuëng Islam dari Makkah ka neu Hijrah u Madinah. Ngon trôh
laju keunan mandum ureuëng Islam nyang phôn-phôn that meuagama Islam keunan keu
geujak meurunoë agama langsông nibak Nabi. Madinah nakeuh teumpat bak teudong
lhèe boh peuneudong meuseujid nyang that utaa lam tarèh Islam. Nakeuh disinan
Meuseujid Nabawi (meuseujid Nabi), Meuseujid Quba (meuseujid phôn lam Islam),
Meuseujid Qiblatain (meuseujid dua qiblat) di meuseujid nyan teumpat qiblat
neupinah dari Yerusalem u Makkah.

Lagèe banda suci Makkah al Mukarramah u Madinah al Munawwarah meuhat nyang jeuët
tamong keunan nakeuh ureuëng meuagama Islam mantong. Lam agama Islam geuyakin
nyang nakeuh ayat Al Qur'an nyang geupeutrôn di Madinah pih geupeubida ngon
nyang geupeutrôn di Makkah. Di Madinah keuh teudong phôn pusat meukeumang agama
Islam bak masa Nabi, meusambông teuma ngon peuët droë sahabat Abu Bakar as
Shiddiq, Umar bin Khattab, Utsman bin Affan ngon Ali bin Abi Thalib

"Madinah" nakeuh narit nibak bahsa Arab nyang meuareuti "banda", jameun nan
banda nyan "Yatsrib" nyang dudoë geugantoë lé Nabi. Lawét nyoë, ureuëng duëk di
banda nyan nakeuh 600.000 droë. Ngon banda Makkah na jeu'ôh leubèh kureuëng 340
km blah rot sibarôh. Yôh masa dilèe keu geujak dari Makkah u Madinah peureulèe
watèe nyang that trép, meunyoë geujak ngon unta abéh watèe si buleuën lam meujak
nyan. Jinoë meuhat cit 6 jeuëm jak rot ra'uëh tol nyang geupeugot l épeumeurntah
Arab Saudi. Bak masa keurajeuën Utsmani, na ra'uëh geuritan apuy nyang meuhubông
Madinah ngon Amman (Yordania) seureuta Damaskus (Syria) nyang jeuët ra'uëh nyan
nibak beunagi ra'ueh geuritan apuy Istambul (Turki)-Haifa (Israel) nyang geuturi
cit ngon nan Hejaz Railway. Jinoë ra'uëh nyoë hana lé ngon seutasiôn geuritan
apuy Madinah ka geupeugot keu museum. Dilèe ra'uëh nyan geunguy keu mangat
ureuëng bak geujak u Madinah ngon keu geujak peunuët ibadah Haji. Jinoë lam ka
keumaih ra'uëh darat, banda Madinah jeuët ta teuka rot ra'uëh darat, meunyoë
ngon peusawat ateuëh tujuan Madinah payah ta piyôh dilèe di Bandara King Abdul
Aziz Jeddah.

Yôh masa seugolom Islam bak thôn 622 M, banda nyoë nakeuh Yatsrib, saboh banda
oasis. La'én nibak bansa Arab, di Yatsrib na cit ureuëng Yahudi, lam jiyakin lé
ureuëng Yahudi masa nyan nakeuh Yatsrib nyan seubagoë banda nyang geujanji lé
Tuhan lam kitab-kitab awaknyan keu teumpat neuduëk nabi akhé jameun. Nan banda
nyan neuubah lé nabi jeuët keu Madinatun Nabiy (مدينة ٱلنبي "banda nabi") atawa
Al-Madīnatul Munawwarah (المدينة ٱلمنورة "banda nyang peungeuh" atawa "banda
nyang meucahya"). Madinah geupeurayeuk seubab disinan na Meuseujid Nabi ngon
seujarah banda nyan nyang jeut keu nanggroë nyang tém peulindông Nabi ngon
sahbat neuh ngon ummat Islam lheuh jiancam lé kawôm Quraisy Makkah. nabi wafeut
di madinah ngon meukubu dimeuyub Qubah Ijô, ngon na cit disampéng Nabi dua droë
sahabat nyang mulia Abu Bakar as Shiddiq ngon Umar bin Khattab, neuduëk kubu
nyan nakeuh pah bak teumpat nyang jameun nakeuh rumoh Rasulullah SAW.

Neuduëk banda Madinah nyan pih get that meusaneut bak mandum bideuëng, na
kira-kira 190 km dari panté La'ôt Mirah ngon tanoh nyang that leuhu meubandéng
ngon wilayah la'én di Jazirah Arabia, banda nyan jilingka lé gunong ngon
bukét-bukét nyang manyang. Bak tarèh banda nyan nakeuh saboh kuta banda nyang
meulingka, jikeuliléng ngon bintéh nyang that kong ngon teubai 30 sampoë 40 gaki
(9,1-12 m) ngon manyang, banda nyan geupeudong bak abad keu-12, ngon jiapét lé
meunara. Pintô tamöng banda nyan na peuët ho, salah saboh jih na pintô
Babussalam atawa pintô Mesir nyang that na ceudah. di luwa bintéh banda, barat
ngon tunong nakeuh binéh banda nyang na disinan rumoh-rumoh meuyub ngon lampôh
peunula. Bak binéh banda nyan na cit bintéh ngon meupintô. Rab mandum banda
meuseujarah nyan ka geupeuancô bak masa Keurajeuën Saudi. Banda nyoë jipuga lom
lam masa nyan ngon pusat banda nakeuh di Meuseujid Nabawi.

Bak masa seugolom Islam banda nyoë nadimeuyub nan jameun "Yastrib", tarèh
Yatsrib nyan meuphôn bak abad keu-6 SM. Nan nyan na leumah bak ceunatat bansa
Asyur ngon nan Iastribu. Bak masa Ptolomy oasis nyan jipeunan seubagoë
Lathrippa.

Kawôm Yahudi teuka u Yatsrib bak abad keu-2 Masehi. Bak masa phôn Islam di
Madinah, na lhèe boh kawôm Yahudi di banda nyan: Bani Qaynuqa', Bani Qurayzah
ngon Bani Nadzir. La'én nibak awak Yahudi, na cit keunan bansa Arab Bani 'Aus
ngon Bani Khazraj, dua kawôm nyan teuka dari Yaman ngon geumeuduëk disinan
seubagoë bansa nyang tundk keu Yahudi. Menan pih dudoë peungarôh dua Bani nyan
ka leubèh rayeuëk bak kuwasa nanggroë Madinah. Lam peungarôh Yahudi nyan Bani
'Aus ngon Bani Khazraj pih gabuëk ngon na jimeuprang lam peuët go tunjak prang.
Lam prang keuneulheuëh Bani Aus ka talô dari Bani Khazraj, ka meusampoë ngon
talô nyan Bani Khazraj ka jeuët keu peumimpin nanggroë. Meunan pih nyang gabuëk
antara 'Aus ngon Khazraj nyan hana cit reuda, sidroë ureuëng nyang jeuët keu
ulèe kawôm Bani Khazraj nakeuh Abdullah bin Ubay nyang lé ureuëng Yatsrib
geuneuk peuduëk keu raja nanggroë. Meunan geukalon lé ureuëng Yatsrib nyan
Abdullah bin Ubay hana jeuët jih bak jipeudamèe nanggroë nibak gabuëk 'Aus ngon
Khazraj seureuta toë that hubôngan bin Ubay ngon awak Yahudi, jeuët keu
seubabnyan padum-padum droë ureuëng peunténg Bani 'Aus ngon Khazraj ka geujak u
Makkah, geujak meurumpok ngon Nabi Muhammad di 'Aqabah ngon geupeugot janji
seutia disinan keu nabi ngon keu agama Islam. Lé ureuëng Yatsrib yôh nyan nakeuh
that geuharap Nabi Muhammad SAW keuh nyang jeuët peudamèe lom antara dua kawôm
nyang meusitrèe nyan.

Bak thôn 622 M / 1 H, Nabi Muhammad SAW ngon na 70 droë ureuëng Islam dari
Makkah teuka keunan u Yatsrib. Lam keujadian Hijrah nabi nyan ureuëng Islam dari
Makkah geupeunan Muhajirin ngon ureuëng Madinah nyang teurimong kawôm Muhajirin
geupeunan Anshar. Keujadian nyan brat that ka jeuët keu meu-ubah kri agama Islam
bak meukeumang jih yôh masa phôn. Meunan trôh Nabi u Yatsrib laju keuh neupeugot
damèe antara 'Aus ngon Khazraj, ngon meukawan-kawan ureuëng Madinah nyan dari
'Aus, Khazraj ngon Yahudi nyang geutamong lam agama Islam atawa meu-ikat janji
sipakat keu meujaga dameè di Yatsrib. Nabi Muhammad geuangkèe jeuët keu
peumimpin nanggroë, ngon sigra lé Nabi neu ubah nan naggroë dari Yatsrib jeuët
keu Madinah.

Lam siplôh thôn lheuëh neuduëk Nabi Muhammad SAW di Madinah ka neupeudong lé
droëneuhnyan saboh banda nyang that meuatô. Ngon ka neupuga banda nyan seubagoë
da'irah nyang geuteuka keunan mandum bansa Arab yôh nyan keu dijak meurumpok
Nabi ngon geumeuiman bak agama nyang neumée lé Nabi. Banda nyan kajeuët keu
da'irah nyang meuheut keuneuk dijak prang lé kawôm kaphé nyang mantong han
jiteurimong agama islam jeuët keu agama meugantoë agama endatu awaknyan. Dari
banda nyan cit lé Nabi ka neuatô teuntra keujak prang Makkah bak thôn keu 8
Hijriyah. Ngon lheuëh neureubôt Makkah, Nabi ka neuriwang keunan u Madinah lom
ngon neuwafeuët di teumpat nyang that mulia nyan. Teutap keuh meupadum thôn
lheuëh wafeuët Nabi Muhammad SAW banda nyan jeuët keu teumpat neuduëk
padum-padum droë sahbat nyang neumat kuwasa seubagoë khalifah.

Di meuyub lhèe droë khalifah, Abu Bakar, Umar, ngon Utsman, Madinah nakeuh nang
nanggroë Islam nyang meukeumang ngon that rijang. Bak masa khalifah Utsman teuka
saboh peureuté ureuëng Arab dari Meusé nyang hana jiseunang keu Utsman dijak
seurang Madinah ngon jipoh Utsman bak thôn 656 M/ 35 H. Ali, khalifah nyang
keupeuët ka neupinah pusat khalifah dari Madinah u Kufah di Irak. Lheuëh nyan
nakeuh Madinah nyan tinggai cit seubagoë pusat agama kon pusat peumeurintah
Islam.

Nibak awai abad keu-20, lam Prang dônya keu-I, Madinah ka jikeupông lam saboh
keumeupông nyang that trép bak tarèh banda nyan. Madinah nakeuh banda Keurajeuën
Utsmani nyang meuatô disinan nakeuh bak jaroë Bani Hasyim seubagoë syarif atawa
amir dari Makkah. Fakhri Pasha nakeuh gubernur Utsmani dari Madinah. Ali bin
Hussein, Syarif Makkah ngon peumimpin Bani Hasyim, ke meubeurontak keu khalifah
di Konstantinopel (Istanbul) ngon geumeudong blah rot Inggréh. Madinah
geukeupông lé teuntra Syarif, meunan pih Fakhri han geutém theun talô lam masa
jikeupông nyan dari thôn 1916 sampoë uroë 10 buleuën Sa thôn 1919. Gobnyan han
geutém meunyeurah lam 72 uroë pantang teumimbak nyang jipeunan geuncatan
seunjata Moudros sampoë gobnyan dudoë jidrop lé teuntra droë geuh nyang meubalék
keu syarif. Keu bèk jicok ngon jipeuhancô pusaka Islam disinan, lé gubernur
Fakhri ka neukirém padum-padum macam pusaka nyang that meuyum keudéh u Istambul
ngon cara rahsia.

Bak thôn 1920, lé Inggréh kajipeugah Madinah nyan leubèh bibeuëh nibak Makkah.
Lheuëh Prang Dônya keu phôn, lé kawôm Bani Hasyim ka jiangkèe Sayyid Husen bin
Ali keu raja dari Hijaz nyang meurdéka. Ngon sigra laju lheuëh nyan, bak thôn
1924, gobnyan ka jipeutalô lom lé kawôm Wangsa Saud, nyang jipeusapat Madinah
ngon ban sigom Hijaz lam keurajeuën modern Arab Saudi.

'An uroë nyoë bak pusat banda tuha Madinah nyang geupeuhareuëm teuka ureuëng
kaphé, Madinah nakeuh banda nyang jimeuduëk lé macam bansa ngon macam agama
(Islam ngon kon islam): lagèe nyang teuka nibak: nanggroë-nanggroë Arab nyang
la'én (Meusé, Yordania, Libanon, ngon la'én-la'én, Asia Tunong (Bangladesh,
India, Pakistan, ngon la'én-la'én), Indônèsia ngon Filipina.

Lam seujarah, Madinah that meuceuhu ngon hasé nibak Kurma. Kurma Madinah nakeuh
nyang that mangat didônya, ngon le that bagoë kurma nyang jitimoh ngon meuboh
disinan. Bak thôn 1920 mantong na leubèh kureuëng 139 macam kurma nyang na ban
sigom Madinah. Madinah geuthèe cit keu hasé nibak macam-macam peunula gulèe.



https://ace.wikipedia.org/wiki/Bhutan

Bhutan nakeuh saboh neugara nyang na di kawasan Asia Seulatan. Neugara ubeut
nyan meucurak Keurajeuën ngon geuturi cit ngon nan Nanggroë Naga Geulanteuë.
Wilayah Bhutan nyang ubeut nyan meuseupét lam lungkiëk neugara India ngon
Rèpublik Rakyat China. Nan neugara nyoe lam bahsa da'irah disinan geukheun Druk
Yul, ma'na jih "Neugara Naga". Gamba naga nyang jeuet keu lambang neugara na
geupeugot bak 'alam neugara.

'Bhutan' meuhat keu geucok nan nibak tutô lam Sanskerta 'Bhu-Uttan भू-उत्थान)'
nyang meuma'na 'Tanoh Manyang'. Lam peuneugah la'én Sanskertanisasi, 'Bhots-ant
भोट-अन्त' meuma'na 'Ujông Tibèt' atawa 'Tunong Tibèt'. Meunan pih padum-padum
droë ureuëng Bhutan leubèh galak geukheun nanggroë nyan ngn 'Druk Yul' ngon
ureuëng duëk disinan geukheun 'Drukpa'. Nan Dzongkha (ngon Tibèt) keu nanggroë
nyan nakeuh 'Druk Yul' (Tanoh Naga Geulanteuë). Kaubit that lagak peumandangan
dinanggroë nyan, ngon seungap lagoina meusampoë jeuet takheun nyan nakeuh
neugara nyang that lagak dimuka bumoë sa'at jinoe.

Lam tarèh naggroë, Bhutan geuturi ngon le nan, Lagèe 'Lho Mon' (Nanggroë Lam
Seupôt dari Tunong), 'Lho Tsendenjong' (Nanggroë Ceundana dari Tunong), 'Lhomen
Khazhi' (Nanggroë Peuët Arah dari Tunong), ngon 'Lho Men Jong' (Nanggroë Ubat
Teunimoh dari Tunong).

Keujadian nyang meutuléh paléng awai nyang geuteumeung di Bhutan nakeuh
keuneubah naseukah lé sidroë bhiksu agama Buddha, Padmasambhava (nyang geukheun
cit Gurèe Rinpoche) bak abad keu-8. Tarèh awai Bhutan hana leumah kri, sabab
that le ceunatat jameun nyang abéh angoh lam musibah tutông di Punakha, nang
nanggroë Bhutan jammeun bak thôn 1827. Dari abad keu-10, keuneumang siyasat
nanggroë Bhutan that jipeungarôh lé reusam hudép ureuëng Bhutan nyang religius.
Meumacam bagoë madeuhab Buddha timoh ngon geulindông lé maharaja Mongol ngon
Tibèt. Lheuëh runtôh bansa Mongol bak abad keu-14, aneuk-aneuk madeuhab nyan
jimeurupah kuwasa lam beunteuëng siyasat ngon agama, akhéjih jeuet keu ji-ék
keuh aneuk madeuhab Drukpa bak akhé abad keu-16.

Sampoë 'an abad keu-17, Bhutan nakeuh seubagoë bansa nyang gadôh jimeuprang sama
keudroë sampoë meusaho lom lé lama Tibèt ngon peumimpén militè Shabdrung Ngawang
Namgyal. Keu cara ngon peutheun nanggroë dari buët jeuheuët bansa Tibèt, Namgyal
geupuga saboh jaringan dzong (kuta) nyang that kha, ngon laju geupeunyat saboh
seunurat hukôm keu geuba raja-raja ubeut di nanggroë nyan u meuyub saboh
peumeurèntahan. Lheuëh maté Namgyal bak thô 1651, Bhutan rhôt lom lam harô-hara,
akibatjih bansa Tibèt laju jijak prang lom nanggroë nyan bak thôn 1710, sigo
teuk bak thôn 1730 ngon jibantu lé bansa Mongol. Banduwa prang nyang han asé keu
peutalô Bhutan, ngon bak thôn 1759 bandum pihak nyang meupaké geupeugot saboh
janji piyôh prang..

Bak abad keu-18, Bhutan geujak prang ngon geukuwasa Keurajeuën Cooch Behar di
tunong, akibat prang nyan lé Cooch Behar bak thôn 1772 jilakèe bantu bak British
East India Company nyang lé maseukapè niaga nyan jibantu awak Behar bak usé
bansa Bhutan, ngon lheuëh nyan lom jibalah jak prang u nanggroë Bhutan bak thn
1774. Prang nyan meu-ulang-ulang na meupadum go tunjak nyang nakeuh geukheun
prang meureubôt ceuë nanggroë Bhutan geulawan Inggréh, nyang rayeuek nakeuh
Prang Duar 1864–1865). Lheuëh Bhutan talô lam prang, laju jipeugot saboh
Meujanji Sinchula, geubôh tandajaroë antara India Britania ngon Bhutan. Keu
syarat reuda prang jicok keuh bansa Duar lé Keurajeuën Britania ngon Irlandia.
Nyan keuh meu akhé prang anatar India Britania ngon Bhutan.

Bak keunira thôn 1870 sampoë 'an 1885 teujadi padum-padum go tunjak prang
syèdara di Bhutan meuseubab ngon meureubôt kuwasa lam nanggroë. Bak thôn 1907,
thôn peunténg lam nanggroë nyan, Ugyen Wangchuck jipiléh keu raja pusaka
nanggroë lé majeulih rahib Buddha, peujabat peumeurèntah, ngon kawôm ulèe balang
peunténg lam nanggroë. Peumeurèntah Britania laju sipakat ateuh peuniléh nyan,
ngon bak 1910 Bhutan geutandajaroë saboh janji nyang jeuet keu Britania Raya
‘ji-atô’ bhaih luwa nanggroë Bhutan.

Thôn 1947 bak 15 uroë buleuën 8 India geucok meurdèka dari Britania Raya, Bhutan
laju jeuet keu neugara phôn nyang meuakô meurdèka India.

da'rah barôh neugara nyang nakeuh meulingka likok gunong nyang meusalju ngon
ikeulim nyang that na leupië bak puncak-puncak nyang manyang. Beunagi rayeuek
puncak di barôh nakeuh manyangjih leubèh nibak 23.000  gaki (7.000  mètè) dari
muka la'ôt; titék paléng manyang nakeuh Kula Kangri, bak 24.780 gaki (7.553 m),
meunan pih bak studi topografi nyang leubèh rinci geupeunyata bahwa ban mandum
Kula Kangri na di wilayah Tibèt bak seunipat RRC modern geupeunyata Gangkhar
Puensum, nyang khusuih jih jikheun keu gunong paléng manyang, han leupah ék di
dônya, leubèh manyang nibak 24.835 gaki (7.570 m). Lam kawan gunong nyan ji-ilé
kruëng nyang ië jih kreuëh meusalju, seuneubôk lam lhôk gunong manyang disinan
meuhampa padang luwah nyang hijô meunaleuëng keu binatang nyang geupeulhara lé
bansa geubeuë binatang nyang sipanyang thôn minah-minah lam ranto luwah nyan.

Gunong-gunong Itam di Bhutan teungoh jeuet keu badan ië antara 2 sistem ië
utama: Mo Chhu ngon Drangme Chhu. Puncak-puncak di Gunong-gunong Itam na manyang
antara 4.900 sampoë 8.900 gaki (1.500  ngon 2.700 m) dpl, ngon kruëng nyang
meu-ilé disinan lam ceureulông lam lingka gunong-gunong la'én nyang leubèh
meuyub. Rimba di da'irah teungoh jeuet keu da'irah seudia rab mandum hasé uteuën
di Bhutan. Torsa, Raidak, Sankosh, ngon Manas nakeuh kruëng Bhutan, nyang ië
nibak kruëng nyan meulingkeuë da'irah-da'irah ureuëng meuneugoë. Saboh manfa'at
bagi that ramèe ureuëng Bhutan nyang duëk di tanoh manyang blah rot teungoh.



https://ace.wikipedia.org/wiki/Maghribi

Maghribi atawa Maroko (Bahsa Arab: المغرب, Bahsa Prancih: Maroc), ('Al-Mamlakah
al-Maġribiyyah' - 'المملكة المغربية'), nakeuh saboh neugara nyang na di kawasan
Afrika Utara, deungon Rabat jeuet keu nang nanggroë Maroko. Keurajeuen Maghribi
nakeuh neugara bak ujông barat lam kawan neugara Afrika Utara. Ngon neugara nyan
na di binèh pante La'ôt Atlantik ngon La'ôt Mediterania. Ra'yat neugara Maghribi
nakeuh leubèh nibak 32 juta droe nyang geuduek lam wilayah nyang luwah jih na
446,550 km2 (172,410 sq mil), meunyoe Sahara Barat rhôh lam keunira.

Nan Keurajeuen Maghribi atawa Mamlakah Maghribiyah meunyo geuteujeumah meuma'na
keurajeuen di barat. Lam neuparéksa taréh nanggroë Maghribi nyoe le ahli riwayat
taréh, kayém that geu peuguna Al-Maghrib al Aqşá atawa Nyang That Ji'ôh di Barat
keu lakab nan Maghribi. Nan Inggréh keu Maghribi nakeuh Morocco nyang teuka
nibak bahsa Spanyol, Marruecos, geu angké nibak bahsa Latin abad keuneungoh,
Morroch. Morroch nyan nakeuh nan euncit nang nanggroë Al Murabitun ngon Al
Muwahhidun, Murrakush. Lam bahsa Bahsa Parisi ngon Bahsa Urdu, Maghribi geukheun
Murrakush, lagèe nan bak masa Arab jameun. Lam bahasa Tureuki, Maghribi geukheun
Fas nyang teuka nibak nan nanggroë jameuen Idarisah ngon Al Mariniyyun, Fas.

Wilayah Maghribi ka jeuet keu neuduek manosia dari jameun Neolitikum, bak masa
kira-kira 8.000 thôn seugolom Masehi. Bansa nyang jeuet keu ureueng neuduek
aseuli Maghribi nakeuh bansa Amazighs/Barbar, seubagoe bansa nyang utama, lheueh
nibak nyan na bansa Arab, Iberia, Phoenicia,Yahudi Sefardik, ngon bansa Afrika
Sub-Sahara. Nibak abad keu-5, meusigo ngon hancô Keurajeuen Rum, da'irah nyan
geu kuwasa le bansa Vandal, Visigoth, ngon lheuh nyan teuma Yunani-Bizantium.
Peunjajah nyang phôn neuturi di Maghribi nakeuh bansa Carthago thôn 146 SM.

Agama Kristen geu peuturi di Maghribi bak abad keu-2 M, na 4 abad bansa Barbar
neu meu agama ngon Kristen. Bak abad keu-7 M, thôn 670 M, aseuka Bani Umayyah di
Jazirah Arab nyang neupimpén lé Uqbah ibn Nafi neu kuwasa Afrika Utara. Bansa
Arab geu ba keunan adat, reusam ngon agama Islam.

Kuwasa bansa Eropa nyang phôn that teuka u Maghribi nakeuh bak thôn 1415 yôh
Portugéh geujajah Sabtah, dudoe teuma Portugéh talô lam prang raya Qashr al
Kabir thôn 1578. Akhé nibak nyan, ka trep nibak thôn 1912 Maghribi jeuet keu
wilayah protektorat Perancis ngon lam beunagi ubeut wilayah nyang la'en
geukuwasa le Spanyol.

Nasionalisme bansa Maghribi meubeudoh bak thôn 1930 ngon laju meukeumang sampoe
lheueh Prang Dônya II. Bak thôn 1956 Maghribi geucok pulang meurdeka. Si thôn
lheueh meurdeka, thôn 1957 Sultan Maghribi geuangkèe jeuet keu Raja Mohammed V,
geunantoe gobnyan nakeuh aneuk agam neuh Hassan II bak thôn 1961. Bak masa phôn
neuduek keu raja, Raja Hassan II geuhadap ngon harô-hara siyasat lam nanggroe
nyang le that gabuek meugabuek ngon kudeta. Meuceuhu lom Raja Hassan II bak thôn
1978, nibak watèe Spanyol neupulang kuwasa di wilayah Sahara-Spanyol keu dalam
kuwasa Maghribi-Mauritania.

Neuduek neugara Maghribi nakeuh bak saboh garéh pasi nyang panyang di panté
La'ôt Atlantik tamong lam geunaréh nyan dari Selat Gibraltar sampoë La'ôt
Mediterranian. Neugara nyoe meuceue ngon Algeria di timu, La'ôt Mediterranian
ngon Spanyol di utara, La'ôt Atlantik di barat. Ceue blah seulatan di Sahara
Barat, wilayah nyang neukuwasa hana raseumi le Maghribi phôn bak thôn 1975. Ceue
blah tunong nyan hana neu akô lom le PBB ngon dônya internasional.

Beunagi nyang leubèh rayeuek nibak wilayah Maghribi nakeuh dataran manyang meu
gunong-gunong. La'én nibak nyan na gurôn blah tunong. Deungon luwah mandum na
446,550 km2 Maghribi jeuet keu neugara keu 57 luwah di dônya lheueh Uzbekistan.

Nang nanggroë Maghribi nakeuh kota Rabat, salang banda nyang leubeh rayek nakeuh
banda Darul-Baidha' nyang na di pasi La'ôt Mediterania, di kota nyan na saboh
banda utama di neugara Maghribi. Kota rayek nyang la'en nakeuh Agadir,
As-Shawirah, Fas, Murrakusy, Miknas, Al-Muhammadiah, Wajdah, Warzazat, Asfi,
Sala, Thanjah ngon Tithuan.

Maghribi geu bagi jeuet keu 16 wilayah (region), wilayah nyan geu bagi lom jeuet
keu 62 prefektur ngon provinsi.

Maghribi nakeuh nanggroë nyang stabil lam bideueng ekonomi, neuduek ekonomi
Maghribi na bak teumpat limong nyang rayeuek di Banuwa Afrika. Peumerèntah
Maghribi neupeuguna hasé alam deungon that meusaneut, sistem ekonomi di neugara
Maroko nakeuh sistem ekonomi biru tradisional nyang ramah keu lingkungan. Bah
pih Maghribi nyan cit saboh neugara nyang ubeut, Maghribi neusanggôp bak neu
tingkat manfa'at hasé alam.

Hasé alam nyang utama na di Maghribi nakeuh hasé tanoh meuneugoë ngon hasé
la'ôt. Hasé dari bideueng meuneugoë miseue gandôm nyan neu ekspor u neugara
Eropa ngon Timu Teungoh. Lam bideueng meula'ôt, di Maghribi mantong ureueng
meula'ôt ngon peurahô meu teunaga angén. Dilee kon raseuki ureueng meula'ôt di
Maroko cit US$2.000 tiep buleuen, 'oh lheueh neu peujak prinsip biru, ka
meuningkat jeuet keu US$10.000 tiep buleuen.

Neuduek neugara Maghribi nyang na bak meurumpok duwa banuwa ngon duwa la'ôt
peunteng di dônya. Neuduek nyan jeuet keuh le banda-banda la'ôt internasional
nyang na di kota pasi Maghribi lagèe Asfi, Thanjah, al-Muhammadiah ngon
Darul-Baidha' nyang ngon nyan pih that le jeuet neu peusaho devisa bagi Maroko.
Jeuet takheun, banda la'ôt Darul-Baidha' nakeuh banda la'ôt nyang that rayeuek
di wilayah Afrika Utara. Nibak statistik ekonomi Maghribi thôn 1999 mantong,
Maghribi ka na income tiep kapita US$ 1300. Nibak thôn 2008 statistik ekonomi
Maroko ka na US$ 4.600.

Bideueng ekonomi la'én nyang that utama bagi Maghribi nakeuh bideueng
pariwisata. Da'irah wisata nyang that hayeue di Maghribi nakeuh kota Murrakush.
Le bank donya di kota tuha Marakech ka neu puga seubagoë conto dalam bhah
rehabilitasi ngon peulestari pusat kota tuha di da'irah Timu Tengoh ngon Afrika
Utara. Murrakush jinoe ka jeuet keu saboh situs pariwisata fenomenal nyang jeuet
keu peunarék bagi peulancong domestik ngon internasional.

Sebagoë salah saboh neugara keurajeuen ngon ureueng duek nyang leubèh le
meuagama Islam (98,7 %) ngon na bacut Yahudi. Budaya nyang umum di Maghribi
nakeuh budaya Islam lagèe di neugara-neugara Islam nyang la'en diseulingka nyan.

Maghribi geuturi cit keu saboh neugara Islam nyang that toe ngon budaya Eropa,
ngon hana neu peugadoh ubôe budaya Arab dan Islam. Meubibeueh lam bhaih
meupeundapat ngon budaya seumiké that geu lindông le peumerèntah. Acara agama
that seumarak ngon meumacam bagoë ritual tariqat sufi nyang bibeueh that bak
neupubuet le ureueng Maghribi. Keurija agama nyang kayem geukeurija le ureueng
Maghribi nakeuh miseue jih, khanduri ureueng meukawen, khanduri peusunat aneuk
miet ngon acara khanduri meu kirem du’a keu ureueng nyang ka meuninggai.
Khanduri meunyoe bak istilah Maghribi geukheun zardah ( الزردة) / salkah
(السلكة) lam bahsa Darijah (dialek) awak nyan.

Sidroe-droe ureueng Maghribi nyang ban mantong neutinggai wafeuet le ureueng
chik neuh, nyan neupeugot zardah meu padum uroe di rumoh neuh. Bak uroe-uroe
nyang ka meuteuntèe miseue jih uroe 7, uroe 40 'oh lheueh uroe meuninggai sidroe
anggèta keuluwarga, lam acara nyan neubaca Alquran ngon geupiléh bak surat-surat
khusuih.

Meumacam jeuneh na peukayan neungui adat di neugara Maghribi. Neungui nyang
kayem geu ngui le ureueng agam ngon ureueng inong geupeunan jellaba, saboh bajèe
panyang guruek, meu tôp ulèe ngon sapai peunoh. Nibak acara-acara nyang ka
meuteuntèe nyan ureueng agam neuseu'on kupiah mirah nyang geupeunan bernousse,
kayem lom geukheun seubagoe Fez. Ureueng inong geungui kaftan nyang meureunèk.
Mandum ureueng agam ngon inong geu sôk balgha, nakeuh seulop kulit nyang leumiek
hana meu tumèt, seulop nyan kayém geulhap ngon wareuna kunèng.

Maghribi nakeuh saboh neugara nyang that kaya ngon adat meuhikayat nyang
meumacam bagoe. Saboh peyasan nyang that hayeue di Maghribi nakeuh tari jameun
nyang geupeunan Guedra. Nyan nakeuh saboh peyasan nyang neupeugot ngon acara
meu'en musik. Asai phôn nan Guedra nyan nakeuh geucok nibak nan tambo nyang
neupeumeu'en lam irama khusuih. Tuto Guedra nyan meuma'na, "pot" lam bahsa Arab.
Tambo nyan geupeugot nibak kanot bu nyang raya geusalôb ngon kulét kameng di
ateueh kanot nyan. Geupeugot peyasan nyan nakeuh keu geupeumulia jamèe nyang
teuka atawa bak teumpat ureueng meukawen. Di neugara nyan na cit saboh likok
nyang geupeunan Ahouache. Nyan nakueh tarian aneuk dara nyang geu dong meubanja
lam saboh lingkaran, peukakaih musik nyang peuguna lam tarian nyan na keuh tambo
atawa reubana.

Le that peuneudong meuseujarah di neugara Maghribi, lagèe Meuseujid Hassan II
ngon meunara di Rabat salah saboh tapak seujarah nyang that peunteng di
Maghribi. Na lom Meuseujid Tin Mal, meuseujid nyoe nakeuh saboh teumpat wisata
nyang that meuceuhu bak keunira 57 batèe (36 mil) blah rot tunong dari
Marrakesh. Lheueh nyan na Meuseujid Raya Kutubiyah di Murrakush, nyang nakeuh
meuseujid nyan saboh peuneugot arsitektur nyang that hayeue, salah saboh geudông
nyang paléng lagak Maghribi. Bu Inania nakeuh meuseujid ngon saboh madrasah
deungon leuen nyang that luwah. Peuneudong nyoe nakeuh geupeugot le Sultan Abu
Inan masa thôn 1351 sampoe 1356. Rab peunoh mandum bideueng bintéh meu hias
pintô ngon tingkap nyang geupeugot nibak kayee leungkông ngon meu uké.



https://ace.wikipedia.org/wiki/Islam

Éseulam (Bahsa Arab: الإسلام‎, al-ʾIslām) nakeuh saboh agama nyang na di dônya.
Kitab suci agama Iseulam nakeuh Al-Qur'an.

Agama nyoë neuba lé baginda rasulullah, Muhammad saw. Geupeutrôn agama Iseulam
lé Allah di Meukah meusigo ngon geuutôh Nabi Muhammad SAW jeuët keu rasul ban
sigom dônya. Bak watèë nyan keuadaan ureuëng-ureuëng jahiliyah di Meukah mantöng
seumah-seumah patông. Lam Iseulam geuatô meumacam bagoë, na hukôm, seujarah,
kisah, haba peutakôt, haba peuseunang, ngon le lom peue la'en.

Narit Islam teucok nibak bahsa Arab: الإسلام‎ (tashréf nibak: bahsa Arab: أسلم
يسلم إسلاما‎) nyang hareutoejih tapatéh ngon tapubuët ban dum surôh Allah ngon
Rasul, tapeujeu'ôh teugah Allah ngon rasul.

Nyang geumeukeusud deungön Sunni nakeuh ureuëng-ureuëng Iseulam nyang geumumat
bak rot Ahlussunah Wal-jama'ah, ureuëng nyang seutot nabi Muhammad saw. ngön
Sahabat göpnyan. Nyang rôh lam madeuhab Sunni nakeuh peuët boh sagay, nyakni:

Ban peuët boh madeuhab nyan dalam bhaih 'èleumèë fiqah. Seudang lam bah 'èleumèë
tauhid, meuchuhu duwa droe ulama:



https://ace.wikipedia.org/wiki/Wikip%C3%A8dia_bahsa_Ac%C3%A8h

Wikipèdia bahsa Acèh nakeuh ènsiklopèdia online lam bahsa Acèh nyang
geupeuseudiya lé Wikipèdia.

Wikipèdia bahsa Acèh na bak uroe 12 Buleuen Lapan 2009. Haba nyoe laju
geuteurimöng lé Fadli Idris nyang bak watèe nyan gobnyan seubagoe Koordinator
Komunitas Blogger Aceh (kayém geukheun Aceh Blogger Community). Yôh mantöng lam
inkubator, Fadli geupeukeumang Wikipèdia nyoe ngön sidroe ureueng ngui la'én
nyang geungui nan Si Gam Acèh bak awai thôn 2008. Ureueng-ureueng nyang cah röt
Wikipèdia nyoe cit ka geumarit ngön Mark Durie, sidroe ureueng meurunoe bahsa
(atawa geukheun linguistik) asai Australia. Mark nakeuh salah sidroe ureueng
luwa nyang tom geumeurunoe bahsa Acèh.

Boh pikéran keu geupeuna Wikipèdia bahsa Acèh nakeuh saweub na Wikipèdia lam
bahsa da'irah la'én, miseujih Wikipedia bahsa Jawa, Wikipedia bahsa Sunda, ngön
Wikipedia bahsa Banyumasan.

Bak awai thôn 2009, Abi Azkia, nyang sidroe ureueng peurunoe 'èleumèe agama di
da'irah Pidie geupeuramèe Wikipèdia bahsa Acèh. Abi geubantu teumuléh
teunuléh-teunuléh bhaih agama Islam. Lam teunuléh gobnyan bak Serambi Indonesia,
Abi geupeutrang pakön payah bak tateumuléh lam bahsa Acèh. Abi geupeugah meunyoe
bahsa Acèh na bida bak kri teumuléh. La'én nibak nyan, bahsa Acèh nyang geungui
cingkunèk cit jeuet keu saboh masalah. Kureung le jeumeulah kata lam bahsa Acèh
nyang geuteupeu ngön hana kayém teumuléh lam bahsa Acèh nyan cit saboh masalah
keu geuteumuléh lam Wikipèdia. Adak pih meunan, gobnyan geuyakin meunyoe geutém
ôseuha ban dum masalah nyan ék geupeugadöh demi tapeulahra bahsa Acèh nyang
teuka nibak éndatu bansa Acèh.



https://ace.wikipedia.org/wiki/Puasa

Puasa nakeuh saboh ibadah nyang geupeubuët lé ummat Islam. Puasa bak ureuëng
Islam nakeuh geutheun droë nibak peukara-peukara nyang jeuët keu bateuë puasa
phôn teubiët faja sampoë jilôp mata uroë bak watèë meugréb bak buleuën Ramadhan.
Puasa bagi ummat Islam nakeuh saboh rukôn nibak limong boh Rukôn Islam.

La'én nibak puasa nyang wajéb buleuën Ramadhan, nacit bak siuroë-uroë ummat
Islam geupeubuët puasa sunnat. Buët puasa sunnat nyoë kon rukôn, meunan pih
ibadah puasa sunnat nyoë that geupakoë lam agama Islam.

Puasa nakeuh teuka nibak narit bahsa Arab صوم (shaum), ma'na shaum nyan nakeuh
theun droë nibak makeuën minom (seumajôh ngon jép ië) seureuta theun hawa nafsu
nibak buët la'én nyang jeuët keu bateuë puasa, lagèe meuhubôngan lakoë binoë
teungoh meupuasa.

Geupham lé ureuëng Islam puasa nyoë saboh ibadah nyang ka na sipanyang seujarah
manusia phôn bak Nabi Adam. Puasa nyoe jeuët takheuën saboh bagoë ibadah nyang
ka na bak away kon. Bak umat-umat nabi seugohlom Nabi Muhammad , ka na
geuparèntah lé Allah keu puasa. Ngon dali wajéb puasa keu ummat-ummat nyang
la'én lam kitab suci Al-Quran:

Puasa nyoe na meumacam bagoe meunyo takalon rot hukômjih. Na puasa wajéb, sunat,
meukrôh, mubah. Leubèh lom na cit puasa nyang hareuëm, lagèë tapuasa bak tanggay
sa buleuën Syawal (uroe raya puasa), tanggay siplôh sampoe tanggay lhèë blah
buleuën Zulhijjah (buleuën uroe raya haji).

Bak ureuëng Islam nyang jeuët keu ummat Nabi Muhammad SAW puasa buleuën Ramadhan
nakeuh saboh nibak limong rukôn Islam. Puasa bagi ummat Islam nakeuh saboh
keuwajéban nyang hanjeuët han geupeubuët lé ureuëng Islam inong agam nyang ka
mukallaf.



https://ace.wikipedia.org/wiki/Ghana

Ghana nakeuh saboh neugara nyang na di kawasan Afrika Barat. Neugara nyan
meuceuë ngon Panté Gadéng blah rot barat, Burkina Faso di barôh, Togo di timu,
ngon Lhôk Nugini di tunnong. Luwah wilayahjih rab duwa go luwah pulo Jawa. Ghana
nakeuh saboh neugara nyang meuhasé coklat paléng rayeuek di dônya, na cit
alumunium nyang paléng le di Afrika. Dilèe neugara nyan nanjih Panté Meuh, namn
"Ghana" teuka nibak Keurajeuën Ghana (adak pih wilaayah keurajeuën nyan hana dum
luwah Ghana jinoe).

Seugolom jameun jitamong peunjajah keunan Ghana nakeuh neuduëk nibak padum-padum
boh keurajeuën jameun, lagèe keurajeuën lam pucôk Ashanti ngon padum boh neugara
Fante di sipanyang panté. Mandum keurajeuën dsinan ka jimeuniaga ngon bansa
Iërupa peuë lom lheuëh na hubôngan ngon bansa Portugéh bak abad keu-15.

Ghana nakeuh neugara kulét itam Afrika nyang phôn that meuteumeung cok meurdèka
nibak peunjajah. Neugara nyan jicok pulang meurdèka nibak Britania Raya thôn
1957. Bak thôn 2005 jumeulah ureuëng duëk na keuh meu jumeulah 21.029.853 droe.



https://ace.wikipedia.org/wiki/Geografi

Géografi nakeuh èleumèë bhaih muka bumoë, manusia, peunula, hiweuen ngon wasé
nibak bumoë. Asai narit geografi geucok nibak bahsa Yunani (γεωγραφία, "geo"
bumoë, "graphia" gamba/teunuléh) meumakna "peujeulah bhaih bumoë". Ureuëng phôn
nyang ngui narit Geografi nakeuh Eratosthènès (276-194 SM). Di Indônèsia
seugolom thôn 1947 geuthèë ngon nan èleumèë bumoë. Geografi geubagi 2 sagoe
èleumèë geografi sosial (baih manusia) ngon geografi fisik (baih alam).

Nanggroë Yunani nakeuh saboh nanggroë nyang phôn jithèë ka geurawôn baih
geografi seubagoë èleumèë ngön filosofi, ngön nyang pike keu phôn nakeuh Thales
nibak Milètus, Hèrodotus, Eratosthènès, Hipparchus, Aristotèlès, Dicaearchus
dari Mèssana, Strabô, ngön Ptolemy. nanggroë Romawi geubri seuneujôk nibak
peumetaan sabab ureuëng nyan le nyang meurawôn nanggroë dan geutamah lom
cura’-cura’ atawa cara-cara barô. Salah saboh cura’ nakeuh periplus, nibak
pelabuhan ngön daratan man sipanyang garéh panté nyang jeut geukalön lé ureuëng
meulaôt; ceuntô keuphôn nakeuh Hanno sang Navigator nibak Carthaginia lom saboh
treuk nibak laôt Erythraea, bandua nyan seulamat di laôt sabab geungui cura’
periplus ngön geuturi binèh panté laôt Mirah ngön Teluk Parsi. bak jameun
seuneungöh, ureuëng nanggroë Arab lagèë al-Idrisi, Ibnu Battuta ngön Ibnu
Khaldun geuplara ngön sabé geubangön pusaka nanggroë Yunani ngön Romawi. Ngön
geumeujak Marco Polo, geografi ka meusipreuëk keu mandum nanggroë Iërupa. Oh
leuh abad keu-18 geografi ka jithèë seubagoë èleumèë nyang jeut keu beunagi
nibak kurikulum di universitas di Iërupa (nyang peuphôn Paris ngön Berlin),.



https://ace.wikipedia.org/wiki/Salahuddin_Al-Ayyubi

Salahuddin Al-Ayyubi atawa Saladin atawa Salah ad-Din (Bahsa Arab: صلاح الدين
الأيوبي, Kurdi: صلاح الدین ایوبی) (Sha-lah-huud-din al-ay-yu-bi) (c. 1138 - 4
Buleuën Lhèe thôn 1193) nakeuh sidroë panglima ngon mujahidin Kurdi di Tikrit
(dairah barôh Irak jinoë). Gobnyan geupeudong Wangsa Ayyubiyyah di Mesir,
Suriah, ladôm nibak wilayah Yaman, Irak, Mekkah Hejaz ngon Diyar Bakr.
Salahuddin that meugah di dônya Muslim ngon Kristen meuseubab kri gobnyan geumat
nanggroë, teuga aseuka, ngon sifeuët gobnyan nyang that gét budoë bahsa ngon
rayek that haté gobnyan bak geupeumeu'ah musôh nibak watèe gobnyan dawôk lam
prang Salib. Sultan Salahuddin Al Ayyubi nakeuh sidroë ulama. Gobnyan le that
geusyarèh kitab ngon geupeupah matan lam padum-padum boh kitab hadits Abu Dawud.

Shalahuddin Al-Ayyubi teuka nibak bansa Kurdi. Yah gobnyan Najmuddin Ayyub ngon
yahcut gobnyan Asaduddin Syirkuh hijrah geuminah nibak gampông gobnyan nyang toë
ngon Tasék Fan ngon geuminah u dairah Tikrit (Irak). Shalahuddin lahé di kuta
Tikrit, Irak thôn 532 H/1137 M, watèe nyan yah gobnyan teungoh geumat kuwasa
Seljuk di Tikrit. Yôh nyan, gét yah gobnyan ngon yahcut gobnyan geukeurija bak
Imaduddin Zanky, gubernur Seljuk keu banda Mousul, Irak. Nibak watèe Imaduddin
meuhasé geureubôt wilayah Balbek, Libanon thôn 534 H/1139 M, Najmuddin Ayyub
(ayah Shalahuddin) geuangkèe jeueët keu gubernur Balbek ngon jeuët keu ureuëng
khadam Raja Suriah Nuruddin Mahmud. Bak masa di Balbek nyoëkeuh, Shalahuddin
nyang teungoh lam masa muda geumeureunoë èleumeè prang, èleumèe meuatô prang,
ngon èleumèe siyasat. Lheuëh nibak nyan, Shalahuddin geulanjôt jak meurunoë u
Damaskus keu geujak èleumeè agama na trép siplôh thôn, yôh nyan gobnyan geuduëk
lam istana Nuruddin. Bak thôn 1169, Shalahuddin geuangkèe jeuët keu meuntroë.



https://ace.wikipedia.org/wiki/Ruja

Ruja atawa Sumatra nakeuh saboh pulo nyang na di Indônèsia blah rot barat,
neuduëk pulo nyan na di blah rot barat Pulo-pulo Sunda. Pulo nyoe nakeuh pulo
nyang keu lhèe rayeuk di Indônèsia (duwa pulo la'én nyang leubèh rayeuek nakeuh:
Kalimantan ngon Papua) meunyoe lam dapeuta pulo rayeuek di dônya pulo Ruja nyoe
nakeuh nyang keu nam paléng rayeuek, ngon na luwah 473.481 km2 jumeulah ureuëng
duëk na 50.365.538 droe. Banda nyang ramè di Sumatra nakeuh Medan ngon
jumeulahëng duëk na 2.109.330 droe.

Sumatra nakeuh tanoh darat nyang panyang nyang ah darat nyan na di barat la'ôt u
teunggara ngon neudeuk hana timang (sihét). Ceuë pulo nyan na di La'ôt Hindia
blah rot barat, barat la'ôt ngon barat daya. Blah la'ôt Hindia nyan na meuranté
pulo-pulo ubeut lagèe Simeuluë, Nias ngon Mentawai. Blah rot timu meuceuë ngon
Seulat Malaka nyang ubeuet jipeumeuklèh pulo nyan ngon Semenanjông Melayu di
banuwa Asia.Di teunggara meurumpok ngon Seulat Sunda nyang ubeut jipeumeuklèh
pulo nyan ngon darat Pulo Jawa. Ujong barôh meuceuë ngon La'ôt Andaman, salang
blah rot timu nyang leubèh meuyub na pulo Bangka ngon Beulitông, Seulat Karimata
ngon La'ôt Jawa. Gunong-gunong Bukét Barisan, nyang meuasoë ngon padum-padum boh
gunong apui aktif, jeuet keu tuleuëng ruëng pulo Sumatra. Salang blah rot timu
la'ôt nyang meuklèh nakeuh tanoh data meuyub ngon meu paya, uteuën bangka ngon
that le kruëng nyang meuputa-puta disinan. Bak teungoh pulo na jilingkeuë lé
garéh Khatulistiwa nyang keunong paih bak provinsi Sumatra Barat ngon Riau.
Ikeulim pulo nyoe nakeuh tropis, seu'uëm ngon leumbab ngon lam beunagi nyang
leubèh luwah pulo Sumatra nakeuh uteuèën ujeuën.

Manusia mula phôn teuka u pulo Ruja bak 500 SM, ngon na meupadum boh keurajeuën
jameun nyang meukeumang disinan. Sumatra jeuët keu bumoë teumpat hudép lam
jumeulah le spesies teunimoh ngon binatang, meunan pih bak wateè nyoe ka leubèh
50% uteuën ujeuën Sumatra ka gadoh bak 35 thôn nyoe. That le spesies aseuli
Sumatra nyang ka rab punah meiseuëjih Rimuëng Sumatra, Gajah, Badeuëk ngon
Mawah.

Lapan plôh tujôh persen ureuëng duëk di Sumatra meu agama Islam, jumeulah mandum
ureuëëng duëk nakeuh 22% dari jumeulah mandum ureuëng Indônèsia.

Sumatra geuturi yôh masa jameun kon ngon nan bak Bahsa Sanskerta Swarnadwīpa
("Pulo Meuh") ngon Swarnabhūmi ("Tanoh Meuh"), nyan meuseubab ngon le that meuh
bak tanoh manyang pulo Sumatra. Narit phôn nyang geukheun Sumatra nakeuh nan
Srivijayan Haji (raja) Sumatrabhumi ("Raja dari tanoh Sumatra"), nyang raja nyan
geukirém utôsan u nanggroë China bak thôn 1017. Salang ureuëng Arab geukheun
pulo nyan ngon Lamri (Lamuri, Lambri atawa Ramni) dari abad keu-10 sampoë abad
keu-13.



https://ace.wikipedia.org/wiki/Peunula

Lam biologi, peunula geukheun keu organisme nyang jitamong lam Regnum Plantae.
Di dalamjih nakeuh mandum organisme nyang that biasa geuturi lé ureuëng bak
kayèe, beuluka, terna, naleuëng, kumbeuëk seureuta alga ijô. Meucatat na keunira
350.000 spesies organisme jitamong u dalamnyan, nyan hana rôh alga ijô. Dari
jumeulah nyan, 258.650 jeunèh nakeuh peunula meubungong ntgon 18.000 jeunèh
peunula kumbeuëk. Rab mandum peunula nyan meusifeuët autotrof, ngon jicok energi
langsông dari cahaya mata uroë rot proses fotosintesis. Meuseubab ngon wareuna
ijô brat that bak anggèta keurajeuën nyan. nan la'én nyang geunguy nakeuh
Viridiplantae ("peunula ijô"). Nan la'énjih nakeuh Metaphyta.

Klasifikasi peunula bak masa jemeun geupeutamong cit ban mandum alga ngon fungi
(jitamong kulat leundé) seubagoë anggètajih. Kritik-kritik nyang teuka jeuët keu
dudoë fungi geupisah dari peunula. Meunan pih bak stasioner, fungi meusifeuët
saprotrof, jicok energi dari euncit-euncit dabeuëh organik. La'én nibak nyan,
bintéh sel fungi kon meususôn nibak dabeuëh nyang saban ngon peunula ngon that
meuhi ngon meulatang.

Geuweuëk lom dudoë alga nyang geupisah bak anggèta peunula meuseubab jih hana
diferensiasi jaringan ngon hana meukeumang klorofil seubagoë pigmen ngon drop
energi.

Meuneunguy teknik-teknik biologi molekuler keu filogeni pwunula bak nyatajih
dudoë that le meudukông ateuëh peuë nyang meupisah jinoë. Peunula lam areuti
nyang jinoë geunguy kayém jikira seubagoë turônan nibak alga ijô.

rupa nyang bagah that jeuët keu geuturi peunula nakeuh bak wareuna ijô nyang
brat meuseubab na meukandông pigmen klorofil nyang that peunténg bak kri jidrop
energi rot fotosintesis. Ngon nyankeuh, peunula nibak umumjih meusifeuët
autotrof. Padum-padum boh nyang hana saban, lagèe bak padum macam peunula
parasit (seumalu), nyan nakeuh meuseubab ngon adaptasi keu kri udép ngon
lingkungan nyang hayeuë. Saweuëb sifeuëtjih nyang autotrof, peunula sabé jiduëk
bak neuduëk nyang phôn lam ranté ilé peunajôh rot organisme udép (ranté
eumpeuën).

Peunula meusifeuët stasioner atawa hanjeuët jiwèh ateuëh kheundak droëjih,
meunan pih na pdum-padum macam alga ijò nyang meusifeuët motil (jeuët wèh)
saweuëb bak jioh na flagelum.

Meuseubab ngon sifeuëtjih nyang pasif nyoë peunula beujeuët meuadaptasi bak
fisik ateuëh meuubah bak teumpat udép nyang jiteurimong lé jih. Variasi
morfologi peunula ji'ôh leubèh rayeuëk nibak anggèta keurajeuën nyang la'én.
La'én nibak nyan, peunula meuhasé le that metabolit sekunder seubagoë mekanisme
ngon peutheun udép ateuëh peuë nyang meuubah bak teumpat jih atawa na jiseurang
lé nyang peukarujih. Reproduksi peunula jicok peungarôh cit lé sifeuët nyoë.

Bak tingkat selular, binté sel nyang meususôn nibak selulosa, hemiselulosa, ngon
pektin jeuët keu rupajih nyang khusuih, meunanpih bak peunula tingkat meuyub
meujan-jan cit meususôn nibak pektin saja. Meuhat cit bak peunula nyang sel jih
na plastida; ngon vakuola nyang rayeuk ngon kayém jidominasi volume sel.

Le alga nyang hana lé jitamong lam Keurajeuën Plantae. Alga nakeuh lam
paum-padum boh kawan nyang meubida nibak organisme nyang meuhasé energi rot
fotosintesis, maséng-maséng nyang teuka abk kri independen nibak éndatujih nyang
non-fotosintetik. Alga nyang brat that gura nakeuh naleuëng la'ôtt, alga
multiseluler nyang meuhat that meuhi ngon peunula terestrial, geuklasifikasi
sajan alga ijô, mirah, ngon coklat. Tiëp-tiëp kawan nyan jitamong cit na
meupadum boh jeunèh organisme mikroskopik ngon organisme uniseluler.



https://ace.wikipedia.org/wiki/Idul_Fitri

Idul Fitri (bahsa Arab: عيد الفطر‎ ‘Īdul-Fiṭr) nakeuh uroe raya ureueng Islam
nyang rhöt bak uroe 1 Syawwal lam thôn Hijriyah. Uroe Idul Fitri rhöt bak uroe
nyang bida-bida lam tiep-tiep thôn saweueb geuhètong bak trép leumah buleuen di
langèt. Cara peuteuntèe uroe 1 Syawwal pih bida, saweub nyan na ureueng Islam
nyang peurayek uroe Idul Fitri bak uroe Masehi nyang bida.

Uroë Raya Puasa atawa Idul Fitri nakeuh tanda akhé nibak buleuën puasa Ramadhan.
Bak uroë raya puasa phôn nakeuh geupubuët seumayang uroë raya nyang biasajih
geupubuët bak tanoh lapang atawa bak meuseujid. Hukôm seumayang uroë raya nyoë
nakeuh sunnat mu'akkad. Yôh goh lom seumayang uroë raya ureuëng Iseulam
geuteukeubi teuleubèh dilèë, watèë takeubijih mulai jilôp mata uroë bak seupôt
uroë raya sampoë hat geudong imeum bak mihrab keuneuk seumayang uroë raya.
Takeubi nakeuh lagèë nyoë:

Lagèë nyang ka tatupeuë, hukôm seumayang uroë raya nakeuh sunat mu'akkad,
areutijih seumayang nyoë geupeugalak bak tapubuët. Nabi Muhammad saw. sabé na
geupubuët seumayang nyoë. Saweuëb nyankeuh meukrôh tatinggay, kureuëng gèt
meunyo hana tapubuët. Sunat lam bhah seumayang uroë raya nyoë nakeuh sunat 'in
geupeunan, meukeusudjih sunat ateuëh tiëp ureuëng Iseulam.

Seumayang nyoë tapubuët bak watèë beungoh uroë raya 'oh lheuëh jiteubiët mata
uroë sampoë jitamong watèë seumayang luhô. Teuma sunat tapubuët bak watèë
kira-kira ka manyang mata uroë 'oh situmbak (poh-poh 8 atawa leubèh). Meunyo bak
seumayang uroë raya puasa sunat beu teulat bacut, mangat luwah watèë keu bôh
jakeuët fitrah. Bak seumayang uroë raya haji sunat beu away lom bacut supaya
luwah watèë untôk sië kureubeuën ngon tabagi siëjih.

Seumayang uroë raya nyan na duwa raka'at, atôran seumayangjih saban lagèë
seumayang nyang la'én. Teuma nyang na bida bacut nakeuh seumayang nyoë na
meutamah takeubi (teukeubi) 'oh lheuëh dô'a iftitah, yôh goh lom ta baca
ta'awwudz (kheun a'uzubillah) ngon Surat Al-Fatihah. Bak raka'at phôn tujôh go,
sila'én takbiratul ihram (teukeubi phôn tamong seumayang). Bak raka'at nyang keu
duwa limong go, sila'én takeubi beudoh keu raka'at keuduwa nyan.

Lam tiëp-tiëp lheuëh kheun fatihah, sunat ta kheun surat-surat paneuëk nyang na
lam Kureu'an. Teuma leubèh gèt takheun bak raka'at phôn surat Qaf atawa Surat
Al-A'la, jeuët chit Surat Al-Kafirun. Meunyo bak raka'at keu duwa ta kheun Surat
Al-Qamar atawa Surat Al-Ghasyiah, teuma jeuët lom Surat Al-Ikhlash (Qul-hu). 



https://ace.wikipedia.org/wiki/Mana_Ashida

Mana Ashida (芦田 愛菜, Ashida Mana?, lahé di Nishinomiya, Prefektur Hyogo, 23 uroe
Buleuën Nam 2004; umu 12 thôn) nakeuh sidroe aneuk miet meujangeun asai Jeupang.
Mana jinoe jiduek di Nishinomiya, prefektur (propinsi) Hyogo. Jih jinoe
jipeubuet buet di miyub saboh agèn nyang nanjih JobbyKids.

Mana phôn deuh bak filem ABC Short Movie 2 nyang geupeudiyeueng lé Asahi
Broadcasting Corporation. Lheuh nyan, Mana ho trép ho jithèe watèe jimeu'èn
filem seri Mother. Bak filem Sayonara Bokutachi no Youchien, Mana nakeuh aneuk
miet nyang paléng ubeut nyang meu'èn filem nyan. Jih cit aneuk miet nyang paléng
ubeut nyang meu'èn lam filem Marumo no Okite nyang jiputa bak musém seu'um bak
thôn 2011. Mana nyoe na cit deuh bak filem Confessions ngön filem Usagi Drop.

Mana Ashida phôn jimeubuet bak filem ABC Short Movie 2: Bokenmana bak thôn 2009.
Filem Mana nyang phôn nakeuh filem nyang geupeugöt nibak manga Hanbun no Tsuki
ga Noboru Sora bak thôn 2010. Bak thôn nyan sit, Mana jimeu'èn lam filem
Kokuhaku, nyang lam filem nyan seubagoe Manami Moriguchi. Seula'én nyan, Mana
meu'èn sit lam Ghost: In Your Arms Again, filem nyang geupeugöt barô nibak filem
Ghost thôn 1990. Saweub nyan, Mana meureumpök peunghargaan "Rookie of the Year"
nibak Japan Academy Awards keu-34. Seula'én jimeu'èn filem, Mana tom jeuet keu
sidroe dubber atawa ureueng nyang gantoe su bak filem nyang nibak luwa nanggroe.
Mana bak filem Despicable Me, jeuet keu ureueng nyang gantoe su Agnes. Seula'én
filem nyan, Mana tom sit jeuet keu dubber Fang Deng ubeut lam filem Aftershock.

Mana Ashida ho trép ho jithèe watèe lheuh meu'èn lam filem Mother nyang di sinan
Mana meutumèe padum-padum boh piala. Mana meunang lam kawan Best Supporting
Actress nibak Nikkan Sports Drama Grand Prix keu-14 ngön Special Award nibak
Tokyo Drama Awards keu-4. Bak watèe umujih 6 thôn, Mana Ashida jeuet keu sidroe
aktris nyang that ubeut lheuh jimeu'èn filem Sayonara Bokutachi no Youchien thôn
2011. Mana sit jiakô seubagoe aktris nyang that ubeut bak jimeu'èn drama tivi
Marumo no Okite. Rating drama nyan ji'ék 23,9% bak èpisode nyang keu
seuneulheuh, nyang rating rata-ratajih 15,48% keu ban dum èpisodejih.



https://ace.wikipedia.org/wiki/Honduras

Honduras nakeuh neugara nyang neuduëk ji röt barôh kawasan Amirika Teungoh.
Honduras nakeuh saboh neugara nyang ceudah. Geupeunan "Banana Republic" lam
bahsa Inggréh.

Meunan chit lagèë nanggroë la'én lam Amirika Teungöh, Honduras nakeuh rumoh keu
sukèë maya trôk bak away abad abad keu sikureuëng. Honduras dijajah lé bansa
Seupanyo rap lhèë abad. Bak thôn 1821 Honduras ka meurdéhka, hana trép 'oh leuh
nyan jitamöng lam Federasi Amirika Teungöh.

Honduras na limöng boh peurté politék nyang teudapeuta nakeuh : Peurté Nasional
Honduras, Peurté Liberal, Peurté Sosial Dèmokrat, Peurté Kristèn Sosial, lom
Peurté Dèmokrat. Perté nasional Honduras ngön Peurté Liberal jimat kuwasa
nanggroë nyan ka padum-padum trép. Honduras ka le that pemimpin 'oh leuh
meurdéhka nibak Seupanyo ngön Mèksikô, meubileuëng sikureuëng blah droë nyang ka
tom mat kuwasa jeut keu prèsidèn, watèë Honduras mantöng jeuët lam beunagi nibak
Republik Federal Amirika Teungöh.



https://ace.wikipedia.org/wiki/Ramadhan

Ramadhan (bahsa Arab: رمضان‎ Ramaḍān, IPA: [rɑmɑˈdˤɑːn] [meuneukheuen la'én],
Bahsa Parsi: رمضان‎ Ramazān, Bahsa Urdu: رمضان‎ Ramzān) nakeuh buleuën keu
sikureuëng lam almanak Islam nyang na buleuën nyan teuka 'oh lheuëh buleuën
Sya'ban ngon meuakhé buleuën Ramadhan 'oh meurumpok ngon buleuën Syawwal. Lam
beuleuën Ramadhan nyoë Allah peu wajéb Puasa man sibeuleuën punoh. Puasa bak
beuleuën Ramadhan nyoëkeuh nyang rôh lam rukôn Islam nyang limong peukara.
Ramadhan nakeuh saboh beuleuën nyang cukôp that mulia bak Allah. Lam beuleuën
neupeutrôn meubagoë rahmat ngon ampônan nibak Po.

Buleuën Ramadhan nyoë nakeuh buleuën nyang that meuseujarah lam tarèh ummat
Islam, seubab nyang geuyakin lé bandum ummat Islam nakeuh phôn-phôn that
Rasulullah SAW neuteurimöng wahyu nakeuh bak buleuën nyoë. Neutrôn Malaikat
Jibril bak neupeusampoë peurèntah Allah keu Rasulullah SAW nakeuh ngon neuba
wahyu nyang phôn masa Rasulullah na di guha Hira ngön neukheun lé Jibril bak
Muhammad Bin 'Abdullah اقرأ باسم ربك الذي خلق nyoë keuh ayat phôn lam kitab suci
Al-Qur'anul Karim.

Almanak Islam nakeuh almanak nyang geukira ban lagèe leumah neuduëk beuleuën di
langèt, uroë phôn trôh bak saboh saboh buleuën geupeuteuntèe ngon leumah aneuk
buleuën bak kada deurjat nyang ka meuteuntèe. Buleuën Ramadhan jitamong lam
keunira almanak jan ka leumah aneuk buleuën 'oh lhuëh jilôp mata uroë nibak akhé
buleuën Sya'ban. Èleumèe ngon peupaih keunira uroë ngon buleuën lam sistem
almanak Islam nakeuh geupeunan ngon Èleumèe Falaq. Lam keunira nyang na lam
almanak Islam nakeuh jitamong Ramadhan:

Bak kri ureuëng Islam peuteuntèe ngon peuteutap keu jitamong uroë sa buleuën
Ramadhan nakeuh hana meusaban ngon hana sapeuë kheun lom bak neucok saboh
peunutôh nyang saban. Meuladôm ureuëng Islam neucok peunutôh keu bahih nyan
saban lagèe nyang meusaban ngon almanak nyang geunguy raseumi lé Keurajeuën Arab
Saudi, na cit nyang geupeutheun kri keunalon aneuk buleuën bak da'irah maséng
nanggroë, ka sampoë jeuët bak tiëp da'irah hana meusaban keuna leumah ngon hana
aneuk buleuën bak malam awai Ramadhan.

Meuseubab nyan keuh phôn Ramadhan jeuët keu hana meusaban. Meuseubab siklus
buleuën (kri meuputa buleuën bak jilingka planèt bumoë) nakeuh mandum neugara di
dônya geukalon buleuën 24 jeuëm lheuëh jikalon lé ureuëng di wilayah paléng
timu. Jeuët seuliséh leumah aneuk buleuën nyan antara le nanggroë nyan hana keuh
saban. Conto: lam poh 19.00 WIB akhé Sya'ban di Jakarta hana leumah aneuk
buleuën bak neuduëk deurjat nyang jeuët geukalon lé ureuëng nyang kalon. Teuma
leupah 4 jeuëm lheuëh poh 19.00 WIB di Jakarta bunoë di Arab Saudi ka keubit
leumah aneuk buleuën nyan disidéh ban lagèe neupeureulèe keu syarat. Jeuët keuh
nibak thôn nyan uroë sa Ramadhan hana meusaban antara Jakarta ngon Riyadh.

Bak biasajih tiëp thôn lam almanak Islam thôn barô nakeuh teuka leubèh awai 11
sampoë 12 uroë dari thôn seugolom nyan meunyoë ta bandéng ngon almanak
gregorian, nyang geucok bak jumeulah siklus mata uroë. Ngon èleumèe astronomi lé
ureuëng meuhat jeuët geukira-kira mantong keu pajan phôn Ramadhan nyang na. Ngon
nyang ka geukira nakeuh peureulè watèe 33 thôn keu peugisa langkah duwa blah
buleuën bak mandum almanak thôn Islam. Lagèe phôn Ramadhan thôn 1990 M saban bak
uroë 28 buleuen lhèe ngon phôn Ramadhan thôn 2023 M bak uroë 22 buleuen lhèe.

Lam neuyakin lé ummat Islam nakeuh nyang utama that (fadhilat) buleuën Ramadhan
nyan that na rayeuk keu ummat peungikôt Nabi Muhammad SAW.

Dum ulama ka sipakat nakeuh kitab suci agama Islam Al-Qur'an phôn neuteurimong
lé Rasulullah SAW bak buleuën Ramadhan, meunan keuh tarèh uroë neuteurimong
wahyu phôn Al Qur'an nyan hana geutujan cit pajan uroë nyan. Lé Ahlussunnah wal
Jama'ah ka geuteurimong meuphôm nakeuh Al Qur'an nyan geuteurimöng lé bak uroë
17 Ramadhan.

Laylatul Qadar nakeuh saboh malam nyang khusuih na lam buleuën Ramadhan. Malam
nyoë geupeugah lam Al-Qur'an bak surah Al-Qadr, leubèh get nibak siribèe
buleuën. Jan teuka malam nyoë hana keuh soë nyang tujan ngon meuhat, meunan keuh
lam padum-padum boh riwayat malam nyoë na bak 10 nyang akhé buleuën Ramadhan.
Leubèh istimewa laylatul qadar nyan geuniët na bak malam-malam nyang ganjé lagèe
malam keu-21, 23, 25, 27 atawa keu-29. Ladôm ureuëng Islam biasajih hana
geupeulingkeuë malam nyan ngon geupubuët ibadah ban sipanyang malam.

Ibadah nyang wajéb neupeubuët lé ummat Islam bak buleuën Ramadhan nakeuh ibadah
puasa wajéb atawa nyang biasa geukheun ngon shaum (bahsa Arab: صوم‎). Puasa
Ramadhan nyan geukeurija ban sipanyang buleuën, phôn bak watèe goh jiteubiët
faja sampoë jilôp mata uroë. Keu beukai puasa nyan 'oh malam geubeudoh dum
ureuëng keu geujak pajôh sawô ngon geucok niët keu puasa singoh uroë. Lheuh
jitamong watèe imsak laju hanjeuët geupajôh sapuë pih lé ngon geutheun droë
keubit-keubit dari peukara nyang jeuët keu bateuë puasa uroë nyan. Meunan ka
jitamong watèe seumayang Mugréb meubarô keuh geupeubateuë puasa nyan ngon
geuseumajôh peunajôh atawa geujb ië ngon geubeuët du'a khusuih.

Bak buleuën Ramadhan na saboh seumayang nyang khusuih geupeubuët lé ummat Islam
bak watèe nyan. Seumayang nyan geupeunan seumayang Teurawèh hukôm seumayang nyan
nakeuh sunnah muakkadah atawa sunnah nyang geupeubrat. Geupeubuët seumayang nyan
'oh malam uroë buleuën Ramadhan lheuëh nibak seumayang 'Isya. Biasajih bak
geutanyoë ngon pat nyang la'én lé ummat Islam seumayang nyan geupeubuët ngon meu
meu jama'ah. Neubut meujama'ah seumayang teurawèh nyan bak peuneugah ulama ahli
tarèh nakeuh phnô geupubuët bak masa Khalifah Umar bin Khattab. Yôh masa Nabi
cit meupadum go ngon hana kayém neupeudong seumayang Teurawèh ngon meujama'ah.
Meukeusud Nabi hana neudawôk peudong Teurawèh meujama'ah nakeuh bah bk jeuët keu
syek ummat neuh keu neuingat hukôm meukeurija seumayang Teurawèh nyan. Saweuëb
meunyoë lé Nabi neupeubrat peurintah Teurawèh nyan ngon meu jama'ah neutakôt lé
Nabi keu ummat Islam 'oh lheuëh masa gobnyan ka jiniët teuma seumayang Teurawèh
nyan keu saboh seumayang wajéb bagi ummat Islam.

Kri geupubuët seumayang Teurawèh nyan nakeuh sigo niët keu duwa boh raka'at
seumayang ngon geutôp ngon sigo saleuëm. Jumeulah mandum raka'at keu seumayang
teurawèh nyan hana meusaban meunurôt maséng-maséng pham nibak ureuëng nyang
yakin. Na nyang seumayang 20 raka'at na cit nyang 8 raka'at ngon maséng-maséng
kri nyang peubuët nyan na geuba dali nyang jroh keu meuneumat keurija nyan.
Nyang meusaban bak mandum ureuëng Islam bak geupeubuët seumayang Teurawèh nyan
nakeuh bak beunileuëng seumayang witir nyang geupeubuët meunan ka sampôrna
beunileuëng raka'at seumayang Teurawèh. Jumeulah raka'at witir nyang geukeurija
nakeuh bak seugolom saleuëm phôn saboh raka'at ngon seugolom saleuëm keuduwa
duwa reka'at. Nibak antara akhé seumayang teurawèh ngon awai seumayang witir
nakeuh geubeuët du'a meulakèe seulamat hudép nyang jroh didônya ngon meubahgia
singoh diuroē pagé.

Lé ummat Islam nyang teungoh lam buleuën Ramadhan keubit han geupeusia meubacut
pih peuluweuëng meu ibadah lam buleuën nyan. Uroë ngon malam dawôk ta kalon di
nanggroë-nanggroë ureuëng Islam ka peunoh dum meuseujid ngon teumpat-teumpat
ibadah nyang la'én. Meubeuët Al-Qur'an bak buleuën nyoë biasajih geukheun
tadarus atawa lam bahsa Acéh geukheun meudaruih. Biasajih lé ureuëng nyang that
fasèh ngon biasa meubeuët Al-Qur'an meuhasé keuh geupeutamat (bahsa Arab:
khatam‎) neubeuët gobnyan bak beunileuëng meu duwa lheè go lam sigo buleuën
Ramadhan. Bak meuseujid ngon teumpat-teumpat ibadah lagèe balèe seumayang ngon
meunasah dum ureunëg geubeuët daruih nyan ngon meuramèe-ramèe, riyôh keuh si'at
dinanggroë-nanggroë nyang ramèe ureuëng Islam lagèe Indônèsia bak buleuën
Ramadhan ngon su ureuëng beuët Al-Qur'an nyang meutawôk-tawôk dari meuseujid
ngon meunasah bak tiëp gampông ngon banda.

Jakeuët fitrah geupeuwajéb bak buleuën Ramadhan, biasajih ta kalon ureuëng Islam
geupeulheuëh jakeuët fitrah nyoë bak akhé buleuën nyan seugolom jitamong watèe
seumayang uroë raya 'Aidul fitri. Tiëp-tiëp ureuëng Islam nyang na meusanggôp
bak watèe nyan nakeuh geupeuwajéb bôh jakeuët fitrah nyoë. Jakeuet fitrah nyan
geubôh ngon dabeuh peunajôh utama lam nanggroë ureuëng Islam, jumeulah nyang
geubôh keu sah jakeuët fitrah nakeuh si gantang atawa ngon seunukat jinoë na
2,30 kg (meunyoë breuëh).

Lheuëh geunap uroë ngon sampôrna buleuën Ramadhan nakeuh teuka buleuën Syawwal,
bak uroë phôn Syawwal nakeuh uroë raya keu ummat Islam, uroë raya 'Aidul Fitri
nanjih. Bak malam 'Aidul Fitri nyan ummat Islam hana lé geuseumayang Teurawèh,
lé ureuëng agam dari lheuëh buka puasa ka meuramèe-ramèe geulangkah u meuseujid
ngon meumacam teumpat ibadah nyang la'én keu geujak meuteukeubi (takbir) uroë
raya. Dilèe kon di nanggroë-nanggroë Islam lagèe di Indônèsia malam teukeubi
uroë raya nyan biasajih geupeugot keurija teukeubi keuliléng gampông ramèe-ramèe
ngon geupèh tambô sira geukheun teukeubi ban sipanyang rot uëh nyang geujak.
Jinoë buët lagèe nyan ka jareuëng na bak ladôm da'irah. Malam teukeubi jinoë ka
geucok aju keu malam dum ureuëng geujak meubeulanja dabeuëh peunajôh ngon
neunguy bak keudèe ngon peukan. Ladôm aneuk muda ka laloë awaknyan ngon jitöt
marcôn ka hana jipadôli lé keu meucok pahla meuteukeubi bak malam uroë raya.
Tinggai keuh di meuseujid atawa meunasah nakeuh ureuëng-ureuëng tuha ngon na
meupadum droë aneuk muda nyang teungoh lam masa meununtut èleumèe agama,
nyankeuh ureuëng nyan treuk nyang mantong peurayeuk malam 'Aidul Fitri lawét
nyoë.



https://ace.wikipedia.org/wiki/Surat_Al-Hajj

Surat Al-Hajj (bahsa Arab: الحجّ‎, Al-Hajj, "Haji") nakeuh surat keu-22 lam
Al-Qur'an nyang jeumeulah ayatjih nakeuh 78 ayat. Padum-padum droe ahli tafsir
geupeugah surat nyoe neupeutrön di Meukah, salang na padum droe ahli tafsir
nyang la'én geupeugah surat nyoe neupeutrön di Madinah.

Surat nyoe geupeunan ngön Al-Hajj sabab lam surat nyoe na geuseubôt bhah haji,
lagèe ihram, thawaf, sa'i, wuquf di Arafah, koh ôk, ngön fa'èdah pubuet haji.
Seula'én nyan, lam surat nyoe geupeugah meunyoe buet haji ka geupeulaku nibak
jameuen Nabi Ibrahim a.s. Ka'bah nyan cit geupeudöng lé Nabi Ibrahim ngön
aneukgeuh, Nabi Isma'il.

Meunurôt Al-Ghaznawi, surat Al-Hajj nakeuh surat nyang bida nibak surat nyang
la'én lam Al-Qur'an saweub surat nyoe neupeutrön bak watèe malam ngön watèe
uroe, lam watèe musafir ngön kön lam watèe musafir, na ayat nyang neupeutrön di
Meukah ngön na ayat nyang neupeutrön di Madinah, na ayat nyang meuhubông ngön
prang ngön na ayat nyang meuhubông ngön bhah damèe, na ayat nyang muhkam ngön na
ayat nyang mutasyabihat.



https://ace.wikipedia.org/wiki/Meukah

Meukah (bahsa Arab: مكة‎. Lam koordinat 21.27 N-39.49 E, 3 jeuëm nibak titék
NOL), saboh banda nyang na di tanöh Arab. Di banda nyoëkeuh geupeugèt Ka'bah
(bahsa Arab: الكعبة‎‎) seubagoë kiblat (bahsa Arab: قبلة‎) keu ureuëng Éseulam.

Yôh goh maju lagèë nyang ka na lawét nyoë, kuta Meukah asaijih nakeuh saboh aluë
nyang hana jitimoh meubacut pih teunaman, seuhingga hana soë tém tinggai atawa
peugot rumoh di sinan. Teuma dudoë 'oh lheuëh trôk Nabi Ibrahim, barô teumpat
nyan ka mulai ramè ureuëng jiteuka keunan. Kareuna ka na mata ië nyang jiteubiët
nibak bumoë nyang cukôp le, sép keu mandum ureuëng nyang peureulèë keu ië. Ië
nyang jiteubiët nyan geupeunan ië Mon Zamzam, nyang jiteubiët bak watèë manyak
Nabi Ismail geujeumeuluëng, geumoë geulakèë ië kareuna ka grahgeuh.

Jinöe kuta Meukah ka maju, seupeunoh thôn sabé ramè sabab le that-that ureuëng
jak kunjông, leubèh-leubèh lom bak musém haji. Bangunan-bangunan pih le nyang ka
meutamah. Masjidil Haram pih ka padum-padum go geupeuluwah, hotel-hotel teumpat
dom jama'ah haji pih meutamah. Le that bangunan di sinan.

Lam kawan bangunan nyang na di Meukah, nakeuh saboh bangunan nyang geupeunan
Baytul 'Asyiy (bahsa Arab: بيت الأشي‎), areutijih rumoh ureuëng Acèh, nyan rumoh
nyang geuwakeuëh keu jama'ah haji ureuëng Acèh.



https://ace.wikipedia.org/wiki/Lh%C3%B4k_Seumaw%E2%80%98%C3%A8

Lhôk Seumaw‘èë nakeuh salah saboh banda nyang na di Acèh. Kuta nyoe teuduek bak
jalur di tingöh-tingöh ra'uh Banda Aceh ngön Medan. Banda nyoe nakeuh saboh
banda nyang paléng meuceuhue di Acèh seula'en Banda Aceh seubagoe banda nyang le
pabrék di sinan.

Banda Lhôk Seumaw'è nyoe nakeuh nan jih dari dua boh kata Lhôk ngön Seumaw'è.
Lam bahsa Acèh, Lhôk nyoe makna jih nakeuh lhôk atawa gahông; Seumaw'è makna jih
nakeuh ie nyang meuputa-puta atawa pusat mata ie nyang na di la'ôt da'irah Banda
Sakti. Phôn-phôn that Lhôk Seumaw'è nyoe nakeuh wilayah lam Keurajeuën Samudra
Pasèe bak abad keu-13. Lheuh runtôh keurajeuën nyan, da'irah nyoe jeut keu
da'irah nyan geumat kuwasa lé Keurajeuën Acèh Darussalam bak thôn 1524.

Sigohlom abad keu-20, nanggroe nyoe geumat kuwasa lé Ulèebalang Kutablang. Bak
thôn 1903, Lhôk Seumaw'è jeut keu da'irah nyang geupeunan Bestuur Van
Lhokseumawe. Zelf Bestuurder atawa Teuku Abdul Lhokseumawe ta'lôk keu Aspiran
Controeleur. Bak jameun nyang sama, di Lhôk Seumaw'è juduek cit sidroe bupati.



https://ace.wikipedia.org/wiki/Suriah

Suriyah (Bahsa Arab: سوريا‎ Sūryā / سورية Sūrīyah/ الجمهورية العربية السورية/ Al
Jumhuriyah 'Arabiyah Suriyyah/, Bahsa Syriac: ܣܘܪܝܐ) nakeuh saboh neugara nyang
na di kawasan Asia Barat Daya (Timu Teungoh). Neugara nyoë meuceuë ngon Turki
blah rot barôh, Irak di timu, La'ôt Teungoh di barat ngon Yordania di tunong.
Nang nanggroë Suriyah nakeuh banda Damsyik atawa Damascus.

Neugara suriyah moderen nakeuh euncit dari mandat Peurancih nyang geucok pulang
meurdeka bak thôn 1946. Tarèh paléng awai neugara Suriyah phôn bak abad keu 4
seugolom masehi. Banda Damsyik yôh masa dilèe jeuet keu pusat peumerèntah
keurajeuën Bani Umayyah, ngoen lheuëh nyan jeuet keu pusat peumerèntah Bani
Mamluk.

Ureuëng neuduëk di neugara Suriyah nyan na leubèh kureuëng 19,3 juta droë. Le
ureuëng duëk di Suriyah nakeuh meuagama Islam madzeuhab Ahlussunnah Wal-Jama'ah
(sunni), ngon jumeulah na 74% dari mandum populasi. La'én nibak nyan neunguy
madzeuhab la'én lagèe Syi'ah na 11%, Druze dan madzeuhab Islam la'én 5%. Na cit
disinan ummat meuagama Kristèn madzeuhab Suriyah Ortodoks nyang na nibak 10%
dari mandum daripada seluruh populasi. dari thôn 1963 neugara nyoe geupeutimang
lé Peureuté Ba'ath; dari thôn 1970, ulèe naugara sabé lam jaroë kuru keuluwarga
Assad. Prèsidèn Suriyah jinoe nakeuh Bashar al-Assad, aneuk agam Hafez al-Assad
nyang geumat jabatan dari thôn 1970 sampoe meuninggai bak thôn.

Ta ikôt bak tarèh riwayat, Suriyah tom cit geukuwasa wilayah Libanon, Israel,
Binèh Barat, Seumenanjông Gaza ngon beunagi wilayah Jordan, la'én nibak ranto
Jazirah ditimu la'ôt Suriyah moderen. Lam areuti riwayat tarèh, da'irah nyoë
geuturi keu Suriyah Rayeuek atawa Bilad asy-Syam bak nan Arab (بلاد الشام).
Keurajeuën Suriyah nyoe ka geupeulheuëh droe nibak neulakèe lom wilayah
İskenderun, nyang jinoë jeuet keu wilayah Hatay di Turki. Da'irah nyoe tom jeuet
keu saboh bagi nibak Suriyah, meunan pih pihak Damsyik geu akô raseumi da'irah
nyan jeuet keu wilayah Turki lam meujanji damèe bak siplôh thôn nyang ka lheuëh.
Lam Prang Nam Uroë thôn 1967, Israel jireubot Tanoh Manyang Golan dari jaroe
Suriyah.

Nan Suriyah teuka nibak bahsa Yunani Jameun "Suriya", nyang geunguy lé ureuëng
Yunani keu geu gla bansa Assuriya, nan nyoë mungkén nakeuh teuka dari Assuriya,
nyang teuka cit nibak Aššur lam bhasa Akkadia.

Phôn that dari seukita 10.000 SM, Suriyah nakeuh saboh neuduëk budaya Neolitikum
bak watèe nyan bideuëng meuneugoë ngon peurabé binatang phôn-phôn that
geupeulaku di dônya. Meu ikôt ngon periode Neolitik Barô nyang leumah ngon
rumoh-rumoh peuët sagoë panyang reusam Mureybet. Dum ureuëng ahli arkeologi ka
geupeuleumah nakeuh reusam ureuëng dilèe di Suriyah saboh reusam manosia nyang
paléng tuha di bumoë.

Bak jameun dilèe Suriyah Raya nakeuh wilayah Suriyah modern, Libanon, Israèl,
wilayah Palestina, beunagi Yordania ngon Kurdistan, geurasi nan Suriyah le bansa
Yunani. Bak watèe nyan nakeuh pintô rot darat nyang geuhubông lhèe boh banuwa.
Jeuet ta kalon bak ceuë wilayah nyang geupeuceuë lé La'ôt Teungoh di barat,
Gurôn Arab di tunong, ngon gunong-gunong Taurus di barôh. Lé meuntroë bideuëng
pariwisata Suriyah geutamah cit nyang nakeuh wilayah tarèh ceuë nyan leubèh
luwah lom jitamong keunan simpang La'ôt Kaspia, La'ôt Itam, La'ôt Hindia ngon
kruëng Nil.

Lam neuduëk utama ra'uëh ureuëng meuniaga Suriyah jameun jitamong keunan da'irah
tuha Suriyah, Anatoli (Turki), Mesopotamia, Mesir, ngon Aegea.Suriyah Tuha
geuweuëk keu beunagi ateuëh ngon meuyub. Suriyah meuyub geuturi keu
Coele-Suriyah (Suriyah lam ruweuëng) nyang neuduëk na diantara Libanus ngon
gunong-gunong Antilibanus. Damsyik nakeuh nang nanggroë tuha da'irah nyan.

Suriyah na lam kuwasa Keurajeuën Rôm bak abad 64 SM jigantoë nibak kuwasa bansa
Yunani ngon Raja Seleukus. Rôm jibagi nanggroë nyan jeuët keu 2 provinsi
Suriyah, Suriyah Prima ngon Suriyah Secunda. Antiokhia nakeuh nang nanggroë ngon
banda Aleppo jeuët keu banda utama Suriyah Prima. Suriyah Secunda geuweuëk lom
jeuët keu 2 beunagi, Phoenicia Prima (beunagi rayeuëk Libanon moderen), ngon
nang nanggroë di Tirus, ngon Phoenicia Secunda, ngon nang nanggroë di Damsyik.



https://ace.wikipedia.org/wiki/Cic%C3%A9m

Cicém nakeuh binatang nyang rôh lam kawan binatang nyang meutuleuëng ruëng
(vertebrata) kri binatang cicém nyan meubulèe ngon meusayeuëp. Fosil nyang that
tuha nibak cicmém ka meuteumèe di Jeureuman ngon geuturi seubagoë Archaeopteryx.

Jeunèh-jeunèh cicém nyan that le macam, phôn cicém subang nyang ubeut sampoë
cicém unta nyang leubèh manyang nibak ureuëng. Bak keunira na dum 8.800 – 10.200
spesies cicém ban sigom dônya; ngon na dum 1.500 jeunèh nyang hudép di
Indônèsia. Meubagoë jeunèh cicém nyan geukira lam glah Aves.

Nibak cicém le that manfa'at lam udèp manosia. Na padum-padum boh jeunèh cicém
nyang ka geuhiro lé manosia lam watèe nyang that na trép. Jeunèh-jeunèh nyan
lagèe manok, iték ngon puyôh, bandum jeunèh nyan kajeuët keu nè utama protein
nyang peunténg keu udép manosia; got nyan siëjih atawa bohjih.

Cicém-cicém nyang han jeuët pajôh meunurôt agama na keuh cicém nyang ji cok
makanan deungön gaki jih, lagè kleuëng, siwah/tiwah, ng'gang atawa la'én nibak
nyan.

Cicém-cicém nyang jeuët pajôh sie jih miseuë: Rampineuëng, leuëuk, mirahpati,
tulô atawa la'én jih.



https://ace.wikipedia.org/wiki/Amirika_Car%C3%A9kat

Amirika Syarikat (AS) (bahsa Inggréh: United States of America) nakeuh saboh
neugara republik federal nyang na di wilayah Amirika Utara nyang teudong nibak
50 boh nanggroe beunagi ngon saboh distrik federal distrik nang nanggroë
Washington DC. Amirika Syarikat meuceue ngon Meksiko ngon Lhôk Meksiko blah
tunong, ngon Kanada blah utara, blah barat meuceue ngon La'ôt Pasifik ngon blah
timu ngon La'ôt Atlantik. Duwa neugara beunagi Amirika Carékat nakeuh meuklèh
ngon tanoh darat Amirika, Alaska ngon Hawaii. Alaska na di ujông barat la'ôt
Amirika Barôh, meuceuë ngon Kanada blah rot timu ngon Rusia blah rot barat nyang
geupisah ngon Seulat Bering. Salang Hawaii nakeuh pulo-pulo lam La'ôt Pasifik.

Amirika Syarikat na cit meupadum boh wilayah teritori di Pasifik ngon Karibia.
Luwah wilayah 3,79  juta mil peuet sagoe (9,83 juta km2) ngon jumeulah ureuëng
duëk na 315 juta droë. Amirika Syarikat nakeuh neugara nyang luwah keu lhèe
atawa keu peuët di dônya. Bak jumeulah ureuëng duëk, Amirika Syarikat na lam
dapeuta neugara ngon jumeulah ureuëng duëk keu lhèe paléng ramè di dônya.
Amirika Syarikat nakeuh saboh bansa nyang jeuet nibak le-le bansa ngon meumacam
reusam budaya. Karap man dum bansa na di Amirika Syarikat nyang phôn that teuka
nibak ureuëng nyang migrasi nibak ban sigom dônya. Ikeulim ngon bumoë Amirika
Carékat jeuet cit meumacam ragam, ngon neugara nyoe jeuet keu teumpat tinggai
meumacam spesies.

Bansa Indian phôn trôh u Amirika nibak Asia lam keunira 15.000 thôn nyang ka
leupah. Dudoë lam thôn 1500 M, trôh keunan bansa Iërupa ngon teuka peunyakét
ta'eun sampoe meukureuëng jumeulah bansa Indian. Migrasi ngon penjajahan bansa
Iërupa di Amirika phôn that geumula bak keunira thôn 1600, lé Imperium Britania
nyang geukheun ngon Kolonisasi Amirika.

Amirika Syarikat geubeuntôk nibak lhèe blaih boh Koloni Inggréh nyang
meubeunteuëng panyang nibak pasi La'ôt Atlantik, nyang geupeukeumang sistem
ekonomi siyasat, sistem siyasat demokrasi nyang teudong keudroë ngon meuklèh
nibak Inggréh. Meuseuliséh antara Inggréh ngon koloni-koloni nyang na di Amirika
meuseubab keu bicah Revolusi Amirika. Bak 4 uroë Buleuën Tujôh thôn 1776, ngon
pakat bulat, utôsan nibak 13 koloni Inggréh geupeunyata meureudéhka, nyang jeuet
keu punca teudong neugara Amirika Syarikat. Neugara barô nyoe meuhasé geupeutalô
Inggréh lam Prang Revolusi. Prang nyoe nakeuh prang cok meureudéhka phôn nyang
meuhasé geupeutalô keurajeuën raya Iërupa. Konstitusi nyang geunguy bak masa
nyan phôn geupeugot bak 17 uroë Buleuën Sikureueng thôn 1787; padum-padum boh
amandemen geupeugot dudoë lom nibak nyan. Siplôh amandemen phôn nyang bak
kolektif geuturi ngon Bill of Rights, geupeusah bak thôn 1791 ngon geuatô
jaminan hak-hak sipil dasar ngon hudép bibeuëh.

Ureuëng duëk aseuli Amirika nakeuh ureuëng jameun nyang geumigrasi di Asia,
phôn-phôn that geumula bak keunira 40.000 sampoë 12.000 thôn nyang ka leupah.
Padum-padum boh reusam lagèe budaya Mississippi pra-Kolumbia, ka geupeukeumang
buët meugoë nyang hayeuë bak watèe nyan, peuneudong nyang meugah, ngon
masyarakat nyang saboh padan ngon neugara. Lheuëh peunjajah Iërupa ngon ureuëng
meuniaga geumeuturi ngon ureuëng duëk aseuli, meujuta droë ureuëng duëk aseuli
nyang maté meuseubab ngon peunyakét nyang dimè le awak teuka nyan.



https://ace.wikipedia.org/wiki/Malad%C3%A8wa

Republik Maladewa nakeuh saboh neugara pulo-pulo nyang na nibak kawan atol
(saboh pulo kareuëng nyang geukeuliléng saboh laguna) di La'ôt Hindia. Neuduëk
Maladewa blah rot tunong-barat daya India, keunira 700 km blah rot barat daya
Srilanka. Neugara nyoe na 26 atol nyang geubagi jeuet keu 20 atol administratif
ngon sabëoh banda.

Neugara nyoe nakeuh neugara ngon populasi ngon luwah paléng ubeut di kawasan
Asia. Manyang meurata muka tanoh di Maladewa nakeuh 1.5 metè di ateueh muka ië
la'ôt, meunan keuh jeuet neugara nyoe seubagoë neugara nyang paléng meuyub di
dônya. Puncak paléng manyang di Maladewa cit 2.3 metè di ateueh muka ië la'ôt,
meunan keuh neugara nyoe geuturi keu neugara ngon puncak paléng meuyub di dônya.

Ekonomi neugara Maladewa meugantung bak duwa boh bideuëng utama, pariwisata ngon
eungkôt. Neugara nyoe that geuthèe ngon le panté nyang that lagak ngon ceudah
ngon alam meuyub la'ôt nyang that hayeuë. Na ± 700.000 ureuëng meulancong teuka
keunan bak tiep thôn. Ngon bideuëng meudrop ngon neuolah eungkôt mantong ka
jeuet Maladewa keu salah saboh neugara nyang neu ekspor eungkôt u padum-padum
boh neugara Asia ngon Iërupa.

Tarèh awai neugara nyoe hana soe teupuë kiban nyang pasti. Bak saboh peuneugah
geupeugah, sidroë pangran Sinhalese (Indo-Aryan) nyang nan gobnyan KoiMale
meusareuëng ngon binoë gobnyan, sidroë putroë dari Raja Srilanka, di Maladewa
ngon geuduëk laju disinan jeuet keu sôleutan phôn nanggroë nyan. Lam padum-padum
abad lheueh nyan pulo-pulo geukunjông lé ureuëng meula'ôt dari Arab ngon India.
Bak keu-16, bansa Portugéh teuka keunan geujajag pulo-pulo nyan na trép 15 thôn
(1558-73) dudoë teuma geucok pulang lé Muhammad Thakurufar Al-Azam.

Thôn 1887 sampoë meurdéka Maladewa bak 26 uroë buleuën 6 thôn 1965, neugara
jeuet keu beunagi dari wali nanggroë Inggréh. Dari thôn 1153 sampoë 1968,
neugara nyoe nakeuh saboh keurajeuën Islam nyang bibeuëh. Lheuëh neupulang lé
Inggréh neugara keurajeuën nyan cit geupeutheun lam lhèe thôn lheuë nyan
geugantoë jeuet keu republik.

Na padum-padum boh keujadian musibah di pulo-pulo nyan diantarajih geulumbang
raya nyang ngop meupadum boh pulo bak buleuën 4 thôn 1987. Bak akhé buleuën 12
thôn 2004, tsunami La'ôt Hindia trôh cit keunan padum-padum boh pulo ngon ka
meujampu mata ië tabeuë, hancô dum rumoh, tanoh ngon keueneubah ië tanoh.

Ureuëng duëk Maladewa geukheun ureuëng Divehi. Awak nyan geupeunan neugara nyan
ngon Divehi rājje nyang meuma'na Keurajeuën Pulo. Lam èleumèe seunurat bansa
(etnografi), ureuëng Divehi geuweuëk lam lhèe boh keulompok, nyang utama bakeuh
ureuëng duëk di IhavandippuỊu (Haa Alif) sampoë Haddummati (Laamu), keulompok
tunongn Maladewa nyang geuduëk lam lhèe tiga atol palèng tunong di ekuator, ngon
ureuëng duëk Minicoy nyang geuduëk bak pulo sipanyang 10 km dimeuyub ceuë
administrasi India. Dari sukèe aneuk bansa, ureuëng duëk di Maladewa geubagi 4,
nakeuh Sinhalese, Bangsa Dravida, Bansa Arab, ngon Bansa Afrika meukulét itam.
Cit na duwa bansa nyang paléng dit di neugara nyan nakeuh Bansa Indian.

La'én nibak bideuëng pariwisata nyang jeuet keu pangkai utama ekonomi Maladewa,
buët ekspor eungkôt pa'ak nakeuh jeuet cit salah saboh wasé utama neugara nyan.
Dum 90% dari total hasé eungkôt nyang geuekspor lé Maladewa nakeuh eungkôt pa'ak
basah, pa'ak thô, pa'ak leupië, pa'ak masén ngon pa'ak kaléng.

Lam bideuëng meuneugoë, tanoh Maladewa hana that basoë jeuet kau hasé meuneugoë
dineugara nyan that kureuëng, cit na bak u, pisang, keuladi, ngon bawang nyang
jeuet timoh di sinan. Peujeuet keuh that le macam dabeuëh peunajôh neuimpor dari
luwa nanggroë.

Industri di neugara nyoe nakeuh peugot kapai, buët jaroë, peugot eungkôt kaléng,
produksi pipa PVC, sabôn, meubel, ngon produk peunajôh. Neugara nyang neu
meuhubông ngon Maladewa lam bideuëng ekonomi nakeuh Jeupang, Srilanka, Thailand,
ngon Amerika Serikat.

Maladewa na 7 provinsi nyang maséng-maséng na nibak divisi administrasi, (nang
nanggroë Malé nakeuh divisi nyang peumerèntah meudông keudroë):



https://ace.wikipedia.org/wiki/Sabang

Sabang nakeuh salah saboh banda nyang na di Acèh. Bak administrasi peumerèntah
geukheun Kotamadya Sabang, wilayah nyoe meu pulo-pulo di meurandéh la'ôt ujông
barôh Pulo Ruja, nang nanggroë Sabang nakeuh banda Sabang nyang na di Pulo Wèh,
pulo nyang that rayeuk disinan.

Lé peumerèntah Indônèsia Sabang nyoë neupeugot keu saboh da'irah ekonomi
bibeuëh. Ngon na banda la'ôt nyang cukôp meusaneut di Lhôk Sabang.

Lam neuduëk bumoë Indônèsia, wilayah Kuta Sabang na bak 95°13'02"-95°22'36" Buju
Timu, ngon 05°46'28"-05°54'-28" Linteuëng Barôh, nakeuh wilayah peumerèntahan
nyang paléng barôh neugara Indônèsia, wilayah nyoe meuceuë langsông ngon neugara
jiran Malaysia, Thailand, ngon India.

Wilayah Kuta Sabang geulingka lé Seulat Malaka di barôh ngon timu, La'ôt Hindia
di tunong ngon barat. Pulo Rôndô nyang nakeuh salah saboh pulo paléng luwa
wilayah neugara Indônèsia. Salang Titék Nol di Sabang nakeuh garéh keunira tanoh
nyang phôn di Indônèsia.

Sabang geuweuëk keu 2 kecamatan Sukakarya ngon Sukajaya. Jumeulah gampông na 18
boh.

Bak saboh peunegah nakeuh mula nan Sabang nyan nakeuh nibak Bahsa Arab shabaq
nyang meuma'na gunong beureutôh. Nyan na saboh tanda nyang nakeuh lam èleumèe
bumoë neukheun Pulo Wèh nyan jeuet nibak tanoh vulkanik. Jeuet ta kalon cit bak
neuduëk wilayah nyan na lam garéh meurumpok duwa banuwa, ngon di Sabang na
gunong Jabôi, saboh gunong meuapuy nyang ka maté. Bak 300 thôn yôh gohlom masehi
na sidroë ahli èleumèe bumoë Yunani nyang geujak u timu ngon trôh bak saboh pulo
hana geuturi bak babah la'ôt Seulat Malaka, nyan keuh Pulo Wèh. Lhueh nyan bak
peuta la'ôt jameun nyang geumeuneumat lé ureuëng meula'ôt pulo Wèh nyan geutuléh
nan ngon Pulo Meuh. Lam hikayat Sinbad, sabaoh hikayat nanggroë Parsi na cit geu
meuteu'oh nan pulo Wèh nyan bak watèe Sinbad neujak meulayeuë dari Sohar, Oman,
jeu'ôh neujak rot la'ôt meulingkeuë Maldives, Pulo Kalkit (India), Srilanka,
Andaman, Nias, Wèh, Penang, ngon Canton (China). Sinbad geu piyôh bak saboh pulo
nyang geukheun ngon Pulo Meuh jinoe geuturi ngon Pulo Wèh.

Salang Pulo Wèh lam Bahsa Acèh teuka nibak narit "wèh" nyang meuma'na pinah, bak
masa Keurajeuën Acèh jameun pulo nyan geuduëk lé ureuëng nyang neu minah atawa
neuwèh dari Pulo Ruja. Bak teunulèh nan da'irah lam bahsa aséng kayém neutuléh
ngon We, hana haraih H.

Lam masa phôn-phôn that teuka Bansa Beulanda neukuwasa Acèh nyan Sabang neupuga
keu saboh banda la'ôt nyang that peunténg di babah la'ôt Seulat Malaka. Bak phôn
abad keu-20 Sabang nyan nakeuh gampông ureuëng meula'ôt ngon cuaca keuadaan
nyang that get keu neupuga banda la'ôt disinan. Lheuëh nyan lé Beulanda
geupeugot teuk saboh gudang batèe arang disinan, banda lhôk nyan geukuëh lom bah
jeuët dimeulabôh kapai raya ngon dipeudong peuneudong la'én didarat, ka sampoë
lam gudang disinan jeuët jikeubah 25.000 ton batèe arang. Bak masa nyan batèe
arang nyan that meuguna keu ngon peujak kapai uap. Kapai uap dari le-le nanggroë
sabé neupiyôh di Sabang keu neutamah batèe arang, ië tabeuë ngon peukakaih la'én
dum. Teuninggay seujarah nyoë mantong le ta eu di Sabang sampoë 'an uroë nyoë.
Yôh golom Prang dônya II banda Sabang nyan get that peunténg bandéngan ngon
singapura. Lheueh hana le ureuëng ngui kapai uap nyang meugantoë ngon meusén
disè meubarô keuh Singapura jeuet leubèh geupeureulèe le ureuëng meukapai,
bacut-bacut Sabang ka geupeutuwo.

Gla Sabang seubagoë banda la'ôt bibeuëh nakeuh geupeuphôn bak watèe Beulanda
neupuga banda la'ôt rayeuek nyan thôn 1896. Yôh masa nyan Sabang nakeuh banda
la'ôt internasional nyang that na sibôk, na leubèh nibak 20 boh kapai luwa nyang
jipiyôh disinan bak tiep uroë. Bak akhé abad keu-19 nyan banda la'ôt Sabang
geuthèe di dônya keu banda la'ôt nyang that peunténg di Asia Riwayat banda la'ôt
bibeuëh nyan gadoh bak watèe Jeupang jitamong keunan thôn 1942. Lam gabuëk prang
dônya II banda la'ôt nyan ka hana meupakoë le. Bak watèe Jeupang talô prang,
Beulanda mantong neuanggap nyan banda la'ôt bibeuëh, meunan pih keuadaan banda
la'ôt nyan hana cit geupeusaneut. Meunan keuh meseubab ngon nyan ka sampoë hana
le kapai nyang peugot Sabang seubagoë teumpat peuniyôh bak masa nyan.

Ngon le that barang nyang geupeutamong u Sabang hana geucok hak pajak keu
neugara, sampoë jeuet keuh bak watèe nyan le that ureuëng mita raseuki u Sabang
ngon cara neumeuniaga barang. Neucok barang neubloë di Sabang neupeuwoë u darat
Acèh neumeukat keu neuteumèe laba dari buët nyan. Istilah bahsa keu neubuët nyan
na keuh geukheun meujèngèk, ma'na jèngèk lam narit panyang jih nakeuh jenggo
ekonomi.

Ureuëng neuduëk si Sabang meuhubông u Acèh ngon kapai ië dari banda la'ôt
Balohan, na cit nyang geu po rot ateuëh dari bandara Cot Bak U nyang na 2 km
dari banda Sabang, bandara nyan atra TNI-AU, tiep uroë na neupiyôh kapai badan
ubeut nyang geupo dari Bandara Sultan Iskandar Muda Blang Bintang, Acèh Rayek.



https://ace.wikipedia.org/wiki/Bubiri

Bubiri atawa keubiri (Ovis aries), saboh makhluk peuneujeuët Allah ta'ala.
Bulèëjih na nyang putéh, na nyang keulabèë. Eumpeuënjih naleuëng, ôn-ôn kayèë.
Binatang nyoë karap saban lagèë kibaih (bahsa Arab: ضأن‎) domba, nyang na bida
bacut lungkèë bubiri teupat, meunyoë kibaih lungkèëjih meugulông.

Bubiri na tareumpok lam gampông-gampông, hana jareuëng cit na bak kuta-kuta
nyang biasa geubloë keu kureubeuën atawa geupeulahra. Meunyoë geutanyoë
peureulèë tabloë, jeuët tajak bak geulanggang bloë publoë hiweuën, jeuët tabloë
langsòng bak ureuëng po atawa bak mugèë.

Bak bubiri le faidahjih, kon asoë sië mantong jeuët tanguy, bahkan bulèëjih
jeuët tapeugöt keu ija atawa la'énjih, kulétjih jeuët keu bahan peugöt taih,
sipatu, taloë keu'iëng atawa la'énjih lagèë nyang na bak nanggroë-nanggroë maju.
Bak tapeulahra bubiri hana that payah, asay na beulanja bacut mantong ka meuhasé
ta'ôseuha, eumpeuënjih pih hana hèk bak tamita, jeuët naleuëng atawa ôn kayèë.
Lom pih yum bubiri leubèh murah nibak kamèng. Bak tasatoh jih hana that meukarat
geutanyoë, adak peunyakét pih jareuëng na. Mungkén na rakan-rakan atawa
syèëdara-syèëdara nyang na meuh'eut peulahra bubiri, jeuët tamulai tajak mita,
ta bòh pangkai tabloë bubiri, mungkén raseuki Allah karònya.



https://ace.wikipedia.org/wiki/Banda_Ac%C3%A8h

Banda Aceh nakeuh nang nanggroe Acèh, saboh propinsi di Indonesia, nyang teuduek
bak ujông pulo Sumatra. Luah tanöh banda nyoe nakeuh 64 km2 dan meunurôt hasé
itongan sensus, na 219.070 ureueng geumukim di banda nyoe.

Bak masa jameun, banda nyoe geubôh nan Kutaraja, dan jeuët keu saboh nang
propinsi Acèh bak thôn 1956. Makna Kuta Raja nakeuh Kuta Raja, nyang meunyo
takalön tarèh meuba keudéh bak calitra Sultan Acèh nibak indatu Champa. Lheuëh
nyan, nan Kuta Raja meugantoe keu Bandar Aceh Darussalam atawa geukheun ngön
Bandar Aceh, nyang bagian phôn narit nyan nèjih nibak bahsa Parisi, "bandar"
(بندر).

Bak masa jinoe, banda nyoe ka meuceuhu deungön nan Banda Aceh nyang geuböh "r"
bak narit "bandar". Banda nyoe geukaét cit seubagoe nanggroe nyang jeuët keu
adoe nanggroe Mekkah nyang kayém geubôh nan deungön "Seuramoe Mekkah". Nan nyoe
geubôh kareuna bak masa jameun, ureung nyang jak u haji geupiyôh di Banda Aceh
sigohlom geujak u Mekkah. Seula'én nibak nyan, jameun na sidroe raja, nan
gobnyan nakeuh Samudra Pasai, nyang phôn tamöng lam agama Éseulam sigohlom agama
nyoe geumè ban sigom nanggroe Indonesia.

Bak tanggai 26 buleun dua blah thôn 2004, Banda Acèh geubie saboh musibah, yaitu
musibah tsunami. Sigohlom ie la'ôt ji'ék, na geumpa bumoe nyang cukôp raya.
Geumpa bumoe nyang raya jih 9,2 SR nyan, jeut keu seubab ji'ék ie la'ôt, atawa
tsunami u banda. Deungön seubab nyan, kira-kira na 167.000 ureueng meuninggai
lam musibah nyan. Musibah nyan keujadian bak poh 7.58 beungöh uroe aleuhad.
Ji'ôh pusat geumpa nyan nakeuh 155 mil dari panté Banda Acèh.

Banda Aceh nyoe teuduek di da'irah tropis atawa da'irah nyang cuaca-jih
sabé-sabé su'um. Su'um di kuta nyoe nakeuh kira-kira 27°C tiep-tiep uroejih.
Lagèe da'irah la'én di Indonesia, Banda Acèh cit na musém thôe ngön musém ujeun.
Biasajih, bak buleun nam sampo buleun lapan, kuta nyoe trôh bak watèe thôe
that-that. Meunyoe takheun, bak buleun-buleun nyan su'um jih trôh bak numbôi
paléng manyang.



https://ace.wikipedia.org/wiki/Surabaya

Surabaya nakeuh saboh banda nyang na di Pulo Jawa, Indonesia. Banda nyoe nakeuh
nang nanggroe propinsi Jawa Timu. Surabaya (seugohlomnyan geukheun Soerabaja,
Soerabaia atawa Surabaya) nakeuh banda keuduwa nyang that rayeuk di Indonesia
ngon jumeulah ureuëng duëk na leubèh nibak 3,1 yuta (5,6 yuta di da'irah
metropolitan). Banda nyoë na bak panté barôh Jawa blah rot timu bak abah kruëng
Kali Mas ngon meubuju panyang bak binèh seulat Madura.

Surabaya geuyakin lé ureuëng aseuli disinan ngon nan nyang teuka nibak narit
"sura"atawa"suro" (yèe) ngon "baya" atawa "Boyo" ( buya ), duwa makheuluk nyang,
lam saboh calitra haba jameun, jimeulho banduwa makheuluk nyan keu mita nan
seubagoë makheuluk nyang paleng teuga di da'irah nyan. Haba jameun nyan na
jipeugah lam narit Jayabaya. Bak calitra nyan jipeugah calitra meulho eungkôt
yeè putéh nyang raya meulawan ngon buya putéh nyang raya cit, na cit calitra
nyan jiibarat keu prang antara teuntra Mongol ngon teuntra Raden Wijaya nyang
peudong Keurajeuën Majapahit. Jinoë duwa binatang yeè putéh ngon buya putéh nyan
kajeuët keu lambang banda, kajipeugot patông binatang nyan meukeuë-keuë ngon
jimeuklok, lageè patông nyang na bak pintô tamon keubôn binatang banda.

Ceunatèt paléng awai naibak Surabaya na bak ôn 1.225 bak kitab nyang jituléh lé
Chau Ju-Kua, disinan jiseubôt Jung-ya-lu, nan jameun Surabaya. Lé Ma Huan ka
jipeugot saboh teunuléh nyang leubèh leungkap bak jikeumunjông keunan lam abad
keu limong blah ngon kapai Laksamana Cheng Ho. Lam kitab teunuléh keu riwayat
jeuneujak nyan bak ôn 1433 kitab Yingyai Shenglan: "lheuëh meujak u tunong na
ji'ôh duwa plôh li, kapai ka trôh u Sulumayi, nyang that gura nanjih, bak babah
kuwala ngon disinan ilé ië nyang that leupië".

Bak abad keu limong blah ngn nam blah, Surabaya nakeuh lam keurajeuën ngon
kuwasa siyasat ngon militè nyang rayeuk di Jawa Timu. Lam saboh geunabuëk
nanggroë banda nyan dudoë rhet lam kuwasa Keurajeuën Mataram-Islam bak thôn 1625
nyang geupimpén lé Sôleutan Agung. Prang reubôt banda Surabaya masa nyan nakeuh
saboh prang rayeuk nyang jipeugot lé Mataram, bak watèe nyan Mataram payah that
bak jipeutalô wilayah la'én nyang saboh seuëh ngon Surabaya, Sukadana ngon
Madura. Ngon meuhasé jireubôt Surabaya jeuet ta kehun ban saboh pulo Jawa kana
lam jaroë Mataram ngon hana meuasi Keurajeuën banten ngon Kuta Batavia nyang
kajimeufuëk awak Blanda.



https://ace.wikipedia.org/wiki/Salahuddin_al-Ayyubi

Salahuddin Al-Ayyubi atawa Saladin atawa Salah ad-Din (Bahsa Arab: صلاح الدين
الأيوبي, Kurdi: صلاح الدین ایوبی) (Sha-lah-huud-din al-ay-yu-bi) (c. 1138 - 4
Buleuën Lhèe thôn 1193) nakeuh sidroë panglima ngon mujahidin Kurdi di Tikrit
(dairah barôh Irak jinoë). Gobnyan geupeudong Wangsa Ayyubiyyah di Mesir,
Suriah, ladôm nibak wilayah Yaman, Irak, Mekkah Hejaz ngon Diyar Bakr.
Salahuddin that meugah di dônya Muslim ngon Kristen meuseubab kri gobnyan geumat
nanggroë, teuga aseuka, ngon sifeuët gobnyan nyang that gét budoë bahsa ngon
rayek that haté gobnyan bak geupeumeu'ah musôh nibak watèe gobnyan dawôk lam
prang Salib. Sultan Salahuddin Al Ayyubi nakeuh sidroë ulama. Gobnyan le that
geusyarèh kitab ngon geupeupah matan lam padum-padum boh kitab hadits Abu Dawud.

Shalahuddin Al-Ayyubi teuka nibak bansa Kurdi. Yah gobnyan Najmuddin Ayyub ngon
yahcut gobnyan Asaduddin Syirkuh hijrah geuminah nibak gampông gobnyan nyang toë
ngon Tasék Fan ngon geuminah u dairah Tikrit (Irak). Shalahuddin lahé di kuta
Tikrit, Irak thôn 532 H/1137 M, watèe nyan yah gobnyan teungoh geumat kuwasa
Seljuk di Tikrit. Yôh nyan, gét yah gobnyan ngon yahcut gobnyan geukeurija bak
Imaduddin Zanky, gubernur Seljuk keu banda Mousul, Irak. Nibak watèe Imaduddin
meuhasé geureubôt wilayah Balbek, Libanon thôn 534 H/1139 M, Najmuddin Ayyub
(ayah Shalahuddin) geuangkèe jeueët keu gubernur Balbek ngon jeuët keu ureuëng
khadam Raja Suriah Nuruddin Mahmud. Bak masa di Balbek nyoëkeuh, Shalahuddin
nyang teungoh lam masa muda geumeureunoë èleumeè prang, èleumèe meuatô prang,
ngon èleumèe siyasat. Lheuëh nibak nyan, Shalahuddin geulanjôt jak meurunoë u
Damaskus keu geujak èleumeè agama na trép siplôh thôn, yôh nyan gobnyan geuduëk
lam istana Nuruddin. Bak thôn 1169, Shalahuddin geuangkèe jeuët keu meuntroë.



https://ace.wikipedia.org/wiki/I%C3%AB_beuna

Ië beuna nakeuh nan keu saboh geulumbang raya nyang teuka di la’ôt. Di Acèh
musibah ië beuna nyan meukeujadian bak 26 uroë buleuën 12 thôn 2004. Musibah
nyan meukeujadian lheuëh Geumpa bumoë La'ôt Hindia thôn 2004, seugolom nyan
nacit musibah ië beuna di Acèh nyang keunong u wilayah pulo Simeuluë thôn 1908.
Lam bahsa Simeuluë ië beuna nyan geukheun smong, salang lam bahsa Jeupang
geukheun Tsunami.

Ië beuna jeuët nibak meumacam cara, jeuet nibak peuë mantong nyang jeuet keu
kacho lam ië la'ôt nyang meugantoë jumeulah massa ië nyang rayeuek nibak biasa
jih. Runtôh nyang raya dimeuyub la'ôt, nyang kayém takalon 'oh na geumpa teuga,
nyan jeuet cit keu ië beuna. Watèe runtôh bumoë di meuyub la'ôt, muka ië la'ôt
hana lé timang jiubah le lon nyang meugrak ngon meu iseuk ban sipanyang meuyub
la'ôt. Lheuëh nyan gaya gravitasi jihuë geulumbang ië beuna meuseubab ngon kacho
phôn bak muka ië la'ôt. Na cit, beureutôih gunong meuapuy lam la'ôt, meunyoë
teuga that teunaga yôh beureutôih nyan jeuet dicipta saboh teunaga meuteugon
nyang jigantoë ruweuëng lam ië ngon laju jeuet keu ië beuna. Runtôh bumoë di
darat jeuet cëit keu ië beuna, 'oh watèe meugom runtôhan raya lam ië la'ôt nyang
meukacho ië la'ôt dari ateueh. Meunan pih kon lagèe ië beuna nyang jeuet nibak
geumpa bumoë, ië beuna nyang jeuet nibak mekanisme non-seismik biasajih bagah
gadoh ngon jareuëng that trôh u garéh panté nyang jeu'ôh nibak asai teuka ië.

Ië beuna jeuet ta tanda meunyoe ta kalon ië la'ôt jisurôt, ngon lheueh nyan
teuka geulumbang nyang meubida ngon geulumbang nyang biasajih jeuet nibak di pôt
lé angén, atawa na geulumbang nyang le 'oh takalon dari binèh panté. Geulumbang
nyang meuseubab ngon pôt angén nakeuh na cré watèe antara duwa geulumbang, watèe
antara nyang nakeuh limong sampoë 20 detik ngon panyang geulumbang nyan na 100
sampoë 200 metè. Salang ië beuna na cré waatèe lam siplôh minèt sampoe duwa
jeuëm ngon panyang geulumbang leubèh nibak 300 mil.

Le banda-banda nyang na di dai'rah pasifik, utama that di Jeupang ngon Hawaii
nyang ka geupeugot sistem peuingat ië beuna ngon cara peuseulamat droë 'oh teuka
musibah nyan. Musibah ië beuna nakeuh jeuet geubaca teunanda jih ngon meumacam
institusi seismologi bak mandum wilayah di dônya. Ngon keujadian teuka ië beuna
nyan jeuet geukalon ngon peukakaih nyang geubôh di meuyub la'ôt atawa di ateueh
nyan, peukakaih nyan meuhubông teuma ngon satelit.

Peukakaih nyang geurakam teuneugon bumoë dimeuyub la'ôt saban-saban ngon nyang
meu-apông di ateuëh ië la'ôt geupeunan bouy. Sistem nyoe phôn that geunguy di
Hawaii bak thôn 1920. Dudoë geukeumang lom sistem nyang leubèh hayeuë lheuëh
musibah ië beuna nyang brat that bak uroë 1 buleuën 4 thôn 1946 ngon uroë 23
buleuën 5 thôn 1960. Amirika Carékat geupeugot Pusat Peuthèe Ië beuna ( Pasific
Tsunami Warning Center ) bak thôn 1949, bak thôn 1965 jaringan data nibak pusat
nyan ka meuhubông ngon sistem peuingat internasional. d

Salah saboh sistem keu geuseudia peuingat awai ië beuna nakeuh, CREST Project,
nyang geubôh di panté barat Amirika Carékat, Alaska ngon Hawaii lé USGS, NOAA,
ngon Pacific Northwest Seismograph Network, seureuta lé lhèe boh jaringan
seismik universitas.

Lè peumeurèntah Indônèsia, ngon beunantu neugara-neugara la'én keu geukeumang
cit Sistem peuingat ië beuna nyan disinoe. Nyang geupeunan (Indonesian Tsunami
Early Warning System - InaTEWS). Sistem nyoe meupusat di Badan Meteorologi,
Klimatologi, dan Geofisika (BMKG) di Jakarta. Sistem nyoë ka mungkén bagi BMKG
jeuet geukirém tanda peuingat ië beuna meunyoë ka teujadi geumpa nyang mungkén
jeuet keu punca musibah. Lam geukeumang nyan geurancana bak saboh uroe singoh
sistem nyan jipeuteubiët kri 3 teuningkat tanda peuingat, mandum tanda nyang
jipeuteubit nyan nakeuh paih ngon sistem Meudukông bak cok Peunutôh (Decision
Support System - DSS). Sistem nyoe geurancang cit beujeuet jibri tanda paléng
trép 5 minèt lheuëh teujadi geumpa. Sistem Peuingat Awai ië beuna nakeuh 4
bagoe: Èleumèe bhaih Bahaya ngon Resiko, Keunira, Peuingat, ngon Tindakan.

Wilayah pasi barat Acèh, jitamong Banda Acèh, Calang, ngon Meulaboh, nakeuh
da'irah nyang that brat keunong musibah nyan. Keunira kureubeuën nyawong lam
keujadian musibah nyan nakeuh meumacam-macam, bak peuneugah nyang sahèh
geupeugah jumeulah ureuëng di Acèh nyang meuninggai lam musibah nyan na leubéh
nibak 170.000 droe. Ngon na 500.000 droe ureuëng nyang hancô rumoh ngon hareuta.
Musibah ië beuna nyan meu ulang lom bak 26 uroë buleuën 5 thôn 2005 watèe geumpa
lam la'ôt keuduwa nyang teugajih 9,1 bak skala Richter di la'ôt antara Simeuluë
di Acèh ngon Nias di Sumatera Barôh. Geumpa keuduwa nyoë jeuët keu meuninggai na
905 droe ureuëng di da'irah nyan.

Meuseubab ngon musibah nyan that ramèe trôh beunantu u Acèh ngon Indônèsia dari
mandum neugara ban sigom dônya. Ngon geupeugot mandum nyang ka reuloh, geubantu
hudép masyarakat nyang jeuët keu kureubeuën ngon macam-macam nyang la'én. Ngon
na musibah nyan cit ka reuda prang di Acèh antara Geurakan Acèh Meurdèka ngon
Indônèsia, banduwa pihak nyang meupaké yôh nyan geumeusipakat keu peugot damèe
di Acèh guna puga keulayi Acèh lheuëh musibah raya nyan.

Badan peumeurèntah nyang mat peunutôh keurija puga Acèh ngon Nias yôh nyan
nakeuh geupeunan BRR NAD-NIAS. Ngon na meumacam badan ngon organisasi
internasional la'én nyang meukeurija saban cit. Organisasi internasional nyang
meujasa puga keulayi Acèh yôh nyang nakeuh lagèe: USAID, Islamic Relief, Muslim
Aid, World Vision, Care, UN-Habitat ngon la'én-la'én. Mandum neugara na cit
meubantu peugot Acèh lheuëh musibah. Na nyang langsông geutamong meunan lheuëh
musibah, na cit nyang teuka dudoë ngon geuba meumacam jeunèh beunantu keu ra'yat
Acèh. Ateuëh keurija nyan lé peumeurèntah ngon mandum ra'yat Acèh neuhareutoë
sabah ngon teurimong geunaséh keu mandum pihak nyan, nyang geubôh tanda rot
saboh peuneugot taman di tanoh lapang Blang Padang di Banda Acèh.



https://ace.wikipedia.org/wiki/Puasa_lam_Islam

Puasa nakeuh saboh ibadah nyang geupeubuët lé ummat Islam. Puasa bak ureuëng
Islam nakeuh geutheun droë nibak peukara-peukara nyang jeuët keu bateuë puasa
phôn teubiët faja sampoë jilôp mata uroë bak watèë meugréb bak buleuën Ramadhan.
Puasa bagi ummat Islam nakeuh saboh rukôn nibak limong boh Rukôn Islam.

La'én nibak puasa nyang wajéb buleuën Ramadhan, nacit bak siuroë-uroë ummat
Islam geupeubuët puasa sunnat. Buët puasa sunnat nyoë kon rukôn, meunan pih
ibadah puasa sunnat nyoë that geupakoë lam agama Islam.

Puasa nakeuh teuka nibak narit bahsa Arab صوم (shaum), ma'na shaum nyan nakeuh
theun droë nibak makeuën minom (seumajôh ngon jép ië) seureuta theun hawa nafsu
nibak buët la'én nyang jeuët keu bateuë puasa, lagèe meuhubôngan lakoë binoë
teungoh meupuasa.

Geupham lé ureuëng Islam puasa nyoë saboh ibadah nyang ka na sipanyang seujarah
manusia phôn bak Nabi Adam. Puasa nyoe jeuët takheuën saboh bagoë ibadah nyang
ka na bak away kon. Bak umat-umat nabi seugohlom Nabi Muhammad , ka na
geuparèntah lé Allah keu puasa. Ngon dali wajéb puasa keu ummat-ummat nyang
la'én lam kitab suci Al-Quran:

Puasa nyoe na meumacam bagoe meunyo takalon rot hukômjih. Na puasa wajéb, sunat,
meukrôh, mubah. Leubèh lom na cit puasa nyang hareuëm, lagèë tapuasa bak tanggay
sa buleuën Syawal (uroe raya puasa), tanggay siplôh sampoe tanggay lhèë blah
buleuën Zulhijjah (buleuën uroe raya haji).

Bak ureuëng Islam nyang jeuët keu ummat Nabi Muhammad SAW puasa buleuën Ramadhan
nakeuh saboh nibak limong rukôn Islam. Puasa bagi ummat Islam nakeuh saboh
keuwajéban nyang hanjeuët han geupeubuët lé ureuëng Islam inong agam nyang ka
mukallaf.



https://ace.wikipedia.org/wiki/Madeuhab_Syafi%27i

Imeum Syafi'iy atawa Syafi'i (bahsa Arab: الشافعية‎) nyan keuh nan salah sidröe
Ulama Mazeuhab, nan leungkap gopnyan nakeuh Muhammad bin Idris Asy-Syafi'iy,
geulakap deungön Abu Abdillah.

Imeum Syafi'iy lahè bak thòn 150 Hijriah di Gaza ret teunöng Palestina. Na chit
ahli seujarah nyang peügah göpnyan lahè di Asqalan, tapi nyöew hanjeuët keu
peukara kareuëna Gaza jameuën rôh awai-awai tamöng wilayah Asqalan. Rôh mantöng
ubeuët-ubeuët ureuëng chik agam göpnyan ka meuninggai dônya. Umu tujôh thôn
kajeuët geu hafai Al-Qur'an man lhè plôh juz, bak umu siplôh thôn kajeuët
geuhafai kitab Al-Muwattha', saböh kitab Hadih nyang geu seuësôn lé Imeum Malék.

Imeum Syafi'iy geupeunan lagènyan seubab na hubôngan silsilah ngon Syafi' bin
Sa-ib, salah sidröe sahabat Nabi Muhammad SAW nyang meu iman keu Nabi, na ikôt
Nabi lam prang Badar. Meunyoë taparéksa silsilah leungkap jih na keuh:

Meunan nyang meu tuléh lam kitab I'anah Ath-Thalibin, juz phôn bak ôn keu limong
blah sampoe namblah.



https://ace.wikipedia.org/wiki/Kabupat%C3%A8n_Ac%C3%A8h_Rayek

Acèh Rayek nakeuh saboh kabupatèn nyang na di Acèh. Nang nanggroë Acèh Rayek
nakeuh Janthoë nyang wilayahjih toë ngon gunong Seulawah Agam. Dilee nang
nanggroëjih nakeuh Banda Acèh. 'Oh watèë geupeusah Banda Acèh jeuët keu nang
nanggroë propinsi, nang nanggroë Acèh Rayek geupinah u Janthoë trôk 'an jinoë.

Aceh Rayek meuceue blah barat ngon La'ot India, blah timu ngon Kabupaten Pidie,
blah baroh ngon seulat Malaka, Banda Aceh ngon La'ot Andaman seureuta blah
tunong ngon Aceh Jaya.

Na cit pulo-pulo di Acèh Rayek nyang rôh lam wilayah pulo Acèh lagèë pulo
Peunasoë ngon pulo Breuëh. Kruëng nyang paléng rayek nakeuh Kruëng Acèh, gunong
nyang na nakeuh gunong Seulawah Agam (meuapuy), Seulawah Inong, Paroë, Kulu ngon
Batèë Meucica. Uteuën nyang paléng luwah nakeuh Uteuën Ulu Masén nyang
meusambông ngön Acèh Jaya ngön Pidie. Haba ureuëng tuha, bak uteuën nyoëkeuh
mantöng na Sukèë Bante Seumileuk.

Di Kabupaten Acèh Rayek na 23 boh keucamatan nyang salah saboh wilayahjih nakeuh
meupulo nyakni keucamatan Pulo Acèh. Ban dum gampông di Acèh Rayek meubileuëng
599 gampông ngon keulurahan na 5 boh.



https://ace.wikipedia.org/wiki/Ali_Hasjmy

Prof. Ali Hasjmy (nan lahé: Muhammad Ali Hasyim) atawa Al Hariry, Asmara Hakiki
ngon Aria Hadiningsun lahe di Montasik, Acèh Rayek, 28 uroë Buleuën Lhèe thôn
1914, abeh umu 18 uroë Buleuën Sa thôn 1998 nakeuh sidroë ulama, pujangga ngon
ureuëng nyang peunténg asay Acèh.

Le that buët seureuta pangkat nyang tom neumat lé Ali Hasjmi lam hudép gobnyan.
Nibak la'én nakeuh bak thôn 1975 gobnyan ka geuangkèe seubagoë gurèe rayeuk
(Prof) lam èleumèe dakwah lé IAIN Ar-Raniry, Banda Acéh. Seugohlom nyan gobnyan
na tom jeuët keu gubernur Acéh periode 1957-1964, dudoë nibak nyan jeuët keu
gubernur geupeubantu meuntroë lam nanggroë Jakarta periode 1964-1968. Na cit
gobnyan neumat buet seubagoë Keutuha Majeulih Ulama Acèh, Rektor Institut Agama
Islam Negeri Jami'ah Ar Raniry, Darussalam, Banda Acèh. Ngon na cit
pangkat-pangkat nyang la'én di Jawatan Sosial Acèh, Sumatera Utara ngon Jakarta
antara thôn 1946 sampoë ngon thôn 1957.

Nibak buleuën Sikureuëng thôn 1953 sampoë buleuën Limöng thôn 1954 gobnyan ka
jidrop lé teuntra ngon peulisi Rèpublik Indônèsia ngon jitheun gobnyan di rumoh
glap Medan ateuëh tudôhan rôh lam Geurakan Tgk. Daud Beureu'éh atawa Darul Islam
(DI/TII).

Ali Hasjmy sidroë ureuëng nyang that galak bak meubeuet ngon meudeungo meusép.
Lam le that buët gobnyan bak bideuëng peumeurèntah ngon geusatoh masyarakat
gobnyan asé cit neupeugot teunuléh-teunuléh sastra. Saweueb nyankeuh gobnyan ka
jithèe cit jeuet keu sidroë pujangga peunténg Indônèsia bak saboh masa. Leubèh
kureuëng na 18 boh keunarang sastra, 5 boh teujeumah ngon na 20 boh teunuléh
nyang neupeugot lé droëneuhnyan antara la'én nakeuh:



https://ace.wikipedia.org/wiki/Al-Andalus

Al-Andalus nakeuh nan saboh wilayah nyang bak masa dilèe jeuet keu wilayah kuasa
ureuëng Iseulam di banuwa Iërupa. Neuduëk wilayah al-Andalusia nyoë na di
tanjông Iberia, bak masa jinoë ka jitamong lam da'irah nanggroë Portugéh ngon
Seupanyo. Keurajeuën nyan na geumat kuasa that luwah nibak abad keu-8, ngon
wilayah keurajeuën trôh u Septimania nibak bagian seulatan nanggroë Peurancih.
Ureuëng duëk di wilayah nyan geuturi ngon nan Muslim Seupanyo atawa Muslim
Iberia. Mandum nan yang geuthée nyan leubéh umum teuka nibak bangsa Moor antara
thôn 711-1492 bak masa mandum ceuë kuasa nibak wilayah nyan jiubah lè geurakan
Reconquista atawa geurakan peuhancô Iseulam dari wilayah tanjông Iberia.

Phôn lheuh geupeutalô Hispania lè ureuëng Iseulam, laju geupuga wilayah
keurajeuën nyang kira-kira sabè ngon da'irah nyang jinoë geupeunan Andalusia
modern. Lam bhah pulitèk al-Andalusia nakeuh saboh provinsi nibak khalifah
Umayyah bak masa Khalifah Al Walid I (711-750). Lheuëh nyan meusambông lom masa
kuasa Imarah Cordoba. Bak masa Imarah Cordoba nyan al-Andalusia ibarat jih lagèe
panyot bagi ureuëng meurunoë di Iërupa, di banda Cordoba ka jeuët keu budaya
ngon ekonomi nyang paléng hayeuë di dônya. Prestasi eleumèe nyang meuceuhu that
watée nyan nakeuh eleumèe trigonometri, falaq, operasi ngon eleumèe ubat.

Lam seujarah al-Andalusia rab hana tom seungap nibak gabuëk meuprang ngon
ureuëng kaphè dari keurajeuën Kristen di barôh. Sampoë runtôh keurajeuën
khalifah Umayyah al-Andausia ka crè brè lam padum-padum boh nanggroë ubeut. Lam
saboh seurangan dari Kristen nyang that rayeuk lè raja Alfonso VI, u dairah nyan
trôh beunantu nibak bangsa Al Murafid atawa ureuëng Berber. Meuseubab ngon nyan
na kira-kira saboh abad leubéh al-Andalusia geuatô langsông lè bangsa Al Murafid
ngon Al Muhad dari Murrakusy.



https://ace.wikipedia.org/wiki/Seulat_Malaka

Seulat Malaka nakeuh saboh seulat nyang na lam lungkiëk peuët boh wilayah atawa
kayém geukheun ngon Semenanjung Malaysia (Thailand, Malaysia, Singapura) dan
Pulo Ruja (Indônèsia).

Lam bideuëng ekonomi ngon strategi, Seulat Malaka nakeuh salah saboh ra'uëh
niaga nyang that utama di dônya, karab saban ngon Terusan Suez atawa Terusan
Panama. Seulat Malaka geupeuhah rot jak antara La'ôt Hindia ngon La'ôt Pasifik
seureuta geupeuhubông lhèe boh nanggroë di dônya: India, Indônèsia ngon Rèpublik
Rakyat Cina.

Hana kureuëng nibak 50.000 kapai nyang geulingkeuë Seulat Malaka lam tiëp thôn,
geu angkôt na sa weuëk limöng ngon sa weuëk peuët barang niaga la'ôt dônya. Na
dum siteungöh minyeuk nyang geuangkôt lé kapai tanker geulingkeuë seulat nyoë;
bak thôn 2003, dum jih nakeuh rab trôh 11 juta barel minyeuk lam siuroë, saboh
keunira nyang that meuhat keuneuk di ék 'oh geuingat rayeuek that meulakèe bhaih
nyan nibak nanggroë Tiongkok. Bah pih meuseubab ngon bideuëng cit 1,5 mil la'ôt
bak titék paléng ubeut, nyang na di Seulat Phillips toë neugara Singapura, lalu
lintaih kapai lam seulat nyoë jeuet keu salah saboh dari meukeumat rot nyang
peunténg di dônya.

Thailand ka geupaban saboh proposal nyang neulakèe peugot saboh terusan barô di
da'irah Tanoh Geunténg Kra, deungon jadèh na terusan barô nyan jarak ra'uëh
kapai la'ôt dari Afrika ngon timu Teungoh nyang geujak u La'ôt Pasifik ka leubèh
toë lom bak keunira 600 mil. Reuncana nyoë jeuët keu peuneulah neugara Thailand
jeuet duwa beunagi.

Cara la'én nyang geulakèe lé Thailand nakeuh geupeugot seunambông pipa di Tanoh
Geunténg Kra nyang jeuet keu geulangsé minyeuk rot pipa nyan keu kapai nyang di
prèh bak panté nyang la'én. Bak keunira ureuëng nyang meuphôm keunira ekonomi
deungon na pipa nyan jeuet keu leubèh murah eungkoih kirém minyeuk u Asia, lam
tiëp saboh barel minyeuk jeuët leubèh jahét 50 sen USD. Nyang la'én dari
Thailand neugara Myanmar nakeuh geupeugot cit meulakèe nyang saban ngon proposal
pipa nyan. Meunan cit neugara Rèpublik Rakyat China, neugara nyan neulakèe
seunambông pipa la'én nyang geupeugot langsông dari Timu Teungoh u Xinjiang, di
Tiongkok. meunyoë bit cit jadèh geupeulaku terusan atawa seunambông pipa nyan
akibat jih jeuët keu seunguë Seulat Malaka ngon jeuët keu teuka rugoë nibak
ekonomi neugara-neugara nyang lawét nyoë neucok manfa'at rayeuek dari ramèe jih
lalu lintaih la'ôt Seulat Malaka.

Bak thôn 2012 Indônèsia ngon Malaysia ka neupeugot saboh janji sipakat keu
neupeudong saboh tutuë nyang neupeunan ngon proyèk Tutuë Seulat Malaka, bak
rencana keurija peuneudong tutuë nyan panyang jih 48 mil meujeumeurang seulat
nyang meuhubông dari Dumai, Pulo Rupat di Indônèsia trôh u banda Melaka di
Malaysia. Meunyoë ka lheuëh tutuë nyan, nakeuh jeuet keu leubèh meutamah sibôk
lom seulat nyan. Saweuëb ka na hubông darat langsông antara Malaysia ngon
da'irah industri barang di Indônèsia. Ngon jeuet keu meutamah kong lom hubôngan
antara duwa neugara nyang po seulat nyang sabé ramèe nyan.



https://ace.wikipedia.org/wiki/La%27%C3%B4t_China_Tunong

La'ôt China Tunong nakeuh la'ôt binèh, nibak beunagi La'ôt Pasifik, wilayah
nyang na jitamong lam bideuëng la'ôt nyan nakeuh dari Singapura u Seulat Taiwan
lam keunira 3.500.000 km². Ngon luwah dumnan nakeuh la'ôt nyan la'ôt paléng
luwah keu limong di bumoë. Na pulo-pulo lam la'ôt nyan nakeuh Pulo-pulo La'ôt
China Tunong nyang na jumlah mmeu reutôh boh pulo, meunyoë bak ureuëng daratan
China la'ôt nyan cit geupeunan la'ôt barôh mantong.

Nibak ureuëng da'irah la'én lagèe Filipina geukheun nyan La'ôt Luzón, ureuëng
Filipina hana galak ngon nan "La'ôt China Tunong" jeuet keu sang-sang wilayah
la'ôt raya nyan cit geukuwasa lé RRC.

Biro Hidrografi Internasional (International Hydrographic Bureau) geupeujeulaih
la'ôt nyan meubeunteuëng di barat daya u timu la'ôt, nyang meuceuë blah rot
tunong bak 3° Linteuëng Tunong antara Pulo Ruja Tunong ngon Pulo Kalimantan
(Seulat Karimata), ngon ceuë blah rot barôh nakeuh Seulat Taiwan dari ujông
barôh Taiwan u pasi Fujian di China Darat.

Na padum-padum boh neugara ngon wilayah nyang meuceuë bak la'ôt nyoë nakeuh:
Rèpublik Rakyat Cina, Makau, Hong Kong, Rèpublik China (Taiwan), Filipina,
Malaysia, Brunèi, Indônèsia, Singapura, Thailand, Kamboja, ngon Vietnam.

Di la'ôt nyoë, na leubèh nibak 200 boh pulo ngon kareuëng nyang ka geudapeuta,
nyang that le nakeuh di da'rah Pulo-pulo Spratly. Pulo-pulo Spratly meusipreuëk
lam wilayah nyang luwah jih na antara 810 sampoë 900 km. Pulo-pulo nyang kaya
ngon hasé lam bumoë nyoë mantong jeuet keu punca seungketa wilayah antara
neugara-neugara Asia Teunggara, Taiwan ngon Rèpublik Rakyat China.



https://ace.wikipedia.org/wiki/Keurajeu%C3%ABn_Mughal

Keurajeuën Mughal nakeuh saboh keurajeuen nyang bak masa jayajih teuduek di
Afganistan, Balochistan ngon India. Keurajeuen nyoe na bak thon 1526 sampoe thon
1857. Keurajeun Mughal geubina uléh peumimpin Türk, Babur bak thon 1526. Masa
nyan Barbur geupeutalo Ibrahim Lodi Sultan keuneulheuëh nibak Keurajeuën Delhi
lam Prang Panipat I. Narit Mughal nakeuh lidah Ural-Altay nibak narit Türk.
Agama rakyat Mughal nakeuh Islam.

Keurajeuën Mughal nyoe lam beunagi rayek geupeutaklok uleh Sher Shah bak masa
Humayun di miyub kuwasa Akbar. Keurajeuën nyoë meutamah rayek lom sampoe masa
Sultan Aurangzeb. Jahangir, aneuk Akbar, geupeurintah keurajeuën Mughal nyoe
nibak thön 1605-1627. Lam Buleuën Siploh 1627, Shah Jahan, aneuk Jahangir
geupeuwareh tahta ngon keurajeuën nyang luwah ngon kaya di India. Nibak abad
nyan, Mughal nyoe mungken saboh keurajeuen nyang paleng rayek di donya. Sultan
Mughal Shah Jahan, geupeurintah keurajeuën lam thon 1630-1653, bak masa Shah
Jahan nyoekeuh geubina Taj Mahal di Agra, India.

Lheuëh abeh umu Aurangzeb bak thon 1707, keurajeuën nyoë mulai mundo, bah pih
teutap mantong na jimeukuwasa sampoë 150 thon lheuëh nyan. Nibak thon 1739
Mughal jipeutalo le Parisi. Thon 1857 Keurajeuën Mughal meuakhe lheuëh
keurajeuën nyan jipeutaklok le Keurajeuën Britania Raya nibak banuwa Ieropa.



https://ace.wikipedia.org/wiki/Hindia_Blanda

'Hindia Beulanda (bahsa Beulanda: Nederlands(ch)-Indië) nakeuh saboh wilayah
koloni Beulanda nyang geuakô bak hukôm de jure ngon de fakto. Ulèe Neugara
Hindia Beulanda nekeuh Ratu/Raja Beulanda nyang geupeuwaki bak sidroe Gubernur
Jeundran nyang jiduëk di Batavia. Wilayah Hindia Beulanda lam teunuléh sarakata
Undang-undang Keurajeuën Beulanda thôn 1814 seubagoe saboh wilayah nyang jimat
dèelat lé Keurajeuën Beulanda.

Bak masa lheuëh nibak Prang Dônya II Hindia Beulanda ka jeuët keu saboh neugara
meudèelat nyang geupeunan Indônèsia. Dilèe phôn-phôn that na wilayah Hindia
Beulanda nyan nakeuh nibak da'irah nyang ji jajah le maseukapè niaga Hindia Timu
nyang maseukapè nyan na dimeuyub peumeurèntah Keurajeuën Beulanda.

Nibak abad keu-19, wilayah nyang ka rhet lam jaroë beulanda nyan ka jipeuluwah
lom, sampoe jeuët keu wilayah jajahan atra Beulanda nyang paléng rayeuëk di muka
bumoë. Wilayah jajahan Hindia Beulanda nakeuh saboh wilayah nyang paléng meuyum
nyang ék jikuwasa lé bansa Eropa nyang na di meuyub kuwasa Keurajeuën Beulanda,
dari Hindia Beulanda teuka dum wasé alam u Eropa deungon yum nyang hana meuhai
di banuwa nyan, dari wasé alam nyan Beulanda sampoë 'an uroë nyoe kajeuët keu
saboh neugara bansa nyang ubeut nyang nacit jibôh yum lam kawan neugara-neugara
ma'mu di dônya. Meunan pih rayeuek jasa bansa-bansa Hindia Beulanda keu
Beulanda, lé awak Beulanda nyan hana meu jipeugot keunira sapeuë pih keu bansa
jajahan jih. Hukôm nyang jipeulaku lé Beulanda lam wilayah jajahan jih nakeuh
saboh hukôm rasial nyang ceukang. Hukôm rasial nyang jipeujak lé Beulanda nakeuh
lagèe jipeugah keu ureuëng Beulanda ngon bansa Eropa la'én nyang na di Hindia
Beulanda nakeuh ra'yat manusia numbôi 1 lam wilayah nyan, salang ureuëng China,
Arab, Jeupang seureuta bansa-bansa la'én nakeuh manusia numbôi 2, teuma keu
bansa-bansa aseuli nyang ka ta'lôk dimeuyub jajahan jih nakeuh bansa paléng hana
hareuga nibak ureuëng-ureuëng kolonial jikheun manusia numbôi 3. Ngon hukôm
kolonial banmandum peukara pidana, meuniaga ngon hukom-hukom la'én tundôk ban
nyang jikheun lé peumeurèntah Hindia Beulanda.

Narit Hindia teuka nibak Bahsa Latin: Indus. Nan aseuli Hindia Beulanda lam
bahsa Beulanda: Nederlandsch Indië, geuteujeumah lam bahsa Inggréh seubagoë
Hindia Beulanda. Narit nan meunan keu peubida antara wilayah Asia la'én nyang
jijajah lé Inggréh. Nan Hindia Beulanda kana lam ceunatat dokumen Nederlandsch
Indië Company thôn 1620 M. diterjemahkan oleh bahsa Inggris sebagai Hindia
Belanda, untuk tetap berbeda dari Belanda Hindia Barat. Nama Hindia Belanda
tercatat dalam dokumen Belanda East India Company dari 1620-an. Lé ahli tarèh
geutuléhlam bahsa Inggréh istilah "Indië", " Hindia Beulanda "meujan-jan ngon
"Kolonial Indônèsia".

Meuretôh thôn seugolom teuka bansa Eropa, pulo-pulo di Nusantara nakeuh nibak
padum-padum boh keurajeuën nyang meudèlat nyang hudép ngon meuniaga di pasi
seureuta meuneugoë di dalam pulo-pulo nyan. Ureuëng Eropa nyang phôn teuka
keunan nakuh bansa Portugéh bak akhé abad keu-15 lheuëh nibak nyan teuka keunan
bansa Beulanda nyang jijak mita reumpah-reumpah keuneuk jipuwoe u Eropa. Bansa
Beulanda nyang phôn leupah dijak keunan bak thôn 1595, lheuë jiteumeung angkôt
reumpah-reumpah ngon jipubloë di Eropa na laba phôn awak nyan 400%. Ban jikalon
meunan lé bansa Beulanda la'én di nanggroë jih laju ngon sigra jipeuguna peukara
nyan jeuet keu jipeugot saboh maseukapè dagang nyang jirasi nan VOC. VOC atawa
nan panyang jih Vereenigde Oostindische Compagnie kayém geukheun lé bansa-bansa
Nusantara ngon nan Kompeni nakeuh jimat saboh peunutôh hak nibak Keurajeuën
Beulanda keu jeuet jipeugot kuta, jimeuprang ngon jiikat janji ngon neugara
la'én ban sigom Asia.

Pangkai phôn VOC nakeuh jipuga banda Batavia (jinoë Jakarta), jipuga banda nyan
jeuet keu pusat meuniaga awaknyan. Niaga nyang jimeukeusud lé awaknyan nakeuh
Monopoli dagang reumpah-reumpah lagèe pala, bungong pala, lawang, kayèe manèh.
Lé VOC nyan jipeuturi keunoe tanaman nyang la'én, teunaman nyang hantom na lom
disinoe lagèe kupi, teh, coklat, bakong, rambông, saka ngon candu, mandum
teunaman nyan that jipeureulèe lé bansa Eropa ngon hanjeuet jipula di sidéh.
Mandum keurija nyan jijaga ngon get that lé VOC ngon cara jiprang keuh
wilayah-wilayah la'én di seulingka nyan. Ngon le that karu lam wilayah seureuta
brat that jicuë hareuta maseukapè lé ureuëng keurija (korupsi), maseukapè sabé
lam rugoë sampoë dudoë nyan dudoe bangkrôt bak thôn 1799. Ngon seubab nyan
mandum wilayah nyang ji peugah atra VOC nyan jialéh teuma keu Beulanda, mandum
atra nyang jipeugah nyan nakeuh wilayah-wilayah nyang ka jikuwasa di ban sigom
Pulo Jawa, Maluku. Jipeugah lom atra awak nyan nakeuh banda la'ôt di Makassar,
Manado ngon Kupang mandum teuninggai maseukapè nyan bak thôn 1800 mandum jeuet
keu atra Republik Beulanda nyang jirasi nan Hindia Beulanda.

Dari teuka kapai niaga Beulanda phôn bak akhé abad keu 16, sampoe watèe
geupeunyata meurdèka thôn 1945, kuwasa Beulanda ateuëh pulo-pulo Nusantara
nakeuh hana that teuga. Meuhat cit bansa Jawa sagai nyang asé jijajah meureutôh
thôn lé Beulanda, salang bansa-bansa nyang la'én sampoë akhé abad keu 19 sabé
lam meudèelat ngon meurdèka lagèe Acèh, Bali, Lombok ngon Kalimantan. Wilayah
nyang teutap lam meudèelat nyan nakeuh leubèh luwah lam kawan pulo-pulo
Nusantara, keubit hana piyôh prang antara bansa-bansa meurdèka nyan lawan
Beulanda nyang jibantu lé aneuk bansa jajahan jih di Nusantara. Barô keuneuk
meuhasé jipeudong Koloni Hindia Beulanda ban lagèe luwah wilayah Indônèsia
modern jinoe nakeuh lheuëh jipeuancô lé awak nyan Keurajeuën Acèh Darussalam
akhé that bak thôn 1914, meunan pih di nanggroe Acèh nyan sampoë 'an uroë
jitamong aseuka Jeupang u Nusantara sabé na ureuëng nyang lawan Beulanda.

Bak thôn 1806 Beulanda jireubôt lé Peurancih, Raja Peurancih watèe nyan Napolèon
Bonaparté jitunyok keuh adoë jih Louis Bonaparté keu raja di Hindia Beulanda,
ngon seubab nyan Herman Willem Daendels jiangkèe keuh Gubernur Jeundran Hindia
Beulanda. Thôn 1811 aseuka Inggréh meuhasé jireubôt pulo Jawa ngon padum-padum
boh banda la'ôt Hindia Beulanda, lé Inggréh laju jipeuduëk Thomas Stamford
Raffles jeuët keu Letnan Gubernur. Kuwasa Beulanda di wilayah nyan baro hasé
jipeupuléh keulayi bak thôn 1816. Dimeuyub meujanji Anglo-Beulanda bak thôn
1824, lé Inggréh jipulang wilayah jajahan keu Beulanda ngon jaminan nanggroë
Bengkulu teutap jeuet keu neuduëk bansa Inggréh seureuta meutuka kuwasa di
Semenanjung Melayu ngon India.

Dari phôn teudong VOC bak abad keu-17, lé Beulanda ka jipeuluwah wilayah jajahan
jih keu guna jeuet keu teumpat meuniaga. Graaf van den Bosch Gubernur militer
(1830-1835) jipeugah mandum keu-untôngan nakeuh jeuet keu bhaih peunténg ngon
raseumi jeuet keu peunutôh nyang meuhat bak jikuwasa Jawa, Pulo Ruja ngon Bangka
mantong. Bahpih meunan bak kira-kira thôn 1840, Beulanda jipeuluwah lom wilayah
jajahan jih ngon jimeuprang bak padum-padum boh wilayah la'én. Prang-prang
rayeuek nyan jeuet keu meutamah luwah wilayah jih di luwa pulo Jawa. Meukeusud
Belanda hat nyan nakeuh hana le'én bak jimita laba dagang, jilindông wilayah
nyang ka jijajah, ngon jipeumulia droë jih bansa Beulanda seubagoë bansa ubeuet
nyang ék ji mat kuwasa ban sigom wilayah nyang luwah di Asia Teunggara, ngon
teutap Beulanda lam wilayah nyang luwah nyan jeuet keu han dijeuet teuka keunan
bansa Eropa nyang la'én. Ngon hasé bumoë dari nanggroë jajahan jih jeuet
jipeu-udép Keurajeuën jih di banuwa Iërupa.

Beulanda jipeuta'lôk Minangkabau di Sumatera lam Prang Padri (1821-1838), rab
meusigo ngon nyan jimeuprang lom awaknyan lam Prang Jawa (1825-1830) meunang bak
prang Jawa nyan meuhasé keumeutamah kong lom awak Beulanda nyan di Hindia
Beulanda.. Prang Banjar (1859-1863) di Kalimantan teunggara meuakibat talô
Sultan., seugolom nyan na prang Bali I thôn 1846 ngon 1848, thôn 1849 lam prang
keuneulheuëh di Bali barô keuh meuhasé awak Beulanda jikuwasa Bali. Prang paléng
trép lam seujarah Hindia Beulanda nakeuh Prang Acèh phôn bak thôn 1873 sampoë
seuleusoë prang nyan bak thôn 1914. meunan pih neuduëk Hindia Beulanda di Acèh
hana reuda nibak geupeukaru lé bansa Acèh sampoë 'an uroë teuka Jeupang u Acèh.
Da'irah nyang paléng dudoë cit lam kuwasa Hindia Beulanda nakeuh Lombok, da'irah
nyan barô asé jikuwasa lé Beulanda bak thôn 1894. Na prang Batak nyang meubarô
teudôh bak thôn 1895.

Bak 10 uroë buleuën 1 thôn 1942, lam Prang dônya II Pasifik, aseuka Jeupang
meuhasé jitamong u Hindia Beulanda. Beulanda nyang jibantu lé teuntra sikutu han
ék jipeutheun wilayah jajahan jih di Hindia Beulanda, 3 buleuën lheuëh uroë
jitamong teuntra Jeupang Beulanda di Jawa jimeunyeurah bak 8 uroë buleuën 3 thôn
1942.. Jeupang watèe nyan jeipeugah droe jih seubagoë Cahaya Asia ngon meunan
jeuet keu bansa Asia di Hindia Beulanda that neuharap Jeupang nyan keu nyang usé
peunjajah Eropa dari Asia Teunggara. Mandum ureuëng watèe jitamong Jeupang nyan
geusambôt aseuka Jeupang lagèe syèdara nyang teuka dijak bantu bansa Asia la'én.
Meuhat dudoë barô leumah kri, nakeuh Jeupang nyan hana kureuë bratcit buët
keujam jih nibak bansa-bansa Nusantara nyang barô glah nibak peunjajah Eropa.
Peukara teuka Jeupang nyan keuh nyang jeuet keu seubab rayeuek bak runtôn
neugara kolonial Hindia Beulanda. Lé Jeupang banmandum struktur peumeurintah
kolonial Hindia Beulanda jigantoë ngon struktur barô. Neuduëk paléng peunténg
lam nanggroë teutap jimat lé Jeupang, mandum ureuëng Beulanda nyang mantong na
di Hindia Beulanda jidrop ngon ji peutamong lam peunjara awak nyan. Lam lhèe
thôn leubèh lam jaroë Jeupang na peuët juta droë ureuëng di Hindia Beulanda
nyang meuninggai Bak thôn 1945 Jeupang jimeunyeurah ngon hana syarat bak teuntra
sikutu. Meunan geukalon Jeupang ka talô lam prang raya nyan, lé peumimpin
peujuangan politik Hindia Beulanda laju geupeunyata meurdèka Neugara Indônèsia.
Meuhat dudoë jigisa lom Beulanda u euncit nanggroë jajahan jih keuneuk jijak cok
pulang lom wilayah nyan. Peuët thôn leubèh kureuëng lam prang geurila, bak
buleuën 12 thôn 1949 meubarô keuh Indônèsia geu akô jeuet keu saboh neugara
meurdèka. Wilayah nyang jiakô lé Beulanda bak thôn nyan hana rôh Irian Barat,
wilayah paléng barat Indônèsia nyan meubarô sah lam jaroë Indônèsia bak buleuën
5 thôn 1963.



https://ace.wikipedia.org/wiki/Aceh

Acèh nakeuh saboh da’irah kusuih sabe propinsi nyang na bak Pulo Ruja. Acèh
nakeuh propinsi nyang barat that di Indônèsia. Blah ateuëh na La’ôt Banggali,
La'ôt Hindia blah barat, Seulat Malaka blah timu ngon blah tunggara na propinsi
Sumatra Utara. Nang nanggroë Acèh nakeuh Banda Acèh.

Bak masa Sôleutan Éseukanda Muda Meukuta Peukasa Alam mat kuwasa, Acèh nakeuh
saboh nanggroë nyang leupah that kaya ngon makmu. Yôh nyan, wilayah Keurajeuën
Acèh Darussalam trôk u binèh pasi Minangkabau. Kuwasa Acèh trôk cit keudéh u
Pirak, jazirah Meulayu. Keurajeuën Acèh Darussalam bak masa nyan ka na hubôngan
ngon keurajeuën-keurajeuën la’én lam dônya, lagèë Keurajeuën Tureuki Utsmani,
Mughal di Hindustan, Safawi di Iran jinoë, Maghréb, Inggréh, Peutugéh ngon le
la’én lom keurajeuën nyang na lam dônya yôh masa nyan.

Acèh nakeuh saboh propinsi nyang teuduek di ateuh garéh khatulistiwa. Luah
nanggroe Acèh nakeuh 55.392 km2. Tanöh nanggroe Acèh mandum jiduek bak pulo
Sumatra, Indônèsia. Seulaén di pulo nyan, wilayah jih na cit bak pulo-pulo
ubeut, lagèe Pulo Simeulue. Da'irah Acèh nakeuh meugunong-gunong. Mandum nyan
teuduek di da'irah Gayo. Da'irah di Acèh nyang paléng manyang nakeuh Gunong
Leuser nyang manyang jih 3.404 mètè di ateuh la'ôt. Di teungöh-teungöh tanoh
Acèh na Danau La'ôt Tawar.

Keuadaan cuaca di Acèh nakeuh su-um, atawa tropis. Rata-rata su-um jih antara
23°—32°C di da'irah rab ngön la-ôt; atawa 12°—22°C meunyoe di da'irah nyang
manyang. Tiep thôn, musém ujeun di Acèh nakeuh bak antara 1.000 sampo 3.000 mm.

Jumlah ureueng nyang na di Acèh sampo thôn 2010 nakeuh 4.494.410 droe. Karab
mandum jumlah ureueng nyan tinggai di gampông-gampông; diet nyang tinggai di
banda. Banda Aceh nakeuh ibukota propinsi Acèh, teuduek bak ujong paléng barat
pulo Sumatra. Seulaén Banda Aceh, Lhokseumawe nakeuh kota keudua nyang paléng
meuceuhue sabab di sinan na peurusahaan-peurusahaan ureueng luwa, miseu jih PT
Arun ngön PT Pupuk Iskandar Muda.

Karab mandum ureueng Acèh nakeuh dari suku Acèh. Gayo ngön Alas, mandum suku
nyan tinggai di da'irah nyang leubèh manyang. Mandum ureueng Acèh nyan ureueng
éseulam, nyan kira-kira na 96%. Bahsa Acèh nakeuh bahsa nyang geungui lé karab
mandum ureueng Acèh. Seuleubèh nyan, geungui bahsa Indônèsia.

Nanggroe Acèh nakeuh rumoh dari mandum budaya ngön leumbaga peundidikan, mandum
nyan nakeuh di Banda Aceh. Meuseujid Raya Baiturrahman, nyang na di Banda Aceh,
geupeudöng bak watèe prang ngön Beulanda bak abad keu-19. Musium Aceh, cit na di
Banda Aceh, nakeuh saboh teumpat nyang geupeugöt deungön hana payah geungui
labang. Na cit saboh kuburan ureueng Beulanda, Kerkhoff, di Banda Aceh nyang di
sinan geukubu 2.000 droe teuntra Beulanda nyang matée watèe masa Prang Acèh bak
thôn 1873-1914. Taman Sari, saboh taman nyang na rab Meuseujid Raya
Baiturrahman, di dalam jih na saboh Gunongan. Gunongan nyan nakeuh saboh
bangunan nyang beuntuk jih lagèe gunong nyang geupeugöt bak masa Sultan Iskandar
Muda, thôn 1600.

Karab mandum pabrék di Acèh nakeuh pabrék gah. Mandum pabrék nyan na di
Lhokseumawe. Lhokseumawe nakeuh saboh da'irah di Acèh nyang mandum pabrék na
teudöng di sinan. Di Lhokseumawe na teudöng pabrék gah, baja, ngön pabrék
keureutah. Adak pih meunan, buet ureung Acèh rata-rata nakeuh geujak u blang
geupula padé, atawa geupula boh kayèe atawa ôn kayèe. Ureueng Acèh na cit
geupula bak lawang, kupie, ngön bakông.

Jalan rayek nyang meuhubông dari Banda Aceh sampo u Medan na di da'irah blah
barôh Acèh. Na cit jalan-jalan ubeuet nyang meuhubông u da'irah-da'irah nyang
meubukét, lagèe jalan u Takengon. Seula'én jalan raya nyan, na cit jalan raya
nyang meuhubông u da'irah blah tunong Acèh. Miseu jih u Meulaboh. Jalan nyoe
meusambông cit u Medan nyang meutumèe ngön Gunong Leuser.

Di Acèh na 4 boh peulabôhan kapai la'ôt. Peulabôhan la'ôt nyang paléng rayek na
di Lhokseumawe. Bandara keu kapai na 5 boh cit di Acèh: saboh di Lhokseumawe;
saboh di Tapaktuan; saboh di Meulaboh; saboh di Banda Aceh; dan saboh di
Sinabang, Simeulue. Nyang paléng rayek na di Banda Aceh, nan jih Bandara Sultan
Iskandar Muda.

Acèh na jeunèh peunajôh nyang hana di da'irah la'én. Peunajôh-peunajôh nyang na
di Acèh miseujih timphan, sie kamèng, sie reubôh, ngön peunajôh meuseukat. Di
da'irah Sabang na jithèe peunajôh dhôi nyang na rasa nyang meula'én-la'en. Di
Meureudu, kabupatèn Pidie Jaya, na peunajôh nyang geukheun adèe, nyang di
da'irah Acèh la'én geukheun bingkang. Di Acèh Barôh na martabak boh drien nyang
ka geuthèe mangatjih. Meunyoe di Bireuen, peunajôh nyang na nyangkeuh saté
matang nyang asaijih dari kuta Matangglumpang Dua. Peunajôh Acèh nyang umumjih
ta tumèe di luwa da'irah Acèh nakeuh mie Aceh nyang geutagun ngön kuah nyang
keu'eung.



https://ace.wikipedia.org/wiki/Umar_bin_Khattab

Umar bin Khattab bin Nafiel bin Abdul Uzza atawa leubèh geuturi ngon nan Umar
bin Khattab (581 - Buleuën Siblah 644) (bahsa Arab: عمر ابن الخطاب‎) nakeuh
sidroë sahbat Nabi Muhammad nyang nakeuh cit sidroë khalifah keuduwa Islam
(634-644). Umar rôh cit keu sidroë nibak peuët droë Khalifah nyang na lam gla
Khalifah nyang meurumpok peutunyok (Khulafa'ur-rasyidin).

Umar lahé di banda Mekkah nibak sukèe Bani Adi, saboh peureudèe bansa ngon sukèe
Quraisy, sukèe nyang that utama di banda Mekkah bak watèe nyan. Ayah gobnyan nan
geuh Khattab bin Nufail Al Shimh Al Quraisyi ngon mak gobnyan Hantamah binti
Hasyim, dari kawôm Bani Makhzum. Umar na nan nyang geubri lé Nabi Muhammad
S.A.W. nakeuh Al-Faruk nyang meuareuti ureuëng nyang jeuët neupeumeuklèh antara
nyang jroh ngon nyang bateuë.

Seugolom neutamong Islam, Umar nakeuh ureuëng nyang that jiseugan ngon
jihoreumat lé ureuëng duëk di Mekkah. Ban lagèe adat nyang jipeubuët lé kawôm
jahiliyah Mekkah bak watèe nyan, Umar rôh cit neutanom aneuk inong neuh nyang
mantong udép ngon ban lahé seubagoë kri ban adat di Mekkah. Lheuëh neutamong lam
agama Islam, Umar ka teulah neuh ateuëh peuë nyang ka tom neupeulaku yôh masa
dilèe jan droëneuh nyan mantong bangai lam bhaih agama Islam.

Bak watèe Nabi Muhammad ka neuba agama Islam ngon trang lam kawan ureuëng di
Mekkah, Umar that na neubanci keu peuë nyang neupeugah lé nabi masa nyan, kawôm
Muslim yôh nyan pih neu akô nakeuh Umar nyan sidroë musôh nyang rayeuk keu ummat
Islam. Saweub Umar ka geuthèe lé ureuëng nakeuh sidroë panglima ngon teuntra
nyang that hayeuë lam mandum prang nyang na rôh gobnyan. Umar pih nget that le
neu elanya soë mantong nyang ka neutamong lam agama islam masa nyan.

Bak peukara neubanci keu Nabi nyan keuh bak saboh uroë lé Umar ka trôh niët neuh
keuneuk poh Nabi. Meunan pih bak neureuncana buët nyan, gobnyan ka meurumpok
ngon sidroë sahabat Nabi Nu'aim bin Abdullah nyang lé Nu'aim ka neupeugah nyang
nakeuh adoë inong Umar ka geutamong cit lam agama Islam. Teukeujôt that Umar ban
neudeungo peuneugah nyan, ngon laju sigra neugisa neuriwang u rumoh, neuseutot
adoë neuh nyang kajeuët keu ureuëng meu iman nyan keuneuk jak poh adoë neuh. Bak
riwayat geupeugah bak watèe trôh u rumoh nyan ka neudeungo lé Umar adoë neu
teungoh neubeuët Al Qur'an surat Thaha ayat 1-8, that meutamah beungèh aju keuh
Umar yôh nyan ngon sigra neupoh adoë neuh sampoë jipo darah. Ban neukalon adoë
neuh kaneumoë ngon badan meudarah jiteuka weuëh lam até Umar, lheuëh nyan
gobnyan geulakèe ngiëng neubeuët nyang teungoh na bak jaroë adoë neuh nyan. Bak
watèe nyan keuh bak teukeudi Potallah meugeunta até Umar ngon peuë nyang
neubeuët nyan ngon laju teuka inseuëh keu neutamong cit lam agama Islam. Ban
jiteupeuë lé ureuëng Mekkah Umar ka Islam, mandum awak musyrikin nyan jibanci
keu Umar ngon hana meubacut pih jihoreumat lé keu gobnyan bahthat pih awaknyan
mantong jitakôt keu Umar.

Bak thôn 622 M, Umar kaneuikôt sajan Nabi Muhammad S.A.W. ngon dum ureuëng islam
nyang la'én neujak meuhijrah (neuminah) u Yatsrib (jinoë Madinah). Gobnyan rôh
cit lam prang Badar, Uhud, Khaybar seureuta watèe neuseurang Suriyah. Bak thôn
625, aneuk inong gobnyan (Hafsah) geumeugatib ngon Nabi Muhammad S.A.W. Gobnyan
ka geuingat seubagoë ureuëng nyang that geuseugan lé kawôm Islam bak masanyan,
ngon geuturi seubagoë sidroë ureuëng nyang bak garéh keuë sabé geubila Nabi ngon
ureuëng Islam.

Bak watèe haba wafeuët Nabi Muhammad S.A.W. bak uroë 8 Buleuën Nam thôn 632 M
(12 Rabiul Awal, 10 Hijriyah) di Madinah sampoë bak mandum ureuëng Islam, Umar
pih nakeuh sidroë ureuëng nyang that teukeujôt ngon keujadian nyan, gobnyan ka
geutham soë mantong nyang keuneuk peumanoë ngon peusiëp manyèt Nabi keu meujak
kubu. Meusuebab ngon nyum teukuejôt ngon han neupatéh Nabi kana lé Umar ka
neumeukreuëh nyang nakeuh Nabi Muhammad golom wafeuët, Nabi cit pangsan mantong
ngon keuneuk neubeudoh pajan-pajan.

Abu Bakar nyang neudeungo meunan keujadian laju neugisa u Madinah neujak
meurumpok ngon Umar nyang teungoh neutham ureuëng la'én, ngon neupeugah lé Abu
Bakar:

Bak masa peumerintah Umar, kuwasa Islam ka jitimoh ngon that na bagah. Islam
masa nyan ka meuhasé reubôt nanggroë Mesopotamia ngon na bacut wilayah Parsi
dari jaroë wangsa Sasanid seureuta lom geureubôt Meusé, Palestina, Suriyah,
Afrika Utara ngon Armenia dari jaroë bangsa Rôm.

Ban geusurat lam tarèh, le that prang rayeuk lam seujarah phôn Islam peuta'lôk
dônya. Prang Yarmuk, nyang keujadian rab Damaskus bak thôn 636, 20 ribèe teuntra
Islam ka geupeutalô teuntra Rôm nyang na jumeulah awaknyan 70 ribèe droë ngon
prang nyan ka meuakhé keuh kuwasa Rôm di Asia Ubit blah rot tunong. Teuntra
Islam la'én lam jumeulah nyang leubèh dit ka meuhasé cok meunang cit ateuëh
teuntra Parsi nyang leubèh ramèe jumeulah jih lam prang Qadissiyah (thôn 636),
di binèh kruëng Eufrat. Lam prang nyan panglima teuntra Islam Sa`ad bin Abi
Waqqas ka geupeutalô teuntra Sassanid ngon meuhasé geupoh panglima Parsi nyang
that jithèe, Rustam Farrukhzad.

Bak thôn 637, lheuëh geukeupông ngon trép banda Yerusalem, teuntra Islam dudoë
asé geureubôt banda nyan. Umar ka neubri gunci keu tamong lam banda nyan keu
peundita Sophronius ngon 'oh trôh watèe seumayang lé Umar han neutém seumayang
lam geurija disinan. Umar neupiléh seumayang diteumpat nyang la'én. 55 thôn
lheuëh nyan, Meuseujid Umar ka neupuga lé ureuëng Islam bak teumpat Umar
neuseumayang yôh nyan.

Umar le that neupeugot reformasi administrasi nanggroë ngon neukalon ngon lisék
that puë mantong nyang jeuët keu hajat ureuëng ramèe (rakyat), Umar ka
neupeudong sistem administrasi khalifah bak mandum wilayah nyang ka neucok lé
ureuëng Islam. Gobnyan geupeurintah keu peugot sensus ban sigom nanggroë Islam.
Thôn 638 gobnyan ka geuparèntah peurayeuk ngon puga keulayi Meuseujid al-Haram
di Mekkah ngon Meuseujid Nabawi di Madinah. Gobnyan ka geupeuphôn cit satoh
proses kodifikasi hukôm Islam.

Umar bin Khattab jipoh lé Abu Lukluk (Fairuz), sidroë namiët nyang that fanatik
bak watèe gobnyan keuneuk geujak don imum seumayang Suboh. Fairuz nakeuh ureuëng
Parsi nyang jitamong Islam lheuëh nanggroë nyan geupeutalô lé Umar. Fairuz ka
jipoh Umar meuseubab ngon sakét até jih keu Umar nyang ka geupeutalô Parsi.
Keujadian nyan bak uroë Rabu, 25 Dzulhijjah 23 H/644 M. Lheuëh wafeuët Umar,
pangkat khalifah neumat lé Utsman bin Affan.



https://ace.wikipedia.org/wiki/Thailand

Muang Thai atawa Muangthai (Bahsa Thai: ประเทศไทย) nakeuh saboh nanggroë nyang
na di Asia Teunggara. Nang nanggroejih nakeuh Bangkok

Muang Thai geuweuëk lam 75 boh propinsi, nyang geupeusaho lam 5 wilayah. Na cit
duwa banda rayek nyang nakeuh kuwasajih kusuih: Bangkok (Krung Thep Maha Nakhon)
ngon Pattaya. Nibak duwa banda nyan nyang santeuët ngon propinsi nakeuh Bangkok
nyang kayém geukheun seubagoë propinsi keu-76.

Tiëp propinsi geuplah lom u distrik-distrik (amphoe) nyang geuplah lom u
sub-distrik (tambon). Bak 2006 na 877 distrik (อำเภอ, amphoe) ngon 50 distrik di
Bangkok (เขต, khet). Propinsi-propinsi di lingka Bangkok kayém geukheun cit
seubagoë Bangkok Raya (ปริมณฑล, pari monthon). Propinsi-propinsi nyoë nakeuh:
Nonthaburi, Pathum Thani, Samut Prakan, Nakhon Pathom ngon Samut Sakhon. Nang
nanggroë di propinsi nakeuh cit nan propinsi. Miseuë: Nang nanggroë di Propinsi
Chiangmai (changwat Chiang Mai) nakeuh Mueang Chiang Mai atawa Chiangmai. 76
Propinsi di Muangthai nakeuh:



https://ace.wikipedia.org/wiki/Symbian_Operating_System

Symbian, nakeuh saboh perusahaan nyang geu peudong bak thôn 1998, lam beuleuën
Nam thôn nyan. Jeuët takheuën symbian nyoë nakeuh perusahaan indepèndèn nyang
rôh dibantu peuteubiët lé pabrék-pabrék rayeuk lagèë Erricson, Nokia, Motorola,
ngon Pison. Ureuëng-ureuëng po perusahaan nyan geu usaha saboh sistem operasi
atawa OS nyang standar, nyang jeuët ji ngui lé mandum hapé. Beuët nyan meuhasé
ngon jiteubiët hapé-hapé nyang meusén jih jipeulaku ngon Symbian Operating
System (OS). Leubèh kureuëng na 25 juta boh hapè nyang ji ngui Symbian OS, nyoë
bak thôn 2004.

Mèrèk hapé nyang paléng jithèi nyang ngui Symbian OS nakeuh NOKIA, pakon? Nyoë
meuseubab, bak watéë phôn-phôn peudong Symbian, pabrèk Nokia jipeuteubiët saham
leubèh kureuëng 47,9 %, leubèh le nibak pabrèk-pabrèk nyang la'én, miseuë jih
BenQ, LG Electronics, Fujitsu, Mitsubisi, ngon Sharp.

Bak OS Symbian na fitur CC+, JAVA (J2ME), MIDP 2.0, PesonalJava 1.1.1a, ngon
WAP, ngon na fitur nyoë keuh OS Symbian jeuët tapeuluwah lom, ta kembangkan.



https://ace.wikipedia.org/wiki/Hikayat_Prang_Sabi

Hikayat Prang Sabi nakeuh saboh teunuléh sastra lam Bahsa Acèh curak teunuléh
nyan nakeuh hikayat nyang asoë nibak hikayat nyan nakeuh geupeugah bhaih jihad.
Hikayat prang sabi sampoë 'an uroë mantong geuteuliti lé ureuëng ahli meumacam
bideuëng èleumèe. Neuduëk hikayat nyoë meujandréng ngon hikayat-hikayat la'én
lam seujarah ummat manusia.

Hikayat Prang Sabi na bak duwa macam jeunèh teunuléh, nyang phôn geurasi nan
ngon tambéh (lam bahsa Arab meuma'na nasihat peuingat) ngon teunuléh calitra
pahlawan (kisah jihad) lam seuëh prang Sabilillah di Acéh bak geulawan Kaphé.

Hikayat Prang Sabi jeunèh tambéh le geutuléh lé ulama nyang asoë jih nakeuh
nasihat, neumeuyuë ureuëng Islam di Acèh keu geujak trôn lam seuëh prang jihaad
fii sabilillaah, geupeudong agama Allah dari nafsu jeuheuët kaphé ngon meurumpok
beunalah pahla nyang that na raya nibak Potallah.

Hikayat Prang Sabi jeunèh tambeh phôn that geupeunan ngon bahsa Arab Haadzihi
Qishshah Nafsiyyah nakeuh neucok nibak risalah ulama Abdussamad al-Falimbani bak
kitab gobnyan nyang geupeunan Nashihatul Muslimin. Naseukah awai nyan geutuléh
bak thôn 1834 rab 40 thôn seugolom Prang Acèh, salang keunarang phôn nyang
geupeunan Hikayat Prang Sabi nakeuh teunuléh nibak Teungku Chik Panté Kulu nyang
geutuléh bak neulakèe lé 'cut aduën' neuh. Meuhat keu nyo cut aduën nyang
neumeukeusud nyan nakeuh Teungku Chik di Tiro, nyang bak thôn 1881 ulama mujahid
nyoe geuangkèe keu panglima prang sabilillah, salang Teungku Chik Panté Kulu
nakeuh sidroë jaroe uneun gobnyan.

Hikayat Prang Sabi teunuléh calitra pahlawan geuploh keu bhaih kisah prang nyang
na di nanggroë Acèh masa nyan. Geu calitra disinan kiban keuh ceubeuëh ureuëng
Mujahidin Acèh bak geuprang Beulanda sampoë meuteumèe gla keu sidroe Syuhada,
nyang maté Syahid lam prang nyan. Kisah-kisah pahlawan nyan geupeugot keu
hikayat-hikayat nyang geupeunan meunurôt teumpat keujadian lagèe Hikayat Prang
Sigli (1878), Hikayat Prang Geudông (1898) ngon la'én-la'én.



https://ace.wikipedia.org/wiki/Cut_Nyak_Dhi%C3%ABn

Cut Nyak Dhien (lahe: Lampadang, Keurajeuën Acèh Darussalam, 1848 – wafeuet:
Sumedang, Jawa Barat, 6 Buleuen Siblaih 1908; geuseumiyup di Gunung Puyuh,
Sumedang) nakeuh salah sidroe pahlawan nasional Indonesia dari Acèh nyang
meujuang geulawan Blanda bak masa Prang Acèh.

Waktee wilayah VI Mukim jisrang lé Blanda, gobnyan geuplueng, salang lakoe
gobnyan Ibrahim Lam Nga geumeuprang geulawan Blanda. Ibrahim Lam Nga syahid di
Glé Tarum bak 29 uroë Buleuën Nam 1878. Sabab nyankeuh Cut Nyak Dhien
beungèhgeuh that ngon geumeusumpah neuk peuancô Blanda.

Teuku Umar, salah sidroe ureuëng rayek nyang geulawan Beulanda, gobnyan geulakee
Cut Nyak Dhien. Phon that Cut Nyak Dhien h'an geutem, tapi kareuna Teuku Umar
geubi idin meuprang, Cut Nyak Dhien geutem meukawen ngon gopnyan bak thon 1880.
Ureueng nyan Neubri lé Allah sidroe aneuk dara nyang nanjih Cut Gambang. 'Oh
lheueh geumeugatib ngon Teuku Umar, gopnyan ngön Teuku Umar geumeuprang sajan
geulawan Beulanda.

Meutapi, Teuku Umar abeh umu waktee geulawan Beulanda di Meulaboh bak 11 uroë
Buleuën Dua 1899, nyankeuh jeuët gobnyan geumeujuang sidroe lam uteuën Meulaboh
ngon padum droe pasukan nyang geupimpin le Cut Nyak Dhien. Cut Nyak Dien bak
masa nyan ka na saket keu'ieng ngon seupôt mata, nyankeuh jeuët salah sidroe
aneuk buah gobnyan nyakni Pang La'ôt geujak brithèë pat gopnyan ubak Blanda
meusabeub weueh. Dudoe gopnyan jidrop ngon jime u Banda Acèh. Di sinan gopnyan
jipeuubat ngon puléh bacut. Meutapi keureuna na gopnyan, ureuëng Acèh meutamah
seumangat geulawan Blanda. Gopnyan pih mantong na geupeugah haba ngon ureueng
Aceh nyang gohlom jidrop le Blanda. Nyankeuh pasaijih Cut Nyak Dhien jime u
Sumedang. Cut Nyak Dhien wapheuet bak 6 uroe Buleuën Siblaih 1908 ngon
geuseumiyup di Gunung Puyuh, Sumedang.



https://ace.wikipedia.org/wiki/Udeu%C3%ABng

Udeuëng nakeuh saboh jeunèh binatang nyang udép lam ië, kusuihjih lam kruëng,
la'ôt atawa tasék. Udeuëng jeuët tateumèë bak mandum teumpat meudöng ië nyang
raya, peuë nyan ië tabeuë ngon ië masén. Udeuëng udép bak lhôk ië
meumacam-macam, na nyang udép lam ië deuë na nyang udép lam ië lhôk sampoë
meuribèë mètè di meuyub muka ië.

Istilah udeuëng geungui keu peuleumah padum-padum boh krustasea meugaki siplôh,
bak rupa binatang nyan na meumacam-macam cit rupajih. Geungui nan udeuëng nyan
bak bahsa nyang leubèh luwah, jitamong keunan kawan binatang nyang tubôhjih
panyang ngon cara meugrak jimeulanguë. Utama that nan binatang nyan bak bahsa
ilmiah geungui Caridea ngon Dendrobranchiata.

Binatang nyan that peunténg lam ranté peunajôh, ngon jeuet keu peunajôh utama
macam-macam eungkôt sampoë eungkôt nyang paléng raya lagèë eungkôt pawôh.
Udeuëng jeuët keu peunajôh nyang that meukeunong bak manusia, industri peunajôh
meubahan udeuëng na meuyum 50 ribèë Dolar Amirika lam sithôn, ngon hasé nibak
udeuëng nyang geupeulhara atawa geucok di alam bibeuëh na leubèh 7 juta ton bak
thôn 2010 .



https://ace.wikipedia.org/wiki/The_Black_Road

The Black Road atawa meuhareutoe lam bahsa Acèh rot ueh itam nakeuh saboh film
dokumenter Australia thôn 2005 nyang jipeugot lé William Nessen. Film nyoë
jirakam di Acèh ngon asoë jih nakeuh saboh geunamba udèp keu bhaih peujuang
peumeurdèka Acèh dari Indônèsia (GAM). Yôh phôn dokumenter nyoë jipeugot keu
heut nibak SBS di Australia, dudoë dokumenter nyoë ka jiputa bak meumacam film
ngon presentasi internasional. Film nyoë jisambôt ngon paih lé ureuëng nyang
kalon ngon that le cit meurumpok juara ngon peuneuyum, got nyan di teuningkat
Australia atawa pih bak teuningkat dônya internasional. Peumeurèntah Indônèsia
nyang geupeubuët lé LSF dokumenter nyoë geutham jiputa di Indônèsia meusaban
ngon peuët boh film la'én nyang meutopik separatisme.

William Nessen, sidroë jurnalis bibeuëh Amirika Carékat, jikeumunjông u Acèh,
keu jijak ploh haba bhaih karu nyang yôh nyan teungoh that brat disinan. Lam
masa peuët thôn, The Black Road jicalitra keu bhaih kri Nessen nyang phôn kon
jikeurija seubagoë kri jih jurnalis objektif sampoë teuka bak saboh uroë jih
kajeuët keu ureuëng nyang dukông Geurakan Acèh Meurdèka (GAM).

William Nessen phôn that jikunjông Acèh bak thôn 2001 seubagoë jurnalis media
citak. Watèe nyan, Nessen hana that teupakoë keupeugot saboh film, meukeusud jih
yôh nyan nakeuh cit jikeumeung rakam gamba nyang jeuët jipeubloë keu seutasiôn
televisi. Keu mangat jikeurija nyan jih ka jimeurumpok ngon Jeundran Bambang
Darmono, ulèe teuntar Indônèsia di Acèh. Lheuëh na keupeucayaan nibak Jeundran
Darmono nyan keuh, Nessen ngon mangat jeuët jimita haba ngon jirakam meumacam
keujadian nyang that sôsah jiteumèe lé jurnalis la'én. Watèe lam tugaih nyan
keuh jih ka meuturi ngon krab keu sidroë ureuëng inong peuneujeumah bahsa Acèh,
bak saboh peuneugah Nessen dudoë teuka haté keu ureuëng inong nyan. Nan
peuneujeumah bahsa nyan nakeuh Sa'diah Marhaban, nyang dudoë leumah ri nakeuh
sidroë aktivis lam geurakan peulawanan ureuëng Acèh lam geunabuëk nyan. Meunan
ka le meusapat gamba udép nyang jirakam teuka keuh heut lé Nessen keu jipeusapat
gamba nyan lam saboh film. Atra nyan keuh nyang dudoë ka jeuët keu film
dokumenter The Black Road.

Nessen ngon Sa'diah akhéjih meunikah di Acèh. Na meupadum uroë lheuëh nyan,
rakan Nessen, sidroë aktivis HAM jidrop ngon jipoh maté lé aseuka teutra
Indônèsia. Ngon seubabnyan leumah that trang bak sidroë Nessen nyang lawét nyan
jimeukeurija ngon objektif, nakeuh geurakan peumeurdèka Acèh nyan na geudukông
lé rab mandum ureuëng Acèh. Ban ka meunan laju leumah bak Nessen nyang jih
meuhat cit payah jidukông peuë nyang jeuët keu heut nibak ureuëng Acèh masa
nyan. Ngon kri seumiké meunan keuh jih ka jidukông Geurakan Acèh Meurdèka. Lam
nyan Nessen ka udép sajan awak peujuang Acèh lam gampông ngon lam rimba. Ngon
kri rahsia cit Nessen teutap lam na meuhubông antara peujuang Acèh ngon panglima
Indônèsia Jeundran Darmono. Leubèh sithôn Nessen na sajan awak GAM sampoë
peukara jih teuhah keuh bak militè Indônèsia. Laju jih jeuët keu ureuëng nyang
that jiseutot ngon rab jipoh maté lé teuntra Indônèsia nyang jitudôh Nessen nyan
sidroë lhôh. Lé militè Indônèsia Nessen jiyuë tubiët nibak da'irah nyang lam
kuwasa peujuang GAM, na meupadum na trép lam jiseutot ngon padum-padum go
meukeumat lam prang antara GAM lawan TNI, bak akhé jih Nessen jitren cit ngon
laju jimeunyeurah bak TNI, ngon hukôm imigrasi Nessen jipeulôp lam tutôpan na 40
uroë. Lheuëh nyan laju jiusé keudéh u Singapura ngon jitheun keu watèe si thôn
ukeuë dari masa nyan Nessen hanjeut tamong ilèe u wilayah neugara Indônèsia.
Teuneugah nyan jipeupanyang cit lam tiëp thôn yôh 2004.

Antara 2001 ngon 2003, Nessen leubèh bak sithôn na di Acèh. Ban ka jithèe lé
peumeurintah ngon militè Indônèsia, meu-ulang-ulang Nessen jiyuë piyôh
meukeurija bak da'irah geunabuk nyang jikuwasa lé peujuang GAM. Lheuëh
jimeunyeurah Nessen jikurông badan na 40 uroë, ngon jitudôh lé militè jih ka
meukeurija spionase lam wilayah prang, salah nyan meunyoë lam hukôm militè jeuët
keu jihukôm maté, lam masalah nyan bak mahkamah Indônèsia Nessen ka meurupok
beunantu cit bak duta Amirika Carékat di Jakarta.

Film nyoë jipeugot keu SBS ngon phôn jiputa bak uroë 22 buleuën lapan thôn 2006.
Film nyoë jipeuleumah bak meumacam teumpat, ngon festival film, ngon meupat-pat
teumpat Nessen jiploh peuneugah keu bhaih geunabuëk Acèh.

Meusaban ngon lhèe boh film la'én nyang topik jih saban, The Black Road jitham
lé Leumbaga Sensor Film Indonesia hanjeuët peudiyeuëng di festival film
internasional . Peunutôh meutham film nyan jiteuntang lé aktivis media ngon HAM
seubagoë buët meulangga ngon peukara bibeuëh bak meupeugah haba ngon bibeuëh
pers.



https://ace.wikipedia.org/wiki/Tangs%C3%A9,_Pidi%C3%AB

Tangsé nakeuh saboh keucamatan lam Kabupatèn Pidië. Daírah nyoë jithèë ngön
breuëh nyang mutujih göt ngön hasé-hasé bumoe la'én lagèë boh driën nyang
nyumjih khaih bida ngon da'irah la'én. Wilayah nyoë meuiklim leupië sabab
mantöng le seunaman kayèë-kayèë raya lam uteuen.

Ceuë nanggroë da'irah Tangsé röt barôh ngön Keumala, timu ngön Manè, tunong ngön
Tutut, Acèh Barat, ngön röt barat ngön Janthoë, Acèh Rayek. Neuduëk Tangsé
nakeuh bak binèh Bukét Barésan, nyang jithèë meusapat padum-padum boh gunong
manyang jibeuntuk banja meumanyang ateuëh pulo Ruja nyang han putôh-putôh phôn
di Acèh trôk u Lampung.

Ban-ban nyoe, away bak buleun lhèë thôn 2011 musibah teuka ië raya ji trôn nibak
gunong, mandum krueng nyang na sinan jipeu-ék ië lam gampông-gampông, ureueng
han geuteumeung peuminah dabeuh seubab ie jipök mandum nyang na, watèe nyan
gampông nyang keunong ie bah nakeuh Blang Dalam, Blang Pandak, Ranto Panyang,
Layan, Peunalom I, Peunalom II, Krueng Meuriam. leuh nyan bak buleun dua thôn
2012 musibah nyan meuulang, neuduek gampông nyang keunong nakeuh Blang Malo,
Keubôn Nilam, Ulèe Gunong.

Di Tangsé na meupadum boh teumpat nyang ceudaih. sinoë le that potensi wisata
'alam meunyö geutém peureumeun jeut keu nè wasé dairah nyang rayek. di yub nyoë
meupadum boh teumpat wisata nyang na di keucamatan Tangsé, nakeuh:



https://ace.wikipedia.org/wiki/Prang_Badar

Prang Badar lam bahsa Arab geukheun غزوة بدر, nacit geukheun غزوةَ بدرٍ الكبرى
(prang Rayeuk Badar), nan la'én prang nyan الفرقا (prang peumeuklèh). Nakeuh
prang nyang bicah bak uroë aleuhad 17 Ramadhan thôn keu-2 Hijriyah, lam almanak
masehi nakeuh bak uroë 13 buleuën Lhèë thôn 624. Prang nyoë nakeuh prang rayeuk
phôn antara kawôm Muslimin nyang geupimpin langsông lé Nabi Muhammad SAW
geulawan ngon kawôm Musyrikin nyang jipimpin lé Amr bin Hisyam Makhzumi atawa
Abu Jahal dari qabilah bansa Quraisy Makkah Prang nyoë bicah di saboh tanoh
gurôn antara nanggroë Makkah ngon Madinah na mon disinan nyang geuthèe nan mon
Badar.

Prang nyan geupeuphôn lé kawôm Muslimin nyang geujak theun kafilah Quraisy nyang
teungoh woë dari nanggroë Syam u Makkah, kafilah Quraisy nyan geupimpin lé Abu
Sufyan bin Harb, meuhat lam gabuëk punca nyan di Abu Sufyan meuhasé peuleupah
droë ngon laju geuyuë woë utôsan sidroë u Makkah keu geulakèe beunantu nibak
Quraisy disidéh. Peukara nyan dudoë ka jibantu lé qabilah Quraisy ngon jikirém
ureuëng meuprang keunan hana kureuëng nibak 1.000 droë ngon 200 droë teuntra
meuguda nyang jipimpin lé ulèebalang Quraisy Abu Jahal seureuta uléebalang
Quraisy nyang la'én lagèe Umayyah bin Khalaf, Walid bin 'Utbah, Syaibah bin
Rabi'ah ngon la'én-la'én. Jumeulah kawôm Muslimin hana ramèe cit na 312 droë
ngon 70 boh unta, nyang geupimpin lé Rasulullah SAW. Meunan pih nit jumeulah
ureuëng Islam, prang nyan meuhasé keuh geupeutalô Musyrikin Quraisy ngon maté
keuh watèe nyan peumimpin prang Quraisy Abu Jahal atawa Amir bin Hisyam
Makhzumi. Jumeulah kureubeuën nyawong awak Qurasy nakeuh 70 droë ngon asé
geudrop 70 droë nyang la'én. Salang kawôm Muslimin cit na kureubeuën 14 droë
sahabat meurumpok syahid disinan.



https://ace.wikipedia.org/wiki/Pidi%C3%AB_Jaya

Kabupaten Pidie Jaya nakeuh saboh kabupaten di Acèh, Indônèsia. Ngon Meureudu
jeuet keu Nang nanggroë. Awai phôn kabupaten nyoë nakeuh meusaboh ngon Kabupaten
Pidie, dudoë geupeumeuklèh ngon Undang-Undang Nomor 7 Thôn 2007 bak 12 uroë
buleuën 1 thôn 2007. Kabupaten Pidie Jaya nakeuh saboh nibak 16 boh usulan
peukeumang kabupaten/kota nyang geu akô lé Dewan Perwakilan Rakyat bak 8 uroë
buleuën 12 thôn 2006.

Wilayah Mukim di kabupaten Pidië Jaya na 34 boh Mukim ngon jumeulah gampông na
213 boh gampông. Salang kelurahan na meujumeulah 9 boh.

Ceuë barôh ngon Seulat Malaka, blah rot tunong ngon Kecamatan Tangsé, Geumpang
ngon Mane, Kabupaten Pidie, blah rot timu meuceuë ngon Kecamatan Samalanga,
Kabupaten Bireuen salang di barat Kecamatan Glumpang Tiga, Kecamatan Glumpang
Barô, ngon Kecamatan Kembang Tanjông, Kabupaten Pidie

Nanggroë Meureudu yôh masa dilèe na tom geuneuk peugot keu nang nanggroë
Keurajeuën Acèh, lam masa nyan nanggroë Meureudu nakeuh nanggroë nyang bibeuëh
sampoë 'an runtôh keurajeuën Acèh. Nanggroë Meureudu bak masa Sultan Iskandar
Muda neumat kuwasa nakeuh da'irah nyang that utama lam siyasat ngon ekonomi
neugara Acèh, da'irah nyan jeuët keu teumpat wasé breuëh nyang geupeureulèe lé
keurajeuën Acéh.

Lam saboh masa Iskandar Muda neujak u Semenanjung Melayu thôn 1613, neupiyôh
keuh di nanggroë Meureudu, geumeurumpok ngon Teungku Muhammad Jalaluddin, nyang
geuturi ngon lakab Teungku Ja Madainah. Bhaih nyan na geu atô lam Qanun Al-Asyi
atawa Qanun Meukuta Alam, nyang nakeuh qanun Keurajeuën Acèh.



https://ace.wikipedia.org/wiki/Nabi_Muhammad_SAW

Nabi Muhammad saw. (bahsa Arab: محمد‎‎) lahé di Meukah bak tanggay 12 Rabi'ul
Awwal lam thôn Gajah atawa bak tanggay 20 Beuleuën Peuët thôn 571 Maseuhi.
Yahgeuh Abdullah, makgeuh Aminah.

Watèë Nabi Muhammad saw. mantöng umu 3 buleuën lam kandông, yahgeuh, Abdullah ka
geutinggay dônya. Watèë umu gopnyan nam thôn, Aminah pih ka geuwoë bak Allah, ka
yatim meuntuy Nabi Muhammad saw., teuma dudoë nibak nyan geucök nabi lé Abdul
Muththalib geujaga geusatöh.

Barô lapan thôn umu di nabi, ka meuninggay Abdul Muththalib. Teuma lheuëh nyan
nabi geutanyoë neujaga lé Abu Thalib, nabi neusatöh leubèh bak aneuk droë. Thôn
lahé nabi geupeunan thôn gajah kareuna bak thôn nyan trôh teuka keunan u Meukah
saboh kawan teuntra gajah Raja Abrahah nibak nanggroë Habsyi nyang na leubèh
kureuëng 60.000 ribèë droë, jikeuneuk peuancô Ka'bah (Baytullah), bak
teungöh-teungöh jalan geupubinasa lé Allah Ta'ala ban dum teuntra nyan deungön
geupeurintah bak cicém Ababil untôk peuancô Abrahah ngön teuntrajih.

"Peuë hana takalön pakri ban tuhan gata (Allah) neupeugöt tindakan ateuëh
teuntra gajah? Bukönkeuh Allah nyang peujeuët tipèë daya ureuëng nyan (teuntra
gajah) jeuët keu seusat (sia-sia)? Ngön neukirém ateuëh ureuëng nyan cicém
Ababil nyang sép that le. Nyang jirhom lé cicém nyan ateuëh ureuëng nyan deungön
aneuk bateë nibak nuraka Sijjiil. Teuma lheuëh nyan laju neupeujeuët lé Allah
ureuëng nyan ka lagèë ôn kayèë nyang jipajôh lé ulat".

Masa ubeut-ubeut nabi Muhammad, buët siuroë-uroë nakeuh geupeurabé kamèng atra
ureuëng-ureuëng di Meukah, bak watèë umu 12 thôn ka mulai geujak meukat-meukat
ngon Abu Thaléb.



https://ace.wikipedia.org/wiki/Nabi_Muhammad

Nabi Muhammad saw. (bahsa Arab: محمد‎‎) lahé di Meukah bak tanggay 12 Rabi'ul
Awwal lam thôn Gajah atawa bak tanggay 20 Beuleuën Peuët thôn 571 Maseuhi.
Yahgeuh Abdullah, makgeuh Aminah.

Watèë Nabi Muhammad saw. mantöng umu 3 buleuën lam kandông, yahgeuh, Abdullah ka
geutinggay dônya. Watèë umu gopnyan nam thôn, Aminah pih ka geuwoë bak Allah, ka
yatim meuntuy Nabi Muhammad saw., teuma dudoë nibak nyan geucök nabi lé Abdul
Muththalib geujaga geusatöh.

Barô lapan thôn umu di nabi, ka meuninggay Abdul Muththalib. Teuma lheuëh nyan
nabi geutanyoë neujaga lé Abu Thalib, nabi neusatöh leubèh bak aneuk droë. Thôn
lahé nabi geupeunan thôn gajah kareuna bak thôn nyan trôh teuka keunan u Meukah
saboh kawan teuntra gajah Raja Abrahah nibak nanggroë Habsyi nyang na leubèh
kureuëng 60.000 ribèë droë, jikeuneuk peuancô Ka'bah (Baytullah), bak
teungöh-teungöh jalan geupubinasa lé Allah Ta'ala ban dum teuntra nyan deungön
geupeurintah bak cicém Ababil untôk peuancô Abrahah ngön teuntrajih.

"Peuë hana takalön pakri ban tuhan gata (Allah) neupeugöt tindakan ateuëh
teuntra gajah? Bukönkeuh Allah nyang peujeuët tipèë daya ureuëng nyan (teuntra
gajah) jeuët keu seusat (sia-sia)? Ngön neukirém ateuëh ureuëng nyan cicém
Ababil nyang sép that le. Nyang jirhom lé cicém nyan ateuëh ureuëng nyan deungön
aneuk bateë nibak nuraka Sijjiil. Teuma lheuëh nyan laju neupeujeuët lé Allah
ureuëng nyan ka lagèë ôn kayèë nyang jipajôh lé ulat".

Masa ubeut-ubeut nabi Muhammad, buët siuroë-uroë nakeuh geupeurabé kamèng atra
ureuëng-ureuëng di Meukah, bak watèë umu 12 thôn ka mulai geujak meukat-meukat
ngon Abu Thaléb.



https://ace.wikipedia.org/wiki/Lhokseumawe

Lhôk Seumaw‘èë nakeuh salah saboh banda nyang na di Acèh. Kuta nyoe teuduek bak
jalur di tingöh-tingöh ra'uh Banda Aceh ngön Medan. Banda nyoe nakeuh saboh
banda nyang paléng meuceuhue di Acèh seula'en Banda Aceh seubagoe banda nyang le
pabrék di sinan.

Banda Lhôk Seumaw'è nyoe nakeuh nan jih dari dua boh kata Lhôk ngön Seumaw'è.
Lam bahsa Acèh, Lhôk nyoe makna jih nakeuh lhôk atawa gahông; Seumaw'è makna jih
nakeuh ie nyang meuputa-puta atawa pusat mata ie nyang na di la'ôt da'irah Banda
Sakti. Phôn-phôn that Lhôk Seumaw'è nyoe nakeuh wilayah lam Keurajeuën Samudra
Pasèe bak abad keu-13. Lheuh runtôh keurajeuën nyan, da'irah nyoe jeut keu
da'irah nyan geumat kuwasa lé Keurajeuën Acèh Darussalam bak thôn 1524.

Sigohlom abad keu-20, nanggroe nyoe geumat kuwasa lé Ulèebalang Kutablang. Bak
thôn 1903, Lhôk Seumaw'è jeut keu da'irah nyang geupeunan Bestuur Van
Lhokseumawe. Zelf Bestuurder atawa Teuku Abdul Lhokseumawe ta'lôk keu Aspiran
Controeleur. Bak jameun nyang sama, di Lhôk Seumaw'è juduek cit sidroe bupati.



https://ace.wikipedia.org/wiki/Kabupat%C3%A8n_Ac%C3%A8h_Barat

Acèh Barat nakeuh salah saboh kabupatèn nyang na di Acèh. seugolom
geupeukeumang, luwah wilayah Acèh Barat na 10.097.04 km². nakeuh sagoë wilayah
panté barat ngön teunong kepulauan Sumatra nyang meubeunteung dari barat u timu,
mula phôn bak gaki gunong Geurutèë (ceuë ngön Acèh Rayek) trôk bak binèh Kruëng
Seumayam (ceuë ngön Aceh Teunong) ngön panyang binèh panté 250 km. oh leuh
geupeukeumang wilayah nyoë chit tinggai 2.927,95 km². Lam Undang-Undang Numbôi 7
(drt) Thôn 1956, Wilayah Barat Acèh geubagi jeut keu 2 boh Kabupatèn nakeuh:
Kabupatèn Acèh Barat ngön Kabupatèn Acèh Teunöng. seugolom geupeukeumang,
Kabupatèn Acèh Barat ngön nang nanggroë ji Meulabôh teudöng ateuh: 3 Wilayah
nakeuh Meulabôh, Calang ngön Simeulue, ngön bileuëng keucamatan bak watèë nyan
nakeuh 19 boh. Bak thôn 1996 Kabupatèn Acèh Barat geupeukeumang lom lam boh 2
Kabupatèn nakeuh Kabupatèn Acèh Barat ngön Kabupatèn Simeulue ngön nang nanggroë
ji Sinabang.

Leuh nyan bak thôn 2000, meuneurôt Peraturan Dai'rah Numbôi 5, Kabupatèn Aceh
Barat geupeukeumang lom ngön geutamah 6 boh keucamatan barô. deungön nyoë
Kabupatèn Acèh Barat kameuhasé geupeuna 20 keucamatan, 7 keulurahan lom 207
gampông.

Oh leuh geupeuna Undang-Undang Numbôi 4 Thôn 2002 Baih Peuneugöt Kabupatèn Acèh
Barat Daya, Kabupatèn Nagan Raya ngön Kabupatèn Acèh Jaya, Wilayah Kabupatèn
Acèh Barat geupeukeumang jeut keu 3 kabupatèn barô nyang teuseubôt di ateuh, Oh
leuh geupeukeumang nyan wilayah Kabupatèn Acèh Barat meubileuëng beunagi ateuh
12 keucamatan, 32 boh mukim lom 322 boh gampông.

Wilayah beunagi barat Keurajeuën Acèh Darussalam mula phôn geubuka ngön
geupeugöt bak abad keu XVI thôn Maseuhi, neuyuë lé Sôleutan Saidil Mukammil,
lheuëh nyan geumeuhasé lé Sôleutan Éseukanda Muda ngön geupeuteuka
ureuëng-ureuëng Acèh Rayek ngön Pidie.

Dimeuyup nyoë nakeuh nan napeuta bupati nyang mat kuasa di Acèh Barat mula phôn
bak thôn 1945, trôk an jinoe.



https://ace.wikipedia.org/wiki/Dubai

Dubai (lam bahsa Arab: دبيّ‎, Dubaīy) nakeuh saboh nibak tujôh boh emirat ngon
banda nyang that padat di Uni Emirat Arab (UEA). Neuduëk jih na di ban sipanyang
panté tunong Lhôk Parsi di Jazirah Arab. Banda Dubai meujan geukheun ngon Dubai
City keu peubida banda nyan nibak emirat.

Lam seunurat nyang meutuléh geupeunyata keuna banda nyoë na trép 150 thôn
seugohlom teudong UEA. Dubai geuweuëk kuwasa hukôm, siyasat, militè seureuta
bhaih péng ngon emirat la'én lam lingka federal, adak pih meunan tiëp-tiëp
emirat nyan na kuwasa peunoh ateuëh padum-padum boh kuwasa lagèe peudong hukôm
sipil ngon bak keunalon ngon seubarô fasilitas lokal. Dubai na populasi nyang
paléng rayeuk ngon nakeuh jeuët keu emirat nyang paléng rayeuk keuduwa ban
luwahjih, lheuh Abu Dhabi. Dubai ngon Abu Dhabi nakeuh saboh-sabohjih nibak duwa
emirat nyang na hak veto bak masalah-masalah peunténg lam peukara nasional Diwan
Nasional Federal neugara nyan. Dubai ka geupimpén lé wangsa Al Maktoum phôn
nibak 1833. Peumimpén jinoë nakeuh, Muhammad bin Rashid Al Maktoum, nyang
droëneuhnyan neumat cit kuwasa seubagoë Peudana Meuntroë ngon Waki Prèsidèn UEA.

Hasé nanggroë emirat teuka nibak meuniaga, real estate ngon bideuëng bank. Hasé
nanggroë nibak minyeuk ngon gaih alam na cit jeuët keu wasé kureuëng nibak 6%
(2006) lam ekonomi Dubai nakeuh US$ 37 miliar (2005). Real estate ngon
konstruksi, geusumbang 22.6% keu ekonomi thôn 2005, seugohlom musém konstruksi
lam skala rayeuk nyang na 'an jinoë. Dubai ka geutarék heut dônya rot keurija
real estat nyang that maju ngon lam bideuëng grak tubôh. Peukara nyan jeuët keu
galak that ureuëng geujak ngon geuduëk di banda nyan, lheuëh nyan lam peukara
hak asasi manusia nyan pih ka jroh that di Dubai, meuseubab ngon ramé that
ureuëng keurija nibak bansa ngon neugara la'én nyang dijak keunan.

Hat thôn 1820, Dubai mantong geukheun nan ngon Al Wasl lé ahli tarèh Inggrèh.
Meuhat teuma, lam padum-padum boh seunurat na nyang geukheun tarèh reusam
nanggroë Uni Emirat Arab nyang teuka nibak adat di wilayah nyan keu geutuléh
ngon geupusaka calitra ra'yat ngon hikayat. Asay linguistik narit Dubai mantong
jeuët keu dakwa-dawi, padum-padum droë ureuëng geupeucaya nyan teuka nibak bahsa
Parsi, teuma nyang ladôm geupatéh nyan nibak bahsa Arab. Jikheun lé Fedel
Handhal, ureuëng nyang that dawôkj jimeurunoë tarèh ngon reusam UEA, narit Dubai
that toë teuka nibak narit Daba (derivatif dari Yadub), nyang meuareuti meu-'euë
njalar; narit nyan jeuët keu tanda nibak ceureulông Dubai nyang jitamong banlaku
meu-'euë u darat nanggroë nyan. Narit nan Dubai nyang phôn that meutuléh nakeuh
bak thôn 1095, lam "Book of Geography" lé ahli èleumèe bumoë Andalusia-Arab Abu
Abdullah al-Bakri. Ureuëng meukat permata Venesia Gaspero Balbi ka jikunjông
wilayah nyoë bak 1580 ngon jikheun (Dibei) Seunurat nyang geutuléh keu
dokumentasi banda Dubai meubarô na lheuëh thôn 1799.

That bacut nyang geuthèe lam bhaih reusam seugolom Islam di teunggara jazirah
Arab, meuhat le that banda jameun di wilayah nyan nyang jeuët keu pusat meuniaga
antara dônya Timu ngon Barat. Euncit nibak rawa bangka jameun, nyang na umu
7.000 tahun, geuteumèe bak watèe geupuga parék meuyub tanoh toë Dubai Internet
City. Wilayah nyë jitôp le anoë lam keunira 5.000 thôn nyang ka leupah garéh
panté jisurôt dari darat, jeuët keu da'irah garéh panté banda nyan jinoë Sebelum
Islam, jameun ureuëg duëk da'irah nyan jiseumah Bajir (atawa Bajar). Keurajeuën
Bizantium ngon Sassaniyah nakeuh nyang po kuwasa rayeuk bak masa nya, ngon
Sasaniyah nyang mat kuwasa lam neuweuëk rayeuek wilayah. Lheuh teuka Islam
keunan, Khalifah Umayyah, dari dônya Islam timu, laju geupeuluwah wilayah u
teunggara Jazirah Arab ngon geupeutalô kawôm Sassaniyah. Lam geukuëh tanoh mita
pusaka nanggroë lé Dubai Museum bak wilayah Al-Jumayra (Jumairah) ka geupeubeuna
na padum-padum macam teuninggai jameun dari masa Umayyah.

Nibak awai abad keu-19, kuru Al Abu Falasa (Wangsa Al-Falasi) dari kuru Bani Yas
geupeudong Dubai, nyang jeuët keu wilayah Abu Dhabi sampoë 'an 1833. Uroë 8
buleuën Sa thôn 1820, shèikh Dubai ngon shèikh la'én di da'irah nyan geubôh
tandajaroë "Janji Damèe La'ôt Umum" ngon peumeurèntah Britania. Teuma, thôn
1833, wangsa Al Maktoum (turônan Wangsa Al-Falasi) dari sukèe Bani Yas ka geuwèh
nibak gampông Abu Dhabi ngon geucok aléh Dubai dari klan Abu Falasa ngon hana
meulawan saagai . Dubai na dimeuyub lindông Inggréh lam "Meujanji Eksklusif" bak
thôn 1892, ngon meuakô keu meulindông Dubai nibak jiprang lé Keurajeuën Turuki
Utsmani Duwa musibah rayeuk teuka di banda nyan bak hat teungoh thôn 1800. Phôn,
thôn 1841, saboh waba sakét seu'uëm na lam gampông-gampông di Bur Dubai, nyang
jeuët keu teupaksa ureuëng duëk geuminah u timu di Deira. Lheuëh nyan, thôn
1894, keujadian musibah tutông di Deira, nyang jipeuangoh le that rumoh. Teuma
lheuëh nyan, neuduëk banda nyan nyang that meusaneut jeuët keu galak that
ureuëng meuniaga ngon ureuëng meukat dari ban saboh wilayah nyan. Lé Emir Dubai
keu tarék ureuëng meukat ka geupeutrôn pajak meuniaga, ngon laju teuka keunan
dum ureuëng meukat dari Sharjah ngon Banda Lengeh, nyang jeuët keu huböngan
dagang utama bak masa nyan.

Neuduëk bumoë Dubai nyang toë that ngon India kajeuët da'irahnyan seubagoë
neuduëk nyang that peunténg. Banda Dubai nakeuh banda la'ôt dagang nyang
peunténg khusuihjih keu meuhubông ngon India, sampoë keuh ramèe that ureuëng
India nyang geumeuduëk dibanda nyan. Dubai geuturi ngon ekspor batèe mulia
sampoë 'an hat thôn 1930. Tapi, industri batèe mulia Dubai keunong ngon akibat
dari Prang Dônya I, nyang meuikôt ngon Depresi Rayeuk hat thôn 1920. Akibatjih,
banda nyoe meurasa jiwèh that ramèe ureuëng duëk u wilayah la'én Lhôk Parsi.
Lheuëh teudong, Dubai ka meuseuliséh ngon Abu Dhabi. Thôn 1947, meurupah ceuë
antara Dubai dan Abu Dhabi di da'irah barôh ceuë raseumijih, meuubah jeuët keu
prang antara duwa emiratnyan. Dudoë jipeuseuleusoë peukara Arbitrasi nyan lé
Inggréh ngon jipeugot pageuë bak ceuë nyang meubeunteuëng dari panté di Ras
Hassian ngon nyan keuh meuhasé piyôh timbak-teumimbak. Teuma lom, karu duwa
emiratnyan meusambông lom sampoë lheuëh teudong UEA; bak thôn 1979 saboh
meujanji raseumi meuhasé keu peuglah timbak-teumimbak ngon meurupah ceuë antara
duwa emiratnyan. Listrék, talipun ngon banda udara geupeudong di Dubai hat thôn
1950, bak watèe Inggréh jipinah kantô administratif lokaljih dari Sharjah keu
Dubai. Thôn 1966 banda nyoë meugabông ngon neugara Qatar nyang barô meurdèka keu
peuteutap mata péng barô, Riyal Qatar/Dubai, lheuëh deflasi rupee Teluk.



https://ace.wikipedia.org/wiki/Ureu%C3%ABng_Utsul

Sukèë Utsul nakeuh saboh sukèë ubeut nyang na di pulo Hainan di China. Sukèë
nyoë nakeuh saboh sukèë nyang hana geuangkee lé peumeurintah nanggroë China.
Sukèë Utsul nyoë jeuët tameurumpok bak tunong pulo Hainan toë banda Sanya. Haba
nibak sukèë nyoë, èndatu sukèë Utsul dilee geuduek di Asia Teungoh nyang dudoë
geupinah u da’irah nyang na jinoë. Tapi ureueng nyoë kadang nakeuh aneuk cuco
nibak sukèë Cham nyang geupluëng di nanggroë awai awak nyoë nyang jinoë ka jeuët
keu da’irah tunong ngon teungoh Vietnam sabab sukèë Vietnam geumeuprang u
nanggroë awak nyoë.

Watèë sukèë Cham rame nyang pinah u Kamboja, na padum droë dari ureuëng kaya
sukèë nyoë nyang geupluëng u barôh. Peuë sabab awak nyoë geukheun ngon narit
Utsul hana soë teupeue.

Beuthat pih awak nyoë hana meuhi lagèë sukèë-sukèë silingkajih, peumeurintah
China geupeutamong sukee nyoë lam sukèë Hui. Sukèë nyoë jimarit lam bahsa Tsat
nyang hana meuhubông ngon bahsa la’én di China. Bahsa Tsat nyoë nakeuh saboh
bahsa nyang jitamöng lam ai bahsa Malayo-Polynesia nyang meu’alôn, bahsa lagèë
nyoë meubileuëng bacut. Éhwai sukèë nyoë that la’én ngon sukèë Hui, nyang saban
cit saboh sagai, ban dua sukèë nyoë meu’ugama Islam. Kuwasa China geubôh
hareutoë Hui keu ureuëng nyang meu’ugama Islam. Sukèë Utsul kureuëng leubèh
meubileuëng 5000 droë.



https://ace.wikipedia.org/wiki/Ureu%C3%ABng_Salar

Ureuëng Salar (Bahsa Salar: Salar, Bahsa Tureuki: Salar, Bahsa China: 撒拉族,
Pinyin: Sālāzú) nakeuh ureueng nyang meucabeung nibak ureuëng Turki Oghuz nyang
lughatjih paléng toë ngon ureuëng Turuki bak nanggroë Turuki. Ureueng nyoë
nakeuh saboh sukèë nibak 56 sukèë nyang geupeusah lé kuwasa Rèpublik Rakyat
China. Sukèë nyoë meubileuëng 104.503 droë bak peusipé akhé nyang geupeugèt bak
thôn 2000, sukèë nyoë udép bak Propinsi Qinghai (bak Wilayah Otonomi Salar
Xunhua 循化撒拉族自治縣 deungon Wilayah Otonomi Sukèë Hui Hualong 化隆回族自治縣 ) Propinsi
Gansu (bak Wilayah Otonomi Sukèë Bonan, Dongxiang, ngon Salar 積石山保安族東鄉族撒拉族自治縣)
ngon Propinsi Xinjiang (bak Wilayah Otonomi Kazakh Ili 伊犁哈薩克自治州). Èndatu sukèë
nyoë nakeuh ureuëng Turki Oghuz nyang geupinah-pinah nyang dudoë meukawén
deungon sukèë-sukèë Tibet, China Han, ngon Hui. Sukèë nyoë nakeuh sukèë nyang
udép geumeulampôh, geupeujeut ayah seubagoë ulèë di ai, ngon meu’ugama Islam.

Nibak haba reusam Salar, ureuëng Salar nakeuh aneuk cucoë sukèë Turk Oghuz di
Tureuki Saljuq. Narit Salyr meuhareutoe “ureuëng nyang barangkapat mantöng sabé
geu’ayön peudeung, tumbak, ngon palèë” . Watèë masa Tang, sukèë Salyr udép bak
wilayah sagoë ceuë China, oh dudoë geupinah u barat u Asia Teungoh.

Dua syédara Haraman ngon Ahman, èndatu sukèë Salar nyang na jinoë phôn tinggai
bak wilayah Samarqand. Dua syédara nyoë dilèë geupeumulia atawa geupeu’ampôn lé
rakyat nibak meuseujid-meuseujid wilayah nyan, oh dudoë duwa syédara nyoë
geudéngki lé raja ngon ulèëbalang wilayah nyan nyang keuneuleuh jih nakeuh raja
nyan geusèksa duwa droë nyoë. Aleuh nyan, 2 droë nyoë deungon 18 droë nyang
seutia ngon awak nyan geuwèh deungon cara geupuduëk tanoh, ië di nanggroë, ngon
Mushaf bak saboh unta, seubagoë peutunyok jalan u timu, geumita wilayah baro
mangat tinggai han pinah lé. Awak nyan geujak rod siblah tunong gunong-gunong
Tian Shan bak ceulah Jiayuguan aleuh nyan geujak cit rod wilayah Suzhou,
Ganzhou, Ningxia, Qinzhou, Gangu, oh dudoë geupiyoh bak Ganjiatan (lam Wilayah
Xiahe jinoe).

Aleuh nyan na lom 40 droë nibak Samarqand nyang geuseutöt tanda gaki kawôm nyang
ka leupah away – awak nyoë geujak rod barôh Tian Shan sampoë geutamöng u
Qinghai. Awak nyoë geujak rod ranto Qinghai ngon Hunan u Wilayah Guide jinoë, 12
droë dari awak nyan tinggai di sinan. 28 droë teuk mantöng geujak lom laju ngon
dudoë meurumpok deungon awak Haraman bak wilayah Ganjiatan, lheuh nyan kawôm
nyoë geujak lom u Wilayah Xunhua (nan wilayah jih jinoë). Oh ka jula, unta awak
nyan geupluëng, teuma awak nyoë geumita unta nyan ngon sulôh. Singoh jih, awak
nyoë geu’ék u saboh glé nyang na thoë di sinan mangat jeuët kalon hoë ka unta
nyan geupluëng. Aleuh geutrön, awak nyoë geukalon tanoh disinan leupah basô ngon
geupiké gèt tinggai di sinan. Si’at aleuh nyan, awak nyoë meurumpok mata ië ngon
geukalon unta nyang gadoh nyan ka geuduk di binèh ië. Awak nyoë cok tanoh ngon
ië di sinan ngon geukèra, dari sinan keuh awak nyoë teupeu bahwa tanoh ngon ië
jih saban lagèë tanoh ngon ië nyang geumèë lé awak nyan di Samarqand. Dua kawôm
nyoë dudoë tinggai bak Wilayah Xunhua nyoë. Masa meugantoë, awak nyoë meucawoe
deungon sukèë Tibet, Hui, China Han, ngon Mongol nyang ka away na di sinan, awak
nyoe keuneulheuh jih jeuët keu sukèë Salar jinoë.

Bak masa prang Genghis Khan, sukèë nyoë geuturi deungon nan sukèë Salyr dari
Khurasan. Sidroë ulèë balang Salyr geuseutuju panglima-panglima jih Aqman ngon
Qaraman jeuët keu teuntra nyang geubayeuë bak laskar prang Mongol. Bak haba
nyoë, sukèë Salyr Turkmen nyoë geupinah sabab teuntra Mongol ka geupeuhancô
Keurajeun Khwarizm. 40 thôn oh lheuh Genghis Khan kuasa ateuh Khwarizm, panglima
Salyr Aqman ngon Qaraman geuseutöt prang Genghis Khan geukeupông Diaoyu nibak
Sichuan, saboh kuta kong bak masa Song.

Bak thon 1781, teuntra Qing geusrang sukèë Salar nyang geubeurontak nyang
haséjih jeuët keu bala keu Salar. Trök 40% di bileuëng mandum sukèë Salar watèë
nyan maté bak prang nyan. Kira jih 1/3 di bileuëng sukèë Salar jeuët peugah haba
lam bahsa droëjih. Le ureuëng Salar nyang jeuët geumarit bahsa Tibet ngon bahsa
China. Bahsa nyoe na nyang peugah meuhubong ngon bahsa Turkmen.



https://ace.wikipedia.org/wiki/Tanoh_Geunt%C3%A9ng_Kra

Tanoh Geunténg Kra nakeuh saboh wilayah darat bumoë ngon bideuëng meugeunténg
ngon ubeut di Thailand blah rot tunong, ngon di blah rot barôh Semenanjung
Malaya. Beunagi blah rot Tanoh Geunténg Kra nakeuh wilayah neugara Myanmar.
Salang blah rot timu nakeuh wilayah neugara Thailand. Tanoh Geunténg Kra
mauhadap u La'ôt Andaman ngon La'ôt Hindia. Panté siblah nyan keunong ngon brat
cit bak watèe musibah tsunami Acèh bak 26 uroë buleuën 12 2004.

Kuala Kruëng Kra jeuet keu daratan nyang ubeut nyang na luwah jih na 44 km ngon
manyang na 75 metè nibak muka la'ôt. Banda rayeuk da'irah nyan nakeuh banda Kra
Buri lam wilayah Ranong, Thailand.

Tanoh Geunténg Kra nakeuh beunagi nyang la'én bak ranté gunong nyang
meujeureulaih dari Tibet. Rot tunong wilayah nyan meubanja pulo-pulo Phuket.
Beunagi barôh nakeuh utara ialah Ranté Tenasserim nyang meubuju panyang na 400
ngon geuturi seubagoë "Ranté Lhèe Tiga Pagoda".

Terusan nyoë geu reuncana dari La'ôt Hindia di barat u La'ôt China Tunong di
timu. Proyek nyan ka geurencana that na trép ka, phôn that uroë jéh bak masa
Raja Thai Narai, gobnyan na geulakèe bak ahli tehnik Peurancih De Lamar keu
geukaji rencana kuëh saboh peuneulah la'ôt disinan, meunan pih meuseubab èleumèe
toknologi masa nyan hanjeuet neukeurija buët nyan meung ka han jadéh keuh neu
kuëh peuneulah nyan. Dudoë teuma trôh 'an uroë nyoë buët kuëh peuneulah nyan
golom meulaksana. Ngon meunyoë na peuneulah nyan jarak lau lintaih kapai la'ôt
nyang keumeung jak dari La'ôt Hindia u La'ôt China Tunong ka leubèh jahét na 600
mil. Meunyoë keubit cit teuma buët nyan jadèh nyang that rugoë nakeuh neugara
Singapura, Malaysia ngon Indônèsia.



https://ace.wikipedia.org/wiki/Snouck_Hurgronje

Christiaan Snouck Hurgronje (8 buleuën 2 thôn 1857 - 26 buleuën 6 thôn 1936)
nakeuh sidroe sarjana Beulanda lam bideueng èleumèe reusam bansa ngon bahsa
Oriental (bansa-bansa di timu), seureuta nakeuh peunasihat peumeurèntah kolonial
Hindia Beulanda.

Lahé di Oosterhout bak thôn 1857, Snouck nakeuh jeuet keu mahasiswa teologi di
Universitas Leiden bak thôn 1874. Snouck jiteurimong gla doktor di Leiden bak
thôn 1880 ngon disertasi 'Het Mekkaansche feest' ("Peyasan raya Mekah"). Lheuëh
nibak nyan Snouck jeuet keu profesor bak sikula peujabat sipil nanggroe di
Leiden bak thôn 1881.

Lam riwayat hudép Snouck, keurija jih nyang that geuingat lé mandum bansa nakeuh
keurija seubagoë peunasihat Van Heutsz, tugaih Snouck lam peukara Acèh nakeuh
cukôp that meuri bak akhé periode phôn prang Acèh, antara thôn 1898-1905,
jumeulah masa prang nakeuh bak thôn 1873-1913. Snouck ngon èleumèe bhah Islam ka
jirancang strategi nyang signifikan that bak meubantu Beulanda bak jipaksa
kuwasa kolonial di nanggroë Acèh. Ngon beunantu bak Snouck Beulanda ka meuhasé
jipeuseuleusoë 40 thôn prang lawan Acèh. Kureubeuën nyawong lam prang nyang
paléng trép nyang jirasa lé Keurajeuën Beulanda keu saboh nanggroë nyan nakeuh
antara 50.000 sampoë 100.000 droe nyang meuninggai ngon na rab si juta droë
nyang ceudra.

Snouck fasèh lam meubahsa Arab, bahsa Meulayu, bahsa Acèh ngon bahsa Jawa.
Keubit meuphôm cit jih keu agama Islam sampoë ngon jipeugah droejih Islam, bak
saboh watee jih dijak meulakèe tamong u Mekkah bak gubernur Keurajeuën Turki
Utsmani di Jeddah, meukeusud Snouck nyan teuma geuparéksa le ulama dari Mekkah
bak thôn 1884, ngon lheuëh nibak nyan deungon izin nibak ulama Mekkah laju jeuet
jitamong u Mekkah bak thôn 1885. Lam peukara nyan Snouck nakeuh sidroe ureuëng
cah rot jitamong sarjana barat u Mekkah, meunan keuh meuhat kri nyang jipeulaku
le Snouck bah jeuet jitamong u tanoh suci nyan ngon jipeugah droe jih ka Islam
ngon jipeuleumah gairah nyang rayeuek lam buet jih ban lagèe Snouck nyan
keubit-keubit Islam.

Lam jimeurunoë bhah Acèh Snouck geubantu lé Habib Abdurrahman Azh-Zhahir, sidroë
waki keurajeuën Acèh nyang ka jibloë lé Beulanda ngon jaminan hudép di Mekkah.
Ngon beunantu nyan keuh èleumèe Snouck keu bhah Acèh keubit get that meucak ban
lagèe Snouck nyan ka habéh meuphôm keu cara bak peutalô bansa Acèh lam prang
nyan. Lheuëh dari Mekkah Snouck jijak u Hindia Beulanda ngon jikeurija bak diwan
manyang kolonial di Batavia.

Bak thôn 1889 Snouck meuhasé jeuet keu profesor Meulayu bak Universitas Leiden
ngon raseumi jeuet keu peunasihat bak peumerèntah Keurajeuën Beulanda lam
bideuëng kolonial. Snouck na jipeugot teunuléh makalah peukara kri bansa ngon
Keurajeuën Acèh nyang bak watèe nyan teungoh meukeubôk prang lawan Beulanda.
La'én bak peukara Acèh Snouck ji tuléh cit peukara neuduëk Islam di Hindia
Beulanda, seureuta bak peukara sipil kolonial ngon nasionalisme.

Antara thôn 1891-1892, Snouck jijak u Acèh, di nanggroë nyang teungoh meuprang
nyan jih jipeugah nan droejih ngon nan Islam "Haji Abdul Ghaffar", jih jipeugot
hubôngan ngon ulama-ulama lam da'irah Acèh. Mandum nyan hana geuthèe lé ureuëng
Acèh, sampoë nibak buët nyan lé Snouck ka jipeugot saboh keunarang ngon kri
èleumèe nyang jeuët keu cara bak jipeumeuklèh antara ulama ngon ulèe balang di
Acèh masa nyan. Buët Snouck nyang la'én nakeuh jipeugot saboh dapeuta ulama
Acèh, dapeuta teh ulama nyang peutheun nanggroë ngon jihad, teh ulama nyang
satoh bansa Acèh lam bideuëng seumeubeuët mantong meuhat hana that geupeurôh lam
seuëh prang Acèh.



https://ace.wikipedia.org/wiki/Rafly

Rafly leubéh geuturi deungon Rafly Kande nakeuh sidroe ureueng meujangeun
lagu-lagu Acèh nyang that hayeue. La'én nibak neu meujangeun Rafly nakeuh sidroe
ureueng peugot lagu-lagu meubahsa Acèh ngon lam bahsa aneuk Jamee nyang that le
ka peuneugot gobnyan.

Rafly lahé di Gampong Subarang, Kecamatan Samadua, Acèh Tunong, tanggai 1 bulen
lapan (Agustus) thôn 1967. Ureueng chik gobnyan nakeuh Tgk. Muhammad Isa sidroë
syèkh liké. Dari ubeut Rafly muda ka geusatoh le ureueng chik neuh beu jeuet keu
ureueng nyang toë ngon reusam seureuta budaya indatu neuh.

Seugolom geuturi keu ureueng meujangeun nyang that kha di Acèh, Rafly nakeuh
sidroë gurèe bak sikula MIN di gampông Ujong Panga, Teunom, Kabupatèn Acèh Jaya
bak thôn 1994, dudoë gobnyan geu minah tugaih u MIN Seutui di Kuta Banda Acèh
bak thôn 2000. Ban ka neuduek di Banda Acèh Rafly laju neusatoh saboh grup musik
nyang geupeunan deungon Kande Group nyang na 9 droë anggèta. Bak Kande Group
nyan neubuet gobnyan nakeuh keu ureueng meujangeun seureuta nyang karang lagu.
bak masa nyan gobnyan teutap cit meujan watèe nyang neu meujangeun sidroë neuh.

Deungon teuka Rafly meuseureuta ngon Kande Group, jangeun masa dilèe di Acèh ka
meubeudoh keulayi. Bagi ureueng Acèh yôh nyan tiep-tiep lagu ngon musik nyang
neuba le Rafly ngon Kande Group nakeuh geu ibarat keu peunulang nibak atra nyang
katrep gadoh dari bumoë Acèh. Musik aseuli Acèh ka kureueng that geu pakoë la
seniman meujangeun, nyang le bak masa nyan nakeueh musik curak Hindia ngon
Melayu nyang that geu galak le ureueng Acèh. Lam tiep peuneugot Rafly mandum
nakeuh musik awai nyang aseuli di Acèh ngon neutamah pasoë nasihat Agama
seureuta reusam budaya Acèh. Bak thôn 2002 Rafly neupeugot saboh album lagu Acèh
nyang that meuceuhu geupeunan album nyan Hasan dan Husen. Beureukat album nyan
keuh nan Rafly that geuturi le ureueng ramèe sampoë di Indonesia ngon luwa
naggroë geuturi nan gobnyan. Sampoë 'an jinoë Rafly mantong hana neupiyôh lom
bak seumangat neu peubeudoh reusam ngon budaya Acèh rot jangeun seureuta musik.
Lam neu peugot album Hasan dan Husen Rafly neudukông le ramèe ahli pantôn ngon
ca'é Acèh lagèe: Ayah Panton, Media Hus, ngon Syeh Lah Bangguna



https://ace.wikipedia.org/wiki/Prang_Uhud

Prang Uhud (lam bahsa Arab:غزوة أحد) nakeuh prang keu-2 lam tarèh Islam. Prang
nyoë teujadi bak uroë keu 7 buleuën Syawwal thôn keu 3 Hijriyah pah ngon uroë 23
buleuën Lhèe thôn 625 M. Prang nyoë seunambông nibak prang di Badar sithôn
seugolom nyan, prang nyoë teujadi antara kawôm Muslimin di Yatsrib geulawan
kawôm Musyrikin Quraisy nyang jibantu lé Bani Kinanah, Bani Tsaqif ngon namiët
meubangsa Habsyi.

Teuntra Muslimin lam prang nyoë meujumeulah 700 droë nyang geupimpin lé
Rasulullah, salang teuntra Musyrikin Makkah na 3.000 droë, jitamong lam kawan
nyan 1.000 droë Quraisy ngon 2.000 Habsyi ngon Kinanah nyang jipimpin lé Harits
bin Abdul Manaat, meutamah lom 100 droë dari Bani Tsaqif. Na jiba cit lé
Musyrikin 3.000 unta ngon 200 guda seureuta 700 boh bajèe beusoë. Tungkat
panglima musyrikin lam prang nyan nakeuh bak jaroë Abu Sufyan bin Harb ngon
jibantu lé Khalid bin Walid dari Bani Kinanah seureuta teuntra meuguda jibantu
lé Sabri bin Abu Jahal.



https://ace.wikipedia.org/wiki/Pidi%C3%AB

Pidië nakeuh salah saboh kabupaten nyang na di Acèh ngön nang nanggroë Sigli.
Kabupatèn Pidië neuduëk ji röt blah timu panté timu Acèh cit paih bak röt uëh
Banda Aceh - Medan. Kabupatèn nyoë neuduëk bak garéh astronomi 04,30o – 04,60o
LU lom 95,75o – 96,20o BT. Ngön luwah nanggroë 4.160,55 Km2, Kabupatèn nyoë
meuceuë ngön Acèh Rayek bak blah barat ngön Pidië Jaya bak blah timu. Jinoë
Kabupatèn Pidië geumat kuwasa lé bupati Tgk. Sarjani Abdullah ngön M. Iriawan,
SE. seulaku waki bupati.

Pidië seugolomjih nakeuh saboh keurajeuen nyang hana rôh lam Keurajeuen Acèh.
Yôh karu ngön Portugal, Keurajeuen nyoe meuuké seubagoe dairah nyang luah ngön
tanoh nyang subur, jeut geumeuduek ureung ngön makmu. ceue keurajeuen nyoe
meupawôt röt blah timu ngön Keurajeuen Samudra Pasè, blah barat ngön Keurajeuen
Acèh Darussalam, blah tunong ngön gunong-gunong, lom ngön seulat Malaka röt blah
Barôh. Akhéjih Keurajeuen Pidië geupeusaho droegeuh ngön Keurajeuen Acèh keu
geujak lawan Peutugéh.



https://ace.wikipedia.org/wiki/Mughal

Keurajeuën Mughal nakeuh saboh keurajeuen nyang bak masa jayajih teuduek di
Afganistan, Balochistan ngon India. Keurajeuen nyoe na bak thon 1526 sampoe thon
1857. Keurajeun Mughal geubina uléh peumimpin Türk, Babur bak thon 1526. Masa
nyan Barbur geupeutalo Ibrahim Lodi Sultan keuneulheuëh nibak Keurajeuën Delhi
lam Prang Panipat I. Narit Mughal nakeuh lidah Ural-Altay nibak narit Türk.
Agama rakyat Mughal nakeuh Islam.

Keurajeuën Mughal nyoe lam beunagi rayek geupeutaklok uleh Sher Shah bak masa
Humayun di miyub kuwasa Akbar. Keurajeuën nyoë meutamah rayek lom sampoe masa
Sultan Aurangzeb. Jahangir, aneuk Akbar, geupeurintah keurajeuën Mughal nyoe
nibak thön 1605-1627. Lam Buleuën Siploh 1627, Shah Jahan, aneuk Jahangir
geupeuwareh tahta ngon keurajeuën nyang luwah ngon kaya di India. Nibak abad
nyan, Mughal nyoe mungken saboh keurajeuen nyang paleng rayek di donya. Sultan
Mughal Shah Jahan, geupeurintah keurajeuën lam thon 1630-1653, bak masa Shah
Jahan nyoekeuh geubina Taj Mahal di Agra, India.

Lheuëh abeh umu Aurangzeb bak thon 1707, keurajeuën nyoë mulai mundo, bah pih
teutap mantong na jimeukuwasa sampoë 150 thon lheuëh nyan. Nibak thon 1739
Mughal jipeutalo le Parisi. Thon 1857 Keurajeuën Mughal meuakhe lheuëh
keurajeuën nyan jipeutaklok le Keurajeuën Britania Raya nibak banuwa Ieropa.



https://ace.wikipedia.org/wiki/Muangthai

Muang Thai atawa Muangthai (Bahsa Thai: ประเทศไทย) nakeuh saboh nanggroë nyang
na di Asia Teunggara. Nang nanggroejih nakeuh Bangkok

Muang Thai geuweuëk lam 75 boh propinsi, nyang geupeusaho lam 5 wilayah. Na cit
duwa banda rayek nyang nakeuh kuwasajih kusuih: Bangkok (Krung Thep Maha Nakhon)
ngon Pattaya. Nibak duwa banda nyan nyang santeuët ngon propinsi nakeuh Bangkok
nyang kayém geukheun seubagoë propinsi keu-76.

Tiëp propinsi geuplah lom u distrik-distrik (amphoe) nyang geuplah lom u
sub-distrik (tambon). Bak 2006 na 877 distrik (อำเภอ, amphoe) ngon 50 distrik di
Bangkok (เขต, khet). Propinsi-propinsi di lingka Bangkok kayém geukheun cit
seubagoë Bangkok Raya (ปริมณฑล, pari monthon). Propinsi-propinsi nyoë nakeuh:
Nonthaburi, Pathum Thani, Samut Prakan, Nakhon Pathom ngon Samut Sakhon. Nang
nanggroë di propinsi nakeuh cit nan propinsi. Miseuë: Nang nanggroë di Propinsi
Chiangmai (changwat Chiang Mai) nakeuh Mueang Chiang Mai atawa Chiangmai. 76
Propinsi di Muangthai nakeuh:



https://ace.wikipedia.org/wiki/Mercusuar_Williems_Torren_III

Mercusuar William's Torren atawa Mercusuar Pulo Breuëh nakeuh saboh peuneudong
meunara bak binèh la'ôt gampông Meulinggé, Pulo Breuëh, Acèh Rayek. Mercusuar
nyoe jipeudong lé peunjajah Beulanda bak thôn 1875. Peuneudong nyang meucurak
Iërupa nyoe jipeudong bak saboh teureubéh ngon bideuëng tanoh da'irah nyang
meutajô u la'ôt.

Meuhat cit na lhèe boh mercusuar ngon nyan di dônya, saboh na di Karibia ngon
saboh teuk ka jeuet keu museum di neugara Beulanda. Peuneudong nyan jipeugot lé
Beulanda yôh masa teungoh meukeubôk that prang Acèh, keu beulanja peuneugot nyan
jibantu lé Raja Luxemburg, Willem Alexander Paul Frederich Lodewijk. Seubab nyan
keuh nan mercusuar nyan jibôh nan William’s Torren. Raja William nyan jithèe
that le bantu koloni Hindia Beulanda bak masa nyan.

Meukeusud jipeugot mercusuar nyan nakeuh keu jipeusiëp peuneudong banda la'ôt
Sabang, ngon na meurcusuar nyan kapai nyang jikeuneuk tamong u Sabang han sisat
lam jimita sasaran kapai. Peuneudong nyan jikeurija yôh masa peugot jih ngon
jikrah ureuëng Acèh nyang geuduëk di Pulo-pulo Acèh masa nyan.

Mercusuar nyan na manyang 85 m, bak peuneugah ureuëng duëk di teumpat nyan lhôk
pondasi jih nakeuh rab santeut ngon manyang peuneudong nyan u ateuëh. Nyan keuh
jeuët watèe geumpa thôn 2004 peuneudong nyan hana reuloh sapeuë pih, nyang na
hancô cit peuneudong la'én ngon dukông mercusuar nyan. Lampu mercusuar nyan
teutap geupeuhu sampoë jinoë, tiëp uroë lampu nyan geupeuhu 'oh ka sinja uroë,
kira-kira poh siteungoh tujôh seupôt.



https://ace.wikipedia.org/wiki/Maroko

Maghribi atawa Maroko (Bahsa Arab: المغرب, Bahsa Prancih: Maroc), ('Al-Mamlakah
al-Maġribiyyah' - 'المملكة المغربية'), nakeuh saboh neugara nyang na di kawasan
Afrika Utara, deungon Rabat jeuet keu nang nanggroë Maroko. Keurajeuen Maghribi
nakeuh neugara bak ujông barat lam kawan neugara Afrika Utara. Ngon neugara nyan
na di binèh pante La'ôt Atlantik ngon La'ôt Mediterania. Ra'yat neugara Maghribi
nakeuh leubèh nibak 32 juta droe nyang geuduek lam wilayah nyang luwah jih na
446,550 km2 (172,410 sq mil), meunyoe Sahara Barat rhôh lam keunira.

Nan Keurajeuen Maghribi atawa Mamlakah Maghribiyah meunyo geuteujeumah meuma'na
keurajeuen di barat. Lam neuparéksa taréh nanggroë Maghribi nyoe le ahli riwayat
taréh, kayém that geu peuguna Al-Maghrib al Aqşá atawa Nyang That Ji'ôh di Barat
keu lakab nan Maghribi. Nan Inggréh keu Maghribi nakeuh Morocco nyang teuka
nibak bahsa Spanyol, Marruecos, geu angké nibak bahsa Latin abad keuneungoh,
Morroch. Morroch nyan nakeuh nan euncit nang nanggroë Al Murabitun ngon Al
Muwahhidun, Murrakush. Lam bahsa Bahsa Parisi ngon Bahsa Urdu, Maghribi geukheun
Murrakush, lagèe nan bak masa Arab jameun. Lam bahasa Tureuki, Maghribi geukheun
Fas nyang teuka nibak nan nanggroë jameuen Idarisah ngon Al Mariniyyun, Fas.

Wilayah Maghribi ka jeuet keu neuduek manosia dari jameun Neolitikum, bak masa
kira-kira 8.000 thôn seugolom Masehi. Bansa nyang jeuet keu ureueng neuduek
aseuli Maghribi nakeuh bansa Amazighs/Barbar, seubagoe bansa nyang utama, lheueh
nibak nyan na bansa Arab, Iberia, Phoenicia,Yahudi Sefardik, ngon bansa Afrika
Sub-Sahara. Nibak abad keu-5, meusigo ngon hancô Keurajeuen Rum, da'irah nyan
geu kuwasa le bansa Vandal, Visigoth, ngon lheuh nyan teuma Yunani-Bizantium.
Peunjajah nyang phôn neuturi di Maghribi nakeuh bansa Carthago thôn 146 SM.

Agama Kristen geu peuturi di Maghribi bak abad keu-2 M, na 4 abad bansa Barbar
neu meu agama ngon Kristen. Bak abad keu-7 M, thôn 670 M, aseuka Bani Umayyah di
Jazirah Arab nyang neupimpén lé Uqbah ibn Nafi neu kuwasa Afrika Utara. Bansa
Arab geu ba keunan adat, reusam ngon agama Islam.

Kuwasa bansa Eropa nyang phôn that teuka u Maghribi nakeuh bak thôn 1415 yôh
Portugéh geujajah Sabtah, dudoe teuma Portugéh talô lam prang raya Qashr al
Kabir thôn 1578. Akhé nibak nyan, ka trep nibak thôn 1912 Maghribi jeuet keu
wilayah protektorat Perancis ngon lam beunagi ubeut wilayah nyang la'en
geukuwasa le Spanyol.

Nasionalisme bansa Maghribi meubeudoh bak thôn 1930 ngon laju meukeumang sampoe
lheueh Prang Dônya II. Bak thôn 1956 Maghribi geucok pulang meurdeka. Si thôn
lheueh meurdeka, thôn 1957 Sultan Maghribi geuangkèe jeuet keu Raja Mohammed V,
geunantoe gobnyan nakeuh aneuk agam neuh Hassan II bak thôn 1961. Bak masa phôn
neuduek keu raja, Raja Hassan II geuhadap ngon harô-hara siyasat lam nanggroe
nyang le that gabuek meugabuek ngon kudeta. Meuceuhu lom Raja Hassan II bak thôn
1978, nibak watèe Spanyol neupulang kuwasa di wilayah Sahara-Spanyol keu dalam
kuwasa Maghribi-Mauritania.

Neuduek neugara Maghribi nakeuh bak saboh garéh pasi nyang panyang di panté
La'ôt Atlantik tamong lam geunaréh nyan dari Selat Gibraltar sampoë La'ôt
Mediterranian. Neugara nyoe meuceue ngon Algeria di timu, La'ôt Mediterranian
ngon Spanyol di utara, La'ôt Atlantik di barat. Ceue blah seulatan di Sahara
Barat, wilayah nyang neukuwasa hana raseumi le Maghribi phôn bak thôn 1975. Ceue
blah tunong nyan hana neu akô lom le PBB ngon dônya internasional.

Beunagi nyang leubèh rayeuek nibak wilayah Maghribi nakeuh dataran manyang meu
gunong-gunong. La'én nibak nyan na gurôn blah tunong. Deungon luwah mandum na
446,550 km2 Maghribi jeuet keu neugara keu 57 luwah di dônya lheueh Uzbekistan.

Nang nanggroë Maghribi nakeuh kota Rabat, salang banda nyang leubeh rayek nakeuh
banda Darul-Baidha' nyang na di pasi La'ôt Mediterania, di kota nyan na saboh
banda utama di neugara Maghribi. Kota rayek nyang la'en nakeuh Agadir,
As-Shawirah, Fas, Murrakusy, Miknas, Al-Muhammadiah, Wajdah, Warzazat, Asfi,
Sala, Thanjah ngon Tithuan.

Maghribi geu bagi jeuet keu 16 wilayah (region), wilayah nyan geu bagi lom jeuet
keu 62 prefektur ngon provinsi.

Maghribi nakeuh nanggroë nyang stabil lam bideueng ekonomi, neuduek ekonomi
Maghribi na bak teumpat limong nyang rayeuek di Banuwa Afrika. Peumerèntah
Maghribi neupeuguna hasé alam deungon that meusaneut, sistem ekonomi di neugara
Maroko nakeuh sistem ekonomi biru tradisional nyang ramah keu lingkungan. Bah
pih Maghribi nyan cit saboh neugara nyang ubeut, Maghribi neusanggôp bak neu
tingkat manfa'at hasé alam.

Hasé alam nyang utama na di Maghribi nakeuh hasé tanoh meuneugoë ngon hasé
la'ôt. Hasé dari bideueng meuneugoë miseue gandôm nyan neu ekspor u neugara
Eropa ngon Timu Teungoh. Lam bideueng meula'ôt, di Maghribi mantong ureueng
meula'ôt ngon peurahô meu teunaga angén. Dilee kon raseuki ureueng meula'ôt di
Maroko cit US$2.000 tiep buleuen, 'oh lheueh neu peujak prinsip biru, ka
meuningkat jeuet keu US$10.000 tiep buleuen.

Neuduek neugara Maghribi nyang na bak meurumpok duwa banuwa ngon duwa la'ôt
peunteng di dônya. Neuduek nyan jeuet keuh le banda-banda la'ôt internasional
nyang na di kota pasi Maghribi lagèe Asfi, Thanjah, al-Muhammadiah ngon
Darul-Baidha' nyang ngon nyan pih that le jeuet neu peusaho devisa bagi Maroko.
Jeuet takheun, banda la'ôt Darul-Baidha' nakeuh banda la'ôt nyang that rayeuek
di wilayah Afrika Utara. Nibak statistik ekonomi Maghribi thôn 1999 mantong,
Maghribi ka na income tiep kapita US$ 1300. Nibak thôn 2008 statistik ekonomi
Maroko ka na US$ 4.600.

Bideueng ekonomi la'én nyang that utama bagi Maghribi nakeuh bideueng
pariwisata. Da'irah wisata nyang that hayeue di Maghribi nakeuh kota Murrakush.
Le bank donya di kota tuha Marakech ka neu puga seubagoë conto dalam bhah
rehabilitasi ngon peulestari pusat kota tuha di da'irah Timu Tengoh ngon Afrika
Utara. Murrakush jinoe ka jeuet keu saboh situs pariwisata fenomenal nyang jeuet
keu peunarék bagi peulancong domestik ngon internasional.

Sebagoë salah saboh neugara keurajeuen ngon ureueng duek nyang leubèh le
meuagama Islam (98,7 %) ngon na bacut Yahudi. Budaya nyang umum di Maghribi
nakeuh budaya Islam lagèe di neugara-neugara Islam nyang la'en diseulingka nyan.

Maghribi geuturi cit keu saboh neugara Islam nyang that toe ngon budaya Eropa,
ngon hana neu peugadoh ubôe budaya Arab dan Islam. Meubibeueh lam bhaih
meupeundapat ngon budaya seumiké that geu lindông le peumerèntah. Acara agama
that seumarak ngon meumacam bagoë ritual tariqat sufi nyang bibeueh that bak
neupubuet le ureueng Maghribi. Keurija agama nyang kayem geukeurija le ureueng
Maghribi nakeuh miseue jih, khanduri ureueng meukawen, khanduri peusunat aneuk
miet ngon acara khanduri meu kirem du’a keu ureueng nyang ka meuninggai.
Khanduri meunyoe bak istilah Maghribi geukheun zardah ( الزردة) / salkah
(السلكة) lam bahsa Darijah (dialek) awak nyan.

Sidroe-droe ureueng Maghribi nyang ban mantong neutinggai wafeuet le ureueng
chik neuh, nyan neupeugot zardah meu padum uroe di rumoh neuh. Bak uroe-uroe
nyang ka meuteuntèe miseue jih uroe 7, uroe 40 'oh lheueh uroe meuninggai sidroe
anggèta keuluwarga, lam acara nyan neubaca Alquran ngon geupiléh bak surat-surat
khusuih.

Meumacam jeuneh na peukayan neungui adat di neugara Maghribi. Neungui nyang
kayem geu ngui le ureueng agam ngon ureueng inong geupeunan jellaba, saboh bajèe
panyang guruek, meu tôp ulèe ngon sapai peunoh. Nibak acara-acara nyang ka
meuteuntèe nyan ureueng agam neuseu'on kupiah mirah nyang geupeunan bernousse,
kayem lom geukheun seubagoe Fez. Ureueng inong geungui kaftan nyang meureunèk.
Mandum ureueng agam ngon inong geu sôk balgha, nakeuh seulop kulit nyang leumiek
hana meu tumèt, seulop nyan kayém geulhap ngon wareuna kunèng.

Maghribi nakeuh saboh neugara nyang that kaya ngon adat meuhikayat nyang
meumacam bagoe. Saboh peyasan nyang that hayeue di Maghribi nakeuh tari jameun
nyang geupeunan Guedra. Nyan nakeuh saboh peyasan nyang neupeugot ngon acara
meu'en musik. Asai phôn nan Guedra nyan nakeuh geucok nibak nan tambo nyang
neupeumeu'en lam irama khusuih. Tuto Guedra nyan meuma'na, "pot" lam bahsa Arab.
Tambo nyan geupeugot nibak kanot bu nyang raya geusalôb ngon kulét kameng di
ateueh kanot nyan. Geupeugot peyasan nyan nakeuh keu geupeumulia jamèe nyang
teuka atawa bak teumpat ureueng meukawen. Di neugara nyan na cit saboh likok
nyang geupeunan Ahouache. Nyan nakueh tarian aneuk dara nyang geu dong meubanja
lam saboh lingkaran, peukakaih musik nyang peuguna lam tarian nyan na keuh tambo
atawa reubana.

Le that peuneudong meuseujarah di neugara Maghribi, lagèe Meuseujid Hassan II
ngon meunara di Rabat salah saboh tapak seujarah nyang that peunteng di
Maghribi. Na lom Meuseujid Tin Mal, meuseujid nyoe nakeuh saboh teumpat wisata
nyang that meuceuhu bak keunira 57 batèe (36 mil) blah rot tunong dari
Marrakesh. Lheueh nyan na Meuseujid Raya Kutubiyah di Murrakush, nyang nakeuh
meuseujid nyan saboh peuneugot arsitektur nyang that hayeue, salah saboh geudông
nyang paléng lagak Maghribi. Bu Inania nakeuh meuseujid ngon saboh madrasah
deungon leuen nyang that luwah. Peuneudong nyoe nakeuh geupeugot le Sultan Abu
Inan masa thôn 1351 sampoe 1356. Rab peunoh mandum bideueng bintéh meu hias
pintô ngon tingkap nyang geupeugot nibak kayee leungkông ngon meu uké.



https://ace.wikipedia.org/wiki/Maladewa

Republik Maladewa nakeuh saboh neugara pulo-pulo nyang na nibak kawan atol
(saboh pulo kareuëng nyang geukeuliléng saboh laguna) di La'ôt Hindia. Neuduëk
Maladewa blah rot tunong-barat daya India, keunira 700 km blah rot barat daya
Srilanka. Neugara nyoe na 26 atol nyang geubagi jeuet keu 20 atol administratif
ngon sabëoh banda.

Neugara nyoe nakeuh neugara ngon populasi ngon luwah paléng ubeut di kawasan
Asia. Manyang meurata muka tanoh di Maladewa nakeuh 1.5 metè di ateueh muka ië
la'ôt, meunan keuh jeuet neugara nyoe seubagoë neugara nyang paléng meuyub di
dônya. Puncak paléng manyang di Maladewa cit 2.3 metè di ateueh muka ië la'ôt,
meunan keuh neugara nyoe geuturi keu neugara ngon puncak paléng meuyub di dônya.

Ekonomi neugara Maladewa meugantung bak duwa boh bideuëng utama, pariwisata ngon
eungkôt. Neugara nyoe that geuthèe ngon le panté nyang that lagak ngon ceudah
ngon alam meuyub la'ôt nyang that hayeuë. Na ± 700.000 ureuëng meulancong teuka
keunan bak tiep thôn. Ngon bideuëng meudrop ngon neuolah eungkôt mantong ka
jeuet Maladewa keu salah saboh neugara nyang neu ekspor eungkôt u padum-padum
boh neugara Asia ngon Iërupa.

Tarèh awai neugara nyoe hana soe teupuë kiban nyang pasti. Bak saboh peuneugah
geupeugah, sidroë pangran Sinhalese (Indo-Aryan) nyang nan gobnyan KoiMale
meusareuëng ngon binoë gobnyan, sidroë putroë dari Raja Srilanka, di Maladewa
ngon geuduëk laju disinan jeuet keu sôleutan phôn nanggroë nyan. Lam padum-padum
abad lheueh nyan pulo-pulo geukunjông lé ureuëng meula'ôt dari Arab ngon India.
Bak keu-16, bansa Portugéh teuka keunan geujajag pulo-pulo nyan na trép 15 thôn
(1558-73) dudoë teuma geucok pulang lé Muhammad Thakurufar Al-Azam.

Thôn 1887 sampoë meurdéka Maladewa bak 26 uroë buleuën 6 thôn 1965, neugara
jeuet keu beunagi dari wali nanggroë Inggréh. Dari thôn 1153 sampoë 1968,
neugara nyoe nakeuh saboh keurajeuën Islam nyang bibeuëh. Lheuëh neupulang lé
Inggréh neugara keurajeuën nyan cit geupeutheun lam lhèe thôn lheuë nyan
geugantoë jeuet keu republik.

Na padum-padum boh keujadian musibah di pulo-pulo nyan diantarajih geulumbang
raya nyang ngop meupadum boh pulo bak buleuën 4 thôn 1987. Bak akhé buleuën 12
thôn 2004, tsunami La'ôt Hindia trôh cit keunan padum-padum boh pulo ngon ka
meujampu mata ië tabeuë, hancô dum rumoh, tanoh ngon keueneubah ië tanoh.

Ureuëng duëk Maladewa geukheun ureuëng Divehi. Awak nyan geupeunan neugara nyan
ngon Divehi rājje nyang meuma'na Keurajeuën Pulo. Lam èleumèe seunurat bansa
(etnografi), ureuëng Divehi geuweuëk lam lhèe boh keulompok, nyang utama bakeuh
ureuëng duëk di IhavandippuỊu (Haa Alif) sampoë Haddummati (Laamu), keulompok
tunongn Maladewa nyang geuduëk lam lhèe tiga atol palèng tunong di ekuator, ngon
ureuëng duëk Minicoy nyang geuduëk bak pulo sipanyang 10 km dimeuyub ceuë
administrasi India. Dari sukèe aneuk bansa, ureuëng duëk di Maladewa geubagi 4,
nakeuh Sinhalese, Bangsa Dravida, Bansa Arab, ngon Bansa Afrika meukulét itam.
Cit na duwa bansa nyang paléng dit di neugara nyan nakeuh Bansa Indian.

La'én nibak bideuëng pariwisata nyang jeuet keu pangkai utama ekonomi Maladewa,
buët ekspor eungkôt pa'ak nakeuh jeuet cit salah saboh wasé utama neugara nyan.
Dum 90% dari total hasé eungkôt nyang geuekspor lé Maladewa nakeuh eungkôt pa'ak
basah, pa'ak thô, pa'ak leupië, pa'ak masén ngon pa'ak kaléng.

Lam bideuëng meuneugoë, tanoh Maladewa hana that basoë jeuet kau hasé meuneugoë
dineugara nyan that kureuëng, cit na bak u, pisang, keuladi, ngon bawang nyang
jeuet timoh di sinan. Peujeuet keuh that le macam dabeuëh peunajôh neuimpor dari
luwa nanggroë.

Industri di neugara nyoe nakeuh peugot kapai, buët jaroë, peugot eungkôt kaléng,
produksi pipa PVC, sabôn, meubel, ngon produk peunajôh. Neugara nyang neu
meuhubông ngon Maladewa lam bideuëng ekonomi nakeuh Jeupang, Srilanka, Thailand,
ngon Amerika Serikat.

Maladewa na 7 provinsi nyang maséng-maséng na nibak divisi administrasi, (nang
nanggroë Malé nakeuh divisi nyang peumerèntah meudông keudroë):



https://ace.wikipedia.org/wiki/Langsa

Kota Langsa nakeuh salah saboh banda nyang na di Acèh. Seugolom geupeujeut keu
banda, Langsa nakeuh saboh dairah lam kabupatèn Acèh Timu nyang nang naggroë ji
Langsa. Langsa nakeuh saboh banda Administratif nyang geupeugöt meunurôt PP
Numbôi 64 Thôn 1991 uroë 22 buleun siplôh 1991.

Leuhnyan, meuikôt ngön seumakèn jibeudöh Provinsi Acèh göt nyan lam Budaya,
Politék ngön Ekonomi, Propinsi nyoë hanjeut han keubeuna neuplah naggroë nibak
nang ji, Khusuih ji nibak sagoe Pemerèntahan, bak thôn 2001 geupeugöt keuh Kuta
Langsa, nakeuh beunagi nibak Kabupatèn Acèh Timu meunurôt Undang-Undang Numbôi 3
Thôn 2001 bak uroë 21 buleun Nam 2001 ngön sah geupeubuët di Jakarta bak uroë 17
buleun Siplôh 2001 lé Menteri dalam Negeri ateuh nan Presidèn Republik
Indonesia. Nyang mat kuasa phôn disinoe nakeuh H. Azhari Aziz, SH, MM nyang
geupeusah lé Gubernur Acèh bak uroe 2 buleun Siblah 2001 di Banda Aceh. ngön
seubagoë Walikota Definitif Hasé Pilkadasung 2006 nakeuh Drs. Zulkifli Zainon,
MM nyang geupeusah lé Gubernur Acèh bak uroe 14 buleun Lhèë 2007 di Langsa.

Watèë awai phôn jeut Kuta Langsa na 3 boh keucamatan nakeuh keucamatan Langsa
Barat, keucamatan Langsa Kota ngön keucamatan Langsa Timu ngön meubileuëng
gampông 45 boh ngön 6 keulurahan. leuhnyan geupeukeumang lom jeut keu 5 boh
keucamatan ateuh peuteunyok Qanun Kota Langsa Numbôi 5 Thôn 2007 tentang
Pembentukan Keucamatan Langsa Lama ngön Langsa Barô.



https://ace.wikipedia.org/wiki/Keurajeu%C3%ABn_Samudra_Pas%C3%A8

Keurajeuën Samudra Pasèe nakeuh saboh keurajeuën Islam meudeèlat di psai barôh
Pulo Ruja nyang teudong bak thôn 1267 - 1521 M. Keurajeuën nyoe geupuga lé
Sultan Malikusshaleh. Nan keurajeuën nyoe na geucatat lam kitab Rihlah ilal
Masyriq nyang geutuléh lé Abdullah Ibnu Bathutah sidroe musafir dari neugara
Maghribi.

Ibnu Bathutah teuka keunan u Samudra Pasè bak thôn 1345, bak riwayat geupeugah
gobnyan geumeudom di sinan na leubèh kureuëng 15 uroë. Lé Ibnu neugamba nanggroë
Pasè nyan keu saboh nanggroë banda nyang that ceudaih. Lam neupiyôh nyan Ibnu
Bathutah geusambôt lé Panglima Daulasah, Qadhi Syarif Amir Sayyir Al-Syirazi,
Tajuddin Al-Asbahani , ngon padum-padum droë ulama Fiqh nyang geupeurèntah lé
Sultan Mahmud Malik Zahir (1326-1345). Bak keunalon Ibnu Bathutah, Sultan Mahmud
nakeuh raja nyang neumeuikôt Madzhab Syafi’i nyang salèh ngon that jeumot neuh
bak neupeugot mudzakarah agama Islam.

Keurajeuën nyoe ka hayeuë lam bideuëng meuniaga, keu mata péng nyang neungui lam
bhaih meuniaga nakeuh mata péng meuh nyang geupeunan Deureuham.

Bak beunileuëng thôn 1405 M teuka u Samudra Pasè armada la'ôt Tiongkok nyang
geuba lé Lakseumana Chèng Hô. Lam neupiyôh armada nyan di Samudra Pasè,
neukeubah saboh hadiah nibak Kaisar China nyang nakeuh hadiah nyan saboh luncéng
raya, geupeunan luncéng nyan ngon Cakra Dônya. Teutap luncéng nyan di Samudra
Pasè sampoë dudoë nanggroë nyan geupeusaboh ngon Keurajeuën Acèh Darussalam bak
thôn 1524 M



https://ace.wikipedia.org/wiki/Keurajeu%C3%ABn_Ac%C3%A8h_Darussalam

Keurajeuën Acèh Darussalam (lam haraih jawoë: كاورجاون اچيه دارالسلام) nakeuh
saboh keurajeuen Islam rayek bak masajih nyang na di Aceh, Asia Teunggara.
Keurajeuen nyoe bak masa neumat le Sultan Iskandar Muda nakeuh salah saboh nibak
5 boh keurajeuen rayek lam donya Islam. Di wilayah pulo-pulo nusantara bak abad
17-18 keurajeuën nyoe nakeuh neumat kuwasa ngon meudèelat seureuta bibeuëh nibak
kolonialisme bansa kulét putéh.

Bak puncak jaya keurajeuën nyan nakeuh jeuet keu musôh rayeuek bansa Portugéh
nyang meukeurija saban ngon Keurajeuën Johor di Seumeunanjông Meulayu.
Keurajeuën Acèh bak masajih neukuwasa punoh ateuëh Seulat Malaka ngon neuatô
cara meuniaga lada ngon timah. La'én nibak bideuëng militè nyang cukôp hayeuë
bak masa nyan, di Banda Acèh nakeuh jeuet keu pusat meurunoë agama Islam ngon
pusat niaga dônya Islam

Hana ceunatat nyang meuhat keu pajan phôn taréh awai ureuëng Acèh, na saboh
peuneugah nyang geukheun nanggroë nyoe geupuëga lé bansa Cham, bahsa Acèh nakeuh
saboh nibak 10 bahsa lam kawan bahsa Acèh-Chamic.

Raja-raja Acèh geutamong Islam bak teungoh abad keu 15. Keurajeuën Acèh
Darussalam geupuga lé sultan Ali Mughayat Syah, nyang geupeuluwah kuwasa gobnyan
ateuëh wilayah ujông barôh Pulo Ruja bak thôn 1520. Bak masa gobnyan geupeutalô
padum-padum boh keurajeuën lam neugara Keurajeuën Acèh Darussalam lagèe
Keurajeuën Deli, Pidië ngon Samudra Pasè ngon lheuh nyan geukuwasa lom
keurajeuën Aru. Aneuk gobnyan Alauddin al-Kahar thôn 1571 geupeuluwah lom
wilayah sampoe jeu'ôh u tunong pulo Ruja, menan pih gobnyan kureuëng meu hasé
bak neucuba kuwasa tanoh di seubrang seulat Malaka. Na meupadum go Keurajeuën
Acèh geucuba kuwasa ateuëh Johor ngon Malaka, ngon aseuka teuntra nyang that
rayeuek seureuta beunantu seunjata nibak Keurajeuën Utsmani.



https://ace.wikipedia.org/wiki/Kabupat%C3%A8n_Pidi%C3%AB

Pidië nakeuh salah saboh kabupaten nyang na di Acèh ngön nang nanggroë Sigli.
Kabupatèn Pidië neuduëk ji röt blah timu panté timu Acèh cit paih bak röt uëh
Banda Aceh - Medan. Kabupatèn nyoë neuduëk bak garéh astronomi 04,30o – 04,60o
LU lom 95,75o – 96,20o BT. Ngön luwah nanggroë 4.160,55 Km2, Kabupatèn nyoë
meuceuë ngön Acèh Rayek bak blah barat ngön Pidië Jaya bak blah timu. Jinoë
Kabupatèn Pidië geumat kuwasa lé bupati Tgk. Sarjani Abdullah ngön M. Iriawan,
SE. seulaku waki bupati.

Pidië seugolomjih nakeuh saboh keurajeuen nyang hana rôh lam Keurajeuen Acèh.
Yôh karu ngön Portugal, Keurajeuen nyoe meuuké seubagoe dairah nyang luah ngön
tanoh nyang subur, jeut geumeuduek ureung ngön makmu. ceue keurajeuen nyoe
meupawôt röt blah timu ngön Keurajeuen Samudra Pasè, blah barat ngön Keurajeuen
Acèh Darussalam, blah tunong ngön gunong-gunong, lom ngön seulat Malaka röt blah
Barôh. Akhéjih Keurajeuen Pidië geupeusaho droegeuh ngön Keurajeuen Acèh keu
geujak lawan Peutugéh.



https://ace.wikipedia.org/wiki/Kabupat%C3%A8n_Ac%C3%A8h_Teunggara

Acèh Teunggara nakeuh salah saboh kabupatèn nyang na di Acèh. Ngön nang nanggroë
Kutacané nyang na bak binèh pegunungan bukét barésan. Kabupatèn Acèh Teunggara
le that jiwaréh baih alam, lagèë Taman Nasional Gunong Lauser, Taman Wisata Lawe
Gurah, Lawe Alas, Kruëng Alas ngön laén-laén lom.

Saboh hikayat geupeugah nakeuh Tanoh Alas jameuën nyan chit tasé' (danau) nyang
that rayek, nyang na bak masa Kwartnaire. Jeut takalon le that nan gampông atawa
dairah nyang mantöng geungui narit pulo, ujông, lom tanjông. Lagèë Pulo Piku,
Pulonas, Pulo Kemiri, Pulo Gadung, Pulo Latong, Tanjông, Kuta Ujông, ngön Ujông
Barat. Laén nibaknyan, le chit meteumeung jeurat nyang neuduëk ateuh gunong,
lagèë jeurat Raja Dewa di ateuh Gunong Lawe Sikap, jeurat Panglima Seridane di
ateuh Gunong Batu bergoh, ngön jeurat Panglima Panyang di ateuh Gunong Panyang.
Nan Alas jiteupeu meuasai nibak narit alas nyang meuhareutoë tika atawa lapang
nyang that luwah.

Kabupatèn Acèh Teunggara nakeuh beunagi nibak Provinsi Acèh ngön luwah wilayah
4.165,63 km2, kabupatèn nyoë na 16 keucamatan, 51 mukim ngön 386 gampông.



https://ace.wikipedia.org/wiki/Kabupat%C3%A8n_Ac%C3%A8h_Teumi%C3%ABng

Acèh Teumiëng nakeuh saboh kabupatèn nyang na di Acèh. Ureuëng nyang tinggai di
Acèh Teumiëng nakeuh sukèë Teumiëng nyang bahsajih meupawôt ngön bahsa Meulayu.
Bah pih meunan, na saboh keucamatan nyang ureuëng duëk meubahsa Aceh nakeuh
keucamatan Manyak Payed.

Nibak nyan, na lom sukèë la'én nyang geumigrasi u Teumiëng nibak luwa wilayah
Acèh lagèë sukèë Jawa. Saweb nyankeuh bak teungöh wilayah Aceh Teumiëng ladôm
masyarakatjih geupeugah haba ngön bahsa Indonesia ngön lugat lagèë awak Midan.

Aceh Teumiëng meuceuë ngön kabupaten Aceh Timu di barat, propinsi Sumatera Utara
di timu, seulat Meulaka di barôh, ngon kabupaten Gayo Luwes di tunong.

Ceuë neuduek nanggroë röt barôh ngön Acèh Timu, Kuta Langsa, ngön seulat Malaka,
blah timu ngön provinsi Sumatra Barôh, blah teunong ngön gayo Lues, lom blah
barat ngön Acèh Timu ngön Acèh Teunggara.

Di Kabupaten Acèh Teumiëng na 12 boh keucamatan. Ban dum gampông di Acèh
Teumiëng meubileuëng 213 gampông ngön mukim na 25 boh.



https://ace.wikipedia.org/wiki/Haraih_Jawo%C3%AB

Haraih Jawoë (Bahsa Arab: جاوي Jawi) (atawa Yawi di da'irah Pattani, Gundhil di
da'irah Jawa nacit nyang kheun Pegon, Jawoe di da'irah Acèh) nakeuh haraih Arab
nyang geu-ubah keu geutuléh Meulayu, Acèh, Minangkabau, Banjar ngon Tausug
seureuta padum-padum boh bahsa la'én di Asia Teunggara. Kayém jih neunguy haraih
nyan keu teunuléh ngon seunurat bhaih agama.

Haraih Jawoë geunguy keu salah saboh haraih raseumi lam Keurajeuën Brunei
Darussalam, geunguy cit keu saboh peuniléh haraih standar lam bahsa Meulayu. Bak
neunguy nyang leubèh jroh seunurat lam bahsa Meulayu nakeuh nyang geunguy lam
geunantoë haraih Latèn nyang geukheun haraih Rumi. Lam teumadôn Meulayu neunguy
haraih nyoë leubèh meusaneut geunguy keu agama ngon reusam. Meuhat nyang neunguy
haraih nyoë keu neubuët siuroë-uroë that geupakoë cit lam da'irah ureuëng
Meulayu Pattani Thailand Seulatan ngon Kelantan di Malaysia seureuta lé
padum-padum boh kawan ureung Islam nyang geuduëk di Filipina Seulatan.

Narit Jawoë nakeuh narit bahsa Acèh nyang teuka nibak narit "Jawi" (جاوي), nyoë
meuhat geumeukeusud ke saboh narit sifeuët ngon nan benda Jawah lam bahsa Arab
(جاوة). Banduwa istilah nyan bak peuneugah nakeuh teuka nibak istilah
"Javadwipa", nan jameun keu Jawa (Java). "Jawah" ngon "Jawi" mungkén ka geunguy
lé ureuëng Arab keu narit nyang geupeusaban bak neukheun keu wilayah La'ôt
Teunggara Asia ngon mandum ureuëng nyang meuduëk disinan, peukara nyang meusaban
lagèe jeunèh nan nyang geupham lé ureuëng Iërupa keu geupeunan istilah Pulo-pulo
Meulayu ngon Ras Meulayu ngon Jaza'ir al-Jawi (Pulo-pulo Jawa) ngon Bansa Jawa.

Lahé haraih nyoë nakeuh that meukeumat langsông ngon teuka agama Islam u
Pulo-pulo Meulayu, haraih nyoë geu-angkèe nibak haraih Arab keu geutuléh narit
ngon tutô Meulayu. Ngon seubab nyan keuh jeuët keu le that ubah, teunamah ngon
kri geunantoë padum-padum boh haraih keu jeuët teurimong su nyang hana lam bahsa
Arab (lagèe tutô /o/, /p/, atau /ŋ/).

Seugohlom masa jitamong Islam (Islamisasi), watèe peungarôh Hindu-Budha mantong
kong di wilayah Asia Teunggara, haraih Pallawa that utama geunguy lam teunuléh
Meulayu. Bak keuneubah arkeologi paléng tuha nyang meutuléh haraih Arab nakeuh
saboh batèe jirat Syèh Rukunuddin meu-tarèh 48 H (672 M) di Barus, Sumatra,
saboh batèe jirat nyang la'én na meutarèh 290 H (910 M) bak jirat Syèh Abdul
Qadir bin Husin Syah Alam nyang na di Alor Setar, Kedah, saboh batèe jirat nyang
geuteumèe di Pekan, Pahang meutarèh 419 H (1026 M), saboh batèe jirat nyang
geuteumèe di Phan Rang, Viètnam meutarèh 431 H (1039 M), bateè jirat meutarèh
440 H (1048 M) geuteumèe di Bandar Seri Begawan , Brunei, ngon batèe jirat
Fatimah Binti Maimun Bin Hibat Allah nyang geuteumèe di Gresik, Jawa Timu]]
meutarèh 475 H (1082 M).

Bak masa phôn-phôn meukeumang agama Islam, teunuléh Arab geupeurunoë keu
ureuëng-ureuëng nyang ban meu-agama Islam lam buët agama ngon ibadat matong,
lagè keu jeuët geubeuët Al-Quran ngon Shalat. Seubab nyan keuh hana that ssôah
keuh haraih Arab jeuët keu geuteurimong lé ureuëng Meulayu meusaban ngon
meu-Islam ureuëng nyan. Hana trép meunan laju ka jeuët geupeugot saboh kri la'én
keu peupaih haraih Arab keu teunuléh narit Meulayu. Lé tutô meulayu nyang
hanjeuët geutulh langsông ngon haraih Arab kajeuët keu geutuléh ngon haraih
Jawoë, ngon jeuët geumeuphôm ngon geubeuët keu seunurat raseumi nanggroë atawa
teunuléh agama. Meusaban cit lagèe kri geuteurimong haraih Arab di Turki, Parsi
ngon India nyang ka na leubèh awai lom, ngon nyan keuh dudoè lam tarèh Meulayu
Raya haraih Jawoë ka jeuët keu saboh kri teunuléh Islam lam teumadôn Meulayu.

Tanda paléng awai teunuléh Jawoë nyoë na di Malaysia ngon na Seunurat Terengganu
nyang meutaréh 702 Hijriah atawa abad keu-14 Masehi (Taréh nyoë meubacut
kureuëng paih cit meuseubab beunileuëng thôn disinan geutuléh kon ngon angka).
Salang neunguy haraih Jawoë bak keurajeuën-keurajeuën Meulayu nakeuh bak phôn
watèe Pasè, sampoë Keurajeuën Johor, Keurajeuën Acèh seureuta akhé that
Keurajeuën Pattani bak abad keu-17. Bak abad keu 19 haraih Romawi phôn ka
geunguy disinan. Haraih Jawoë teutap cit na geunguy nibak masa ka jitamong
kolonial Iërupa.

Nyan keuh meuhat that peunténg haraih jawoë lam budaya ureuëng Meulayu. Haraih
nyan ka geunguy seubagoë nyang meu-antara lam mandum ôseuha, reusam ngon niaga.
Lagèe miseuëjih, haraih nyoë geunguy keu seunurat meusipakat nyang
peuntèng-peuntèng antara raja-raja Meulayu ngon Portugéh, Beulanda ngon Inggréh.
La'én nibak nyan seunurat peunyata meurdèka neugara Malaysia thôn 1957 meuladôm
geutuléh lam haraih jawoë.

Sampoë jinoë haraih nyoë mantong geunguy lam bhaih agama ngo reusam di Acèh. Lam
nanggroë Meulayu Malaysia geunguy di Terengganu, Kelantan, Kedah, Perlis, ngon
Johor. Ureuëng-ureuëng Meulayu di Pattani mantong cit geunguy haraih jawoë sampo
ë'an jinoë.

Haraih nyang meuwareuna keulabèe nakeuh kri geunantoë nyang cit na lam haraih
Jawoë Meulayu hana lam haraih Arab aseuli.



https://ace.wikipedia.org/wiki/Banda_Melaka

Banda Melaka (bahsa Meulayu: Bandar Melaka) nakeuh nang nanggroë Neugara Beunagi
Malaysia, Melaka di Malaysia. Banda nyoë jinoë ka geupeusah jeuët keu saboh
Tapak Pusaka Dônya lé UNESCO.

Neuduk banda nyan na bak kuala kruëng Melaka nyang ilé u Seulat Malaka. Timang
neuduëk jih nakeuh bak binèh panté ngon na disina runtôhan kuta Portugéh. Jinoë
banda nyan ka meukeumang ngon luwah jih ke leubèh jeu'ôh u tunong banda jameun
meuseubab ngon na teunambak la'ôt, jeuët ta saweuë keunan bak ujông panté Seulat
Malaka ngon keundran meusén dari banda utama Melaka. Ji'ôh da'irah barô nyan
nakeuh 40 km.

Banda nyoë dilèe nakeuh nang nanggroë Keurajeuën Malaka ngon pusat teumadôn
Meulayu bak abad keu-15 ngon 16. Bansa Portugéh jipeutalô Melaka bak thôn 1511.
Antara thôn 1641-1795, Melaka jukuwasa lé Beulanda. Lheuëh nyan teuma jikuwasa
lé Britania Raya bak thôn 1820 sampoë meurdèka Malaysia bak thôn 1957. Lé
Britania Raya jituka Bencoolen keu Beulanda ngon keu geunantoë dari Beulanda
jijôk Melaka keu Inggréh.



https://ace.wikipedia.org/wiki/Banda_Aceh

Banda Aceh nakeuh nang nanggroe Acèh, saboh propinsi di Indonesia, nyang teuduek
bak ujông pulo Sumatra. Luah tanöh banda nyoe nakeuh 64 km2 dan meunurôt hasé
itongan sensus, na 219.070 ureueng geumukim di banda nyoe.

Bak masa jameun, banda nyoe geubôh nan Kutaraja, dan jeuët keu saboh nang
propinsi Acèh bak thôn 1956. Makna Kuta Raja nakeuh Kuta Raja, nyang meunyo
takalön tarèh meuba keudéh bak calitra Sultan Acèh nibak indatu Champa. Lheuëh
nyan, nan Kuta Raja meugantoe keu Bandar Aceh Darussalam atawa geukheun ngön
Bandar Aceh, nyang bagian phôn narit nyan nèjih nibak bahsa Parisi, "bandar"
(بندر).

Bak masa jinoe, banda nyoe ka meuceuhu deungön nan Banda Aceh nyang geuböh "r"
bak narit "bandar". Banda nyoe geukaét cit seubagoe nanggroe nyang jeuët keu
adoe nanggroe Mekkah nyang kayém geubôh nan deungön "Seuramoe Mekkah". Nan nyoe
geubôh kareuna bak masa jameun, ureung nyang jak u haji geupiyôh di Banda Aceh
sigohlom geujak u Mekkah. Seula'én nibak nyan, jameun na sidroe raja, nan
gobnyan nakeuh Samudra Pasai, nyang phôn tamöng lam agama Éseulam sigohlom agama
nyoe geumè ban sigom nanggroe Indonesia.

Bak tanggai 26 buleun dua blah thôn 2004, Banda Acèh geubie saboh musibah, yaitu
musibah tsunami. Sigohlom ie la'ôt ji'ék, na geumpa bumoe nyang cukôp raya.
Geumpa bumoe nyang raya jih 9,2 SR nyan, jeut keu seubab ji'ék ie la'ôt, atawa
tsunami u banda. Deungön seubab nyan, kira-kira na 167.000 ureueng meuninggai
lam musibah nyan. Musibah nyan keujadian bak poh 7.58 beungöh uroe aleuhad.
Ji'ôh pusat geumpa nyan nakeuh 155 mil dari panté Banda Acèh.

Banda Aceh nyoe teuduek di da'irah tropis atawa da'irah nyang cuaca-jih
sabé-sabé su'um. Su'um di kuta nyoe nakeuh kira-kira 27°C tiep-tiep uroejih.
Lagèe da'irah la'én di Indonesia, Banda Acèh cit na musém thôe ngön musém ujeun.
Biasajih, bak buleun nam sampo buleun lapan, kuta nyoe trôh bak watèe thôe
that-that. Meunyoe takheun, bak buleun-buleun nyan su'um jih trôh bak numbôi
paléng manyang.



https://ace.wikipedia.org/wiki/Ac%C3%A8h_Teunggara

Acèh Teunggara nakeuh salah saboh kabupatèn nyang na di Acèh. Ngön nang nanggroë
Kutacané nyang na bak binèh pegunungan bukét barésan. Kabupatèn Acèh Teunggara
le that jiwaréh baih alam, lagèë Taman Nasional Gunong Lauser, Taman Wisata Lawe
Gurah, Lawe Alas, Kruëng Alas ngön laén-laén lom.

Saboh hikayat geupeugah nakeuh Tanoh Alas jameuën nyan chit tasé' (danau) nyang
that rayek, nyang na bak masa Kwartnaire. Jeut takalon le that nan gampông atawa
dairah nyang mantöng geungui narit pulo, ujông, lom tanjông. Lagèë Pulo Piku,
Pulonas, Pulo Kemiri, Pulo Gadung, Pulo Latong, Tanjông, Kuta Ujông, ngön Ujông
Barat. Laén nibaknyan, le chit meteumeung jeurat nyang neuduëk ateuh gunong,
lagèë jeurat Raja Dewa di ateuh Gunong Lawe Sikap, jeurat Panglima Seridane di
ateuh Gunong Batu bergoh, ngön jeurat Panglima Panyang di ateuh Gunong Panyang.
Nan Alas jiteupeu meuasai nibak narit alas nyang meuhareutoë tika atawa lapang
nyang that luwah.

Kabupatèn Acèh Teunggara nakeuh beunagi nibak Provinsi Acèh ngön luwah wilayah
4.165,63 km2, kabupatèn nyoë na 16 keucamatan, 51 mukim ngön 386 gampông.



https://ace.wikipedia.org/wiki/Wisata_meu-amb%C3%B4ng

Wisata meu-ambông (bahsa Inggréh: backpacking) nakeuh saboh peuneujak bak
teumpat la'én ngon hana geuba dabeuëh nyang geuhon lagèe koper atawa tah teujik.
Meuhat nyang cit na geuba lé sidroë-droë ureuëng jak wisata meu-ambông nakeuh
ambông bajèe nyang geulhôk dilikôt, bajèe ubé-bé nyang sép mantong, ngon dabeuëh
la'én nyang geukira peureulèe bak geujak nyan. Ureuëng nyang geujak wisata
meu-ambông nyan biasa jih aneuk muda, nyang ho mantong geujak hana geudom bak
hotel meuhat keu teumpat peuniyôh 'oh malam jeuët keu beurangkapat mantong, hana
meucéh that. Kayém takalon ureuëng nyan cit geu-éh 'oh malam lam moto bak geujak
nibak saboh da'irah u da'irah nyang la'én.

Buët wisata nyan jinoë that ramèe geugalak lé aneuk-aneuk muda nyang meuheut
keuneuk jak kalon teumpat-teumpat barô nyang hantom geujak di dônya nyoë.
Biasajih ureuëng nyang geujak wisata meu-ambông nyan geujak meu duwa atawa lhèe
droë, jareuëng ta-eu nyang geujak leubèh lhèe, nyang kayém cit duwa sagai.
Istilah meuwisata nyan jinoe ka geurasi ngon saboh nan nyang ka meuteuntèe
Backpack nyang geucok nibak bahsa Inggréh nyang ma'na jih tah lhat bak ruëng
(ambông).

Areuti nibak Wisata meu-ambông ka meu-ubah brat that nibak buët wisata kajeuët
keu saboh reusam nyang geunguy saban bagi ureuëng nyang backpacker bak mandum
da'irah ngon wilayah. Saboh teunuléh raseumi thôn 2007 ka geupeeleumah saboh
ma'na nyang meuhat keu bhaih nyan seubagoë buët nyang geupeulaku lé manusia dari
meumacam reusam nyang geuhubông seunaban ngon daléh ngon ma'na nyang meuhat
jiduëk bak buët nyan. Sampoë ka geupeureulèe saboh paeunakat nyang saban nibak
geupuga saboh teunubôh meusaban bideuëng buët nyan, nyang teunubôh nyan jeuët
keu peukakaih keu teumpat meuputuri droë soë mantong nyang na heut saban. Reusam
wisata meu-ambông nyan jinoë kajeuët keu saboh bideuëng ekonomi wisata nyang
that peunténg. 'An phôn murah 'eungkoh maseukapè teureubang, siwa hotel nyang
murah meunan cit beunayeuë la'én nyang ka leubéh murah nibak sugolom thôn 2000.

Lam peuneugah nyang umum bhaih nyan nakeuh meu tarèh ngon riwayat nyang
geupeuphôn lé manusia dari jameun kon. Salang meu-ambông lam ma'na manusia
modern nakeuh lagèe konsep ureuëng Hippie thôn 1960-1970. Jameun kon na cit
manusia nyang neujeunajah saboh wilayah u wilayah nyang la'én. Ngon niët
geukeuneuk kalon reusam meubida nibak le-le bansa di dônya, sampoe bak masa
jameun nyan na geuthèe nan ureuëng-ureuëng meujeunajah nyang hayeuë, lagèe
peujeunajah Islam Ibnu Bathutah. Nibak bansa Eropa na Marcopolo, meusambông
tarèh bak abad keu-17 na geuthèe cit nan Giovanni Francesco Gemelli Careri
sidroë ureuëng Itali nyang geukeuliléng dônya ngon meu-ambông.

Ureuëng meu-ambông jameun modern leubèh geu peusadeuë bak peukateuën awak hippie
nyang jijak dari saboh da'irah u da'irah nyang la'én bak thôn 1960-1970 di
Amèrika ngon Eropa. Saboh rot nyang jeuët keu ra'uëh nyang meuseujarah bagi
ureuëng meu-ambông nakeuh Ra'uëh Sutra saboh ra'uëh jameun nyang that peunténg
di dônya. Ra'uëh Sutra nyan ka meuribèe thôn jeuet keu rot meujak ureuëng dari
wilayah neuduëk manusia jameun.

Peunténg lam meu-ambông nyan nakeuh nyum nyang geutumèe nibak geujak nyan, jeuet
geurasa kri hudép nyang aseuli bak mandum teumpat nyang geu jeunajah. Meu-ambông
nyan leubéh keuh ma'na jih nibak saboh buët meuramiën atawa tamasya biasa.
Leubéh buët nyan keu saboh kri ureuëng bak geumeurunoë reusam ngon manusia dari
macam bansa. Kon lagèe tamasya biasajih nyang hgeupeubuët lé ureuëng
meuramèe-ramèe, lam meu-ambông nyan puë nyang neuteumèe lam meujeunajah nyan cit
nyang aseuli-aseuli sagai. Ngon seubab nyan na saboh peuneugah lam bideuëng
èleumèe reusam manusia, meu-ambông nyan keon keuh saboh wisata. Di
neugara-neugara maju nyan umumjih meu-ambông jipeulaku lé aneuk muda nyang
mantong na lam sikula manyang, jijak keuh awak nyan bak saboh-saboh keuë meunuju
bak watèe pré nibak sikula atawa watèe na ruweuëng antara uroë lulôh sikula ngon
masa jiteurimong aneuk sikula bak sikula manyang. That ramèe nibak buët nyan
nakeuh ureuëng nyang meu-umu antara 20-30 thôn, ngon da'irah geujak u macam
neugara.



https://ace.wikipedia.org/wiki/Uro%C3%AB_Raya_Puasa

Idul Fitri (bahsa Arab: عيد الفطر‎ ‘Īdul-Fiṭr) nakeuh uroe raya ureueng Islam
nyang rhöt bak uroe 1 Syawwal lam thôn Hijriyah. Uroe Idul Fitri rhöt bak uroe
nyang bida-bida lam tiep-tiep thôn saweueb geuhètong bak trép leumah buleuen di
langèt. Cara peuteuntèe uroe 1 Syawwal pih bida, saweub nyan na ureueng Islam
nyang peurayek uroe Idul Fitri bak uroe Masehi nyang bida.

Uroë Raya Puasa atawa Idul Fitri nakeuh tanda akhé nibak buleuën puasa Ramadhan.
Bak uroë raya puasa phôn nakeuh geupubuët seumayang uroë raya nyang biasajih
geupubuët bak tanoh lapang atawa bak meuseujid. Hukôm seumayang uroë raya nyoë
nakeuh sunnat mu'akkad. Yôh goh lom seumayang uroë raya ureuëng Iseulam
geuteukeubi teuleubèh dilèë, watèë takeubijih mulai jilôp mata uroë bak seupôt
uroë raya sampoë hat geudong imeum bak mihrab keuneuk seumayang uroë raya.
Takeubi nakeuh lagèë nyoë:

Lagèë nyang ka tatupeuë, hukôm seumayang uroë raya nakeuh sunat mu'akkad,
areutijih seumayang nyoë geupeugalak bak tapubuët. Nabi Muhammad saw. sabé na
geupubuët seumayang nyoë. Saweuëb nyankeuh meukrôh tatinggay, kureuëng gèt
meunyo hana tapubuët. Sunat lam bhah seumayang uroë raya nyoë nakeuh sunat 'in
geupeunan, meukeusudjih sunat ateuëh tiëp ureuëng Iseulam.

Seumayang nyoë tapubuët bak watèë beungoh uroë raya 'oh lheuëh jiteubiët mata
uroë sampoë jitamong watèë seumayang luhô. Teuma sunat tapubuët bak watèë
kira-kira ka manyang mata uroë 'oh situmbak (poh-poh 8 atawa leubèh). Meunyo bak
seumayang uroë raya puasa sunat beu teulat bacut, mangat luwah watèë keu bôh
jakeuët fitrah. Bak seumayang uroë raya haji sunat beu away lom bacut supaya
luwah watèë untôk sië kureubeuën ngon tabagi siëjih.

Seumayang uroë raya nyan na duwa raka'at, atôran seumayangjih saban lagèë
seumayang nyang la'én. Teuma nyang na bida bacut nakeuh seumayang nyoë na
meutamah takeubi (teukeubi) 'oh lheuëh dô'a iftitah, yôh goh lom ta baca
ta'awwudz (kheun a'uzubillah) ngon Surat Al-Fatihah. Bak raka'at phôn tujôh go,
sila'én takbiratul ihram (teukeubi phôn tamong seumayang). Bak raka'at nyang keu
duwa limong go, sila'én takeubi beudoh keu raka'at keuduwa nyan.

Lam tiëp-tiëp lheuëh kheun fatihah, sunat ta kheun surat-surat paneuëk nyang na
lam Kureu'an. Teuma leubèh gèt takheun bak raka'at phôn surat Qaf atawa Surat
Al-A'la, jeuët chit Surat Al-Kafirun. Meunyo bak raka'at keu duwa ta kheun Surat
Al-Qamar atawa Surat Al-Ghasyiah, teuma jeuët lom Surat Al-Ikhlash (Qul-hu). 



https://ace.wikipedia.org/wiki/Universitas_Syiah_Kuala

Universitas Syiah Kuala, atawa kayem geukheun Unsyiah, nakeuh saboh universitas
nyang na di Acèh. Universitas nyoe geupeudöng bak 2 uroe Buleuen Nam 1961.
Universitas nyoe teuduek di Banda Aceh, di Kota Pelajar dan Mahasiswa (Kopelma)
Darussalam. Kampus Unsyiah ji-oh jih na 8 km u timu Banda Aceh; 22 km dari
Bandara Sultan Iskandar Muda, atawa 32 km jarak jih dari Pelabuhan Malahayati di
Krueng Raya.

Bak masa neumat keurajeuen le Sultan Iskandar Muda, Kerajeuen Aceh jeuet keu
pusat keu peuluwah èleumèe. Ureueng meurunoe ngön ureueng peurunoe trôk dari
nanggroe-nanggroe la'én, miseuejih Kesultanan Turki, Iran, ngon India. Syiah
Kuala, nyang nan geuh geupeujeuet keu nan universitas nyoe nakeuh sidroe ulama
nyang that meuceuhu. Nan aseuli geuh nakeuh Teungku Abdur Rauf As-Singkili bak
abad XVI. Gobnyan geuthèe lé ureung ramè seubagoe ulama nyang leupah brat
caröng.

Bak thôn 1957, watèe propinsi Acèh phôn teudöng, ureueng duek bak peumerintahan
Acèh, lagèe Ali Hasjmy, Letnan Kolonel H. Syama'un Ghaharu, ngön Mayor T. Hamzah
Bendahara ngön dukôngan ureueng la'én, 'ulama, geusipakat untuk geubangun saboh
leumbaga peundidikan di da'irah Acèh.

Bak tanggai 21 buleuen peut thôn 1958, Yayasan Dana Kesejahteraan Aceh atawa
YDKA geupeudöng deungön tujuan geuneuk peuna bhah peumbangunan lam bhah rohani
ngön jasmani nyang tujuanjih keu peumakmue masyarakat Acèh. Keulompok nyoe bak
phônjih geupimpin lé Muhammad Husen, lheuh nyan geumat lé gubernur Ali Hasjmy.
Program YDKA nyoe nakeuh:

Sebab na boh pikéran nyan, bak tanggai 29 buleuen nam thôn 1968, Penguasa Perang
Daerah Istimewa Aceh geupeudöng saboh organisasi nyang buetjih nakeuh untuk
geupeugöt ngön geuseumiké keu geubangun saboh da'irah keu ureueng meurunoe atawa
mahasiswa.

Seumangat peumerintah Acèh untuk geupeudöng saboh leumbaga peundidikan di Acèh
trok teuka sithôn lheuh nyan. Bak tanggai 17 buleuen lapan thôn 1958, Mentri
Agama bak masa nyan, K.H. Mohd. Ilyas geupeuresmi Kopelma (Kota Pelajar
Mahasiswa) di Darussalam. Siminggu lheuh nyan, Mentri PDK Prof. Dr. Priyono
geupeuresmi peumbangunan geudông di Darussalam nyang jinoe jeut keu Universitas
Syiah Kuala. Bak tanggai 2 buleuen sikureung thôn 1959, presidèn Soekarno
geupeuresmi Kopelma. Seubab nyan, bak tanggai nyan geupeuteutap seubagoe Uroe
Peundidikan Da'irah Acèh.

Unsyiah geupimpin lé sidroe rèktor nyang meutanggông jaweub keu Meuntri
Peundidikan Nasional.

Universitas Syiah Kuala phôn that geupimpin lé Kolonel M. Yasin, atawa nyang
geuhöi nan ngön seubôt Pj. Presiden; Drs. Marzuki Nyak Man nyang geuturi deungön
Ketua Presidium; ngön Drs. A. Madjid Ibrahim seubagoe rèktor.



https://ace.wikipedia.org/wiki/Sultan_Iskandar_Muda

Sultan Iskandar Muda (Acèh, Bandar Acèh, 1593 atawa 1590 – Bandar Acèh, 27
September 1636) na keuh sidroë sultan nyang that rayeuk lam masa Keurajeuën Acèh
Darussalam, droëneuh nyang neu mat kuwasa nibak thôn 1607 sampoe 1636. Keurajeun
Acèh that makmu nibak masa droëneuh neu mat kuwasa. Wilayah Keurajeuen Acèh
nyang that luwah nibak masa nyan, Acèh jithee lom nibak watee nyan sibagoë pusat
dagang internasional ngon pusat eleumee agama Islam di Asia Tenggara.

Nibak ureung chi' inong (ma), Iskandar Muda na keuh turônan nibak Raja
Darôl-Kamal, nibak ureung chi' agam (ayah) na keuh turônan Raja Meukuta Alam.
Darôl-Kamal dan Meukuta Alam bak saboh peuneugah, dilee na keuh dua boh teumpat
mukim nyang hana jiôh (meupisah ngon krueng) meusapat dua kawom ngon dua wilayah
nyan ( Darôl-Kamal - Meukuta Alam) nyan keuh asay mula teu dong Keurajeuen Acèh.
Iskandar Muda sibagoe sidroe nyang meu waki nibak dua cabeueng nyan, meu hak
peunöh ateueh takhta nanggröe Keurajeuen Acèh.

Putroë Raja Indra Bangsa geu meunikah deungon Sultan Mansur Syah, aneuk Sultan
Abdul-Jalil, Abdul-Jalil nyan na keuh aneuk Sultan Alauddin Riayat Syah
al-Kahhar, Sultan Acèh ke-3.

Sultan Iskandar Muda neu meukawen deungon sidroe Putroë dari Pahang. Putroë nyan
geu turi deungon nan Putroe Phang. Meunurôt narit dilee, Sultan neu peurintah
untok neupeugot saboh taman nyang geupeunan Gunongan nibak teungoh-teungoh
Mideun Khayali (Taman Istana) seubagoe langgeum cinta neuh keu tuan putroë.
Nibak saboh peuneugah, putroë sabe weueh hate neuh meusyen keu gampong neuh di
Nanggroe Pahang nyang meu buket-buket. Sampoë 'an jinoë Gunongan nyan mantong
jeut ta kalon ngon ta kunjông.

Aneuk Sultan Iskandar Muda nyang kayém na lam tulésan seujarah na keuh 2 (dua)
droë. Sidroë aneuk agam Meurah Pupôk ngon si droë aneuk inong Sri Ratu
Safiatuddin. Meurah Pupôk ka neu hukôm le Sultan Iskandar Muda, saweueb Meurah
Pupôk ka neu meuzina.



https://ace.wikipedia.org/wiki/Sharaf

Èleuëmè sharaf (bahsa Arab: الصرف‎) atawa tashrèf (bahsa Arab: التصريف‎) na keuh
salah saböh cabeuëng èleuëmè lam sasteura Arab, nyang meunyöe han ta kuasai
èleuëmè nyöe han meuhasé meuphôm bahsa arab. Èleuëmè Tashréf geu umpamakan 'mak'
bagi èleuëmè-èleuëmè lam bahsa Arab, seuhingga patôt na ungkapan: النحو اب علم
العربية والصرف امها. Èleuëmè nahu bapak èleuëmè bahsa Arab, èleuëmè sharaf mak
jih.

Sharaf areuti jih meupaléng atawa meu ubah, tashréf areuti jih peupaléng atawa
peu ubah. Meunyöe meunan meukeuseued sharaf atawa tashréf disinöe nakeuh: "Ta
peu ubah beuntuk saböh-saböh kalimat nibak asai jih keu padum-padum böh kalimat
nyang ta peureulè". Lagè miseuë احسن (ahsana, areuti jih 'ka jipeujröh') jeuët
keu يحسن (yuhsinu, areuti jih 'akan jipeujröh') atawa jeuët keu محسن (muhsin,
areuti jih 'ureuëng nyang peujröh'), meunan chit bak kalimat-kalimat nyang
la'én.

Peureulè that beutateupeu le geu tanyo, nyang bahwasajih jeumulah harah-harah
lam saboh-saboh kata lam Bahsa Arab paléng dit na lhèë boh harah jih lagè درس,
نصر, حرم. Paléng le jeumulah harah jih 6 boh, miseuë إحرنجم إستخرج. . Teutapi
huruf asai jih teutap lhè boh, nyang la'én nibak lhè nyan harah teunamah (hurôp
tambahan) lagè إجتمع‎ asai kalimat jih جمع‎, aléf ngon ta' nyan harah teunamah.



https://ace.wikipedia.org/wiki/Separatis

Separatis atawa Separatisme politik nakeuh saboh buët keu meurumpok dèëlat
nanggroë ngon peumeuklèh saboh wilayah atawa kawan manusia (bisajih buët nyan
meukawan ngon niët nasionalisme nyang kong) dari saboh ngon wilayah la'én.
Istilah separatis nyan payah that jiteurimong le ureuëng nyang jeuët keu anggèta
meuhat dari saboh-saboh kawan peuneudong separatis nyan, le ureuëng nyang ngui
niët separatis istilahnyan gasa. Bagi ureuëng separatis istilah peuteuntèe nasib
droë leubèh adé lam peukara.

Buët separatis nyan ladôm ngon curak siyasat ngon damèe. Ka na buët nyan nyang
damèe di Quebec, Kanada lam lhèe plôh thôn nyoë. Buët lageè nyan saban cit watèe
meupisah Chekoslowakia ngon Rusia. Singapura glah nibak Federasi Malaysia lagèe
nyan cit.

Separatisme ladôm na cit ngon buët tuëng bila nyang gasa keu cara cok pulang
saboh-saboh wilayah. Ban saboh dônya na macam dum kawan separatis nyang meubuët
lageè nyan nyang jingui buët gasa keu cara cok pulang nanggroë, ngon niët
keuneulheuëh nakeuh peumerdèka naggroë. Na lam jeunèh separatis lagèe nyan
nakeuh kawan Basque ETA di Peurancih ngon Spanyol, separatis Sikh di India bak
thôn 1980, IRA di Irlandia.



https://ace.wikipedia.org/wiki/S%C3%B4leutan_%C3%89seukanda_Muda

Sultan Iskandar Muda (Acèh, Bandar Acèh, 1593 atawa 1590 – Bandar Acèh, 27
September 1636) na keuh sidroë sultan nyang that rayeuk lam masa Keurajeuën Acèh
Darussalam, droëneuh nyang neu mat kuwasa nibak thôn 1607 sampoe 1636. Keurajeun
Acèh that makmu nibak masa droëneuh neu mat kuwasa. Wilayah Keurajeuen Acèh
nyang that luwah nibak masa nyan, Acèh jithee lom nibak watee nyan sibagoë pusat
dagang internasional ngon pusat eleumee agama Islam di Asia Tenggara.

Nibak ureung chi' inong (ma), Iskandar Muda na keuh turônan nibak Raja
Darôl-Kamal, nibak ureung chi' agam (ayah) na keuh turônan Raja Meukuta Alam.
Darôl-Kamal dan Meukuta Alam bak saboh peuneugah, dilee na keuh dua boh teumpat
mukim nyang hana jiôh (meupisah ngon krueng) meusapat dua kawom ngon dua wilayah
nyan ( Darôl-Kamal - Meukuta Alam) nyan keuh asay mula teu dong Keurajeuen Acèh.
Iskandar Muda sibagoe sidroe nyang meu waki nibak dua cabeueng nyan, meu hak
peunöh ateueh takhta nanggröe Keurajeuen Acèh.

Putroë Raja Indra Bangsa geu meunikah deungon Sultan Mansur Syah, aneuk Sultan
Abdul-Jalil, Abdul-Jalil nyan na keuh aneuk Sultan Alauddin Riayat Syah
al-Kahhar, Sultan Acèh ke-3.

Sultan Iskandar Muda neu meukawen deungon sidroe Putroë dari Pahang. Putroë nyan
geu turi deungon nan Putroe Phang. Meunurôt narit dilee, Sultan neu peurintah
untok neupeugot saboh taman nyang geupeunan Gunongan nibak teungoh-teungoh
Mideun Khayali (Taman Istana) seubagoe langgeum cinta neuh keu tuan putroë.
Nibak saboh peuneugah, putroë sabe weueh hate neuh meusyen keu gampong neuh di
Nanggroe Pahang nyang meu buket-buket. Sampoë 'an jinoë Gunongan nyan mantong
jeut ta kalon ngon ta kunjông.

Aneuk Sultan Iskandar Muda nyang kayém na lam tulésan seujarah na keuh 2 (dua)
droë. Sidroë aneuk agam Meurah Pupôk ngon si droë aneuk inong Sri Ratu
Safiatuddin. Meurah Pupôk ka neu hukôm le Sultan Iskandar Muda, saweueb Meurah
Pupôk ka neu meuzina.



https://ace.wikipedia.org/wiki/Pulo_Ruja

Ruja atawa Sumatra nakeuh saboh pulo nyang na di Indônèsia blah rot barat,
neuduëk pulo nyan na di blah rot barat Pulo-pulo Sunda. Pulo nyoe nakeuh pulo
nyang keu lhèe rayeuk di Indônèsia (duwa pulo la'én nyang leubèh rayeuek nakeuh:
Kalimantan ngon Papua) meunyoe lam dapeuta pulo rayeuek di dônya pulo Ruja nyoe
nakeuh nyang keu nam paléng rayeuek, ngon na luwah 473.481 km2 jumeulah ureuëng
duëk na 50.365.538 droe. Banda nyang ramè di Sumatra nakeuh Medan ngon
jumeulahëng duëk na 2.109.330 droe.

Sumatra nakeuh tanoh darat nyang panyang nyang ah darat nyan na di barat la'ôt u
teunggara ngon neudeuk hana timang (sihét). Ceuë pulo nyan na di La'ôt Hindia
blah rot barat, barat la'ôt ngon barat daya. Blah la'ôt Hindia nyan na meuranté
pulo-pulo ubeut lagèe Simeuluë, Nias ngon Mentawai. Blah rot timu meuceuë ngon
Seulat Malaka nyang ubeuet jipeumeuklèh pulo nyan ngon Semenanjông Melayu di
banuwa Asia.Di teunggara meurumpok ngon Seulat Sunda nyang ubeut jipeumeuklèh
pulo nyan ngon darat Pulo Jawa. Ujong barôh meuceuë ngon La'ôt Andaman, salang
blah rot timu nyang leubèh meuyub na pulo Bangka ngon Beulitông, Seulat Karimata
ngon La'ôt Jawa. Gunong-gunong Bukét Barisan, nyang meuasoë ngon padum-padum boh
gunong apui aktif, jeuet keu tuleuëng ruëng pulo Sumatra. Salang blah rot timu
la'ôt nyang meuklèh nakeuh tanoh data meuyub ngon meu paya, uteuën bangka ngon
that le kruëng nyang meuputa-puta disinan. Bak teungoh pulo na jilingkeuë lé
garéh Khatulistiwa nyang keunong paih bak provinsi Sumatra Barat ngon Riau.
Ikeulim pulo nyoe nakeuh tropis, seu'uëm ngon leumbab ngon lam beunagi nyang
leubèh luwah pulo Sumatra nakeuh uteuèën ujeuën.

Manusia mula phôn teuka u pulo Ruja bak 500 SM, ngon na meupadum boh keurajeuën
jameun nyang meukeumang disinan. Sumatra jeuët keu bumoë teumpat hudép lam
jumeulah le spesies teunimoh ngon binatang, meunan pih bak wateè nyoe ka leubèh
50% uteuën ujeuën Sumatra ka gadoh bak 35 thôn nyoe. That le spesies aseuli
Sumatra nyang ka rab punah meiseuëjih Rimuëng Sumatra, Gajah, Badeuëk ngon
Mawah.

Lapan plôh tujôh persen ureuëng duëk di Sumatra meu agama Islam, jumeulah mandum
ureuëëng duëk nakeuh 22% dari jumeulah mandum ureuëng Indônèsia.

Sumatra geuturi yôh masa jameun kon ngon nan bak Bahsa Sanskerta Swarnadwīpa
("Pulo Meuh") ngon Swarnabhūmi ("Tanoh Meuh"), nyan meuseubab ngon le that meuh
bak tanoh manyang pulo Sumatra. Narit phôn nyang geukheun Sumatra nakeuh nan
Srivijayan Haji (raja) Sumatrabhumi ("Raja dari tanoh Sumatra"), nyang raja nyan
geukirém utôsan u nanggroë China bak thôn 1017. Salang ureuëng Arab geukheun
pulo nyan ngon Lamri (Lamuri, Lambri atawa Ramni) dari abad keu-10 sampoë abad
keu-13.



https://ace.wikipedia.org/wiki/Pidie_Jaya

Kabupaten Pidie Jaya nakeuh saboh kabupaten di Acèh, Indônèsia. Ngon Meureudu
jeuet keu Nang nanggroë. Awai phôn kabupaten nyoë nakeuh meusaboh ngon Kabupaten
Pidie, dudoë geupeumeuklèh ngon Undang-Undang Nomor 7 Thôn 2007 bak 12 uroë
buleuën 1 thôn 2007. Kabupaten Pidie Jaya nakeuh saboh nibak 16 boh usulan
peukeumang kabupaten/kota nyang geu akô lé Dewan Perwakilan Rakyat bak 8 uroë
buleuën 12 thôn 2006.

Wilayah Mukim di kabupaten Pidië Jaya na 34 boh Mukim ngon jumeulah gampông na
213 boh gampông. Salang kelurahan na meujumeulah 9 boh.

Ceuë barôh ngon Seulat Malaka, blah rot tunong ngon Kecamatan Tangsé, Geumpang
ngon Mane, Kabupaten Pidie, blah rot timu meuceuë ngon Kecamatan Samalanga,
Kabupaten Bireuen salang di barat Kecamatan Glumpang Tiga, Kecamatan Glumpang
Barô, ngon Kecamatan Kembang Tanjông, Kabupaten Pidie

Nanggroë Meureudu yôh masa dilèe na tom geuneuk peugot keu nang nanggroë
Keurajeuën Acèh, lam masa nyan nanggroë Meureudu nakeuh nanggroë nyang bibeuëh
sampoë 'an runtôh keurajeuën Acèh. Nanggroë Meureudu bak masa Sultan Iskandar
Muda neumat kuwasa nakeuh da'irah nyang that utama lam siyasat ngon ekonomi
neugara Acèh, da'irah nyan jeuët keu teumpat wasé breuëh nyang geupeureulèe lé
keurajeuën Acéh.

Lam saboh masa Iskandar Muda neujak u Semenanjung Melayu thôn 1613, neupiyôh
keuh di nanggroë Meureudu, geumeurumpok ngon Teungku Muhammad Jalaluddin, nyang
geuturi ngon lakab Teungku Ja Madainah. Bhaih nyan na geu atô lam Qanun Al-Asyi
atawa Qanun Meukuta Alam, nyang nakeuh qanun Keurajeuën Acèh.



https://ace.wikipedia.org/wiki/Kuta_Sabang

Sabang nakeuh salah saboh banda nyang na di Acèh. Bak administrasi peumerèntah
geukheun Kotamadya Sabang, wilayah nyoe meu pulo-pulo di meurandéh la'ôt ujông
barôh Pulo Ruja, nang nanggroë Sabang nakeuh banda Sabang nyang na di Pulo Wèh,
pulo nyang that rayeuk disinan.

Lé peumerèntah Indônèsia Sabang nyoë neupeugot keu saboh da'irah ekonomi
bibeuëh. Ngon na banda la'ôt nyang cukôp meusaneut di Lhôk Sabang.

Lam neuduëk bumoë Indônèsia, wilayah Kuta Sabang na bak 95°13'02"-95°22'36" Buju
Timu, ngon 05°46'28"-05°54'-28" Linteuëng Barôh, nakeuh wilayah peumerèntahan
nyang paléng barôh neugara Indônèsia, wilayah nyoe meuceuë langsông ngon neugara
jiran Malaysia, Thailand, ngon India.

Wilayah Kuta Sabang geulingka lé Seulat Malaka di barôh ngon timu, La'ôt Hindia
di tunong ngon barat. Pulo Rôndô nyang nakeuh salah saboh pulo paléng luwa
wilayah neugara Indônèsia. Salang Titék Nol di Sabang nakeuh garéh keunira tanoh
nyang phôn di Indônèsia.

Sabang geuweuëk keu 2 kecamatan Sukakarya ngon Sukajaya. Jumeulah gampông na 18
boh.

Bak saboh peunegah nakeuh mula nan Sabang nyan nakeuh nibak Bahsa Arab shabaq
nyang meuma'na gunong beureutôh. Nyan na saboh tanda nyang nakeuh lam èleumèe
bumoë neukheun Pulo Wèh nyan jeuet nibak tanoh vulkanik. Jeuet ta kalon cit bak
neuduëk wilayah nyan na lam garéh meurumpok duwa banuwa, ngon di Sabang na
gunong Jabôi, saboh gunong meuapuy nyang ka maté. Bak 300 thôn yôh gohlom masehi
na sidroë ahli èleumèe bumoë Yunani nyang geujak u timu ngon trôh bak saboh pulo
hana geuturi bak babah la'ôt Seulat Malaka, nyan keuh Pulo Wèh. Lhueh nyan bak
peuta la'ôt jameun nyang geumeuneumat lé ureuëng meula'ôt pulo Wèh nyan geutuléh
nan ngon Pulo Meuh. Lam hikayat Sinbad, sabaoh hikayat nanggroë Parsi na cit geu
meuteu'oh nan pulo Wèh nyan bak watèe Sinbad neujak meulayeuë dari Sohar, Oman,
jeu'ôh neujak rot la'ôt meulingkeuë Maldives, Pulo Kalkit (India), Srilanka,
Andaman, Nias, Wèh, Penang, ngon Canton (China). Sinbad geu piyôh bak saboh pulo
nyang geukheun ngon Pulo Meuh jinoe geuturi ngon Pulo Wèh.

Salang Pulo Wèh lam Bahsa Acèh teuka nibak narit "wèh" nyang meuma'na pinah, bak
masa Keurajeuën Acèh jameun pulo nyan geuduëk lé ureuëng nyang neu minah atawa
neuwèh dari Pulo Ruja. Bak teunulèh nan da'irah lam bahsa aséng kayém neutuléh
ngon We, hana haraih H.

Lam masa phôn-phôn that teuka Bansa Beulanda neukuwasa Acèh nyan Sabang neupuga
keu saboh banda la'ôt nyang that peunténg di babah la'ôt Seulat Malaka. Bak phôn
abad keu-20 Sabang nyan nakeuh gampông ureuëng meula'ôt ngon cuaca keuadaan
nyang that get keu neupuga banda la'ôt disinan. Lheuëh nyan lé Beulanda
geupeugot teuk saboh gudang batèe arang disinan, banda lhôk nyan geukuëh lom bah
jeuët dimeulabôh kapai raya ngon dipeudong peuneudong la'én didarat, ka sampoë
lam gudang disinan jeuët jikeubah 25.000 ton batèe arang. Bak masa nyan batèe
arang nyan that meuguna keu ngon peujak kapai uap. Kapai uap dari le-le nanggroë
sabé neupiyôh di Sabang keu neutamah batèe arang, ië tabeuë ngon peukakaih la'én
dum. Teuninggay seujarah nyoë mantong le ta eu di Sabang sampoë 'an uroë nyoë.
Yôh golom Prang dônya II banda Sabang nyan get that peunténg bandéngan ngon
singapura. Lheueh hana le ureuëng ngui kapai uap nyang meugantoë ngon meusén
disè meubarô keuh Singapura jeuet leubèh geupeureulèe le ureuëng meukapai,
bacut-bacut Sabang ka geupeutuwo.

Gla Sabang seubagoë banda la'ôt bibeuëh nakeuh geupeuphôn bak watèe Beulanda
neupuga banda la'ôt rayeuek nyan thôn 1896. Yôh masa nyan Sabang nakeuh banda
la'ôt internasional nyang that na sibôk, na leubèh nibak 20 boh kapai luwa nyang
jipiyôh disinan bak tiep uroë. Bak akhé abad keu-19 nyan banda la'ôt Sabang
geuthèe di dônya keu banda la'ôt nyang that peunténg di Asia Riwayat banda la'ôt
bibeuëh nyan gadoh bak watèe Jeupang jitamong keunan thôn 1942. Lam gabuëk prang
dônya II banda la'ôt nyan ka hana meupakoë le. Bak watèe Jeupang talô prang,
Beulanda mantong neuanggap nyan banda la'ôt bibeuëh, meunan pih keuadaan banda
la'ôt nyan hana cit geupeusaneut. Meunan keuh meseubab ngon nyan ka sampoë hana
le kapai nyang peugot Sabang seubagoë teumpat peuniyôh bak masa nyan.

Ngon le that barang nyang geupeutamong u Sabang hana geucok hak pajak keu
neugara, sampoë jeuet keuh bak watèe nyan le that ureuëng mita raseuki u Sabang
ngon cara neumeuniaga barang. Neucok barang neubloë di Sabang neupeuwoë u darat
Acèh neumeukat keu neuteumèe laba dari buët nyan. Istilah bahsa keu neubuët nyan
na keuh geukheun meujèngèk, ma'na jèngèk lam narit panyang jih nakeuh jenggo
ekonomi.

Ureuëng neuduëk si Sabang meuhubông u Acèh ngon kapai ië dari banda la'ôt
Balohan, na cit nyang geu po rot ateuëh dari bandara Cot Bak U nyang na 2 km
dari banda Sabang, bandara nyan atra TNI-AU, tiep uroë na neupiyôh kapai badan
ubeut nyang geupo dari Bandara Sultan Iskandar Muda Blang Bintang, Acèh Rayek.



https://ace.wikipedia.org/wiki/Kuta_Banda_Ac%C3%A8h

Banda Aceh nakeuh nang nanggroe Acèh, saboh propinsi di Indonesia, nyang teuduek
bak ujông pulo Sumatra. Luah tanöh banda nyoe nakeuh 64 km2 dan meunurôt hasé
itongan sensus, na 219.070 ureueng geumukim di banda nyoe.

Bak masa jameun, banda nyoe geubôh nan Kutaraja, dan jeuët keu saboh nang
propinsi Acèh bak thôn 1956. Makna Kuta Raja nakeuh Kuta Raja, nyang meunyo
takalön tarèh meuba keudéh bak calitra Sultan Acèh nibak indatu Champa. Lheuëh
nyan, nan Kuta Raja meugantoe keu Bandar Aceh Darussalam atawa geukheun ngön
Bandar Aceh, nyang bagian phôn narit nyan nèjih nibak bahsa Parisi, "bandar"
(بندر).

Bak masa jinoe, banda nyoe ka meuceuhu deungön nan Banda Aceh nyang geuböh "r"
bak narit "bandar". Banda nyoe geukaét cit seubagoe nanggroe nyang jeuët keu
adoe nanggroe Mekkah nyang kayém geubôh nan deungön "Seuramoe Mekkah". Nan nyoe
geubôh kareuna bak masa jameun, ureung nyang jak u haji geupiyôh di Banda Aceh
sigohlom geujak u Mekkah. Seula'én nibak nyan, jameun na sidroe raja, nan
gobnyan nakeuh Samudra Pasai, nyang phôn tamöng lam agama Éseulam sigohlom agama
nyoe geumè ban sigom nanggroe Indonesia.

Bak tanggai 26 buleun dua blah thôn 2004, Banda Acèh geubie saboh musibah, yaitu
musibah tsunami. Sigohlom ie la'ôt ji'ék, na geumpa bumoe nyang cukôp raya.
Geumpa bumoe nyang raya jih 9,2 SR nyan, jeut keu seubab ji'ék ie la'ôt, atawa
tsunami u banda. Deungön seubab nyan, kira-kira na 167.000 ureueng meuninggai
lam musibah nyan. Musibah nyan keujadian bak poh 7.58 beungöh uroe aleuhad.
Ji'ôh pusat geumpa nyan nakeuh 155 mil dari panté Banda Acèh.

Banda Aceh nyoe teuduek di da'irah tropis atawa da'irah nyang cuaca-jih
sabé-sabé su'um. Su'um di kuta nyoe nakeuh kira-kira 27°C tiep-tiep uroejih.
Lagèe da'irah la'én di Indonesia, Banda Acèh cit na musém thôe ngön musém ujeun.
Biasajih, bak buleun nam sampo buleun lapan, kuta nyoe trôh bak watèe thôe
that-that. Meunyoe takheun, bak buleun-buleun nyan su'um jih trôh bak numbôi
paléng manyang.



https://ace.wikipedia.org/wiki/Kabupaten_Pidi%C3%AB_Jaya

Kabupaten Pidie Jaya nakeuh saboh kabupaten di Acèh, Indônèsia. Ngon Meureudu
jeuet keu Nang nanggroë. Awai phôn kabupaten nyoë nakeuh meusaboh ngon Kabupaten
Pidie, dudoë geupeumeuklèh ngon Undang-Undang Nomor 7 Thôn 2007 bak 12 uroë
buleuën 1 thôn 2007. Kabupaten Pidie Jaya nakeuh saboh nibak 16 boh usulan
peukeumang kabupaten/kota nyang geu akô lé Dewan Perwakilan Rakyat bak 8 uroë
buleuën 12 thôn 2006.

Wilayah Mukim di kabupaten Pidië Jaya na 34 boh Mukim ngon jumeulah gampông na
213 boh gampông. Salang kelurahan na meujumeulah 9 boh.

Ceuë barôh ngon Seulat Malaka, blah rot tunong ngon Kecamatan Tangsé, Geumpang
ngon Mane, Kabupaten Pidie, blah rot timu meuceuë ngon Kecamatan Samalanga,
Kabupaten Bireuen salang di barat Kecamatan Glumpang Tiga, Kecamatan Glumpang
Barô, ngon Kecamatan Kembang Tanjông, Kabupaten Pidie

Nanggroë Meureudu yôh masa dilèe na tom geuneuk peugot keu nang nanggroë
Keurajeuën Acèh, lam masa nyan nanggroë Meureudu nakeuh nanggroë nyang bibeuëh
sampoë 'an runtôh keurajeuën Acèh. Nanggroë Meureudu bak masa Sultan Iskandar
Muda neumat kuwasa nakeuh da'irah nyang that utama lam siyasat ngon ekonomi
neugara Acèh, da'irah nyan jeuët keu teumpat wasé breuëh nyang geupeureulèe lé
keurajeuën Acéh.

Lam saboh masa Iskandar Muda neujak u Semenanjung Melayu thôn 1613, neupiyôh
keuh di nanggroë Meureudu, geumeurumpok ngon Teungku Muhammad Jalaluddin, nyang
geuturi ngon lakab Teungku Ja Madainah. Bhaih nyan na geu atô lam Qanun Al-Asyi
atawa Qanun Meukuta Alam, nyang nakeuh qanun Keurajeuën Acèh.



https://ace.wikipedia.org/wiki/Kabupaten_Ac%C3%A8h_Barat

Acèh Barat nakeuh salah saboh kabupatèn nyang na di Acèh. seugolom
geupeukeumang, luwah wilayah Acèh Barat na 10.097.04 km². nakeuh sagoë wilayah
panté barat ngön teunong kepulauan Sumatra nyang meubeunteung dari barat u timu,
mula phôn bak gaki gunong Geurutèë (ceuë ngön Acèh Rayek) trôk bak binèh Kruëng
Seumayam (ceuë ngön Aceh Teunong) ngön panyang binèh panté 250 km. oh leuh
geupeukeumang wilayah nyoë chit tinggai 2.927,95 km². Lam Undang-Undang Numbôi 7
(drt) Thôn 1956, Wilayah Barat Acèh geubagi jeut keu 2 boh Kabupatèn nakeuh:
Kabupatèn Acèh Barat ngön Kabupatèn Acèh Teunöng. seugolom geupeukeumang,
Kabupatèn Acèh Barat ngön nang nanggroë ji Meulabôh teudöng ateuh: 3 Wilayah
nakeuh Meulabôh, Calang ngön Simeulue, ngön bileuëng keucamatan bak watèë nyan
nakeuh 19 boh. Bak thôn 1996 Kabupatèn Acèh Barat geupeukeumang lom lam boh 2
Kabupatèn nakeuh Kabupatèn Acèh Barat ngön Kabupatèn Simeulue ngön nang nanggroë
ji Sinabang.

Leuh nyan bak thôn 2000, meuneurôt Peraturan Dai'rah Numbôi 5, Kabupatèn Aceh
Barat geupeukeumang lom ngön geutamah 6 boh keucamatan barô. deungön nyoë
Kabupatèn Acèh Barat kameuhasé geupeuna 20 keucamatan, 7 keulurahan lom 207
gampông.

Oh leuh geupeuna Undang-Undang Numbôi 4 Thôn 2002 Baih Peuneugöt Kabupatèn Acèh
Barat Daya, Kabupatèn Nagan Raya ngön Kabupatèn Acèh Jaya, Wilayah Kabupatèn
Acèh Barat geupeukeumang jeut keu 3 kabupatèn barô nyang teuseubôt di ateuh, Oh
leuh geupeukeumang nyan wilayah Kabupatèn Acèh Barat meubileuëng beunagi ateuh
12 keucamatan, 32 boh mukim lom 322 boh gampông.

Wilayah beunagi barat Keurajeuën Acèh Darussalam mula phôn geubuka ngön
geupeugöt bak abad keu XVI thôn Maseuhi, neuyuë lé Sôleutan Saidil Mukammil,
lheuëh nyan geumeuhasé lé Sôleutan Éseukanda Muda ngön geupeuteuka
ureuëng-ureuëng Acèh Rayek ngön Pidie.

Dimeuyup nyoë nakeuh nan napeuta bupati nyang mat kuasa di Acèh Barat mula phôn
bak thôn 1945, trôk an jinoe.



https://ace.wikipedia.org/wiki/Kabupat%C3%A8n_Pidi%C3%AB_Jaya

Kabupaten Pidie Jaya nakeuh saboh kabupaten di Acèh, Indônèsia. Ngon Meureudu
jeuet keu Nang nanggroë. Awai phôn kabupaten nyoë nakeuh meusaboh ngon Kabupaten
Pidie, dudoë geupeumeuklèh ngon Undang-Undang Nomor 7 Thôn 2007 bak 12 uroë
buleuën 1 thôn 2007. Kabupaten Pidie Jaya nakeuh saboh nibak 16 boh usulan
peukeumang kabupaten/kota nyang geu akô lé Dewan Perwakilan Rakyat bak 8 uroë
buleuën 12 thôn 2006.

Wilayah Mukim di kabupaten Pidië Jaya na 34 boh Mukim ngon jumeulah gampông na
213 boh gampông. Salang kelurahan na meujumeulah 9 boh.

Ceuë barôh ngon Seulat Malaka, blah rot tunong ngon Kecamatan Tangsé, Geumpang
ngon Mane, Kabupaten Pidie, blah rot timu meuceuë ngon Kecamatan Samalanga,
Kabupaten Bireuen salang di barat Kecamatan Glumpang Tiga, Kecamatan Glumpang
Barô, ngon Kecamatan Kembang Tanjông, Kabupaten Pidie

Nanggroë Meureudu yôh masa dilèe na tom geuneuk peugot keu nang nanggroë
Keurajeuën Acèh, lam masa nyan nanggroë Meureudu nakeuh nanggroë nyang bibeuëh
sampoë 'an runtôh keurajeuën Acèh. Nanggroë Meureudu bak masa Sultan Iskandar
Muda neumat kuwasa nakeuh da'irah nyang that utama lam siyasat ngon ekonomi
neugara Acèh, da'irah nyan jeuët keu teumpat wasé breuëh nyang geupeureulèe lé
keurajeuën Acéh.

Lam saboh masa Iskandar Muda neujak u Semenanjung Melayu thôn 1613, neupiyôh
keuh di nanggroë Meureudu, geumeurumpok ngon Teungku Muhammad Jalaluddin, nyang
geuturi ngon lakab Teungku Ja Madainah. Bhaih nyan na geu atô lam Qanun Al-Asyi
atawa Qanun Meukuta Alam, nyang nakeuh qanun Keurajeuën Acèh.



https://ace.wikipedia.org/wiki/Jeupang

Jeupun (Ceupun) atawa Jeupang (Bahsa Jeupang: 日本, nan raseumi: 日本国  Nippon-koku,
nakeuh saboh nanggroë meupulo di Asia Timu. Wilayahjih di ujông barat Samudra
Pasifik, di siblah timu la'ôt Jeupun. Jeupun meujiran deungon nanggroë China,
Korea ngon Rusia. Pulo paléng barôh nakeuh di La'ôt Okhotsk dan blah paléng
tunong nakeuh pulo-pulo ubeut di timu La'ôt Cina Timu paihjih di blah tunong
Okinawa nyang meujiran deungon Taiwan.

Sukèë nyang na di Jeupun nakeuh nyang paléng le sukèë Jeupun (sukèë Yamato),
nibak nyan na lom sukèë awak away nyang leubèh dit lagèë sukèë Ainu bak pulo
Hokkaido deungon sukèë Ryukyu bak pulo-pulo Ryukyu di tunong pulo Kyushu.

Bahsa raseumi nanggroë nyoë nakeuh bahsa Jeupun. Alam nanggroë nyoë geupeunan
"Hi no maru".

Pulo-pulo rayek nanggroë nyoë na peuët boh, geuturôt di nyang paléng rayek
nakeuh Honshu, Hokkaido, Kyushu, ngon Shikoku. Pulo-pulo ubeut that jay di
Jeupun, miseu pulo Tsushima, Iwojima, ngon nyang la'én lom.

Jeupun jinoë ka jeuët keu saboh nanggroë nyang ka hayeuë bak tèknologi, èkonomi,
ngeun ileumèe di Asia ngon dônya.



https://ace.wikipedia.org/wiki/Iseulam

Éseulam (Bahsa Arab: الإسلام‎, al-ʾIslām) nakeuh saboh agama nyang na di dônya.
Kitab suci agama Iseulam nakeuh Al-Qur'an.

Agama nyoë neuba lé baginda rasulullah, Muhammad saw. Geupeutrôn agama Iseulam
lé Allah di Meukah meusigo ngon geuutôh Nabi Muhammad SAW jeuët keu rasul ban
sigom dônya. Bak watèë nyan keuadaan ureuëng-ureuëng jahiliyah di Meukah mantöng
seumah-seumah patông. Lam Iseulam geuatô meumacam bagoë, na hukôm, seujarah,
kisah, haba peutakôt, haba peuseunang, ngon le lom peue la'en.

Narit Islam teucok nibak bahsa Arab: الإسلام‎ (tashréf nibak: bahsa Arab: أسلم
يسلم إسلاما‎) nyang hareutoejih tapatéh ngon tapubuët ban dum surôh Allah ngon
Rasul, tapeujeu'ôh teugah Allah ngon rasul.

Nyang geumeukeusud deungön Sunni nakeuh ureuëng-ureuëng Iseulam nyang geumumat
bak rot Ahlussunah Wal-jama'ah, ureuëng nyang seutot nabi Muhammad saw. ngön
Sahabat göpnyan. Nyang rôh lam madeuhab Sunni nakeuh peuët boh sagay, nyakni:

Ban peuët boh madeuhab nyan dalam bhaih 'èleumèë fiqah. Seudang lam bah 'èleumèë
tauhid, meuchuhu duwa droe ulama:



https://ace.wikipedia.org/wiki/Geurakan_Ac%C3%A8h_Meurd%C3%A8ka

Geurakan Acèh Meurdèka (Geurakan Acèh Meurdèhka) atawa GAM, atawa lam bahsa
Inggréh Aceh Sumatera National Liberation Front (ASNLF) atawa Free Aceh Movement
nakeuh saboh nan nyang saban geutunyok keu peuneudong organisasi nyang
neupeujuwang meurdéka bagi Acèh nibak kuwasa Indônèsia. Saweuëb tujuan nyan keuh
organisasi nyan geukheuen organisasi separatis lé peumeréntah Indônèsia. Gabuëk
akibat nibak meukeusud meupisah nyan ka geupeuphôn bak akhé thôn 1976, ngon
seuleusoë bak thôn 2005 ngon na leubèh kureuëng rhôt keuruebeuën nyawöng na
15,000 droë ureuëng nibak ra'yat biasa, anggèta GAM ngon teuntra Indônèsia.

GAM neupeudong lé Tengku Hasan Muhammad di Tiro bak uroë 4 buleuën 12 thôn 1976.
Bak watèe nyan Tengku Hasan Muhammad di Tiro geupeunyata meurdéka Acèh nibak
Indônèsia di Gunong Halimon, Keumala Acèh Pidië. Tengku Hasan Muhammad di Tiro
atawa kayém geukheun Hasan Tiro nakeuh sidroë ureuëng bansa Acèh nyang katrép
neuduëk di luwa nanggroë. Neuwoë droë neuh nyan u Acèh ngon neupeusapat
padum-padum droë anggèta nyang tém dukông neubuët peujuangan keu peumeurdéka
Acèh. Lé Hasan Tiro neuduëk Acèh neupeuingat keu sistem neugara meudèelat
seunambông neugara Keurajeuën Acèh Darussalam bak masa dilèe. Nyan keuh nyang
phôn 'etikeuëd peuneudong organisasi GAM nyan, sampoë ngon nyan jeuët keu saboh
alasan nibak ureuëng Acèh keu geulakèe meurdéka.

Organisasi nyan ka meukeumang nibak 150 droë anggèta bak masa phôn geupeudong
sampoë jeuët keu jumeulah 3,000 sampoë 5,000 droë aseuka meuseunjata. Lam masa
phôn meukeumang geurakan nyan sampoë thôn 1990 lé peumeuréntah Indônèsia ka
geukirém meuribèe droë teuntra keu peuhancô geurakan nyan. Hasé jih rab mandum
ureuëng pimpén GAM ka geupluëng ngon geupeuaséng droë u luwa nanggroë. Lagèe na
meupadum droë nyang geumeuhudép di Swedia phôn mulai thôn 1980. Salang di
nanggroë (provinsi Acèh) geurakan nyan teutap na cit geudukông lé ra'yat. Bah
that ka meuribèe droë geukirém teuntra keunan lé peumeurèntah Rèpublik Indônèsia
teutap cit han sanggôp geupeuseuleusoë harô-hara nyan.

Na padum-padum boh seubab nyang jeuet keu punca karu di Acèh yôh nyan, nakeuh
nyang phôn meubak hana rela haté ureuëng Acèh keu seujarah meugabông antara Acèh
ngon Indônèsia bak watèe habéh masa kolonial Beulanda. Lam bhaih nyoë peukara
nyang geuangkèe lé GAM nakeuh tarèh neugara seunambông nibak Keurajeuën Acèh
Darussalam. Keuduwa peukara hukôm lam nanggroë Acèh nyang geupeulaku lé
Peumerèntah Indônèsia jeu'ôh nibak ka'idah syari'at Éseulam, peukara nyoe lagèe
bagoë seunambông seuliséh yôh masa prang DI/TII di Acèh lam thôn 50. Keu lhèe
meulawan ureuëng Acèh ateuëh hana adé weuëk hasé bumoë Acèh bak masa Orde Barô,
nyan lam thôn 1976 nakeuh masa phôn-phôn that jicok hasé bumoë gaih alam di Arôn
Acèh Barôh. Bak le peuneugah na geupeugah cit saboh seubab nyang la'én nakeuh
keu peukara meutamah ureuëng Jawa di Acèh.

Na lhèe boh tahap prang antara GAM ngon RI di Acèh, dari masa phôn teudong GAM
sampoë geurakan nyan neu bôh tanda jaroë lam saboh janji damèe. Nyang phôn
periode antara lahé GAM thon 1976 sampoë 1980, lam periode nyan GAM nakeuh karab
ek geupeuhancô. Nyang keuduwa periode 1990, lam periode nyoë GAM ka geuteurimong
saboh latihan militè dari luwa nanggroë, hana jumeulah pasti padum droë aneuk
muda Acèh nyang na rôh lam latihan militè di luwa nanggroë nyan. Nyang keu lhèe
nakeuh lam masa Reformasi di Indônèsia, yôh masa nyan geurakan peumeurdèka Acèh
nyan ka meutumèe that rayeuek dukôngan nibak masyarakat luwah di Acèh, meuseubab
ngon buët meulangga HAM bak periode 1990 GAM ka meuhasé neu angkèe that na
rayeuek dukôngan nibak masyarakat. Lam masa nyoe sistem prang geurila total
nyang neupeugot lé GAM jeuet keu brat that meukarat bak geuhadapi lé aseuka
Indônèsia.



https://ace.wikipedia.org/wiki/Fathimah_az-Zahara

Fathimah binti Muhammad (606/614 - 632) atawa leubèh geuturi ngon nan Fathimah
az-Zahra (Fathimah nyang rumèh sabé) (Bahsa Arab: فاطمة الزهراء) putroë keuchet
Rasulullah SAW dari ummul mu'minin nyang keuphôn, Khadijah.

Lé Potallah ka Neu-peuteuntèe thôn lahé Fathimah nakeuh bak thôn keu 5 seugolom
Rasulullah geupeujeut ke Nabi, bak watee nyan Rasulullah ka jipeucaya lé kawôm
Quraisy jeuet seubagoë ureueng dong teungoh lam keujadian gabuëk kawôm Quraisy
nyan lam bhah soë nyang po hak jak beu'ôt Hajarul Aswad lheuëh nibak jiseubarô
lom peuneudong Ka'bah. Nyan nakeuh saboh keujadian nyang that na peunténg cit
lam tarèh hudép Nabi seugohlom Janjôngan Alam neuangkat seubagoë Rasul
keuneulheuëh. Lahé Fathimah neusambôt ngon seunang that haté le Rasulullah SAW.

Fathimah nakeuh sidroë putroë Rasulullah, gobnyan rayeuek lam geusatoh lé
Rasulullah. Dari masa Rasulullah golom jeuet keu Nabi, sampoë ka jeuet keu Nabi
ngon meumacam tugaih rayeuk Nabi nyang hana seungap nibak jipeukacho lé kaphé.
Bak masa nyang paléng phét lam hudép sidroe Rasulullah, yôh jibèkot keuluarga
Nabi lé kaphé Quraisy fathimah nyan nakeuh sidroë aneuk miët ubit nyang that
geugaséh lé Rasulullah. Peuë lom bak masa bèkot nyan ka wafeuët keuh Ummul
Mu'minin Sayyidatina Khadijah, ma nibak Fathimah nyang mantong ubeut nyan.

Bak watèe kawôm muslimin neu hijeurah u Madinah, Fathimah ngon a neuh Ummu
Kultsum teutap neupeukong haté neu duëk meuneutap di Mekkah. Dudoë lheuëh Nabi
ka paih hudép di Madinah, neukirém keuh ureuëng keu geujak tuëng duwa droë aneuk
meutuwah putroë Rasulullah nyan.

Fathimah neu meunikah ngon Ali bin Abi Thalib di Madinah, Sayyidina Ali neujak
lakèe Fathimah langsông bak Nabi. Keu jeunamèe meunikah antara Fathimah ngon Ali
nakeuh saboh bajèe beusoë wareuna itam nyang neujok lé Nabi bak Ali. Bajèe
beusoë nyan geu peubloë keu Sayyidina 'Utsman bin 'Affan ngo yum bajèe beusoë
nyan keuh Rasulullah neubloë peukakaih nyang peureulèe bak neupeukawén Fathimah
ngon Ali.

Mandum ummat Islam yôh nyan that meubahgia ngon neuucap syukô keu meunikah duwa
ureuëng nyang neugaséh lé Nabi nyan. Peuë lom sithôn nibak lheuëh nyan lahé keuh
cuco Nabi dari Fathimah nyang geupeunan Hasan. Si thôn leupah lahé lom sidroë
teuk aneuk duwa gobnyan nyang geu bôh nan Husén.



https://ace.wikipedia.org/wiki/Darul_Islam_di_Ac%C3%A8h

Prang DI/TII di Acèh bicah bak 20 uroë buleuën Sikureuëng thôn 1953. Geupeuphôn
prang nyan ngon saboh haba penyata nibak Teungku Daud Beureu'éh nyang
neupeunyata kateudong saboh peumeurèntah Darul Islam di Acèh nyang jeuët keu
saboh neugara neuweuëk nibak "Neugara Islam Indônèsia" (NII) di meuyub Imeum
Rayeuk NII S.M. Kartosuwirjo.

Punca karu Darul Islam atawa DI.TII Acèh nyan nakeuh meupadum boh seubab. Seubab
nyang brat that lé peumeurèntah di Jakarta ka jipeugadoh provinsi Acèh ngon
jipeusaho bak provinsi Sumatra Utara di Mèdan. Seubab la'én nakeuh keuneuk
peudong hukôm Syari'ah di Acèh nyang meusaban ngon hukôm bak agama Islam .

Seubab nyan keuh lé Teungku Daud Beureu'éh ka neupeugrak saboh aseuka
meuseunjata seureuta geubantu ngon buët siyasat. Ngon laju jeuët keu prang raya
ban saboh nanggroë Acèh antara ureuëng DI/TII geulawan teuntra (TNI) ngon
peulisi Indônèsia. Lam prang nyan ureuëng DI/TII meuhasé geukuwasa
teumpat-teumpat peunténg di Acèh seuretuta meuhasé cit geuduëk bak padum-padum
boh banda rayeuëk di Acèh.

Dudoë lheëh jikirém beunantu teuntra dari Sumatra Utara ngon Sumatra Teungoh,
meubarô keuh ureuëng DI/TII meuhahasé jipeuwèh keudéh u glé. Lé Teungku Daud
Beureu'éh ngon teuntra gobnyan geusambông prang nyan sampoë meuhasé saboh duëk
pakat meusiyasat antara duwa boh pihak nyang sitrèe meusitrèe nyan. Duëk pakat
atawa musyawarah nyan geupeunan "Musyawarah Kerukunan Rakyat Aceh" di Kutaraja
bak buleuën Duwa blah thôn 1962.



https://ace.wikipedia.org/wiki/Balkan

Balkan nakeuh nan historis ngon geografis nyang geunguy keu Iërupa blah rot
teunggara. Luwah da'irah nyoë nakeuh 550.000 km² ngon ureuëng neuduëk disinan na
lam keunira 53 juta droë.

Da'irah nyoë geupeunan dari narit Gunong-gunong Balkan nyang meulingkeuë balh
rot teungoh wilayah Bulgaria u Serbia blah rot timu.

Meujan watèe Balkan geupeuwoë kheun keu semenanjung Balkan wilayah nyang
meulingka ngon La'ôt Adriatik, Ionia, Aegea, Marmara dan La'ôt Hitam dari barat
daya, tunong ngon teunggara.

Nibak teumpat nyang hana meucurak semenanjung, bak neuduek nyang kon tanöh
geunténg nyang geuhubông u tanoh darat utama banuwa Iërupa, definisi nyoë kayém
geunguy keu peununyok da'irah nyang leubèh luwah lom.

Nyang that geuturi nibak tarèh umum Balkan nakeuh saboh da'irah nyang that gasa
nibak tabi'at manosia, meusaban ngon bumoë da'irah nyan nyang meugunong-gunong.
Da'irah nyoë lam tarèh dônya na bak binèh keurajeuën-keurajeuën rayeuek, tarèh
manosia lam riwayat nanggroë-nanggroë balkan rab sabé lam geunabuëk prang,
harô-hara, sengketa ngon agresi antara keurajeuën-keurajeuën, phôn bak masa
Keurajeuën Romawi sampoë Prang Yugoslavia nyang keuneulheuëh ban-ban nyoë.

Punca utama gabuëk ngon karu nanggroë da'irah nyan nakeuh bak peukara peupisah
droë, na cit gabuëk nyang teuka nibak peukara nyang meubida-bida antara
meumacam-macam ideologi siyasat nyang jeuet keu punca karu. Istilah Balkanisasi
(atawa geupeubalkan) bak istilah umum kayém meuma'na nyang meuhubông ngon
tabi'at gasa, meu seuliséh agama, bansa etnis. Ngon Balkan nyan nyang meujan cit
meuma'na da'irah klek-klok.

Bagoë ngon curak lam narit konotasi istilah "Balkan" nyan keuh, lé ureuëng
leubèh meurasa neukheun wilayah semenanjung Balkan ngon istilah Iërupa
Teunggara. Bacut-bacut isyilah nyan meukeumang jeuet keu inisiatif barô. UE bak
thôn 1999 geukheun wilayah nyan ngon Pakta Stabilitas keu Iëropa Teunggara,
sampoë saboh koran online Balkan Times geupeuturi droë ngon nan Southeast
European Times bak thôn 2003.

Neunguy istilah nyoë meuma'na Semenanjung Balkan bah that nibak peukara teknis
ka lagèe hana geupakoëë wilayah bumoë neugara Rumania ngon Ukraina blah rot
barat nyang jitamong cit lam beunagi wilayah banuwa Iërupa blah teunggara.

Ceuë barôh semenanjung Balkan bak adat umum geumeukeusud jeuet keu saboh garéh
nyang jeuet nibak kruëng Donau, Sava ngon Kupa ngon na jeumba la'én nyang
meuhubông Kupa ngon Lhôk Kvarner.

Nyang leubèh that umum lom definisi Balkan geunguy lawet nyoë nakeuh wilayah
nyang na bak ceuë rot barôh Danube-Sava-Kupa geunantoë neunguy nibak tabi'at
fisiografik, sampoë jeuet mangat bak geu akô lam peuta. Bak adat riwayat
historis bhaih nyan jeuet keu beutôi cit, sawuëb da'irah (saban ngon Rumania
ngon geupeugadoh Montenegro, Dalmatia, ngon Pulo-pulo Ionia) nakeuh nyang leubèh
luwah lom wilayah nyan jitamong lam teritorial Iërupa dari phôn masa Khilafah
Turki Utsmani akhé abad keu-15 - abad keu-19. Kupa jeuet keu ceuë bumoë antara
Slovenia ngon Kroasia blah rot teunggara, Sava geuplah 2 Kroasia ngon Serbia lé
Donau, nyang nakeuh kruëng keu 2 rayeuk di Iërupa (lheuëh Kruëng Volga), jeuet
keu ceuë bumoë antara Bulgaria, Serbia ngon Rumania. Di barôh ra'uëh nyan
meubeunteuëng bak tanoh data Pannonia ngon Rumania Gunong-gunong Karpathia.

Bah that Rumania (la'én nibak Dobrudja) nakeuh kon beunagi bumoë Balkan, nibak
adat konvensional jitamong keunan neugara geunantoë Khilafah Turki Utsmani
jameun. Lam reusam Rumania na lé jitamong keunan sifeuet reusam adat Balkan ngon
bahsa Rumania jitamong lam saboh ka'idah bahsa-bahsa Balkan.

La'én lom ngon Slovenia nyang meubeunteuëng u barôh Balkan ngon kayém geukheun
beunagi wilayah Iërupa Teungoh. Meunan cit riwayat tarèh ngon reusam, nyang
kayém geukheun ngon Iërupa Teungoh.



https://ace.wikipedia.org/wiki/Baitul_Asyi

Baytul 'Asyi atawa rumoh Acèh (lam bahsa Arab: بيت الأشي‎) nakeuh saboh
peuneudong nyang geupuga di banda suci Makkah al-Mukarramah. Peuneudong nyang
geumeukeusud ngon Baytul 'Asyiy nyan nakeuh saboh hareuta Waqaf nyang geujôk keu
teumpat piyôh soë mantong ureuëng Acèh nyang neupeubuët Rukôn Haji ngon Umrah di
banda suci Makkah al-Mukarramah.

Bak ceunatat nibak peumeurèntah Arab Saudi nyang nakeuh tanoh ngon peuneudong
wakeuëh Baytul 'Asyiy nyan areuta nibak Habib Bugak Asyi (Habib Abdurrahman
Al-Habsyi) nyang hudép bak masa Keurajeuën Acèh Darussalam. Tanoh ngon
peuneudong phôn Baytul 'Asyiy nyang na di Qasasiah ka geuwakeuëh ukeuë Hakim
Mahkamah Syariyah Meukah bak 18 Rabiul Akhé thôn 1224 H. Meukeusud wakeuëh nyan
nakeuh beujeuët keu teumpat dom si'at ureuëng Acèh bak neupeubuët Haji ngon
teumpat neuduëk bagi ureuëng Acèh nyang neujak meurunoë di banda nyan. Areuta
agama nyoe geuniët cit beujeuët keu soë mantong ureuëng Acèh yang geuduëk di
Meukah. .

Bak masa Raja Malik Sa'ud bin Abdul Aziz. Rumoh Habib Bugak nyan keunong ngon
proyek peuluwah Masjidil Haram ngon geugantoë keuh yum tanoh nyan lé
peumeurèntah Arab Saudi. terkena proyek itu. Lé ureuëng urôh areuta wakeuëh nyan
geubloë duwa krak tanoh nyang la'én keu geunantoë tanoh nyan. Neuduëk banduwa
krak tanoh nyan nakeuh di da'irah Ajyad, 500 ngon 700 meté dari Masjidil Haram.
Tanoh nyan keuh nyang jinoë jeuët keu areuta wakeuëh Baytul 'Asyiy jinoe .



https://ace.wikipedia.org/wiki/Ahmad_Dewi

Teungku Ahmad Dewi (lahé uroë 19 buleuën sa thôn 1951) nakeuh sidroe ulama Acèh
nyang na di Acèh Timu. Gobnyan lahé di Dusôn Bantayan Gampông Keudèe Idi Cut,
Acèh Timu. Ayah gobnyan nakeuh Teungku Muhammad Husen teuka dari gampông
Meunasah Kumbang, kecamatan Syamtalira Arôn, Acèh Barôh. Abuchi' gobnyan nakeuh
Teungku Hasballah, sidroë ulama chi' dari Samudra Pasè nyang geugla ngon Teungku
Chi' di Meunasah Kumbang.

Teungku Ahmad Dewi nakeuh sidroë ureuëng nyang that kha bak neuteugah peuë
mantong nyang kureuëng paih lam masyarakat ngon lam peumeurèntahan. Teuleubèh
lom buët nyang meuneuntang ngon Syari'at Islam nyan that neujaga lé
droëneuhnyan, sampoë ka neupeuhareuëm keuh aneuk-aneuk miët jimeuhaphai
Pancasila seugalom aneuk miët nyan meuphôm jibeut haraih Aléh Ba Ta. Bak Teungku
Ahmad Dewi peurintah agama Islam nyankeuh peukara nyang hanjeuët sagai-sagai
tapeukabèh.

Seubagoë sidroë da'i nyang that hayeuë ngon ceubeuëh bak geupeugah haba gobnyan
hana piyôh bak geujak meuda'wah u gampông-gampông di Acèh. Ngon bak tiëp-tiëp
gobnyan geupeugah haba sabé ramèe ureuëng nyang teuka geujak deungo neubeuët
umum nyang geupeuna lé droëneuhnyan. Peukara hukôm agama ngon haba teugah
peumeurèntah nyang that na ji'ôh syari'at agama hana reuda sabé lam da'wah,
meuhat ngon nyan keuh ureuëng Acèh pih rab hana nyang han meuseutuju ngon
neubeuët droeneuhnyan. La'én nibak da'wah lidah gobnyan ngon aneuk-aneuk muda
nyang jak meugurèe bak dayah gobnyan nacit geupeuna da'wah amar ma'ruf ngon buët
nyata. Ngon saboh Baréh Teuntra Mirah gobnyan ka geujak peu-ingat aneuk-aneuk
muda agam ngon dara meubèk jijak peubuët nyang geularang lam agama di Pantè Idi
Cut. Keuneulheuëh na keuh geupeuna saboh beuët reyeuek tujôh uroë tujôh malam
ngon neumeuhôi keuh u dayah droeneuhnyan dum ulama Acèh keu meujak mita kri
neuploh beuteudong syari'at Islam di Acèh.



https://ace.wikipedia.org/wiki/%C3%89seukanda_Muda

Sultan Iskandar Muda (Acèh, Bandar Acèh, 1593 atawa 1590 – Bandar Acèh, 27
September 1636) na keuh sidroë sultan nyang that rayeuk lam masa Keurajeuën Acèh
Darussalam, droëneuh nyang neu mat kuwasa nibak thôn 1607 sampoe 1636. Keurajeun
Acèh that makmu nibak masa droëneuh neu mat kuwasa. Wilayah Keurajeuen Acèh
nyang that luwah nibak masa nyan, Acèh jithee lom nibak watee nyan sibagoë pusat
dagang internasional ngon pusat eleumee agama Islam di Asia Tenggara.

Nibak ureung chi' inong (ma), Iskandar Muda na keuh turônan nibak Raja
Darôl-Kamal, nibak ureung chi' agam (ayah) na keuh turônan Raja Meukuta Alam.
Darôl-Kamal dan Meukuta Alam bak saboh peuneugah, dilee na keuh dua boh teumpat
mukim nyang hana jiôh (meupisah ngon krueng) meusapat dua kawom ngon dua wilayah
nyan ( Darôl-Kamal - Meukuta Alam) nyan keuh asay mula teu dong Keurajeuen Acèh.
Iskandar Muda sibagoe sidroe nyang meu waki nibak dua cabeueng nyan, meu hak
peunöh ateueh takhta nanggröe Keurajeuen Acèh.

Putroë Raja Indra Bangsa geu meunikah deungon Sultan Mansur Syah, aneuk Sultan
Abdul-Jalil, Abdul-Jalil nyan na keuh aneuk Sultan Alauddin Riayat Syah
al-Kahhar, Sultan Acèh ke-3.

Sultan Iskandar Muda neu meukawen deungon sidroe Putroë dari Pahang. Putroë nyan
geu turi deungon nan Putroe Phang. Meunurôt narit dilee, Sultan neu peurintah
untok neupeugot saboh taman nyang geupeunan Gunongan nibak teungoh-teungoh
Mideun Khayali (Taman Istana) seubagoe langgeum cinta neuh keu tuan putroë.
Nibak saboh peuneugah, putroë sabe weueh hate neuh meusyen keu gampong neuh di
Nanggroe Pahang nyang meu buket-buket. Sampoë 'an jinoë Gunongan nyan mantong
jeut ta kalon ngon ta kunjông.

Aneuk Sultan Iskandar Muda nyang kayém na lam tulésan seujarah na keuh 2 (dua)
droë. Sidroë aneuk agam Meurah Pupôk ngon si droë aneuk inong Sri Ratu
Safiatuddin. Meurah Pupôk ka neu hukôm le Sultan Iskandar Muda, saweueb Meurah
Pupôk ka neu meuzina.



https://ace.wikipedia.org/wiki/Zutto_Zutto_Tomodachi

Zutto Zutto Tomodachi (ずっとずっとトモダチ, Sabé-sabé Meukawan?) nakeuh jangeun nyang
keu-3 nibak Mana Ashida nyang jipeutubiet bak uroe 16 Buleuen Limöng 2012. Zutto
Zutto Tomodachi nakeuh jangeun nyang keu-2 nyang Mana jimeujangeun sidroe.
Jangeun nyoe geungui bak phôn ngön bak akhé filem Jewelpet Kira Deco!, nyang
geungui cit keu geupeuturi filem Jewelpet the Movie: Sweets Dance Princess bak
ureueng ramèe. Jangeun nyoe laju meutumèe bak rangking keu-17 bak Oricon Weekly
Singles Charts hana trép lheuh geupeutubiet atawa geupeubloe.

Zutto Zutto Tomodachi awai ka geubri thèe keu ureueng ramèe bak uroe 16 Buleuen
Limöng 2012, nyang bak uroe 30 Buleuen Lhèe 2012 ka lheueh geuduek di keu
ureueng mita beurita/haba (pèrs) bak Hotèl Imperial di Tokyo nyang niet awai keu
geupeuleumah filem Jewelpet the Movie: Sweets Dance Princess. Mana Ashida ngön
Yuko Yamaguchi, ureueng peugöt Hèllo Kitty, leumah cit bak uroe nyan seubagoe
jamèe. Jangeun nyoe geupeubloe lam beuntuk CD ngön DVD, nyang lam DVD na
geutamah vidéo jangeun Zutto Zutto Tomodachi.



https://ace.wikipedia.org/wiki/Ureu%C3%ABng_Tatar_Cina

Sukèë Tatar China (bahsa China:塔塔尔族 pinyin:Tǎtǎěrzú) nakeuh saboh sukèë dari 56
sukèë nyang geupeusah le kuwasa Rèpublik Rakyat China. Èndatu sukèë Tatar China
nyoë nakeuh sukèë Tatar Volga nyang geujak meuniyaga u China, dudoë sukèë nyoë
tinggai bak daerah Xinjiang. Beunileuëng sukèë nyoë karab trôk 5000 droë bak
thon 2000, sukèë nyoë le nyang tinggai bak banda Aletai, Changji, Yili, Urumqi,
Tacheng, ngon bak da’irah la’én di Xinjiang.

Sukèë Tatar China marit lam saboh lughat bahsa Tatar nyang hana geungui
narit-narit nibak bahsa la’én aleuh abad 20. Bahsa nyoë dilèë geutuléh ngon
haraih Arab tapi dudoë huruf nyoë ka jareung geungui bak Uni Soviet nibak thôn
1930. Awak China kayém geuhöi awak Tatar deungon narit Tazi/Dazi keu
geupeutunyok sukèë-sukèë nyang kon sukèë Han dari Barôh China lagèë Mongol ngon
Jurchen/Manchu, ka yém jih narit nyoë geungui watèë sukèë-sukèë nyoë geumeuprang
ngon China watèë Masa Song ngon Masa Ming. Sukèë nyoë rame meu’agama Islam.



https://ace.wikipedia.org/wiki/Ureu%C3%ABng_Tajik_Cina

Ureuëng Tajik Cina, atawa Pamiri Cina (Bahsa Cina: 塔吉克族, Pinyin: Tǎjíkèzú),
nakeuh saboh bansa nibak 56 boh bansa nyang geupeusah lé kuwasa Rèpublik Rakyat
China.

Narit nyoe geungui keu padum-padum boh bansa Pamiri Irani. Bansa nyang paléng
rame beunileuëngjih nakeuh bansa nyang geumarit bahsa Sarikoli, Shughni, ngon
Wakhi. Ureueng nyoë geungui cit bahsa Uyghur, Kyrgyz ngon Cina meunyo keuneuk
peugah haba ngon bansa la’én.

Bansa nyang bak thôn 2000 meubileuëng 41.028 droë nyoë, na di Xinjiang, propinsi
blah barat Cina. Bubé 60% beunileuëng bansa nyoë na di Wilayah Otonomi Tajik
Taxkorgan. Bansa Pamiri nyang na di Cina atawa Tajikistan hana geumarit bahsa
Tajik Irani barat nyang jeuët keu bahsa rasmi Tajikistan, meula’én ngon ureuëng
Tajik nyang geungui bahsa Parsi, la’én jih bak bahsa, ugama ngon reusam. Musaphé
awai abad 20 nyang geujak u da'irah bansa Pamiri nyoë, geubôh nan keu bansa nyoë
Sarikoli, Tajik Gunong, atawa Ghalchah. Ugama bansa nyoë nakeuh Syi’ah
Ismailiyah.



https://ace.wikipedia.org/wiki/Teungku_Chik_Pant%C3%A9_Kulu

Teungku Chik Haji Muhammad Panté Kulu nakeuh sidroe ulama rayeuek di Acèh nyang
droe neuh nyan neutuléh saboh hikayat nyang that geuthèe lam tarèh nanggroë
Acèh, Hikayat Prang Sabi.

Teungku Chik Haji Muhammad Panté Kulu lahé bak thôn 1251 H (1836 M) di gampông
Panté Kulu, Titeuë, Pidië, lam saboh keuluwarga ulama nyang mantong saboh kawôm
ngon ulama Tiro.

Masa ubit droeneuhnyan neumeurunoë (beuët) al-Qur’an ngon èleumèe agama Islam
lam bahsa Jawoë (Meulayu), sampoë bak masa muda neuh neupeupanyang neubeuët di
Dayah Tiro nyang geusatoh lé Teungku Chik Haji Muhammad Amin Dayah Cut, sidroe
ulama rayeuek di Tiro nyang barô neugisa dari neukeurija Rukôn Islam keu-limong
ibadah haji di tanoh suci Mekkah, Teungku Chik Haji Muhammad Amin that rayeuk
peungarôh neuh masa nyan di Acèh.

Na neu meudagang meupadum bak Dayah Tiro nyan Teungku Muhammad, aneuk muada dari
gampông Panté Kulu nyan ka hayeuë that bak èleumèe agama teuleubèh lom èleumèe
bahsa Arab ngon ka geupeutamat meupadum boh kitab, bak watèe nyan droëneuh nyan
kajeuët keu sidroë Teungku Rangkang bak Dayah Tiro. Ngon du'a gurèe neuh Teungku
Haji Chik Muhammad Amin laju neulakèe izin neutinggai Dayah keu neujak meununtôt
èleumèe agama u Tanoh suci Mekah sira neujak peubuët Ibadah Haji. Di Mekkah
droëneuhnyan neu beuët èleumèe agama ngon meumacam èleumèe nyang la'én. Sira
neumeurunoë agama gobnyan nacit geupeugot hubôngan ngon ureuëng peumimpén Islam
dari macam-macam bansa di dônya masa nyan.

Seubagoë sidroe ureuëng nyang that neugalak keu bideuëng seni ngon sastra,
gobnyan that galak bak neubaca kitab-kitab sya'é Arab, utama that keunarang
kisah prang bak masa Rasulullah, lagèe kisah teunuléh Hassan bin Tsabit,
Abdullah bin Malik dan Ka'ab bin Zubair. Sya'é-sya'é ureuëng nyan keuh nyang
jeuët keu seumangat bagi gobnyan nyang mantong muda nyan, sampoë meuhasé jeuet
nucok neuduëk nyang that mulia ngon nan gobnyan geuingat lé ummat manusia sampoë
'an jinoe keu sidroe ulama nyang neupeugot sya'é prang paléng rayeuek lam
seujarah manusia.

La'én nibak sya'é jihad (diwaanusy-syi'r), Teungku Chik Haji Muhammad Panté Kulu
that neugalak bak neubeuët kisah pahlawan-pahlawan Islam lagèe Khalid bin Walid,
Umar bin Khaththab, Hamzah, Usamah bin Zaid bin Haritsah, Tariq bin Ziyad ngon
la'én-la'én. Kisah-kisah nyan jeuet keu tujuan bak keunarang droeneuhnyan
Hikayat Prang Sabi nyang keuneuk neutuléh bak masa ukeuë.

Bak watèe bicah Prang Acèh akibat agresi Beulanda ateuëh Keurajeuën Acèh
Darussalam, Teungku Chik Muhammad Panté Kulu teungoh neubeuët di Mekah. Seubagoe
sidroe pahlawan nyang ka neutië ngon kisah hudép pahlawan Islam, laju gobnyan
meuhajat nyang raya keu gisa u nanggroë, keu neujak bantu prang jihad di
nanggroë jak lawan kaphé saban-saban ngon banmandum Bansa Acèh nyang geu pimpén
lé ulama seureuta peumimpén Acèh.

Hajat raya lam haté gobnyan keubit hana ék peutheun lé lheuëh neu teupeuë cut
aduën neuh nyang jeuet keu sahabat neuh cit, Teungku Chik di Tiro Muhammad Saman
ka geucok tanggông jaweuëb keu panglima prang raya di Acèh. Bak akhé thôn 1881 M
Teungku Chik Muhammad Panté Kulu neukeubah tanoh mulia nanggroë Mekkah
Al-Mukarramah neu gisa u Tanoh mulia la'én nyang geu gla Seuramoë Mekkah.

Lam neuwoë nyan keuh, lam kapai la'ôt antara Jeddah ngon Penang, gobnyan meuhasé
neupeugot keunarang saboh kitab nyang that rayeuek yum kitabnyan, Hikayat Prang
Sabi, neu hadiah asoë kitab nyan keu peubangkét seumangat Bansa Acèh lam prang
suci geulawan Kaphé Beulanda ngon sikutu jih kaphé-kaphé bansa-bansa la'én nyang
jiba sajan jih u nanggroë Acèh.

Hikayat Prang Sabi nyang geutuléh lé Teungku Chik Panté Kulu nyoe, nakeuh
meucurak sya'é peuët boh bét nyang nakeuh peuët boh kisah:

Teuka u nanggroë keunarang nyan laju neupulang keu Teungku Chik di Tiro lé
Teungku Chik Panté Kulu, lam saboh acara di Kuta Aneuk Galông.

Teungku Chik Panté Kulu neumeuseureuta sabé lam jihad nyan ngon Teungku Chik di
Tiro lam mandum mideuën prang, sampoë bak masa Teungku Chik Muhammad Pante Kulu
neugisa u rahmatullah di Lam Leu'ot, Indrapuri, Acèh Rayek ngon geukubu disinan.



https://ace.wikipedia.org/wiki/Sumatra

Ruja atawa Sumatra nakeuh saboh pulo nyang na di Indônèsia blah rot barat,
neuduëk pulo nyan na di blah rot barat Pulo-pulo Sunda. Pulo nyoe nakeuh pulo
nyang keu lhèe rayeuk di Indônèsia (duwa pulo la'én nyang leubèh rayeuek nakeuh:
Kalimantan ngon Papua) meunyoe lam dapeuta pulo rayeuek di dônya pulo Ruja nyoe
nakeuh nyang keu nam paléng rayeuek, ngon na luwah 473.481 km2 jumeulah ureuëng
duëk na 50.365.538 droe. Banda nyang ramè di Sumatra nakeuh Medan ngon
jumeulahëng duëk na 2.109.330 droe.

Sumatra nakeuh tanoh darat nyang panyang nyang ah darat nyan na di barat la'ôt u
teunggara ngon neudeuk hana timang (sihét). Ceuë pulo nyan na di La'ôt Hindia
blah rot barat, barat la'ôt ngon barat daya. Blah la'ôt Hindia nyan na meuranté
pulo-pulo ubeut lagèe Simeuluë, Nias ngon Mentawai. Blah rot timu meuceuë ngon
Seulat Malaka nyang ubeuet jipeumeuklèh pulo nyan ngon Semenanjông Melayu di
banuwa Asia.Di teunggara meurumpok ngon Seulat Sunda nyang ubeut jipeumeuklèh
pulo nyan ngon darat Pulo Jawa. Ujong barôh meuceuë ngon La'ôt Andaman, salang
blah rot timu nyang leubèh meuyub na pulo Bangka ngon Beulitông, Seulat Karimata
ngon La'ôt Jawa. Gunong-gunong Bukét Barisan, nyang meuasoë ngon padum-padum boh
gunong apui aktif, jeuet keu tuleuëng ruëng pulo Sumatra. Salang blah rot timu
la'ôt nyang meuklèh nakeuh tanoh data meuyub ngon meu paya, uteuën bangka ngon
that le kruëng nyang meuputa-puta disinan. Bak teungoh pulo na jilingkeuë lé
garéh Khatulistiwa nyang keunong paih bak provinsi Sumatra Barat ngon Riau.
Ikeulim pulo nyoe nakeuh tropis, seu'uëm ngon leumbab ngon lam beunagi nyang
leubèh luwah pulo Sumatra nakeuh uteuèën ujeuën.

Manusia mula phôn teuka u pulo Ruja bak 500 SM, ngon na meupadum boh keurajeuën
jameun nyang meukeumang disinan. Sumatra jeuët keu bumoë teumpat hudép lam
jumeulah le spesies teunimoh ngon binatang, meunan pih bak wateè nyoe ka leubèh
50% uteuën ujeuën Sumatra ka gadoh bak 35 thôn nyoe. That le spesies aseuli
Sumatra nyang ka rab punah meiseuëjih Rimuëng Sumatra, Gajah, Badeuëk ngon
Mawah.

Lapan plôh tujôh persen ureuëng duëk di Sumatra meu agama Islam, jumeulah mandum
ureuëëng duëk nakeuh 22% dari jumeulah mandum ureuëng Indônèsia.

Sumatra geuturi yôh masa jameun kon ngon nan bak Bahsa Sanskerta Swarnadwīpa
("Pulo Meuh") ngon Swarnabhūmi ("Tanoh Meuh"), nyan meuseubab ngon le that meuh
bak tanoh manyang pulo Sumatra. Narit phôn nyang geukheun Sumatra nakeuh nan
Srivijayan Haji (raja) Sumatrabhumi ("Raja dari tanoh Sumatra"), nyang raja nyan
geukirém utôsan u nanggroë China bak thôn 1017. Salang ureuëng Arab geukheun
pulo nyan ngon Lamri (Lamuri, Lambri atawa Ramni) dari abad keu-10 sampoë abad
keu-13.



https://ace.wikipedia.org/wiki/Suk%C3%A8%C3%AB_Tajik_China

Ureuëng Tajik Cina, atawa Pamiri Cina (Bahsa Cina: 塔吉克族, Pinyin: Tǎjíkèzú),
nakeuh saboh bansa nibak 56 boh bansa nyang geupeusah lé kuwasa Rèpublik Rakyat
China.

Narit nyoe geungui keu padum-padum boh bansa Pamiri Irani. Bansa nyang paléng
rame beunileuëngjih nakeuh bansa nyang geumarit bahsa Sarikoli, Shughni, ngon
Wakhi. Ureueng nyoë geungui cit bahsa Uyghur, Kyrgyz ngon Cina meunyo keuneuk
peugah haba ngon bansa la’én.

Bansa nyang bak thôn 2000 meubileuëng 41.028 droë nyoë, na di Xinjiang, propinsi
blah barat Cina. Bubé 60% beunileuëng bansa nyoë na di Wilayah Otonomi Tajik
Taxkorgan. Bansa Pamiri nyang na di Cina atawa Tajikistan hana geumarit bahsa
Tajik Irani barat nyang jeuët keu bahsa rasmi Tajikistan, meula’én ngon ureuëng
Tajik nyang geungui bahsa Parsi, la’én jih bak bahsa, ugama ngon reusam. Musaphé
awai abad 20 nyang geujak u da'irah bansa Pamiri nyoë, geubôh nan keu bansa nyoë
Sarikoli, Tajik Gunong, atawa Ghalchah. Ugama bansa nyoë nakeuh Syi’ah
Ismailiyah.



https://ace.wikipedia.org/wiki/Prang_Klang

Prang Klang nakeuh saboh prang syèdara di Selangor Malaysia antara Raja Abdullah
Bin Raja Jaafar ngon Raja Mahadi Bin Raja Sulaiman dari thôn 1867 sampoë 1874.

Asai mula prang syèdara nyan nakeuh bak thôn 1849 atawa 1850, sultan Keurajeuën
Selangor watèe nyan Sultan Muhammad Shah geupulang kuwasa meujajah ateuh kuwasa
Raja Abdullah. Meunan ka meukuwasa lé Raja Abdullah ka geukuët pajak ateuëh duwa
droë sèdaga nyang meuôseuha di Klang, lé sèdaga nyan pajak nyan jikuët teuma bak
rakyat nyang meuduëk di Klang. Lam peukara nyan jeuët keu bijèh karu antara Raja
Abdullah ngon Raja Mahadi, seubab gobnyan dilèe seugolom geuduëk kuwasa Raja
Abdullah nacit jeuët keu raja di Klang.

Meunan keuh gabuëk nyan teutap brat that sampoe bak thôn 1857 Sultan Abdus Samad
geuduëk keu raja barô di Selangor, lé Sultan Abdus Samad ka geudukông peuë nyang
geulakèe lé Raja Mahadi. Meunan keuh dudoë jeuët prang antara Raja Mahadi ngon
geudukông lé rakyat geulawan Raja Abdullah nyang jibantu lé aneuk agam geuh Raja
Ismail. Bak buleuën lhèe thôn 1867 Raja Abdullah meuhasé geupeutalô lé Raja
Mahadi ngon maté keuh Raja Abdullah. Lheuëh meuhasé geureubôt Klang, Raja Mahadi
han geutém lé bayeuë $500 keu Sultan Abdul Samad lagèe nyang ka geupeulaku awai
lé Raja Abdullah. Peukara nyan ka beungéh teuma Sultan Abdus Samad keu Raja
Mahadi.

Hana trép leungka bak thôn 1868, Sultan Abdus Samad ka geu lakèe bak ulèe Balang
dari da'irah Langat Tengku Kudin. Macam kri geucuba lé Tengku Kudin bah leumiëk
até Raja Mahadi, teutap han cit meuhasé. Sampoë lé Tengku Kudin meugeupakat teuk
Raja Ismail Bin Raja Abdullah keu geumeusaban prang lawan Raja Mahadi.. Bak
buleuën lapan thôn 1869 Raja Ismail geutrôn u Klang ngon asé geureubôt da'irah
binèh Kruëng Klang. Meuhat ngon nyan ka geukeupông da'irah Klang natrép 6
buleuën. Lam ôseuha keupông nyan lé Tengku Kudin ka geuba 500 droë ureuëng jak
bantu Raja Ismail. sampoë Raja Mahadi ka payah surôt dari Klang bak buleuën lhèe
thôn 1870. Ngon beunantu nibak awak Pahang, bak thôn 1872 Raja Mahadi ka ék
geupeutalô.

Prang syèdara nyan raseumi meuakhé bak thôn 1874, Raja Mahadi nyang ka talô
prang geuteubiët dari Selangor ngon geuduëk di Johor. Gobnyan meuninggai bak
thôn nyan ngon jirat gobnyan na di Bukét Mahmudiah, Johor Bahru.

(Meulayu) * J M Gullick (2004). A History of Selangor. The Malaysian Branch of
the Royal Asiatic Society. ISBN 967-9948-10-2. 



https://ace.wikipedia.org/wiki/Pidie

Pidië nakeuh salah saboh kabupaten nyang na di Acèh ngön nang nanggroë Sigli.
Kabupatèn Pidië neuduëk ji röt blah timu panté timu Acèh cit paih bak röt uëh
Banda Aceh - Medan. Kabupatèn nyoë neuduëk bak garéh astronomi 04,30o – 04,60o
LU lom 95,75o – 96,20o BT. Ngön luwah nanggroë 4.160,55 Km2, Kabupatèn nyoë
meuceuë ngön Acèh Rayek bak blah barat ngön Pidië Jaya bak blah timu. Jinoë
Kabupatèn Pidië geumat kuwasa lé bupati Tgk. Sarjani Abdullah ngön M. Iriawan,
SE. seulaku waki bupati.

Pidië seugolomjih nakeuh saboh keurajeuen nyang hana rôh lam Keurajeuen Acèh.
Yôh karu ngön Portugal, Keurajeuen nyoe meuuké seubagoe dairah nyang luah ngön
tanoh nyang subur, jeut geumeuduek ureung ngön makmu. ceue keurajeuen nyoe
meupawôt röt blah timu ngön Keurajeuen Samudra Pasè, blah barat ngön Keurajeuen
Acèh Darussalam, blah tunong ngön gunong-gunong, lom ngön seulat Malaka röt blah
Barôh. Akhéjih Keurajeuen Pidië geupeusaho droegeuh ngön Keurajeuen Acèh keu
geujak lawan Peutugéh.



https://ace.wikipedia.org/wiki/Pekan_Kebudayaan_Aceh

Peukan Kebudayaan Acèh atawa PKA atawa Peukan Reusam Acèh lam narit aseuli Acèh
nakeuh saboh piasan reusam nyang na di Aceh. Piasan nyoe ka 6 gö geupeuna di
Acèh. PKA nyoë bak buët droëjih payah geupeuna tiep 4 thôn sigö. Ngon PKA nyan
nakeuh geupeuleumah adat ngon reusam Acèh lagèe likok ngon meuneu'en rakyat. PKA
phôn geupeuna bak thôn 1958 nyang keuduwa bak thôn 1972, nyang keulhèe bak thôn
1988, nyang keupeuet bak thôn 2004, nyang keulimöng bak thôn 2009, ngon nyang
keuneulheuëh ban-ban nyoë bak Buleuën Sikureuëng thôn 2013.

Peukan Kebudayaan Acèh nyang keu phôn (PKA I) phon that geupeuna bak thôn 1958.
Bak watèe nyan hajat ureuëng Acèh geupeugot PKA nyan nakeuh meukeusud keu
peuseuleusoë masalah lam masyarakat Acèh nyang yôh nyan ban mantong glah nibak
gabuëk ngon harô-hara prang bak kri adat ngon reusam. Na lheë droë ureuëng nyang
that peunténg bak peuna PKA phôn nyan. Ban lhèegeuh nyan nakeuh Ali Hasjmy
(Gubernur Acèh), Letkol Syama'un Gaharu (Panglima Kodam Acèh) ngon Mayor Teuku
Hamzah Bendahara.

PKA keu I nyan geupuga phôn keu peupulèh haté ngon peubangkét keulayi seumangat
dum ureuëng Acèh nyang ban mantong leupah nibak gabuëk sama sibangsa yôh masa
DI/TII thôn 1950-1958. Ngon peukan reusam nyang geukeuneuk peugot nyan nakeuh
ban lam kri nyata nanggroë Acèh nyan that kaya ngon reusam seureuta adat.

Meunankeuh jeuët PKA I nyan that geuprèh-prèh ngon seumangat ngon that geugalak
lé ban mandum ureuëng Acèh. Ureuëng Acèh keubit that na meucén-geuh ka keu
peurayek reusam keuneubah indatugeuh, neupeuhudép keulayi atra nyang karab gadoh
ngon geusatoh seureuta geujaga reusam nyang ka meuseubèe lam harô-hara nanggroë
ka meuplôh-plôh thôn hana reuda prang.

Ngon péyasan adat reusam nyang geupeuduëk bak PKA I nyan nakeuh ka geupeuriwang
lom lam adat Acèh na leubèh kureuëng 20 boh tarian Acèh jameun ngon padum-padum
boh tarian barô lagèe tari Ranub lam Puan ngon tari Punca Utama. Meunan cit
keurija adat dari banmandum sukèe bansa aseuli nanggroë Acèh geupeuduëk cit.
Lagèe keurija adat ureuëng meukawén, adat sayam, bereles (peusunat aneuk), Imah
Ku Wih (trôn manoë) nyang biasa geukeurija lé masyarakat di Acèh Teungoh.
Meumacam-macam meuneu'en pih na bak PKA I lagèe meu'en gaséng, meu'en galah,
meu'en sipak raga, geudeue-geudeue, geulayang tunang ngon macam dum meuneu'en
ureuëng Acèh nyang la'én.

PKA II barô hasé geupeugot lom bak thôn 1972. Go keuduwa nyan geupeuphôn bak 20
uroë Buleuën Lapan sampoë 2 uroë Buleuën Sikureuëng thôn 1972). Watèe nyan nyang
jeuët keu gubernur Acèh nakeuh Muzakkir Walad

PKA keu III geupeugot bak thôn 1988 yôh masa gubernur Ibrahim Hasan. Bak PKA keu
III nyoë na geupeuna 80 boh tarian jameun ngon tarian barô di Acèh.

PKA keu IV nakeuh PKA nyang keuphôn that geupeugot bak saboh teumpat nyang
geupeunan Taman Ratu Safiatuddin. PKA keu IV geupeugot masa Abdullah Putéh jeuët
keu gubernur Acèh. Masa nyan Acèh mantong lam gabuëk prang antara GAM ngon RI.
PKA IV geupeuphôn bak 19 – 28 uroë Buleuën Lapan thôn 2004.

PKA keu V geupeugot lom bak thôn 1 sampoë 11 uroë Buleuën Lapan thôn 2009. PKA V
geupeugot di Taman Ratu Safiatuddin yôh masa Irwandi Yusuf jeuët keu gubernur
Acèh.

Ngon keuneulheuëh PKA keu VI nyang ban-ban nyoë geupeugot phôn bak 20 sampoë 29
uroë Buleuën Lapan thôn 2013.



https://ace.wikipedia.org/wiki/Nanggro%C3%AB_Ac%C3%A8h_Darussalam

Acèh nakeuh saboh da’irah kusuih sabe propinsi nyang na bak Pulo Ruja. Acèh
nakeuh propinsi nyang barat that di Indônèsia. Blah ateuëh na La’ôt Banggali,
La'ôt Hindia blah barat, Seulat Malaka blah timu ngon blah tunggara na propinsi
Sumatra Utara. Nang nanggroë Acèh nakeuh Banda Acèh.

Bak masa Sôleutan Éseukanda Muda Meukuta Peukasa Alam mat kuwasa, Acèh nakeuh
saboh nanggroë nyang leupah that kaya ngon makmu. Yôh nyan, wilayah Keurajeuën
Acèh Darussalam trôk u binèh pasi Minangkabau. Kuwasa Acèh trôk cit keudéh u
Pirak, jazirah Meulayu. Keurajeuën Acèh Darussalam bak masa nyan ka na hubôngan
ngon keurajeuën-keurajeuën la’én lam dônya, lagèë Keurajeuën Tureuki Utsmani,
Mughal di Hindustan, Safawi di Iran jinoë, Maghréb, Inggréh, Peutugéh ngon le
la’én lom keurajeuën nyang na lam dônya yôh masa nyan.

Acèh nakeuh saboh propinsi nyang teuduek di ateuh garéh khatulistiwa. Luah
nanggroe Acèh nakeuh 55.392 km2. Tanöh nanggroe Acèh mandum jiduek bak pulo
Sumatra, Indônèsia. Seulaén di pulo nyan, wilayah jih na cit bak pulo-pulo
ubeut, lagèe Pulo Simeulue. Da'irah Acèh nakeuh meugunong-gunong. Mandum nyan
teuduek di da'irah Gayo. Da'irah di Acèh nyang paléng manyang nakeuh Gunong
Leuser nyang manyang jih 3.404 mètè di ateuh la'ôt. Di teungöh-teungöh tanoh
Acèh na Danau La'ôt Tawar.

Keuadaan cuaca di Acèh nakeuh su-um, atawa tropis. Rata-rata su-um jih antara
23°—32°C di da'irah rab ngön la-ôt; atawa 12°—22°C meunyoe di da'irah nyang
manyang. Tiep thôn, musém ujeun di Acèh nakeuh bak antara 1.000 sampo 3.000 mm.

Jumlah ureueng nyang na di Acèh sampo thôn 2010 nakeuh 4.494.410 droe. Karab
mandum jumlah ureueng nyan tinggai di gampông-gampông; diet nyang tinggai di
banda. Banda Aceh nakeuh ibukota propinsi Acèh, teuduek bak ujong paléng barat
pulo Sumatra. Seulaén Banda Aceh, Lhokseumawe nakeuh kota keudua nyang paléng
meuceuhue sabab di sinan na peurusahaan-peurusahaan ureueng luwa, miseu jih PT
Arun ngön PT Pupuk Iskandar Muda.

Karab mandum ureueng Acèh nakeuh dari suku Acèh. Gayo ngön Alas, mandum suku
nyan tinggai di da'irah nyang leubèh manyang. Mandum ureueng Acèh nyan ureueng
éseulam, nyan kira-kira na 96%. Bahsa Acèh nakeuh bahsa nyang geungui lé karab
mandum ureueng Acèh. Seuleubèh nyan, geungui bahsa Indônèsia.

Nanggroe Acèh nakeuh rumoh dari mandum budaya ngön leumbaga peundidikan, mandum
nyan nakeuh di Banda Aceh. Meuseujid Raya Baiturrahman, nyang na di Banda Aceh,
geupeudöng bak watèe prang ngön Beulanda bak abad keu-19. Musium Aceh, cit na di
Banda Aceh, nakeuh saboh teumpat nyang geupeugöt deungön hana payah geungui
labang. Na cit saboh kuburan ureueng Beulanda, Kerkhoff, di Banda Aceh nyang di
sinan geukubu 2.000 droe teuntra Beulanda nyang matée watèe masa Prang Acèh bak
thôn 1873-1914. Taman Sari, saboh taman nyang na rab Meuseujid Raya
Baiturrahman, di dalam jih na saboh Gunongan. Gunongan nyan nakeuh saboh
bangunan nyang beuntuk jih lagèe gunong nyang geupeugöt bak masa Sultan Iskandar
Muda, thôn 1600.

Karab mandum pabrék di Acèh nakeuh pabrék gah. Mandum pabrék nyan na di
Lhokseumawe. Lhokseumawe nakeuh saboh da'irah di Acèh nyang mandum pabrék na
teudöng di sinan. Di Lhokseumawe na teudöng pabrék gah, baja, ngön pabrék
keureutah. Adak pih meunan, buet ureung Acèh rata-rata nakeuh geujak u blang
geupula padé, atawa geupula boh kayèe atawa ôn kayèe. Ureueng Acèh na cit
geupula bak lawang, kupie, ngön bakông.

Jalan rayek nyang meuhubông dari Banda Aceh sampo u Medan na di da'irah blah
barôh Acèh. Na cit jalan-jalan ubeuet nyang meuhubông u da'irah-da'irah nyang
meubukét, lagèe jalan u Takengon. Seula'én jalan raya nyan, na cit jalan raya
nyang meuhubông u da'irah blah tunong Acèh. Miseu jih u Meulaboh. Jalan nyoe
meusambông cit u Medan nyang meutumèe ngön Gunong Leuser.

Di Acèh na 4 boh peulabôhan kapai la'ôt. Peulabôhan la'ôt nyang paléng rayek na
di Lhokseumawe. Bandara keu kapai na 5 boh cit di Acèh: saboh di Lhokseumawe;
saboh di Tapaktuan; saboh di Meulaboh; saboh di Banda Aceh; dan saboh di
Sinabang, Simeulue. Nyang paléng rayek na di Banda Aceh, nan jih Bandara Sultan
Iskandar Muda.

Acèh na jeunèh peunajôh nyang hana di da'irah la'én. Peunajôh-peunajôh nyang na
di Acèh miseujih timphan, sie kamèng, sie reubôh, ngön peunajôh meuseukat. Di
da'irah Sabang na jithèe peunajôh dhôi nyang na rasa nyang meula'én-la'en. Di
Meureudu, kabupatèn Pidie Jaya, na peunajôh nyang geukheun adèe, nyang di
da'irah Acèh la'én geukheun bingkang. Di Acèh Barôh na martabak boh drien nyang
ka geuthèe mangatjih. Meunyoe di Bireuen, peunajôh nyang na nyangkeuh saté
matang nyang asaijih dari kuta Matangglumpang Dua. Peunajôh Acèh nyang umumjih
ta tumèe di luwa da'irah Acèh nakeuh mie Aceh nyang geutagun ngön kuah nyang
keu'eung.



https://ace.wikipedia.org/wiki/Museum_Tsunami_Ac%C3%A8h

Museum Tsunami Acèh, di Banda Acèh, Indônèsia, nakeuh saboh museum nyang
geupeugot keu tanda peuingat nibak musibah geumpa bumoë La'ôt Hindia thôn 2004
ngon ië beuna (tsunami), seureuta jeuët keu teumpat meurunoë ngon bak
peuseulamat droë bak watèe musibah lagèe nyang kalheuëh keujadian meunyoë teuka
ië beuna lom.

Museum Tsunami Acèh nyoë geurancang lé arsitek Indônèsia Ridwan Kamil.
Peuneudong museum nyan meutingkat peuët ngon luwaih ban dum na 2,500 m2,
bintéhjih panyang meukeuwiëng nyang geusalôp ngon relief geometris. Tatamong lam
peuneudong nyan geutanyoë talingkeuë lungkiëk ubeut antara duwa bintéh ië nyang
manyang - geumeukeusud keu geupeujeuët riyôh ngon harô-hara bak watèe keujadian
ië beuna nyan. Bintéh museum nyan geupeuthi'ëh ngon gamba ureuëng meusaman,
saboh langgeuëm nyang geupujoë nyum teuga, tabi'at disiplin, ngon keuyakinan
agama nyang kong lam bansa Acèh.. Nibak ateuëh, bubôngjih saban rupa lagèe ië
raya paseuëng, aleuë paléng meuyub lagèe curak aleuë Rumoh Acèh, nyan
geupeulanggeuëm keu soë mantong nyang seulamat bak musibah ië beuna nyan.



https://ace.wikipedia.org/wiki/Mekkah

Meukah (bahsa Arab: مكة‎. Lam koordinat 21.27 N-39.49 E, 3 jeuëm nibak titék
NOL), saboh banda nyang na di tanöh Arab. Di banda nyoëkeuh geupeugèt Ka'bah
(bahsa Arab: الكعبة‎‎) seubagoë kiblat (bahsa Arab: قبلة‎) keu ureuëng Éseulam.

Yôh goh maju lagèë nyang ka na lawét nyoë, kuta Meukah asaijih nakeuh saboh aluë
nyang hana jitimoh meubacut pih teunaman, seuhingga hana soë tém tinggai atawa
peugot rumoh di sinan. Teuma dudoë 'oh lheuëh trôk Nabi Ibrahim, barô teumpat
nyan ka mulai ramè ureuëng jiteuka keunan. Kareuna ka na mata ië nyang jiteubiët
nibak bumoë nyang cukôp le, sép keu mandum ureuëng nyang peureulèë keu ië. Ië
nyang jiteubiët nyan geupeunan ië Mon Zamzam, nyang jiteubiët bak watèë manyak
Nabi Ismail geujeumeuluëng, geumoë geulakèë ië kareuna ka grahgeuh.

Jinöe kuta Meukah ka maju, seupeunoh thôn sabé ramè sabab le that-that ureuëng
jak kunjông, leubèh-leubèh lom bak musém haji. Bangunan-bangunan pih le nyang ka
meutamah. Masjidil Haram pih ka padum-padum go geupeuluwah, hotel-hotel teumpat
dom jama'ah haji pih meutamah. Le that bangunan di sinan.

Lam kawan bangunan nyang na di Meukah, nakeuh saboh bangunan nyang geupeunan
Baytul 'Asyiy (bahsa Arab: بيت الأشي‎), areutijih rumoh ureuëng Acèh, nyan rumoh
nyang geuwakeuëh keu jama'ah haji ureuëng Acèh.



https://ace.wikipedia.org/wiki/Kuta_Lhokseumawe

Lhôk Seumaw‘èë nakeuh salah saboh banda nyang na di Acèh. Kuta nyoe teuduek bak
jalur di tingöh-tingöh ra'uh Banda Aceh ngön Medan. Banda nyoe nakeuh saboh
banda nyang paléng meuceuhue di Acèh seula'en Banda Aceh seubagoe banda nyang le
pabrék di sinan.

Banda Lhôk Seumaw'è nyoe nakeuh nan jih dari dua boh kata Lhôk ngön Seumaw'è.
Lam bahsa Acèh, Lhôk nyoe makna jih nakeuh lhôk atawa gahông; Seumaw'è makna jih
nakeuh ie nyang meuputa-puta atawa pusat mata ie nyang na di la'ôt da'irah Banda
Sakti. Phôn-phôn that Lhôk Seumaw'è nyoe nakeuh wilayah lam Keurajeuën Samudra
Pasèe bak abad keu-13. Lheuh runtôh keurajeuën nyan, da'irah nyoe jeut keu
da'irah nyan geumat kuwasa lé Keurajeuën Acèh Darussalam bak thôn 1524.

Sigohlom abad keu-20, nanggroe nyoe geumat kuwasa lé Ulèebalang Kutablang. Bak
thôn 1903, Lhôk Seumaw'è jeut keu da'irah nyang geupeunan Bestuur Van
Lhokseumawe. Zelf Bestuurder atawa Teuku Abdul Lhokseumawe ta'lôk keu Aspiran
Controeleur. Bak jameun nyang sama, di Lhôk Seumaw'è juduek cit sidroe bupati.



https://ace.wikipedia.org/wiki/Kota_Langsa

Kota Langsa nakeuh salah saboh banda nyang na di Acèh. Seugolom geupeujeut keu
banda, Langsa nakeuh saboh dairah lam kabupatèn Acèh Timu nyang nang naggroë ji
Langsa. Langsa nakeuh saboh banda Administratif nyang geupeugöt meunurôt PP
Numbôi 64 Thôn 1991 uroë 22 buleun siplôh 1991.

Leuhnyan, meuikôt ngön seumakèn jibeudöh Provinsi Acèh göt nyan lam Budaya,
Politék ngön Ekonomi, Propinsi nyoë hanjeut han keubeuna neuplah naggroë nibak
nang ji, Khusuih ji nibak sagoe Pemerèntahan, bak thôn 2001 geupeugöt keuh Kuta
Langsa, nakeuh beunagi nibak Kabupatèn Acèh Timu meunurôt Undang-Undang Numbôi 3
Thôn 2001 bak uroë 21 buleun Nam 2001 ngön sah geupeubuët di Jakarta bak uroë 17
buleun Siplôh 2001 lé Menteri dalam Negeri ateuh nan Presidèn Republik
Indonesia. Nyang mat kuasa phôn disinoe nakeuh H. Azhari Aziz, SH, MM nyang
geupeusah lé Gubernur Acèh bak uroe 2 buleun Siblah 2001 di Banda Aceh. ngön
seubagoë Walikota Definitif Hasé Pilkadasung 2006 nakeuh Drs. Zulkifli Zainon,
MM nyang geupeusah lé Gubernur Acèh bak uroe 14 buleun Lhèë 2007 di Langsa.

Watèë awai phôn jeut Kuta Langsa na 3 boh keucamatan nakeuh keucamatan Langsa
Barat, keucamatan Langsa Kota ngön keucamatan Langsa Timu ngön meubileuëng
gampông 45 boh ngön 6 keulurahan. leuhnyan geupeukeumang lom jeut keu 5 boh
keucamatan ateuh peuteunyok Qanun Kota Langsa Numbôi 5 Thôn 2007 tentang
Pembentukan Keucamatan Langsa Lama ngön Langsa Barô.



https://ace.wikipedia.org/wiki/Khulafa%27ur-rasyidin

Khulafaur Rasyidin (الخلفاء الراشدون) atawa Khalifah Ar-Rasyidin nakeuh peuët
droë khalifah (peumimpin) phôn ummat Islam, nyang geupatéh lé ummat Islam
seubagoë seunambông pangulèe ummat 'oh lheuëh wafeuët Nabi Muhammad. Ban peuët
gata nyan nakeuh sahbat nyang that krab ngon Nabi Muhammad. Ban peuët droë
khalifah nyan geupiléh kon bak kri keuturônan neuh, meuhat keuh geupiléh bak kri
nyang ka geucok peunutôh lé ummat Islam watèe nyan

Cara nibak geupiléh tiëp-tiëb gata nyan mandum cit meubida-bida, jeuët keuh
meunan sabab lé para sahabat hana geuniët meusaboh pih peunutôh nyang meuhat
geupeuwaréh lé nabi lam peukara nyan. Bah pih meunan lé nyang patéh pham Syi'ah
jiyakin keu peukara nyan lé Nabi Muhammad ngon trang ka geutunyok Ali bin Abi
Thalib ngon aneuk keuturônan geuh (Ali) keu geunantoë peumimpin 'oh lheuëh
Rasul.

Raseumi jih istilah Khulafaur Rasyidin jeuët keu peuneuwoë bak pangkat peuët
droë khalifah phôn Islam, meunan keuh lé padum-padum droë ulama neupeunyata
nakeuh Khulafaur Rasyidin atawa khalifah nyang na peutunyok nyan keubit hana
seuleusoë bak peuët droë khalifah phôn nyan, meuhat keuh bak peuneugah ladôm
ulama nyan geupeurôh khalifah-khalifah nyang teuka dudoë nibak nyan, nyang ka
geupeuteuntèe cit pangkat nyan keu khalifah nyang neumeuhudép ban lagèe
Al-Qur'an ngon Sunnah Nabi. Sidroe khalifah dudoë nyang geu angkèe keu khulafaur
rasyidin nakeuh Umar bin Abdul-Aziz, khalifah Bani Umayyah keu-8.



https://ace.wikipedia.org/wiki/Keurajeu%C3%ABn_Teumi%C3%ABng

Keurajeuën Teumiëng atawa Keurajeuën Banuwa Teumiëng nakeuh saboh keurajeuën
Islam Meulayu nyang na di panté timu Sumatera. Keurajeuën nyoë na toë ngon
keurajeuën Peureulak nyang ka leubèh away teudong di wilayah nyan. Keurajeuën
nyan teudong bak keunira thôn 960 M sampoë thôn 1500 M bak watèe keurajeuën nyan
geupeusaho lam keurajeuën Acèh Darussalam.

Lam seunurat tarèh bak batèe keuneubah masa keurajeuën Sriwijaya na jiseubôt nan
Negeri Tamiang seubagoë saboh wilayah nyang na lam kuwasa Sriwijaya di
Palembang. Lam kitab China Wee Pei Shih Teumiëng jikheun ngon nan Kan Pei
Chiang, lam kitab Majapahit Negarakertagama jikheun nan Tumiang. Meunan cit bak
situs keuneubah seujarah nyang la'én lé that meuseubôt keurajeuën Banuwa
Teumiëng seubagoë saboh keurajeuën nyang meujaya bak masa nyan.

Raja phôn nyang puga keurajeuën nakeuh raja Tan Gada nyang geupuga keurajeuën
bak thôn 960 M. Nang nanggroë keurajeuën geupuga di Bandar Serangjaya. Banda
nyan jiseurang lé raja Chola I dari India lam saboh prang, bak masa hancô
keurajeuën nyan Tan Gada ka jipoh lé aseuka Chola. Dudoë lheuëh nibak prang lé
aneuk raja Tan Gada nyang asé peuseulamat droë ka geupinah nang nanggroë Banuwa
Teumiëng bak teumpat nyang leubéh ji'ôh ngon la'ôt. Banda barô geupuga di Bukit
Karang. Bak teumpat barô nyan keurajeuën ka leubèh hayeuë ngon leubèh gét nibak
nyang ka, raja raja Teumiëng nyang na meuduëk ngon meukuwasa dari sinan nakeuh
Tan Penuh (1023–1044), Tan Kelat (1044–1088), Tan Indah (1088–1122), Tan Banda
(1122–1150), ngon Tan Penok (1150–1190).

Watèe Tan Penok meuninggai hana geukeubah aneuk keu, nyang gantoë jeuët keu raja
nakeuh geu angkèë aneuk seubôt gobnyan Pucôk Sulôh. Lam masa kuwasa wangsa raja
Pucôk Sulôh nyan keuh keurajeuën Banuwa Teumiëng ka leubèh hayeuë lam tarèh
keurajeuën di Bukét Karang nyan.



https://ace.wikipedia.org/wiki/Keurajeu%C3%ABn_Lamuri

Keurajeuën Lamuri nakeuh nan saboh keurajeuën nyang na di kabupatèn Acèh Rayek
ngon nang nanggroë keurajeuën nyan na di gampông Lam Rèh, keucamatan Mesjid
Raya. Keurajeuën nyoë leubèh awai na yôh goh geupuga Keurajeuën Acèh Darussalam,
ngon keurajeuën nyoë jeuët takheun nakeuh ukheuë nibak kerajeuën Acèh
Darussalam.

Nibak peuneugah nè luwa na geuseubôt nan keurajeuën nyang leubèh awai nibak
Acèh. Geukheun nan keurajeuën lam padum macam kri neukheun "Lamuri", "Ramni",
"Lambri", "Lan-li", "Lan-wu-li". Sidroë ureuëng teumuléh bansa China Zhao Rugua
(1225) bak miseuëjih jikheun bak teunuléh "Lan-wu-li" tiëp thôn na geukirém
pajak u "San-fo-chi" (Sriwijaya). Lam kitab Nagarakertagama (1365) jiseubôt
"Lamuri" nakeuh saboh keurajeuën nyang tundôk lam kuwasa Majapahit ngon jiakô
seubagoë nanggroë nyang jilindông le Majapahit. Lam peuneugah la'én ureuëng
teumuléh Portugéh Tomé Pires jikheun Lamuri tundôk dimeuyub keurajeuën Acèh.

Lam saboh batèë meusurat Tanjoré thôn 1030 M yang geurumpok di India na meutuléh
keurajeuën Lamuri jiprang lé keurajeun Chola nyang jipimpén lé raja
Rajendracoladewa I. Meusurat kisah bak batèë Tanjoré nyang nakeuh keurajeuën
Lamuri ka jipeutalô lé keurajeuën Chola bak masa nyan. Meukisah disinan nakeuh
bak peutheun nanggroë keurajeuën Lamuri ka geumeuprang ngon that na gigèh. Teuma
dudoë talô cit seubab keurajeuën Chola leubèh rayeuk ngon leubèh teuga teuntra
bak prang nyan.

Nibak nè peuneugah ureuëng meuniaga bansa Arab, keurajeuën Lamuri nakeuh da'irah
phôn teuka ureuëng meuniaga Arab ngon India, seureuta ngon nyankeuh teuka phôn
agama Islam u Nusantara nyang geuba lé ureuëng meuniaga ngon ureuëng meula'ôt.
Lam analisis ahli tarèh bansa Eropa jipeugah nibak thôn 1416 M mandum rakyat
Lamuri ka meuagama ngon agama Islam. Lam seunurat Meulayu jameun Lamuri nakeuh
saboh keurajeuën nyang phôn that geupeuturi Islam lé Syèh Isma'il seugolom
Samudra Pasè. Ngon kisah Meulayu nyan ka trang beundrang nyan tarèh Lamuri
nakeuh saboh keurajeuën Islam nyang awai that di Nusantara.

Masa keurajeuën Lamuri leubèh kureuëng na 600 thôn, teudong phôn bak abad 10 M
sampoe abad 16 M. Thôn 1513 Lamuri ngon keurajeuën la'én, Daya, Pasè, Pidië,
Peureulak seureuta Banuwa Teumiëng meusapat lam Keurajeuën Acèh Darussalam bak
masa peurèntah Sultan Alauddin Ri'ayat Syah.

Nibak tarèh nanggroë curak keurajeuën Lamuri nakeuh saban sakri lagèe keurajeuën
Samudra Pasè, saweuëb bandua keurajeuën nyan nakeuh saban saban keurajeuën Islam
nyang geupimpén lé raja Islam. Saban cit bandua nyan nakeuh keurajeuën nyang
binèh la'ôt nyang that meupeungarôh keu curak nangroë, hukôm, konsep siyasat
ngon konsep struktur peumeurèntahjih. Sultan nakeuh peumimpén paléng manyang
nyang geubantu lé meuntroë (wazir), keu bhah la'ôt na lakseumana, keubhah hukôm
na mufti chi' ngon qadhi keu bhah meuniaga bak banda la'ôt na syahbanda.

Keu wasé nanggroë nakeuh ra'yat lam keurajeuën geuôseuha lam bideuëng meuneugoë
ngon sira cit geumeula'ôt. Bhah meuniaga keurajeuën nyan nakeuh meuhubông sabé
ngon ureuëng meuniaga nyang teuka dari China, Arab ngon India seureuta bansa
la'én di pulo pulo Meulayu Nusantara. Hasé nanggroë lam bideuëng meuneugoë
nakeuh aweuëh, lada ngon macam hasé meuneugoë nyang la'én. Hasé bumoë meuh pih
na cit di Lamuri meunan cit hasé nibak binatang peulhara lagèe leumo, keubeuë
seureuta binatang kleuët. Ngon hasé nyan keuh teuhah pintô niaga antara bansa
keunan u Lamuri meusambông lom jaya nyan dudoë trôh bak masa keurajeuën Acèh.

Na leubèh kureuëng 84 boh batèë jeurat nyang meusipreuëk bak bak 17 boh bhom,
nibak nyan na 28 boh batèë nyang na meu inskripsi. Nibak 28 boh batèë nyankeuh
na geuturi u nisan 10 droë raja nyang mat peurèntah di Lamuri, 8 droë ngon gla
malék' nhon 2 droë meugla Sultan.

Di Lam Rèh na jeurat Sultan Sulaiman bin Abdullah (wafeuët 1211), gobnyan nakeuh
raja phôn di Indônèsia nyang geuteupeuë meugla "sultan". Keuneubah arkeologis
nyang geuteumèë bak thôn 2007 jeuët keu leumah rahsia tarèh batèë jeurat Islam
nyang that tuha di Asia Teunggara nyang nakeuh meuthôn 398 H/1007 M. Nibak
inskripsi nyan jeuët geubeuët: Hazal qabri [...] tarikh yaumul Juma`ah atsani wa
isryina mia Shafar tis`a wa tsalatsun wa tsamah […] minal Hijri. Teuma nibak
neubeuët lé ureuëng paréksa tarèh Keurajeuën Samudra Pasè, Teungku Taqiyuddin
Muhammad, batèë jeurat nyan meuthôn 908 H atawa teuka nibak keu-15.

Situs Keurajeuën Lamuri nakeuh bak binèh la'ôt gampông Lam Rèh keucamatan Mesjid
Raya jinoë dairah euncit meuligoë ngon pusat keurajeuën ka keuneuk reuloh
saweuëb na rancana geukeuneuk peugot saboh tanoh lapang bak ureuëng jak meu'en
golf disinan lé investor.

Neuduëk nyang pah pusat keurajeuën mantong hana teutap lom lam peundapat ahli
tarèh. Na nyang yakin neuduëk nyan na di Lam Rèh tapi nacit peuneugah na di
Gampông Lam Krak, Keucamatan Suka Makmur, Acèh Rayek. Lam teunuléh Tomé Pires
jipeugah Lamuri nyan na diantara wilayah keurajeuën Acèh ngon Biheuë, meubuju
panyang dari binèh pasi sampoë lam klèk klok. Bah that meunan peundapat nyang
ramèe ureuëng ngui seureuta hasé nibak geuparéksa lé ahli tarèh, peundapat nyang
nakeuh Lamuri nyan di Lam Rèh nyan nyang leubèh beutôi.



https://ace.wikipedia.org/wiki/Kabupat%C3%A8n_Ac%C3%A8h_Bar%C3%B4h

Acèh Barôh nakeuh salah saboh kabupatèn nyang na di Acèh. Kabupatèn nyoe geubri
gla Banda Petro Dollar keureuna di sinoe na padum-padum boh peurusahaan rayeuk,
lagee PT. Arôn, Exxon Mobil, PT. PIM, PT. KKA. Kabupaten Acèh Barôh nakeuh saboh
da'irah industri nyang that rayek di luwa pulo Jawa. Nang nanggroe Acèh Barôh
nakeuh phôn that na di Lhôk Seumaw‘è, dudoe geupinah teuma u banda Lhôk Sukôn
meunan jeuet geupeusah Lhôk Seumaw‘è seubagoe banda otonom.

Acèh Barôh meuceue blah rot barat ngon kabupaten Bireuen, blah timu ngon
kabupaten Acèh Timu blah baroh ngon seulat Malaka seureuta blah rot tunong ngon
kabupaten Bener Meriah. Beunagi rayek nibak Acèh Barôh nakeuh tanoh meuyub blah
rot baroh seureuta meubukét nibak blah rot tunong.

Hana le teumpat wisata di kabupaten Acèh Barôh salah saboh teumpat wisata alam
nyang na di sinoe nakeuh ie rhôt Blang Kulam di keucamatan Kuta Makmur. Salang
teumpat wisata seujarah ngon budaya nakeuh kubu Malikussalèh di keucamatan
Samudera ngon rumoh Cut Meutia di keucamatan Pirak Timu.

Hasé bumoe di Acèh Barôh nakeuh hasé tambang gaih alam cayé, ngon meubagoe hasé
bumoe dari sektor perkebunan lagee sawét, geutah rambong ngon kakao. Hasé bumoe
di Acèh Barôh mantong geupeubloe u Midan, bah pih di Krueng Geukueh na saboh
bandar peulabohan la'ot nyang rayeuk.



https://ace.wikipedia.org/wiki/Jawo%C3%AB

Haraih Jawoë (Bahsa Arab: جاوي Jawi) (atawa Yawi di da'irah Pattani, Gundhil di
da'irah Jawa nacit nyang kheun Pegon, Jawoe di da'irah Acèh) nakeuh haraih Arab
nyang geu-ubah keu geutuléh Meulayu, Acèh, Minangkabau, Banjar ngon Tausug
seureuta padum-padum boh bahsa la'én di Asia Teunggara. Kayém jih neunguy haraih
nyan keu teunuléh ngon seunurat bhaih agama.

Haraih Jawoë geunguy keu salah saboh haraih raseumi lam Keurajeuën Brunei
Darussalam, geunguy cit keu saboh peuniléh haraih standar lam bahsa Meulayu. Bak
neunguy nyang leubèh jroh seunurat lam bahsa Meulayu nakeuh nyang geunguy lam
geunantoë haraih Latèn nyang geukheun haraih Rumi. Lam teumadôn Meulayu neunguy
haraih nyoë leubèh meusaneut geunguy keu agama ngon reusam. Meuhat nyang neunguy
haraih nyoë keu neubuët siuroë-uroë that geupakoë cit lam da'irah ureuëng
Meulayu Pattani Thailand Seulatan ngon Kelantan di Malaysia seureuta lé
padum-padum boh kawan ureung Islam nyang geuduëk di Filipina Seulatan.

Narit Jawoë nakeuh narit bahsa Acèh nyang teuka nibak narit "Jawi" (جاوي), nyoë
meuhat geumeukeusud ke saboh narit sifeuët ngon nan benda Jawah lam bahsa Arab
(جاوة). Banduwa istilah nyan bak peuneugah nakeuh teuka nibak istilah
"Javadwipa", nan jameun keu Jawa (Java). "Jawah" ngon "Jawi" mungkén ka geunguy
lé ureuëng Arab keu narit nyang geupeusaban bak neukheun keu wilayah La'ôt
Teunggara Asia ngon mandum ureuëng nyang meuduëk disinan, peukara nyang meusaban
lagèe jeunèh nan nyang geupham lé ureuëng Iërupa keu geupeunan istilah Pulo-pulo
Meulayu ngon Ras Meulayu ngon Jaza'ir al-Jawi (Pulo-pulo Jawa) ngon Bansa Jawa.

Lahé haraih nyoë nakeuh that meukeumat langsông ngon teuka agama Islam u
Pulo-pulo Meulayu, haraih nyoë geu-angkèe nibak haraih Arab keu geutuléh narit
ngon tutô Meulayu. Ngon seubab nyan keuh jeuët keu le that ubah, teunamah ngon
kri geunantoë padum-padum boh haraih keu jeuët teurimong su nyang hana lam bahsa
Arab (lagèe tutô /o/, /p/, atau /ŋ/).

Seugohlom masa jitamong Islam (Islamisasi), watèe peungarôh Hindu-Budha mantong
kong di wilayah Asia Teunggara, haraih Pallawa that utama geunguy lam teunuléh
Meulayu. Bak keuneubah arkeologi paléng tuha nyang meutuléh haraih Arab nakeuh
saboh batèe jirat Syèh Rukunuddin meu-tarèh 48 H (672 M) di Barus, Sumatra,
saboh batèe jirat nyang la'én na meutarèh 290 H (910 M) bak jirat Syèh Abdul
Qadir bin Husin Syah Alam nyang na di Alor Setar, Kedah, saboh batèe jirat nyang
geuteumèe di Pekan, Pahang meutarèh 419 H (1026 M), saboh batèe jirat nyang
geuteumèe di Phan Rang, Viètnam meutarèh 431 H (1039 M), bateè jirat meutarèh
440 H (1048 M) geuteumèe di Bandar Seri Begawan , Brunei, ngon batèe jirat
Fatimah Binti Maimun Bin Hibat Allah nyang geuteumèe di Gresik, Jawa Timu]]
meutarèh 475 H (1082 M).

Bak masa phôn-phôn meukeumang agama Islam, teunuléh Arab geupeurunoë keu
ureuëng-ureuëng nyang ban meu-agama Islam lam buët agama ngon ibadat matong,
lagè keu jeuët geubeuët Al-Quran ngon Shalat. Seubab nyan keuh hana that ssôah
keuh haraih Arab jeuët keu geuteurimong lé ureuëng Meulayu meusaban ngon
meu-Islam ureuëng nyan. Hana trép meunan laju ka jeuët geupeugot saboh kri la'én
keu peupaih haraih Arab keu teunuléh narit Meulayu. Lé tutô meulayu nyang
hanjeuët geutulh langsông ngon haraih Arab kajeuët keu geutuléh ngon haraih
Jawoë, ngon jeuët geumeuphôm ngon geubeuët keu seunurat raseumi nanggroë atawa
teunuléh agama. Meusaban cit lagèe kri geuteurimong haraih Arab di Turki, Parsi
ngon India nyang ka na leubèh awai lom, ngon nyan keuh dudoè lam tarèh Meulayu
Raya haraih Jawoë ka jeuët keu saboh kri teunuléh Islam lam teumadôn Meulayu.

Tanda paléng awai teunuléh Jawoë nyoë na di Malaysia ngon na Seunurat Terengganu
nyang meutaréh 702 Hijriah atawa abad keu-14 Masehi (Taréh nyoë meubacut
kureuëng paih cit meuseubab beunileuëng thôn disinan geutuléh kon ngon angka).
Salang neunguy haraih Jawoë bak keurajeuën-keurajeuën Meulayu nakeuh bak phôn
watèe Pasè, sampoë Keurajeuën Johor, Keurajeuën Acèh seureuta akhé that
Keurajeuën Pattani bak abad keu-17. Bak abad keu 19 haraih Romawi phôn ka
geunguy disinan. Haraih Jawoë teutap cit na geunguy nibak masa ka jitamong
kolonial Iërupa.

Nyan keuh meuhat that peunténg haraih jawoë lam budaya ureuëng Meulayu. Haraih
nyan ka geunguy seubagoë nyang meu-antara lam mandum ôseuha, reusam ngon niaga.
Lagèe miseuëjih, haraih nyoë geunguy keu seunurat meusipakat nyang
peuntèng-peuntèng antara raja-raja Meulayu ngon Portugéh, Beulanda ngon Inggréh.
La'én nibak nyan seunurat peunyata meurdèka neugara Malaysia thôn 1957 meuladôm
geutuléh lam haraih jawoë.

Sampoë jinoë haraih nyoë mantong geunguy lam bhaih agama ngo reusam di Acèh. Lam
nanggroë Meulayu Malaysia geunguy di Terengganu, Kelantan, Kedah, Perlis, ngon
Johor. Ureuëng-ureuëng Meulayu di Pattani mantong cit geunguy haraih jawoë sampo
ë'an jinoë.

Haraih nyang meuwareuna keulabèe nakeuh kri geunantoë nyang cit na lam haraih
Jawoë Meulayu hana lam haraih Arab aseuli.



https://ace.wikipedia.org/wiki/Hindia_Beulanda

'Hindia Beulanda (bahsa Beulanda: Nederlands(ch)-Indië) nakeuh saboh wilayah
koloni Beulanda nyang geuakô bak hukôm de jure ngon de fakto. Ulèe Neugara
Hindia Beulanda nekeuh Ratu/Raja Beulanda nyang geupeuwaki bak sidroe Gubernur
Jeundran nyang jiduëk di Batavia. Wilayah Hindia Beulanda lam teunuléh sarakata
Undang-undang Keurajeuën Beulanda thôn 1814 seubagoe saboh wilayah nyang jimat
dèelat lé Keurajeuën Beulanda.

Bak masa lheuëh nibak Prang Dônya II Hindia Beulanda ka jeuët keu saboh neugara
meudèelat nyang geupeunan Indônèsia. Dilèe phôn-phôn that na wilayah Hindia
Beulanda nyan nakeuh nibak da'irah nyang ji jajah le maseukapè niaga Hindia Timu
nyang maseukapè nyan na dimeuyub peumeurèntah Keurajeuën Beulanda.

Nibak abad keu-19, wilayah nyang ka rhet lam jaroë beulanda nyan ka jipeuluwah
lom, sampoe jeuët keu wilayah jajahan atra Beulanda nyang paléng rayeuëk di muka
bumoë. Wilayah jajahan Hindia Beulanda nakeuh saboh wilayah nyang paléng meuyum
nyang ék jikuwasa lé bansa Eropa nyang na di meuyub kuwasa Keurajeuën Beulanda,
dari Hindia Beulanda teuka dum wasé alam u Eropa deungon yum nyang hana meuhai
di banuwa nyan, dari wasé alam nyan Beulanda sampoë 'an uroë nyoe kajeuët keu
saboh neugara bansa nyang ubeut nyang nacit jibôh yum lam kawan neugara-neugara
ma'mu di dônya. Meunan pih rayeuek jasa bansa-bansa Hindia Beulanda keu
Beulanda, lé awak Beulanda nyan hana meu jipeugot keunira sapeuë pih keu bansa
jajahan jih. Hukôm nyang jipeulaku lé Beulanda lam wilayah jajahan jih nakeuh
saboh hukôm rasial nyang ceukang. Hukôm rasial nyang jipeujak lé Beulanda nakeuh
lagèe jipeugah keu ureuëng Beulanda ngon bansa Eropa la'én nyang na di Hindia
Beulanda nakeuh ra'yat manusia numbôi 1 lam wilayah nyan, salang ureuëng China,
Arab, Jeupang seureuta bansa-bansa la'én nakeuh manusia numbôi 2, teuma keu
bansa-bansa aseuli nyang ka ta'lôk dimeuyub jajahan jih nakeuh bansa paléng hana
hareuga nibak ureuëng-ureuëng kolonial jikheun manusia numbôi 3. Ngon hukôm
kolonial banmandum peukara pidana, meuniaga ngon hukom-hukom la'én tundôk ban
nyang jikheun lé peumeurèntah Hindia Beulanda.

Narit Hindia teuka nibak Bahsa Latin: Indus. Nan aseuli Hindia Beulanda lam
bahsa Beulanda: Nederlandsch Indië, geuteujeumah lam bahsa Inggréh seubagoë
Hindia Beulanda. Narit nan meunan keu peubida antara wilayah Asia la'én nyang
jijajah lé Inggréh. Nan Hindia Beulanda kana lam ceunatat dokumen Nederlandsch
Indië Company thôn 1620 M. diterjemahkan oleh bahsa Inggris sebagai Hindia
Belanda, untuk tetap berbeda dari Belanda Hindia Barat. Nama Hindia Belanda
tercatat dalam dokumen Belanda East India Company dari 1620-an. Lé ahli tarèh
geutuléhlam bahsa Inggréh istilah "Indië", " Hindia Beulanda "meujan-jan ngon
"Kolonial Indônèsia".

Meuretôh thôn seugolom teuka bansa Eropa, pulo-pulo di Nusantara nakeuh nibak
padum-padum boh keurajeuën nyang meudèlat nyang hudép ngon meuniaga di pasi
seureuta meuneugoë di dalam pulo-pulo nyan. Ureuëng Eropa nyang phôn teuka
keunan nakuh bansa Portugéh bak akhé abad keu-15 lheuëh nibak nyan teuka keunan
bansa Beulanda nyang jijak mita reumpah-reumpah keuneuk jipuwoe u Eropa. Bansa
Beulanda nyang phôn leupah dijak keunan bak thôn 1595, lheuë jiteumeung angkôt
reumpah-reumpah ngon jipubloë di Eropa na laba phôn awak nyan 400%. Ban jikalon
meunan lé bansa Beulanda la'én di nanggroë jih laju ngon sigra jipeuguna peukara
nyan jeuet keu jipeugot saboh maseukapè dagang nyang jirasi nan VOC. VOC atawa
nan panyang jih Vereenigde Oostindische Compagnie kayém geukheun lé bansa-bansa
Nusantara ngon nan Kompeni nakeuh jimat saboh peunutôh hak nibak Keurajeuën
Beulanda keu jeuet jipeugot kuta, jimeuprang ngon jiikat janji ngon neugara
la'én ban sigom Asia.

Pangkai phôn VOC nakeuh jipuga banda Batavia (jinoë Jakarta), jipuga banda nyan
jeuet keu pusat meuniaga awaknyan. Niaga nyang jimeukeusud lé awaknyan nakeuh
Monopoli dagang reumpah-reumpah lagèe pala, bungong pala, lawang, kayèe manèh.
Lé VOC nyan jipeuturi keunoe tanaman nyang la'én, teunaman nyang hantom na lom
disinoe lagèe kupi, teh, coklat, bakong, rambông, saka ngon candu, mandum
teunaman nyan that jipeureulèe lé bansa Eropa ngon hanjeuet jipula di sidéh.
Mandum keurija nyan jijaga ngon get that lé VOC ngon cara jiprang keuh
wilayah-wilayah la'én di seulingka nyan. Ngon le that karu lam wilayah seureuta
brat that jicuë hareuta maseukapè lé ureuëng keurija (korupsi), maseukapè sabé
lam rugoë sampoë dudoë nyan dudoe bangkrôt bak thôn 1799. Ngon seubab nyan
mandum wilayah nyang ji peugah atra VOC nyan jialéh teuma keu Beulanda, mandum
atra nyang jipeugah nyan nakeuh wilayah-wilayah nyang ka jikuwasa di ban sigom
Pulo Jawa, Maluku. Jipeugah lom atra awak nyan nakeuh banda la'ôt di Makassar,
Manado ngon Kupang mandum teuninggai maseukapè nyan bak thôn 1800 mandum jeuet
keu atra Republik Beulanda nyang jirasi nan Hindia Beulanda.

Dari teuka kapai niaga Beulanda phôn bak akhé abad keu 16, sampoe watèe
geupeunyata meurdèka thôn 1945, kuwasa Beulanda ateuëh pulo-pulo Nusantara
nakeuh hana that teuga. Meuhat cit bansa Jawa sagai nyang asé jijajah meureutôh
thôn lé Beulanda, salang bansa-bansa nyang la'én sampoë akhé abad keu 19 sabé
lam meudèelat ngon meurdèka lagèe Acèh, Bali, Lombok ngon Kalimantan. Wilayah
nyang teutap lam meudèelat nyan nakeuh leubèh luwah lam kawan pulo-pulo
Nusantara, keubit hana piyôh prang antara bansa-bansa meurdèka nyan lawan
Beulanda nyang jibantu lé aneuk bansa jajahan jih di Nusantara. Barô keuneuk
meuhasé jipeudong Koloni Hindia Beulanda ban lagèe luwah wilayah Indônèsia
modern jinoe nakeuh lheuëh jipeuancô lé awak nyan Keurajeuën Acèh Darussalam
akhé that bak thôn 1914, meunan pih di nanggroe Acèh nyan sampoë 'an uroë
jitamong aseuka Jeupang u Nusantara sabé na ureuëng nyang lawan Beulanda.

Bak thôn 1806 Beulanda jireubôt lé Peurancih, Raja Peurancih watèe nyan Napolèon
Bonaparté jitunyok keuh adoë jih Louis Bonaparté keu raja di Hindia Beulanda,
ngon seubab nyan Herman Willem Daendels jiangkèe keuh Gubernur Jeundran Hindia
Beulanda. Thôn 1811 aseuka Inggréh meuhasé jireubôt pulo Jawa ngon padum-padum
boh banda la'ôt Hindia Beulanda, lé Inggréh laju jipeuduëk Thomas Stamford
Raffles jeuët keu Letnan Gubernur. Kuwasa Beulanda di wilayah nyan baro hasé
jipeupuléh keulayi bak thôn 1816. Dimeuyub meujanji Anglo-Beulanda bak thôn
1824, lé Inggréh jipulang wilayah jajahan keu Beulanda ngon jaminan nanggroë
Bengkulu teutap jeuet keu neuduëk bansa Inggréh seureuta meutuka kuwasa di
Semenanjung Melayu ngon India.

Dari phôn teudong VOC bak abad keu-17, lé Beulanda ka jipeuluwah wilayah jajahan
jih keu guna jeuet keu teumpat meuniaga. Graaf van den Bosch Gubernur militer
(1830-1835) jipeugah mandum keu-untôngan nakeuh jeuet keu bhaih peunténg ngon
raseumi jeuet keu peunutôh nyang meuhat bak jikuwasa Jawa, Pulo Ruja ngon Bangka
mantong. Bahpih meunan bak kira-kira thôn 1840, Beulanda jipeuluwah lom wilayah
jajahan jih ngon jimeuprang bak padum-padum boh wilayah la'én. Prang-prang
rayeuek nyan jeuet keu meutamah luwah wilayah jih di luwa pulo Jawa. Meukeusud
Belanda hat nyan nakeuh hana le'én bak jimita laba dagang, jilindông wilayah
nyang ka jijajah, ngon jipeumulia droë jih bansa Beulanda seubagoë bansa ubeuet
nyang ék ji mat kuwasa ban sigom wilayah nyang luwah di Asia Teunggara, ngon
teutap Beulanda lam wilayah nyang luwah nyan jeuet keu han dijeuet teuka keunan
bansa Eropa nyang la'én. Ngon hasé bumoë dari nanggroë jajahan jih jeuet
jipeu-udép Keurajeuën jih di banuwa Iërupa.

Beulanda jipeuta'lôk Minangkabau di Sumatera lam Prang Padri (1821-1838), rab
meusigo ngon nyan jimeuprang lom awaknyan lam Prang Jawa (1825-1830) meunang bak
prang Jawa nyan meuhasé keumeutamah kong lom awak Beulanda nyan di Hindia
Beulanda.. Prang Banjar (1859-1863) di Kalimantan teunggara meuakibat talô
Sultan., seugolom nyan na prang Bali I thôn 1846 ngon 1848, thôn 1849 lam prang
keuneulheuëh di Bali barô keuh meuhasé awak Beulanda jikuwasa Bali. Prang paléng
trép lam seujarah Hindia Beulanda nakeuh Prang Acèh phôn bak thôn 1873 sampoë
seuleusoë prang nyan bak thôn 1914. meunan pih neuduëk Hindia Beulanda di Acèh
hana reuda nibak geupeukaru lé bansa Acèh sampoë 'an uroë teuka Jeupang u Acèh.
Da'irah nyang paléng dudoë cit lam kuwasa Hindia Beulanda nakeuh Lombok, da'irah
nyan barô asé jikuwasa lé Beulanda bak thôn 1894. Na prang Batak nyang meubarô
teudôh bak thôn 1895.

Bak 10 uroë buleuën 1 thôn 1942, lam Prang dônya II Pasifik, aseuka Jeupang
meuhasé jitamong u Hindia Beulanda. Beulanda nyang jibantu lé teuntra sikutu han
ék jipeutheun wilayah jajahan jih di Hindia Beulanda, 3 buleuën lheuëh uroë
jitamong teuntra Jeupang Beulanda di Jawa jimeunyeurah bak 8 uroë buleuën 3 thôn
1942.. Jeupang watèe nyan jeipeugah droe jih seubagoë Cahaya Asia ngon meunan
jeuet keu bansa Asia di Hindia Beulanda that neuharap Jeupang nyan keu nyang usé
peunjajah Eropa dari Asia Teunggara. Mandum ureuëng watèe jitamong Jeupang nyan
geusambôt aseuka Jeupang lagèe syèdara nyang teuka dijak bantu bansa Asia la'én.
Meuhat dudoë barô leumah kri, nakeuh Jeupang nyan hana kureuë bratcit buët
keujam jih nibak bansa-bansa Nusantara nyang barô glah nibak peunjajah Eropa.
Peukara teuka Jeupang nyan keuh nyang jeuet keu seubab rayeuek bak runtôn
neugara kolonial Hindia Beulanda. Lé Jeupang banmandum struktur peumeurintah
kolonial Hindia Beulanda jigantoë ngon struktur barô. Neuduëk paléng peunténg
lam nanggroë teutap jimat lé Jeupang, mandum ureuëng Beulanda nyang mantong na
di Hindia Beulanda jidrop ngon ji peutamong lam peunjara awak nyan. Lam lhèe
thôn leubèh lam jaroë Jeupang na peuët juta droë ureuëng di Hindia Beulanda
nyang meuninggai Bak thôn 1945 Jeupang jimeunyeurah ngon hana syarat bak teuntra
sikutu. Meunan geukalon Jeupang ka talô lam prang raya nyan, lé peumimpin
peujuangan politik Hindia Beulanda laju geupeunyata meurdèka Neugara Indônèsia.
Meuhat dudoë jigisa lom Beulanda u euncit nanggroë jajahan jih keuneuk jijak cok
pulang lom wilayah nyan. Peuët thôn leubèh kureuëng lam prang geurila, bak
buleuën 12 thôn 1949 meubarô keuh Indônèsia geu akô jeuet keu saboh neugara
meurdèka. Wilayah nyang jiakô lé Beulanda bak thôn nyan hana rôh Irian Barat,
wilayah paléng barat Indônèsia nyan meubarô sah lam jaroë Indônèsia bak buleuën
5 thôn 1963.



https://ace.wikipedia.org/wiki/Herman_Willem_Daendels

Herman Willem Daendels (lahé di Hattem, 21 uroë buleuën 10 thôn 1762 – maté di
Ghana, 2 uroë buleuën 5 thôn 1818 bak umu 55 thôn), nakeuh sidroe ahli siyasat
bansa Beulanda nyang jeuet keu Gubernur Jeundran Hindia Beulanda keu-36 thôn
1808-1811, watèe nyan Beulanda teungoh jikuwasa lé Peurancih.

Herman Willem Daendels cit lhèe thôn jimat kuwasa Gubernur Jeundran Hindia
Beulanda. Jih jiteuka u Batavia bak 5 uroë buleuën 1 thôn 1808, jih nyan jijak u
Hindia Beulanda nakeuh keu jijak gantoë Gubernur Jeundran Albertus Wiese. Tugaih
Daendels nakeuh jak lindôn Pulo Jawa nibak jiseurang lé teuntra Inggréh. Keu
jipeuseuleusoë tugaih nyan lé Daendels laju jikrah ubéna ureuëng nyang na di
pulo Jawa keu bantu keurija peukong kuta, peugot rumoh sakét ngon tangsi militè.
Teuntra nyang meukeurija keu Beulanda pih ka jicok nibak ureuëng neuduëk di
Jawa. Buët jih nyang paléng rayeuek nakeuh ji peugot ra'uëh raya dari Anyer di
Banten trôh u Panarukan di Banyuwangi. Meukeusud jipeugot ra'uëh nyan nakeuh bah
mangat bak jimeugrak aseuka Hindia Beulanda meunyoë beureutôih prang ngon
Inggréh. Bak ra'uëh raya nyan jipeugot pông (pos) jaga teuntra saboh lam si
batèe, sampoë keuh ra'uëh nyan jipeunan ra'uëh raya pos.

Bak saboh peuneugah jipeugah Daendels nyan cit jipeurintah peugot ra'uëh nyan
kon keuh dari Banten. Meuhat bak peunegah nyan Daendels nakeuh sambông ra'uëh
nyang ka leubèh awai na dari Buitenzorg. Lam meukeurija rayeuek peugot ra'uëh
nyan Daendels jibantu lé bupati-bupati pat mantong ra'uëh nyan jieugot. Peureuté
bupati nyan wajéb jiseudia ureuëng keurija nyang hana jijôk beunayeuë jih atawa
keurija paksa. Meuribèe droë ureuëng Jawa nyang maté lam masa keurija paksa
nyan, na nyang maté bak buët keurija paksa, na nyang maté deuëk dirumoh. Nyang
maté bak keurija ka keuh jitanom laju pat nyang ureuëng nyan maté, teuma nyang
maté dirumoh nakeuh aneuk peurumoh ureuëng keurija paksa nyan saweuëb lam masa
keurija nyan han jeuet na ureuëng nyang meugoë. Nyan keuh jeuët keu musém deuëk
di pulo Jawa yôh nyan.

Lhèe thôn jimeuduëk di Hindia Beulanda Daendels ka jiyuë woë lé raja Peurancih
Napoleon Bonaparte. Lé Bonaparte Daendels jikirém keu pimpin teuntra Peurancih u
Rusia. Lheuëh talô prang awak Peurancih Daendels jigisa lom u Beulanda, lé
peumeurèntah Beulanda jihnyan jikirém tugaih keudéh u Ghana bak thn 1815. Na
lhèe thôn jeuet keu Gubernur Jeundran Koloni Beulanda di Ghana, Daendels maté
keunong peuényakét malaria bak thôn 1818.



https://ace.wikipedia.org/wiki/Hasan_di_Tiro

Tengku Hasan Muhammad di Tiro lahé di Pidie, Acèh 25 uroë buleuën 9 thôn 1925.
Meuninggai di Banda Acèh bak 2 uroë buleuën 6 thôn 2010. Gobnyan nakeuh sidroe
cuco nibak keuturônan ulama Tiro nyang lam seujarah Prang Acèh geulawan Beulanda
dilèe kon neumat pucôk pimpénan Mujahidin Acèh. Lam riwayat hudép Tengku Hasan
Muhammad di Tiro ka geupeudong saboh geurakan peulawanan di Acèh nyang meutujuan
keuneuk peumeurdéka Acèh dari neugara Indônèsia. Sipanyang hudép gobnyan cit
hana that kayém na di Acèh, leubèh le neucok masa hudép di luwa nanggroë. Mulai
phôn neujak sikula u Jogjakarta lam masa peujuangan Indônèsia sampoë bak thôn
1950 Hasan Tiro muda neucok saboh beasiswa Colombo Plan keugeujak meurunoë u
Amirika Carékat bak thôn 1950. Di Amerika gobnyan geumeurunoë èleumèe hukôm bak
Universitas Columbia.

Hasan Muhammad di Tiro ubeut neu jak sikula di Sigli. Ngon peungalaman masa
ubeut nyang that jeuet keu peunuman sidroe Hasan di Tiro, nakeuh sikap ureuëng
Acèh yôh nyan. Gobnyan geutawôk lé ureuëng deungon nan nyang that mulia bagi
bansa Acèh, Tengku. Seubagoë sidroë turônan ulama Tiro nyang le that syahid lam
Prang Acèh nakeuh meuneuhôi lagèe nyan cit ka biasa. Bak sikula di Sigli nyan
Hasan Tiro muda le geuteumè meurunoë bhaih nasionalisme bak gurèe neuh, HM Nur
El-Ibrahimi. Nyankeuh seubab bak watè ramèe ureuëng-ureuëng peunténg Acèh
neudukông Indônèsia meurdéka bak thôn 1945 gobnyan laju geutamong lam Barisan
Pemuda Indonesia di gampông neuh. Lheuëh nibak nyan bak 24 uroë buleuën 9 thôn
1945, keuluarga rayeuek Tiro, ngon ayah cut gobnyan, Tengku Umar Tiro geu akô
meuseutia keu neugara Indônèsia.

Lheuëh seuleusoë nibak sikula meuyub ngon teuneungoh di Pidie Hasan di Tiro muda
neujak sikula manyang u Jogjakarta bak Universitas Islam Indônèsia (UII),
gobnyan neucok jurusan Hukôm. Gobnyan leupah keu neujak sikula di Jogjakarta
watèe nyan nakeuh ateuëh dukôngan Teungku Daud Beureueh ngon peudana meuntroë
Indônèsia masa nyan Syafruddin Prawiranegara. Di universitas nyan Hasan di Tiro
rôh jeuet keu sidroe ureuëng nyang peudong Pustaka UII meusaban ngon Kahar
Muzakkar, ureuëng Sulawesi nyang dudoë geupeugrak DI/TII di Sulawesi Tunong thôn
1953-1962. Bak watèe rab seuleusoë kuliah gobnyan di UII nyan, na geupeugot
saboh keunarang kitab nyang geupeunan "Perang Aceh 1873-1927" bak saboh alinea
lam kitab nyan neupeugah nyang bahwa nakeuh Acèh nyoe nakeuh saboh nangroë nyang
hanjeuet meucré ngon Indônèsia.

Thôn 1949 Hasan di Tiro meuhasè peutamat sikula bak UII, lheueh nyan gobnyan
laju geuwoë u Acèh. Trôh u Acèh gobnyan neukeurija bak diwan Pemerintahan
Darurat Rèpublik Indônèsia (PDRI) di meuyub peudana meuntroë Syarifuddin
Prawiranegara. Watèe nyan nang peumeurèntahan Indônèsia geupinah u Acèh,
meuingat Jogjakarta ka rhôt lam jaroë Beulanda bak agresi keuduwa.

Lheuëh masa sikula di Jogjakarta, ngon Indônèsia pih ka piyôh nibak prang
peutheun meurdéka, Hasan di Tiro nyang masa nyan umu 25 thôn neujak sambông
sikula u Amèrika. Sira geukuliah di Columbia University neukeurija sikhan watèe
bak konsulat Indônèsia di New York. Thôn 1953 nakeuh thôn nyang jeuët keu
peuneuntèe riwayat hudép Hasan di Tiro, di acèh bicah prang barô antara teuntra
DI/TII nyang geupimpén lé Teungku Daud Beureueh. Lam saboh keujadian di Acèh
nyang geuthèe nan ngon Keujadian Pulôt Cot Jeumpa Hasan di Tiro yang yôh nyan
neukeurija bak konsulat Indônèsia neupeunyata meulawan ngon peumeurèntah di
Jakarta. Lam keujadian di Cot Jeumpa lé Hasan di Tiro dari New York kalheuëh neu
peuingat peumeurèntah Jakarta ngon geukirém surat keu peudana meuntroë Indônèsia
Ali Sastroamidjojo nyang neuyuë peupiyôh prang meuseunjata lawan Acèh.

Ban neukalon meunan ka lé Jakarta laju neupeubateuë pasport Hasan di Tiro,
akibat nyan bak uroë 27 buleuën 9 thôn 1954 Hasan di Tiro ka jitheun lé Jawatan
Imigrasi New York. Meunan pih deungon na jaminan padum-padum droë senator, Hasan
di Tiro dudoë jiteurimong jeuet keu ureuëng neuduëk teutap di Amerika Syarikat.

Bak uroë 4 buleuën 9 thôn 1976 Hasan di Tiro geutinggai banda New York. Gobnyan
geuwoë u Acèh keu saboh meukeusud geumeujak puga peujuangan barô di Acèh. Pah
bak uroë 30 buleuën 10 thôn 1976 Hasan di Tiro meuhasè geujeumeurang Seulat
Malaka keu geutamong u Acèh ngon kapai ubeut di Pasi Lhôk, Keumang Tanjông
Pidië. Ngon padum-padum droe sahbat nyang ka geuprèh di pasi nyan, Hasan di Tiro
neupeuphôn langkah barô bak riwayat peulawanan gobnyan keu peumeurèntah Jakarta.
Dari Pasi Lhôk geujak ngon geukawai lé padum-padum droë ureuëng keudéh lam glé
di ateuëh Panté Raja. Lam glé nyan keuh neupeusaho geuneurasi phôn Geurakan Acèh
Meurdèka. Na si buleuën geupeugot markaz di glé Panté Raja, teuma dudoë geuminah
keudéh u Bukét Halimon di da'irah Tiro ngon Keumala. Glé di Halimon nyan nakeuh
teumpat nyang that meuseujarah bagi keuluwarga Di Tiro, di glé nyan Teungku
Ma'ad Tiro syahid keunong aneuk beudé peunjajah bak uroë 3 buleuën 12 thôn 1911



https://ace.wikipedia.org/wiki/Banda_Atjeh

Banda Aceh nakeuh nang nanggroe Acèh, saboh propinsi di Indonesia, nyang teuduek
bak ujông pulo Sumatra. Luah tanöh banda nyoe nakeuh 64 km2 dan meunurôt hasé
itongan sensus, na 219.070 ureueng geumukim di banda nyoe.

Bak masa jameun, banda nyoe geubôh nan Kutaraja, dan jeuët keu saboh nang
propinsi Acèh bak thôn 1956. Makna Kuta Raja nakeuh Kuta Raja, nyang meunyo
takalön tarèh meuba keudéh bak calitra Sultan Acèh nibak indatu Champa. Lheuëh
nyan, nan Kuta Raja meugantoe keu Bandar Aceh Darussalam atawa geukheun ngön
Bandar Aceh, nyang bagian phôn narit nyan nèjih nibak bahsa Parisi, "bandar"
(بندر).

Bak masa jinoe, banda nyoe ka meuceuhu deungön nan Banda Aceh nyang geuböh "r"
bak narit "bandar". Banda nyoe geukaét cit seubagoe nanggroe nyang jeuët keu
adoe nanggroe Mekkah nyang kayém geubôh nan deungön "Seuramoe Mekkah". Nan nyoe
geubôh kareuna bak masa jameun, ureung nyang jak u haji geupiyôh di Banda Aceh
sigohlom geujak u Mekkah. Seula'én nibak nyan, jameun na sidroe raja, nan
gobnyan nakeuh Samudra Pasai, nyang phôn tamöng lam agama Éseulam sigohlom agama
nyoe geumè ban sigom nanggroe Indonesia.

Bak tanggai 26 buleun dua blah thôn 2004, Banda Acèh geubie saboh musibah, yaitu
musibah tsunami. Sigohlom ie la'ôt ji'ék, na geumpa bumoe nyang cukôp raya.
Geumpa bumoe nyang raya jih 9,2 SR nyan, jeut keu seubab ji'ék ie la'ôt, atawa
tsunami u banda. Deungön seubab nyan, kira-kira na 167.000 ureueng meuninggai
lam musibah nyan. Musibah nyan keujadian bak poh 7.58 beungöh uroe aleuhad.
Ji'ôh pusat geumpa nyan nakeuh 155 mil dari panté Banda Acèh.

Banda Aceh nyoe teuduek di da'irah tropis atawa da'irah nyang cuaca-jih
sabé-sabé su'um. Su'um di kuta nyoe nakeuh kira-kira 27°C tiep-tiep uroejih.
Lagèe da'irah la'én di Indonesia, Banda Acèh cit na musém thôe ngön musém ujeun.
Biasajih, bak buleun nam sampo buleun lapan, kuta nyoe trôh bak watèe thôe
that-that. Meunyoe takheun, bak buleun-buleun nyan su'um jih trôh bak numbôi
paléng manyang.



https://ace.wikipedia.org/wiki/Bahsa_Aceh

Bahsa Acèh, nakeuh saboh bahsa nyang geunguy lé leubèh ramè masyarakat di Acèh,
keucuali padum-padum boh da'irah, lagèë Acèh Tamiang, Bener Meriah, Acèh
Teungoh, Gayo Lues, Acèh Teunggara, Acèh Singkil ngön Simeuluë.

Bahsa Acèh nyoë hana nyang beutoi-beutoi teupeuë pakri awayjih ngon pat nèjih.
Teuma nibak nyan, linguis (ureuëng nyang geumeurunoë nè bahsa) Acèh that nit.
Bah pih meunan, jinoë ka na cit hasé ureuëng geuteuliti pasay bahsa Aceh nyoë,
padum boh tèori geukheun nè bahsa Acèh nakeuh nibak tanoh Champa nyang taturi
deungon Vietnam teungoh ngon tunong jinoë. Geupeuna tèori nyan sabab struktur
bahsa Cham nyang paléng meuhi ngon bahsa Aceh bah pih ka trép that meupisah
nibak maséng bahsa nyan. Nibak nyan, ahli-ahli bahsa Austronesia jinoë
geupeutamong bahsa Acèh lam cabeuëng bahsa Acèh-Chamic nyang nakeuh cabeuëng di
bahsa Malayo-Polynèsia Inti nyang nakeuh cabeuëng cit di rumpun bahsa
Malayo-Polynèsia nyang nakeuh cabeuëng cit di rumpun bahsa Austronèsia. Nibak
nyan, rumpun bahsa Acèh-Chamic na meuhubông cit ubé 70% kira jih ngon bahsa
Moken nyang geumarit le sukèë Moken nyang tinggai di pulo-pulo panté timu la'ot
Andaman di Thailand ngon pulo-pulo Mergui di ujông tunong Myanmar.

La'én dairah atawa wilayah, meula'én cit lugat bahsa Acèh. Lagèë lugat bahsa
Acèh di Acèh Rayek meubida ngön lugat nyang na di Pidië atawa di Acèh Jeumpa,
meunankeuh miseujih. Teuma bahsa Acèh nyang standart nakeuh bahsa nyang na geu
marit atawa geu meututô lé masyarakat di dairah Acèh Utara. Meubida bahsa teuntè
jeuët keu bida meuphôm. Miseuë tutô 'Barôh', lam ladôm dairah Acèh Rayeuk areuti
jih miyeup (bahsa Èndônèsiya; bawah), tapi meunyoë di dairah Pidië 'Barôh'
meukuseud jih lawan tunong (bahsa Èndônèsiya; selatan). Meunan umpama.

Na ladôm dairah nyang meu bida laku tutô ret ta kalon cara tutô, na nyang baca
harah R (Èr) deungon jeulah, na cit nyang lagè meujampu antara harah G ngon R.
Miseuë jih tutô Baroë, na nyang kheuën Baroë, na chit nyang peugah Baghroë lagè
nyang na ladôm di dairah Idi, Peureulak, Garôt Pidië atawa dairah la'én.

Bahsa Acèh nyoë na cit geumeututô lam beuntuk sya'é, pantôn, Hikayat atawa
calitra. Hadih Maja nakeuh saboh beuntuk pantôn nasihat, asoëjih teuntang
peukara-peukara haba peuingat nyang meunyangkôt hay siuroë-uroë.



https://ace.wikipedia.org/wiki/Algeria

Aljazair (Bahsa Arab: الجزائر, الجمهورية الجزائرية الديمقراطية الشعبية - Bahsa
Peurancih: Algérie. République algérienne démocratique et populaire - Bahsa
Tifinagh: ⵍⵣⵣⴰⵢⴻⵔ), raseumi Republik Demokratik Rakyat Aljazair nakeuh saboh
neugara nyang na di kawasan Afrika Utara ngon pante Mediterania. Nang nanggroe
Aljazair nakeuh banda Al-Jazair. Aljazair nakeuh nanggroe deungon sistem
republik presidensil. Beunagi wilayah geuh dari nyang rayek nakeuh 48 wilayah
(propinsi), 553 dairah (distrik), 1541 balad (mukim). Ngon le ureueng duek
leubeh nibak 37 juta, Aljazair nakeuh neugara paleng le ureueng duek ke 34 di
bumoe. Sonatrach, badan useuha minyeuk neugara nyoe nakeuh badan useuha nyang
paleng rayek di Afrika. Aseuka Aljazair nakeuh nyang rayek keu 2 deungon dana
paleng le di Afrika.

Deungon total luwaih 2.381.741 km kuadrat,Aljazair nakeuh neugara deungon rayek
keu 10 di bumoe, paleng rayek cit di Afrika ngon Mediterania. Neugara nyoe
meuceue deungon Tunisia di timu la'ot, libya di timu, Maghribi di barat, Sahara
Barat, Mali, ngon Mauritania di daya, Niger di teunggara, ngon La'ot Mediterania
di utara. Aljazair nakeuh neugara anggeeta OIC, Uni Afrika, Liga Arab, OPEC,
PBB, ngon nakeuh sabok nibak neugara nyang peuphon Uni Arab Maghreb.

Nibak padum droe ahli tareh, kata Aljazair meuaway di kata Ldzayir, meuhareutoe
wilayah Aljazair lam bahsa Arab Maghreb deungon Barbar nyang kadang meuhubong
deungon masa Keurajeun Ziriyun diyub kuwasa Raja Ziri bin Manad, nyang phon
geupeudong banda Al-Jazair.

Aljazair nakeuh teumpat timoh keumang alat tincu paleng maju di masa Paleolithik
Teungoh. Alat-alat masa nyoe, mula bak 30.000 SM, geupeunan deungon Aterian
(nibak dairah arkeologi Bir al-'Atar, seulatan Tabasah).

Industri alat sikin nyang na di Afrika Utara, nakeuh teumadon Iberomaurisian
(wilayah rayek geuh di wilayah Wahran). Industri nyoe lagee hie meuluwah u
wilayah pasi Maghreb di antara thon 15.000 trok an 10.000 SM. Teumadon Neolithik
(peulara meunatang ngon peunula) meutimoh di wilayah Sahara ngon Mediterania
Maghreb antara thon 6000 ngon 2000 SM. Udep teumadon nyoe, le leumah lam
seunaleuk di Thasili Najar nyang dominan di Aljazair sampe masa klasik. Padum
boh bansa di Afrika Utara meusaboh jeuet keu bansa nyang la'en, Barbar, seubagoe
asoe lhok Afrika Utara.



https://ace.wikipedia.org/wiki/Agama_Islam

Éseulam (Bahsa Arab: الإسلام‎, al-ʾIslām) nakeuh saboh agama nyang na di dônya.
Kitab suci agama Iseulam nakeuh Al-Qur'an.

Agama nyoë neuba lé baginda rasulullah, Muhammad saw. Geupeutrôn agama Iseulam
lé Allah di Meukah meusigo ngon geuutôh Nabi Muhammad SAW jeuët keu rasul ban
sigom dônya. Bak watèë nyan keuadaan ureuëng-ureuëng jahiliyah di Meukah mantöng
seumah-seumah patông. Lam Iseulam geuatô meumacam bagoë, na hukôm, seujarah,
kisah, haba peutakôt, haba peuseunang, ngon le lom peue la'en.

Narit Islam teucok nibak bahsa Arab: الإسلام‎ (tashréf nibak: bahsa Arab: أسلم
يسلم إسلاما‎) nyang hareutoejih tapatéh ngon tapubuët ban dum surôh Allah ngon
Rasul, tapeujeu'ôh teugah Allah ngon rasul.

Nyang geumeukeusud deungön Sunni nakeuh ureuëng-ureuëng Iseulam nyang geumumat
bak rot Ahlussunah Wal-jama'ah, ureuëng nyang seutot nabi Muhammad saw. ngön
Sahabat göpnyan. Nyang rôh lam madeuhab Sunni nakeuh peuët boh sagay, nyakni:

Ban peuët boh madeuhab nyan dalam bhaih 'èleumèë fiqah. Seudang lam bah 'èleumèë
tauhid, meuchuhu duwa droe ulama:



https://ace.wikipedia.org/wiki/Aceh_Utara

Acèh Barôh nakeuh salah saboh kabupatèn nyang na di Acèh. Kabupatèn nyoe geubri
gla Banda Petro Dollar keureuna di sinoe na padum-padum boh peurusahaan rayeuk,
lagee PT. Arôn, Exxon Mobil, PT. PIM, PT. KKA. Kabupaten Acèh Barôh nakeuh saboh
da'irah industri nyang that rayek di luwa pulo Jawa. Nang nanggroe Acèh Barôh
nakeuh phôn that na di Lhôk Seumaw‘è, dudoe geupinah teuma u banda Lhôk Sukôn
meunan jeuet geupeusah Lhôk Seumaw‘è seubagoe banda otonom.

Acèh Barôh meuceue blah rot barat ngon kabupaten Bireuen, blah timu ngon
kabupaten Acèh Timu blah baroh ngon seulat Malaka seureuta blah rot tunong ngon
kabupaten Bener Meriah. Beunagi rayek nibak Acèh Barôh nakeuh tanoh meuyub blah
rot baroh seureuta meubukét nibak blah rot tunong.

Hana le teumpat wisata di kabupaten Acèh Barôh salah saboh teumpat wisata alam
nyang na di sinoe nakeuh ie rhôt Blang Kulam di keucamatan Kuta Makmur. Salang
teumpat wisata seujarah ngon budaya nakeuh kubu Malikussalèh di keucamatan
Samudera ngon rumoh Cut Meutia di keucamatan Pirak Timu.

Hasé bumoe di Acèh Barôh nakeuh hasé tambang gaih alam cayé, ngon meubagoe hasé
bumoe dari sektor perkebunan lagee sawét, geutah rambong ngon kakao. Hasé bumoe
di Acèh Barôh mantong geupeubloe u Midan, bah pih di Krueng Geukueh na saboh
bandar peulabohan la'ot nyang rayeuk.



https://ace.wikipedia.org/wiki/Ac%C3%A8h_Utara

Acèh Barôh nakeuh salah saboh kabupatèn nyang na di Acèh. Kabupatèn nyoe geubri
gla Banda Petro Dollar keureuna di sinoe na padum-padum boh peurusahaan rayeuk,
lagee PT. Arôn, Exxon Mobil, PT. PIM, PT. KKA. Kabupaten Acèh Barôh nakeuh saboh
da'irah industri nyang that rayek di luwa pulo Jawa. Nang nanggroe Acèh Barôh
nakeuh phôn that na di Lhôk Seumaw‘è, dudoe geupinah teuma u banda Lhôk Sukôn
meunan jeuet geupeusah Lhôk Seumaw‘è seubagoe banda otonom.

Acèh Barôh meuceue blah rot barat ngon kabupaten Bireuen, blah timu ngon
kabupaten Acèh Timu blah baroh ngon seulat Malaka seureuta blah rot tunong ngon
kabupaten Bener Meriah. Beunagi rayek nibak Acèh Barôh nakeuh tanoh meuyub blah
rot baroh seureuta meubukét nibak blah rot tunong.

Hana le teumpat wisata di kabupaten Acèh Barôh salah saboh teumpat wisata alam
nyang na di sinoe nakeuh ie rhôt Blang Kulam di keucamatan Kuta Makmur. Salang
teumpat wisata seujarah ngon budaya nakeuh kubu Malikussalèh di keucamatan
Samudera ngon rumoh Cut Meutia di keucamatan Pirak Timu.

Hasé bumoe di Acèh Barôh nakeuh hasé tambang gaih alam cayé, ngon meubagoe hasé
bumoe dari sektor perkebunan lagee sawét, geutah rambong ngon kakao. Hasé bumoe
di Acèh Barôh mantong geupeubloe u Midan, bah pih di Krueng Geukueh na saboh
bandar peulabohan la'ot nyang rayeuk.



https://ace.wikipedia.org/wiki/Ac%C3%A8h_Tamiang

Acèh Teumiëng nakeuh saboh kabupatèn nyang na di Acèh. Ureuëng nyang tinggai di
Acèh Teumiëng nakeuh sukèë Teumiëng nyang bahsajih meupawôt ngön bahsa Meulayu.
Bah pih meunan, na saboh keucamatan nyang ureuëng duëk meubahsa Aceh nakeuh
keucamatan Manyak Payed.

Nibak nyan, na lom sukèë la'én nyang geumigrasi u Teumiëng nibak luwa wilayah
Acèh lagèë sukèë Jawa. Saweb nyankeuh bak teungöh wilayah Aceh Teumiëng ladôm
masyarakatjih geupeugah haba ngön bahsa Indonesia ngön lugat lagèë awak Midan.

Aceh Teumiëng meuceuë ngön kabupaten Aceh Timu di barat, propinsi Sumatera Utara
di timu, seulat Meulaka di barôh, ngon kabupaten Gayo Luwes di tunong.

Ceuë neuduek nanggroë röt barôh ngön Acèh Timu, Kuta Langsa, ngön seulat Malaka,
blah timu ngön provinsi Sumatra Barôh, blah teunong ngön gayo Lues, lom blah
barat ngön Acèh Timu ngön Acèh Teunggara.

Di Kabupaten Acèh Teumiëng na 12 boh keucamatan. Ban dum gampông di Acèh
Teumiëng meubileuëng 213 gampông ngön mukim na 25 boh.



https://ace.wikipedia.org/wiki/Ac%C3%A8h_Barat

Acèh Barat nakeuh salah saboh kabupatèn nyang na di Acèh. seugolom
geupeukeumang, luwah wilayah Acèh Barat na 10.097.04 km². nakeuh sagoë wilayah
panté barat ngön teunong kepulauan Sumatra nyang meubeunteung dari barat u timu,
mula phôn bak gaki gunong Geurutèë (ceuë ngön Acèh Rayek) trôk bak binèh Kruëng
Seumayam (ceuë ngön Aceh Teunong) ngön panyang binèh panté 250 km. oh leuh
geupeukeumang wilayah nyoë chit tinggai 2.927,95 km². Lam Undang-Undang Numbôi 7
(drt) Thôn 1956, Wilayah Barat Acèh geubagi jeut keu 2 boh Kabupatèn nakeuh:
Kabupatèn Acèh Barat ngön Kabupatèn Acèh Teunöng. seugolom geupeukeumang,
Kabupatèn Acèh Barat ngön nang nanggroë ji Meulabôh teudöng ateuh: 3 Wilayah
nakeuh Meulabôh, Calang ngön Simeulue, ngön bileuëng keucamatan bak watèë nyan
nakeuh 19 boh. Bak thôn 1996 Kabupatèn Acèh Barat geupeukeumang lom lam boh 2
Kabupatèn nakeuh Kabupatèn Acèh Barat ngön Kabupatèn Simeulue ngön nang nanggroë
ji Sinabang.

Leuh nyan bak thôn 2000, meuneurôt Peraturan Dai'rah Numbôi 5, Kabupatèn Aceh
Barat geupeukeumang lom ngön geutamah 6 boh keucamatan barô. deungön nyoë
Kabupatèn Acèh Barat kameuhasé geupeuna 20 keucamatan, 7 keulurahan lom 207
gampông.

Oh leuh geupeuna Undang-Undang Numbôi 4 Thôn 2002 Baih Peuneugöt Kabupatèn Acèh
Barat Daya, Kabupatèn Nagan Raya ngön Kabupatèn Acèh Jaya, Wilayah Kabupatèn
Acèh Barat geupeukeumang jeut keu 3 kabupatèn barô nyang teuseubôt di ateuh, Oh
leuh geupeukeumang nyan wilayah Kabupatèn Acèh Barat meubileuëng beunagi ateuh
12 keucamatan, 32 boh mukim lom 322 boh gampông.

Wilayah beunagi barat Keurajeuën Acèh Darussalam mula phôn geubuka ngön
geupeugöt bak abad keu XVI thôn Maseuhi, neuyuë lé Sôleutan Saidil Mukammil,
lheuëh nyan geumeuhasé lé Sôleutan Éseukanda Muda ngön geupeuteuka
ureuëng-ureuëng Acèh Rayek ngön Pidie.

Dimeuyup nyoë nakeuh nan napeuta bupati nyang mat kuasa di Acèh Barat mula phôn
bak thôn 1945, trôk an jinoe.



https://ace.wikipedia.org/wiki/Yiruma

Yiruma nakeuh saboh nan panggông nyang geungui lé Lee Ru-ma, sidroe ureueng
meu'èn piano ngön ureueng peugöt jangeun nyang tinggai di Korèa Seulatan. Yiruma
lahé bak uroe 15 buleuen duwa thôn 1978.

Yiruma kalheuh geupeugöt konsèr di da'irah Asia, Èropa, ngön di Amèrika Utara.
Yiruma, nyang tom geujak meununtôt 'èleumèe di King's College London nyoe,
kalheuh geupeutubit padum-padum boh album piano. Album nyan nanjih nakeuh River
Flows in You, Kiss the Rain, ngön May Be. Album nyang paléng lagôt di peukan
nanjih nakeuh First Love nyang geupeutubit bak thôn 2001.

Yiruma phôn geumeu'èn piano bak umue limöng thôn. Bak umue siblah thôn, gobnyan
geupinah u London, atawa bak thôn 1988. H'eut watèe geupinah nyan nakeuh geuneuk
tamöng bak sikula kusuih musik, Purcell School of Music. Bak watèe nyan, Yiruma
geumat duwa boh idèntitas nanggroe, Korèa Seulatan deungön Inggréh sampo thôn
2006. Tapi lheuh nyan, gobnyan geupeulheuh idèntitas nanggroe Inggréh sabab
geutamöng lam South Korean Navy, teuntra Korèa Seulatan.

Yiruma, atawa Lee Ru-Ma, lahé dan rayek di Korèa Seulatan, tapi geujak sikula di
London. Yiruma phôn geumeu'èn piano bak umue limöng thôn. Bak umue siblah thôn
gobnyan geutamöng lam sikula Purcell School of Music. Bak buleuen tujôh thôn
1997, gobnyan tamat geujak sikula bak Purcell School of Music nyan.

Thôn 2001, Yiruma geupeutubit saboh album nyang nanjih First Love. Album nyang
nanjih River Flows in You lansông geupeutubit lom lheuh nyan sabab album nyang
sigohlomjih brat that lagôt. Thôn 2003, gobnyan geupeutubit lom album nyang
nanjih From The Yellow Room. Album nyan nakeuh album nyang keulhèe dan album
nyan lagôt sampo 30.000 ôn kasèt CD. Album From The Yellow Room sit jiduek
seubagoe album nyang paléng jithèe lé ureueng, sampo Yes24, Phono, ngön Hot
Tracks jipeuduek album nyan bak rangking sa dari dapeuta album nyang paléng
lagôt atawa paléng le jibloe.

Thôn 2006, album nyang nanjih POEMUSIC geupeutubit. Bak thôn nyan sit, gobnyan
geutuléh saboh lagu keu saboh drama KBS, nanjih Spring Waltz. h.i.s monologue,
album keulimöng gobnyan, asoejih nakeuh lagu soundtrack nyang le jingui lé
filem, drama, ngön tèater.

Seubab geutamöng lam program wajéb militèr, Yiruma hana meutumèe tuléh lagu bak
lheung thon 2006 'oh 2008. Bak thôn 2008, Yiruma geupeuphôn saboh konsèr 2008
Yiruma Come Back Tour, Ribbonized nyang geujak bak dua-lôh boh kuta di Korèa.
Bak uroe 1 buleuen sa thôn 2009, gobnyan jeut ke sidroe DJ bak KBS1FM Yiruma's
Music from All Around the World.



https://ace.wikipedia.org/wiki/Ureu%C3%ABng_Dongxiang

Sukèë Dongxiang (nan lam sukèë droë : Sarta or Santa (撒尔塔); haraih China
geupeupaneuk: 东乡族; haraih china aseuli: 東鄉族; pinyin: Dōngxiāngzú) nakeuh saboh
nibak 56 boh sukèë nyang geupeusah lé kuwasa Rèpublik Rakyat China. Sukèë nyoë
leupah le tinggai bak Wilayah Otonomi Hui Linxia, ngon wilayah lingkajih lam
propinsi Gansu nibak barat barôh China, na cit kawôm sukèë nyoë nyang tinggai
bak Propinsi Wilayah Otonomi Uyghur Xinjiang, Qinghai, ngon Wilayah Otonomi Hui
Ningxia. Beunileuëng sukèë nyoë di peubileuëng thôn 2000 nakeuh 513.815 droë.

Sukèë Dongxiang nakeuh sukèë nyang endatu jih sukèë Mongol nyang ka meucawoë
deungon meubagoë sukèë bak wilayah nyan. Jinoe sukèë nyoë meu’agama Islam Sunni,
na cit padum droë nyang meu’agama Budha.

Sukèë Dongxiang thoë that meuhubông deungon Mongol. Ahli-ahli geupiké sukèë nyoe
nakeuh sukèë nyang dong keudroë nyang wujôd sabab meuhubông deungon sukèë-sukèë
Asia Teungoh, nyan sabab sukèèë-sukèë nyoë keuh nyang geupeugèt sukèë Dongxiang
tamong Islam di abad 13.

Saboh hai nyang mongkén, sukèë Dongxiang nyoë nakeuh meu’èndatu bak teuntra
Mongol nyang geupinah lé Genghis Khan (1162-1227) u wilayah Hezhou watèë jih
meuprang u arah barat, saboh teuëk nyang mongkén, kadang sukèë nyoe nakeuh hasé
meucawoë di sukèë-sukèë Mongol, Han, ngon Tibet.

Sukèë nyoë geubôh nan droë jih Sarta nyang hareutoëjih kadang jeuët peutrang
asai sukèë nyoë, éhwai nyoë mantöng geupeudakwa. Narit nyang saban, Sart mantöng
geungui keu geupeutunyok awak Arab nyang meuniyaga, dudoë narit nyoë ka geungui
cit keu geupeutunyok rakyat banda nyang geumarit lam bahsa Tureuki. Nan sukèë
nyoë nyang sah, Dongxiang meumakna “gampông timu”. Kata nyoë meu’awai dari éhwai
sukèë nyoë nyang mukim di timu nibak gampông mukim sukèë Cina.

Hareukat sukèë Dongxiang phôn jih nakeuh meulampôh atawa blang. Hasé nyang le
nakeuh boh gantang, jagông, ngon gandôm. Sukèë nyoë carong bak geupeugèt bungong
jaroë, husôihjih ceumeuchop bungong-bungong halôh gamba bak peureumadani.

Sukèë Dongxiang geupeugah haba lam bahsa Dongxiang nyang tamöng lam ai bahsa
Mongol. Sukèë Dongxiang kaya deungon haba babah, bah that pih meunan sukèë nyoë
hana haraih droë keu teumuléh bahsa jih. Peubileuëng nanggroë peudeuh sukèë nyoë
nakeuh sukèë nyang paléng gasiën deungon paléng niët nyang meusikula
geupeubandéng deungon sukèë-sukèë la’én nyang meubileuëng niët bak China, éhwai
nyoë deuh dari sukèë Dongxiang nyang lawétjih 1,1 thôn mantöng meusikula. Nyoë
jeuët keu mas’alah sabab hana cara keu teumuléh lam bahsa Dongxiang.

Thôn 2004, Ford Foundation geujôk pèng US$ 30.000 keu buët kampanye sikula lam 2
bahsa Dongxiang deungon Mandarin, lam saboh oseuha geupeukureuëng bileuëng putôh
atawa teubit sikula. Hasé nibak oseuha nyoë nakeuh miseu kamuih bahsa
Dongxiang-China, saboh teuk nakeuh bileuëng nilai ujoë sikula nyang ka ék lawét
nyoë.



https://ace.wikipedia.org/wiki/Teuku_Umar

Teuku Umar (Bahsa Acèh: Teuku Uma) lahé di Meulabôh, Acèh Barat bak thôn 1854.
Yah gop nyan Achmad Mahmud nyang meuasay nibak biëk ulèë balang Meulabôh. Endatu
Teuku Umar nakeuh nibak biëk Minangkabau nakeuh Datuk Makhdum Sakti. Salah
sidroë biëk Datuk Makhdum Sakti nyang tom meuguna keu Sôleutan Aceh, nyang bak
watèë nyan lé sidroë panglima sagoë geuneuk cok kuwasa Soleutan Acèh.

Beureukat guna panglima biëk Minangkabau nyan Sôleutan Aceh seulamat nibak bahya
nyan. Meusabab nyankeuh ureuëng nyan geupeu'ék jeuët keu ulèë balang 6 mukim
ngon lakab Teuku Nan Ranceh, nyang lheuëh nyan na duwa droë aneuk agam nakeuh
Nanta Seutia ngön Ahmad Mahmud. Lheuëh abéh umu Teuku Nan Renceh, Nanta Seutia
geugantoë neuduëk ayah gop nyan seubagoë uleë balang 6 Mukim. Gop nyan na aneuk
inong nyang geubôh nan Cut Nyak Dhiën. Ahmad Mahmud geumeukawén ngon adoë inong
raja Meulabôh.

Lam geumeukawén nyan gop nyan na duwa droë aneuk inong ngon peuët droë aneuk
agam. Nibak peuët droë aneuk agam nyan, salah sidroë nakeuh nangeuh Teuku Umar.
Teuma, Teuku Umar ngön Cut Nyak Dhiën nakeuh sidroë cèëdara saboh nek ngon lam
darah gop nyan na darah Minangkabau.



https://ace.wikipedia.org/wiki/Tangse,_Pidie

Tangsé nakeuh saboh keucamatan lam Kabupatèn Pidië. Daírah nyoë jithèë ngön
breuëh nyang mutujih göt ngön hasé-hasé bumoe la'én lagèë boh driën nyang
nyumjih khaih bida ngon da'irah la'én. Wilayah nyoë meuiklim leupië sabab
mantöng le seunaman kayèë-kayèë raya lam uteuen.

Ceuë nanggroë da'irah Tangsé röt barôh ngön Keumala, timu ngön Manè, tunong ngön
Tutut, Acèh Barat, ngön röt barat ngön Janthoë, Acèh Rayek. Neuduëk Tangsé
nakeuh bak binèh Bukét Barésan, nyang jithèë meusapat padum-padum boh gunong
manyang jibeuntuk banja meumanyang ateuëh pulo Ruja nyang han putôh-putôh phôn
di Acèh trôk u Lampung.

Ban-ban nyoe, away bak buleun lhèë thôn 2011 musibah teuka ië raya ji trôn nibak
gunong, mandum krueng nyang na sinan jipeu-ék ië lam gampông-gampông, ureueng
han geuteumeung peuminah dabeuh seubab ie jipök mandum nyang na, watèe nyan
gampông nyang keunong ie bah nakeuh Blang Dalam, Blang Pandak, Ranto Panyang,
Layan, Peunalom I, Peunalom II, Krueng Meuriam. leuh nyan bak buleun dua thôn
2012 musibah nyan meuulang, neuduek gampông nyang keunong nakeuh Blang Malo,
Keubôn Nilam, Ulèe Gunong.

Di Tangsé na meupadum boh teumpat nyang ceudaih. sinoë le that potensi wisata
'alam meunyö geutém peureumeun jeut keu nè wasé dairah nyang rayek. di yub nyoë
meupadum boh teumpat wisata nyang na di keucamatan Tangsé, nakeuh:



https://ace.wikipedia.org/wiki/Tangs%C3%A9,_Pidie

Tangsé nakeuh saboh keucamatan lam Kabupatèn Pidië. Daírah nyoë jithèë ngön
breuëh nyang mutujih göt ngön hasé-hasé bumoe la'én lagèë boh driën nyang
nyumjih khaih bida ngon da'irah la'én. Wilayah nyoë meuiklim leupië sabab
mantöng le seunaman kayèë-kayèë raya lam uteuen.

Ceuë nanggroë da'irah Tangsé röt barôh ngön Keumala, timu ngön Manè, tunong ngön
Tutut, Acèh Barat, ngön röt barat ngön Janthoë, Acèh Rayek. Neuduëk Tangsé
nakeuh bak binèh Bukét Barésan, nyang jithèë meusapat padum-padum boh gunong
manyang jibeuntuk banja meumanyang ateuëh pulo Ruja nyang han putôh-putôh phôn
di Acèh trôk u Lampung.

Ban-ban nyoe, away bak buleun lhèë thôn 2011 musibah teuka ië raya ji trôn nibak
gunong, mandum krueng nyang na sinan jipeu-ék ië lam gampông-gampông, ureueng
han geuteumeung peuminah dabeuh seubab ie jipök mandum nyang na, watèe nyan
gampông nyang keunong ie bah nakeuh Blang Dalam, Blang Pandak, Ranto Panyang,
Layan, Peunalom I, Peunalom II, Krueng Meuriam. leuh nyan bak buleun dua thôn
2012 musibah nyan meuulang, neuduek gampông nyang keunong nakeuh Blang Malo,
Keubôn Nilam, Ulèe Gunong.

Di Tangsé na meupadum boh teumpat nyang ceudaih. sinoë le that potensi wisata
'alam meunyö geutém peureumeun jeut keu nè wasé dairah nyang rayek. di yub nyoë
meupadum boh teumpat wisata nyang na di keucamatan Tangsé, nakeuh:



https://ace.wikipedia.org/wiki/Taman_Cic%C3%A9m_Kuala_Lumpur

Taman Cicém Kuala Lumpur neuduëkjih toë terletak Tasik Perdana, Kuala Lumpur,
Malaysia. Di seulingka da'irah nyan nakeuh meupadum boh teumpat nyang that
candèn keu ureuëng jak meuramiën lagèe Taman Bambang, Meuseujid Neugara, Taman
Bungong Raya, Balèe Memorial Tun Abdul Razak, Planetarium Neugara ngon
la'én-la'én.

Taman Cicém nyoë ka geuraseumi lé Seri Paduka Baginda Raja Permaisuri Agông,
Tuanku Siti Bainun binti Mohd Ali bak 15 uroë buleuën Siblah thôn 1991. Taman
nyoë geusatoh ngon geuhiro lè Diwan Bandaraya Kuala Lumpur.

Taman Cicém nyoë nakeuh saboh taman sari cicém ngon taman tropika khas keu
ureung nyang padôli keu alam. Taman cicém nyoë geukheun keusaboh taman cicém
nyang that rayeuk di ranto Asia Teunggara ngon na lam wilayah pantong nyang that
ijô kira-kira 80 ranté atawa 3.2 hektar luwahjih.

Keu phôn that di Malaysia, dum ureung nyang galak keu cicém ka meurumpok kalon
leubèh kureuëng 2000 boh cicém nibak meubagoë spesies jipo ngon bibeuëh lam
taman nyoë. Na cicém Kuwangkhang, Eunggang, Leuëk, Rampeuneu, Keudindét, Bruwak
ngon Ara ngon nacit cicém flamingo seureuta meubagoë jeunèh cicém nyang teuka
dari Malaysia ngon neugara la'én lagèe Australia, New Guinea, Thailand,
Indônèsia, Tanzania, China ngon Beulanda jiduëk lam taman cicém nyoë.



https://ace.wikipedia.org/wiki/Syafi%27iy

Imeum Syafi'iy atawa Syafi'i (bahsa Arab: الشافعية‎) nyan keuh nan salah sidröe
Ulama Mazeuhab, nan leungkap gopnyan nakeuh Muhammad bin Idris Asy-Syafi'iy,
geulakap deungön Abu Abdillah.

Imeum Syafi'iy lahè bak thòn 150 Hijriah di Gaza ret teunöng Palestina. Na chit
ahli seujarah nyang peügah göpnyan lahè di Asqalan, tapi nyöew hanjeuët keu
peukara kareuëna Gaza jameuën rôh awai-awai tamöng wilayah Asqalan. Rôh mantöng
ubeuët-ubeuët ureuëng chik agam göpnyan ka meuninggai dônya. Umu tujôh thôn
kajeuët geu hafai Al-Qur'an man lhè plôh juz, bak umu siplôh thôn kajeuët
geuhafai kitab Al-Muwattha', saböh kitab Hadih nyang geu seuësôn lé Imeum Malék.

Imeum Syafi'iy geupeunan lagènyan seubab na hubôngan silsilah ngon Syafi' bin
Sa-ib, salah sidröe sahabat Nabi Muhammad SAW nyang meu iman keu Nabi, na ikôt
Nabi lam prang Badar. Meunyoë taparéksa silsilah leungkap jih na keuh:

Meunan nyang meu tuléh lam kitab I'anah Ath-Thalibin, juz phôn bak ôn keu limong
blah sampoe namblah.



https://ace.wikipedia.org/wiki/Suk%C3%A8%C3%AB_Utsul

Sukèë Utsul nakeuh saboh sukèë ubeut nyang na di pulo Hainan di China. Sukèë
nyoë nakeuh saboh sukèë nyang hana geuangkee lé peumeurintah nanggroë China.
Sukèë Utsul nyoë jeuët tameurumpok bak tunong pulo Hainan toë banda Sanya. Haba
nibak sukèë nyoë, èndatu sukèë Utsul dilee geuduek di Asia Teungoh nyang dudoë
geupinah u da’irah nyang na jinoë. Tapi ureueng nyoë kadang nakeuh aneuk cuco
nibak sukèë Cham nyang geupluëng di nanggroë awai awak nyoë nyang jinoë ka jeuët
keu da’irah tunong ngon teungoh Vietnam sabab sukèë Vietnam geumeuprang u
nanggroë awak nyoë.

Watèë sukèë Cham rame nyang pinah u Kamboja, na padum droë dari ureuëng kaya
sukèë nyoë nyang geupluëng u barôh. Peuë sabab awak nyoë geukheun ngon narit
Utsul hana soë teupeue.

Beuthat pih awak nyoë hana meuhi lagèë sukèë-sukèë silingkajih, peumeurintah
China geupeutamong sukee nyoë lam sukèë Hui. Sukèë nyoë jimarit lam bahsa Tsat
nyang hana meuhubông ngon bahsa la’én di China. Bahsa Tsat nyoë nakeuh saboh
bahsa nyang jitamöng lam ai bahsa Malayo-Polynesia nyang meu’alôn, bahsa lagèë
nyoë meubileuëng bacut. Éhwai sukèë nyoë that la’én ngon sukèë Hui, nyang saban
cit saboh sagai, ban dua sukèë nyoë meu’ugama Islam. Kuwasa China geubôh
hareutoë Hui keu ureuëng nyang meu’ugama Islam. Sukèë Utsul kureuëng leubèh
meubileuëng 5000 droë.



https://ace.wikipedia.org/wiki/Suk%C3%A8%C3%AB_Dongxiang

Sukèë Dongxiang (nan lam sukèë droë : Sarta or Santa (撒尔塔); haraih China
geupeupaneuk: 东乡族; haraih china aseuli: 東鄉族; pinyin: Dōngxiāngzú) nakeuh saboh
nibak 56 boh sukèë nyang geupeusah lé kuwasa Rèpublik Rakyat China. Sukèë nyoë
leupah le tinggai bak Wilayah Otonomi Hui Linxia, ngon wilayah lingkajih lam
propinsi Gansu nibak barat barôh China, na cit kawôm sukèë nyoë nyang tinggai
bak Propinsi Wilayah Otonomi Uyghur Xinjiang, Qinghai, ngon Wilayah Otonomi Hui
Ningxia. Beunileuëng sukèë nyoë di peubileuëng thôn 2000 nakeuh 513.815 droë.

Sukèë Dongxiang nakeuh sukèë nyang endatu jih sukèë Mongol nyang ka meucawoë
deungon meubagoë sukèë bak wilayah nyan. Jinoe sukèë nyoë meu’agama Islam Sunni,
na cit padum droë nyang meu’agama Budha.

Sukèë Dongxiang thoë that meuhubông deungon Mongol. Ahli-ahli geupiké sukèë nyoe
nakeuh sukèë nyang dong keudroë nyang wujôd sabab meuhubông deungon sukèë-sukèë
Asia Teungoh, nyan sabab sukèèë-sukèë nyoë keuh nyang geupeugèt sukèë Dongxiang
tamong Islam di abad 13.

Saboh hai nyang mongkén, sukèë Dongxiang nyoë nakeuh meu’èndatu bak teuntra
Mongol nyang geupinah lé Genghis Khan (1162-1227) u wilayah Hezhou watèë jih
meuprang u arah barat, saboh teuëk nyang mongkén, kadang sukèë nyoe nakeuh hasé
meucawoë di sukèë-sukèë Mongol, Han, ngon Tibet.

Sukèë nyoë geubôh nan droë jih Sarta nyang hareutoëjih kadang jeuët peutrang
asai sukèë nyoë, éhwai nyoë mantöng geupeudakwa. Narit nyang saban, Sart mantöng
geungui keu geupeutunyok awak Arab nyang meuniyaga, dudoë narit nyoë ka geungui
cit keu geupeutunyok rakyat banda nyang geumarit lam bahsa Tureuki. Nan sukèë
nyoë nyang sah, Dongxiang meumakna “gampông timu”. Kata nyoë meu’awai dari éhwai
sukèë nyoë nyang mukim di timu nibak gampông mukim sukèë Cina.

Hareukat sukèë Dongxiang phôn jih nakeuh meulampôh atawa blang. Hasé nyang le
nakeuh boh gantang, jagông, ngon gandôm. Sukèë nyoë carong bak geupeugèt bungong
jaroë, husôihjih ceumeuchop bungong-bungong halôh gamba bak peureumadani.

Sukèë Dongxiang geupeugah haba lam bahsa Dongxiang nyang tamöng lam ai bahsa
Mongol. Sukèë Dongxiang kaya deungon haba babah, bah that pih meunan sukèë nyoë
hana haraih droë keu teumuléh bahsa jih. Peubileuëng nanggroë peudeuh sukèë nyoë
nakeuh sukèë nyang paléng gasiën deungon paléng niët nyang meusikula
geupeubandéng deungon sukèë-sukèë la’én nyang meubileuëng niët bak China, éhwai
nyoë deuh dari sukèë Dongxiang nyang lawétjih 1,1 thôn mantöng meusikula. Nyoë
jeuët keu mas’alah sabab hana cara keu teumuléh lam bahsa Dongxiang.

Thôn 2004, Ford Foundation geujôk pèng US$ 30.000 keu buët kampanye sikula lam 2
bahsa Dongxiang deungon Mandarin, lam saboh oseuha geupeukureuëng bileuëng putôh
atawa teubit sikula. Hasé nibak oseuha nyoë nakeuh miseu kamuih bahsa
Dongxiang-China, saboh teuk nakeuh bileuëng nilai ujoë sikula nyang ka ék lawét
nyoë.



https://ace.wikipedia.org/wiki/Sakhalin

Sakhalin (Bahsa Rusia: Сахали́н, Bahsa Jeupun: 樺太 (karafuto) atau サハリン
(saharin), Bahsa Cina: 庫頁/库页 Kùyè atawa 薩哈林/萨哈林 Sàhālín), jeut cit
Saghalien)nakeuh saboh pulo di timu ji'ôh Rusia. Nang nanggroë pulo Sakhalin
nakeuh Yuzhno-Sakhalinsk.

Pulo nyoë luwah wilayahjih 78.000 km² deungön bileuëng ureuëng duëk ubé 673.100
droë (2005) ngön padat ureuëng duëk 8,62 droë/km². Banda rayek jih nakeuh
Yuzhno-Sakhalinsk. Pulo nyoë meubatah ngon la'ôt Okhotsk bak ujông utara ngon
timu, bak ujông seulatan ngön pulo Hokkaido nyang geupeupisah lé seulat Soya,
bak blah barat ngön seulat Tartary nyang geupeupisah pulo Sakhalin deungön
banuwa Asia (wilayah Rusia). Nibak nyan, bak ujông barat utara Sakhalin meupisah
ngön kuala kruëng Amur bubé 4 km mantong.

Ureueng asoe lhok nyang udep di Sakhalin nakeuh sukèë Ainu, Nivkh, ngön Orok.
Jinoë nyang paléng le di sinan nakeuh sukèë Rusia. Nibak nyan, di sinan nacit
sukèë Korea.

Sukèë Manchu geukheun keu pulo Sakhalin seubagoë sahaliyan ula angga hada (ujông
kuala krueng Amur). Bak bahsa Manchu, sahaliyan nakeuh wareuna itam nyang
geunguy keu neukheun kruëng Amur (sahaliyan ula). Jeupang na tom geumat kuwasa
di wilayah tunong pulo nyoë nibak thon 1905-1945. Sukèë Ainu geukheun keu pulo
nyoë seubagoë Kamuy-Kara-Puto-Ya-Mosir (Kara Puto) nyang meuhareutoe "diwa bak
tanoh kuala kruëng".

Bak uroe buleuen 28 Buleuen Limong 1995, geumpa bubé 7,5 skala Richter
geupeusabab 2.000 droë ureueng maté di Neftegorsk.



https://ace.wikipedia.org/wiki/Rumoh_Ac%C3%A8h

Rumoh Acèh nakeuh rumoh tradisonal Bansa Acèh, rumoh adat nyan meurupa rab saban
cit lagèe rumoh adat la'én nyang na di Pulo Ruja, rumoh kayèe meuuké ngon
meutamèh manyang.

Tabi'at udép bansa Acèh ngon tabi'at alam di Acèh jeuet keu peungarôh nyang brat
bagi curak rumoh Acèh. Ureuëng Acèh geupeugot rumoh nyang 16 boh taméh ngon 3
boh bagi ruweuëng lam rumoh nyan. Lhèe boh ruweuëng nyan geupeunan: (1) Manju
(seuramoë keuë), (2) Jurèe (seuramoë likôt), (3) Rambat (ruweuëng utama). Na cit
nyang geutamah ngon 1 ruweuëng nyang jeuët bak jiduëk dapu, geupeunan Anjông.
Salang keu rumoh nyang leubèh rayeuek na 24 boh tamèh ngon 5 boh ruweuëng. Bak
rumoh rayeuek na geutamah lom (1) Seuramoë reunyeun ngon (2) Rumoh Inong (kama
éh utama).

Rumoh Acèh geupeudap ngon bubông ôn meuria nyang geususôn meuatô jab bak gé ôn
nyang geuikat ngon awé. Nyan mandum bideuëng rumoh geurhôk hana geunguy labang
meusineuk pih, cit nyang na geunguy nakeuh bajoë ngon geuikat ngon awé. Bah that
meunan bak cara geupeugot, saboh-saboh rumoh Acèh jitheun keu geuduëk sampoë 200
thôn.



https://ace.wikipedia.org/wiki/Ras_Meulayu

Ras Meulayu nakeuh saboh pham lam bideuëng èleumèe klasifikasi manusia nyang
phôn that jipeugah lé sidroë ureuëng ahli Jerman Johann Friedrich Blumenbach
(1752-1840), nyang jikira keuh ras nyoë seubagoë bansa meuwareuna kulét, atawa
jikheun "ras coklat". Lheuëh Blumenbach, le antropolog nyang ka geuteuntang
teori limong jeunèh ras manusia meuseubab ngon le that-that jeunèh ngon
klasifikasi manusia.

Pham "ras Meulayu" nyan meuhat keuh meubida ngon pham "bansa Meulayu" nyang ka
meuhat geukheun keu ureuëng neuduëk aseuli di Malaysia nagon na padum-padum boh
wilayah Indônèsia. Narit ras Meulayu meunyoë lam peuneugah ureuëng seureuta
reusam di Nusantara ngon Seumeunanjông Malaya nakeuh Rumpun Bangsa Melayu atawa
nyang geukheun Melayu Raya. Meunyoë lam bideuëng reusam, kayèm that bansa-bansa
nyang neuduëk di wilayah Pulo-pulo Meulayu neupeugot acara meurumpok ngon
neuploh keuh peuë matong peukara reusam, adat ngon keu-adaan nyang teungoh
teujadi lam kawan ras Meulayu.



https://ace.wikipedia.org/wiki/Rangkang

Rangkang nakeuh saboh peuneudong nyang that seuderhana. Peuneudong nyan biasajih
geupeugot nibak kayèe atawa triëng. Peuneudong rangkang nyan di Gampông-gampông
nakeuh lam blang atawa lam lampôh nyang jeu'ôh ngon rumoh tinggay. Rangkang lam
blang geupeugot 'oh watèe musém trôn u blang. Curak rangkang diblang geupeugot
ngon hana meubintéh, ngon manyang aleuë jih nibak tanoh hana leubèh nibak 1,5
mètè. Rangkang di glé atawa lam lampôh geupeugot leubèh get lom, meuseubab
rangkang di glé ngon di lampôh beujeut geunguy keu teumpat meu dom 'oh watèe
musém-musém nyang ka meuteuntèe.

Lawét nyoë le that rumoh nyang na leuën na luwaih meubacut ka geupeudong cit
rangkang di leuën nyan. Rangkang lam lampôh rumoh nyan geupeuguna keu teumpat
meuduëk-duëk ngon teumpat peuniyôh. Rangkang nyang na dileuën nyan meujan
geukheun cit ngon nan Gazebo. Curak gazebo nyan meumacam-macam. Na nyang ban
lagèe rangkang biasa, na nyang meu-uké ngon halôih, na cit nyang meucurak lagèe
peuneudong-peuneudong batèe masa dilèe.



https://ace.wikipedia.org/wiki/Puwasa

Puasa nakeuh saboh ibadah nyang geupeubuët lé ummat Islam. Puasa bak ureuëng
Islam nakeuh geutheun droë nibak peukara-peukara nyang jeuët keu bateuë puasa
phôn teubiët faja sampoë jilôp mata uroë bak watèë meugréb bak buleuën Ramadhan.
Puasa bagi ummat Islam nakeuh saboh rukôn nibak limong boh Rukôn Islam.

La'én nibak puasa nyang wajéb buleuën Ramadhan, nacit bak siuroë-uroë ummat
Islam geupeubuët puasa sunnat. Buët puasa sunnat nyoë kon rukôn, meunan pih
ibadah puasa sunnat nyoë that geupakoë lam agama Islam.

Puasa nakeuh teuka nibak narit bahsa Arab صوم (shaum), ma'na shaum nyan nakeuh
theun droë nibak makeuën minom (seumajôh ngon jép ië) seureuta theun hawa nafsu
nibak buët la'én nyang jeuët keu bateuë puasa, lagèe meuhubôngan lakoë binoë
teungoh meupuasa.

Geupham lé ureuëng Islam puasa nyoë saboh ibadah nyang ka na sipanyang seujarah
manusia phôn bak Nabi Adam. Puasa nyoe jeuët takheuën saboh bagoë ibadah nyang
ka na bak away kon. Bak umat-umat nabi seugohlom Nabi Muhammad , ka na
geuparèntah lé Allah keu puasa. Ngon dali wajéb puasa keu ummat-ummat nyang
la'én lam kitab suci Al-Quran:

Puasa nyoe na meumacam bagoe meunyo takalon rot hukômjih. Na puasa wajéb, sunat,
meukrôh, mubah. Leubèh lom na cit puasa nyang hareuëm, lagèë tapuasa bak tanggay
sa buleuën Syawal (uroe raya puasa), tanggay siplôh sampoe tanggay lhèë blah
buleuën Zulhijjah (buleuën uroe raya haji).

Bak ureuëng Islam nyang jeuët keu ummat Nabi Muhammad SAW puasa buleuën Ramadhan
nakeuh saboh nibak limong rukôn Islam. Puasa bagi ummat Islam nakeuh saboh
keuwajéban nyang hanjeuët han geupeubuët lé ureuëng Islam inong agam nyang ka
mukallaf.



https://ace.wikipedia.org/wiki/Pulo_Sakhalin

Sakhalin (Bahsa Rusia: Сахали́н, Bahsa Jeupun: 樺太 (karafuto) atau サハリン
(saharin), Bahsa Cina: 庫頁/库页 Kùyè atawa 薩哈林/萨哈林 Sàhālín), jeut cit
Saghalien)nakeuh saboh pulo di timu ji'ôh Rusia. Nang nanggroë pulo Sakhalin
nakeuh Yuzhno-Sakhalinsk.

Pulo nyoë luwah wilayahjih 78.000 km² deungön bileuëng ureuëng duëk ubé 673.100
droë (2005) ngön padat ureuëng duëk 8,62 droë/km². Banda rayek jih nakeuh
Yuzhno-Sakhalinsk. Pulo nyoë meubatah ngon la'ôt Okhotsk bak ujông utara ngon
timu, bak ujông seulatan ngön pulo Hokkaido nyang geupeupisah lé seulat Soya,
bak blah barat ngön seulat Tartary nyang geupeupisah pulo Sakhalin deungön
banuwa Asia (wilayah Rusia). Nibak nyan, bak ujông barat utara Sakhalin meupisah
ngön kuala kruëng Amur bubé 4 km mantong.

Ureueng asoe lhok nyang udep di Sakhalin nakeuh sukèë Ainu, Nivkh, ngön Orok.
Jinoë nyang paléng le di sinan nakeuh sukèë Rusia. Nibak nyan, di sinan nacit
sukèë Korea.

Sukèë Manchu geukheun keu pulo Sakhalin seubagoë sahaliyan ula angga hada (ujông
kuala krueng Amur). Bak bahsa Manchu, sahaliyan nakeuh wareuna itam nyang
geunguy keu neukheun kruëng Amur (sahaliyan ula). Jeupang na tom geumat kuwasa
di wilayah tunong pulo nyoë nibak thon 1905-1945. Sukèë Ainu geukheun keu pulo
nyoë seubagoë Kamuy-Kara-Puto-Ya-Mosir (Kara Puto) nyang meuhareutoe "diwa bak
tanoh kuala kruëng".

Bak uroe buleuen 28 Buleuen Limong 1995, geumpa bubé 7,5 skala Richter
geupeusabab 2.000 droë ureueng maté di Neftegorsk.



https://ace.wikipedia.org/wiki/Pulo-pulo_Sirib%C3%A8e

Pulo-pulo Siribèe atawa lam narit Indônèsia geukheun ngon Kepulauan Seribu
nakeuh saboh kabupaten administrasi di DKI Jakarta, Indônèsia. Wilayahnyan
jitamong lam kawan pulo-pulo di Lhôk Jakarta.

Pulo-pulo Siribèe nakeuh kawan pulo-pulo nyang na di barôh Jakarta, paih that
meukeuë-keuë ngon Lhôk Jakarta. Nan Pulo-pulo Siribèe kon meuma'na na Siribèe
boh pulo lam kawan nyan. Meu bileuëng pulo cit na keunira 342 pulo, nyan ka
jitamong lam beunileuëng pulo-pulo anoë atawa pusông ngon teunamon kareuëng deuë
nyang na jitimoh tanaman. Pusông ngon teunamon kareuëng nyan mantong nakeuh 158
boh. Hana mandum pulo lam kawan Pulo-pulo Siribèe na geuduëk manosia. Ban lagèe
pulo-pulo la'én cit di Indônèsia get that le pulo lam kawan Pulo-pulo Siribèe
hana ureuëng duëk. Kawan Pulo-pulo Siribèe na wasé alam nyang hana dit keu
geupeukeumang meubagoë macam industri, nibak la'én nakeuh disinan bahan tambang,
eungkôt ngon nyang that utama nakeuh pariwisata.

Keunira ureuëng duëk di Pulo-pulo Siribèe nakeuh lam keunira na 20.000 droë
nyang geuduëk lam 11 boh pulo rayeuek: Pulo Kelapa, Pulo Kelapa Dua, Pulo
Panggang, Pulo Harapan , Pulo Pramuka, Pulo Tidung, Pulo Besar, Pulo Payung
Besar, Pulo Pari, Pulo Untung Jawa, Pulo Lancong Besar dan Pulo Sebira. Pulo
nyang that ramèe ureuëng duëk lagèe Pulo Kelapa, Pulo Pramuka, ngon Pulo Karya

Nyang leubèh ramèe lam kawan ureuëng duëk di Pulo-pulo Siribèe nakeuh meu agama
Islam ngon le that nyang teuka nibak bansa Betawi, Bugis, Banten ngon Madura.



https://ace.wikipedia.org/wiki/Prang_Blanda_I

Prang Acèh keu phôn (I) bak thôn 1873 nakeuh saboh bagi watèe lam Prang Acèh.
Keujadian prang nyan lheuëh jipeunyata prang lé waki Gubernur Jeundran Hindia
Beulanda Nieuwenhuijzen nyang jijak paksa ngon Sultan Keurajeuën Acèh Darussalam
ngon bansa Acèh beu tundôk ban kheun Beulanda ngon Hindia Beulanda. Sultan ngon
ban mandum peumeurèntah seureuta bansa Acèh ka neutulak peuë nyang jipeugah lé
kaphé nyan. Meunan ka jithèe lé Beulanda kri jeunaweuëb Sultan Acèh laju ngon
sigra awak nyan jitimbak aneuk meuriam u wilayah darat Acèh. Keujadian nyan bak
akhé buleuën 3 thôn 1873. Awai buleuën 4 lé panglima prang Beulanda Johan Harmen
Rudolf Köhler ka jipimpin 3.000 droe teuntra darat ji teungoh di Panté
Ceureumèn. Lam padum uroë phôn prang di Acèh Jeundran Köhler meuhasé jitimbak lé
teuntra Acèh dikeuë Meuseujid Raya Baiturrahman, lheuëh maté jeundran nyan
Beulanda ka jisurôt dari Acèh ngon teuntra nyang jiba ka jipeugisa keulayi u
Batavia. Awak Beulanda lam piyôh si'at prang nyan bak thôn 1873 ka jikeupông
wilayah la'ôt keurajeuën Acèh ngon jipeusiap aseuka teuntra nyang barô keu jijak
seurang Acèh bak go keuduwa.



https://ace.wikipedia.org/wiki/Prang_Bat%C3%A8%C3%AB_Ili%C3%ABk

Prang Batèe Iliëk nakeuh saboh prang lam prang raya bansa Acèh geulawan Beulanda
nyang geutuléh lam tarèh manusia seubagoë Prang Acèh. Prang Batèe Iliëk nakeuh
lagèe nan nyan, keujadian prang rayeuek nyan meuteumpat di Batèë Iliëk, saboh
gampông nyang na di da'irah Sama Langa.

Thôn 1880 bansa Acèh nyang na di Samalanga ka geupeuphôn prang nyang that trép
ba geulawan kolonial Beulanda nyang meuheut that jikeumeu reubôt wilayah
peunténg nyan. Bak uroë 30 buleuën 6 thôn 1880 na saboh detasemen teuntra KNIL
nyang jiba lé HJ Berghuis van Woortman, detasemen nyan ka geuseurang lé ureuëng
Acèh. Seubab nyan keuh lé gubernur militè Beulanda di Banda Acèh Karel van Der
Hejden laju jikrah teuntra keunan u Batèe Iliëk. Lam jijak meuprang keunan Van
Der Hejden keubit han meuhasè bak jiteuntang kuta peujuang Acèh nyang geupimpin
lé Pocut Meuligoë. Ngon kureubeuën nyawöng nyang ramèe lé Van Der Hejden laju
jipeuwoë lom teuntra jih u Banda Acèh bak 10 uroë buleuën 8 thôn 1880.



https://ace.wikipedia.org/wiki/Plantae

Lam biologi, peunula geukheun keu organisme nyang jitamong lam Regnum Plantae.
Di dalamjih nakeuh mandum organisme nyang that biasa geuturi lé ureuëng bak
kayèe, beuluka, terna, naleuëng, kumbeuëk seureuta alga ijô. Meucatat na keunira
350.000 spesies organisme jitamong u dalamnyan, nyan hana rôh alga ijô. Dari
jumeulah nyan, 258.650 jeunèh nakeuh peunula meubungong ntgon 18.000 jeunèh
peunula kumbeuëk. Rab mandum peunula nyan meusifeuët autotrof, ngon jicok energi
langsông dari cahaya mata uroë rot proses fotosintesis. Meuseubab ngon wareuna
ijô brat that bak anggèta keurajeuën nyan. nan la'én nyang geunguy nakeuh
Viridiplantae ("peunula ijô"). Nan la'énjih nakeuh Metaphyta.

Klasifikasi peunula bak masa jemeun geupeutamong cit ban mandum alga ngon fungi
(jitamong kulat leundé) seubagoë anggètajih. Kritik-kritik nyang teuka jeuët keu
dudoë fungi geupisah dari peunula. Meunan pih bak stasioner, fungi meusifeuët
saprotrof, jicok energi dari euncit-euncit dabeuëh organik. La'én nibak nyan,
bintéh sel fungi kon meususôn nibak dabeuëh nyang saban ngon peunula ngon that
meuhi ngon meulatang.

Geuweuëk lom dudoë alga nyang geupisah bak anggèta peunula meuseubab jih hana
diferensiasi jaringan ngon hana meukeumang klorofil seubagoë pigmen ngon drop
energi.

Meuneunguy teknik-teknik biologi molekuler keu filogeni pwunula bak nyatajih
dudoë that le meudukông ateuëh peuë nyang meupisah jinoë. Peunula lam areuti
nyang jinoë geunguy kayém jikira seubagoë turônan nibak alga ijô.

rupa nyang bagah that jeuët keu geuturi peunula nakeuh bak wareuna ijô nyang
brat meuseubab na meukandông pigmen klorofil nyang that peunténg bak kri jidrop
energi rot fotosintesis. Ngon nyankeuh, peunula nibak umumjih meusifeuët
autotrof. Padum-padum boh nyang hana saban, lagèe bak padum macam peunula
parasit (seumalu), nyan nakeuh meuseubab ngon adaptasi keu kri udép ngon
lingkungan nyang hayeuë. Saweuëb sifeuëtjih nyang autotrof, peunula sabé jiduëk
bak neuduëk nyang phôn lam ranté ilé peunajôh rot organisme udép (ranté
eumpeuën).

Peunula meusifeuët stasioner atawa hanjeuët jiwèh ateuëh kheundak droëjih,
meunan pih na pdum-padum macam alga ijò nyang meusifeuët motil (jeuët wèh)
saweuëb bak jioh na flagelum.

Meuseubab ngon sifeuëtjih nyang pasif nyoë peunula beujeuët meuadaptasi bak
fisik ateuëh meuubah bak teumpat udép nyang jiteurimong lé jih. Variasi
morfologi peunula ji'ôh leubèh rayeuëk nibak anggèta keurajeuën nyang la'én.
La'én nibak nyan, peunula meuhasé le that metabolit sekunder seubagoë mekanisme
ngon peutheun udép ateuëh peuë nyang meuubah bak teumpat jih atawa na jiseurang
lé nyang peukarujih. Reproduksi peunula jicok peungarôh cit lé sifeuët nyoë.

Bak tingkat selular, binté sel nyang meususôn nibak selulosa, hemiselulosa, ngon
pektin jeuët keu rupajih nyang khusuih, meunanpih bak peunula tingkat meuyub
meujan-jan cit meususôn nibak pektin saja. Meuhat cit bak peunula nyang sel jih
na plastida; ngon vakuola nyang rayeuk ngon kayém jidominasi volume sel.

Le alga nyang hana lé jitamong lam Keurajeuën Plantae. Alga nakeuh lam
paum-padum boh kawan nyang meubida nibak organisme nyang meuhasé energi rot
fotosintesis, maséng-maséng nyang teuka abk kri independen nibak éndatujih nyang
non-fotosintetik. Alga nyang brat that gura nakeuh naleuëng la'ôtt, alga
multiseluler nyang meuhat that meuhi ngon peunula terestrial, geuklasifikasi
sajan alga ijô, mirah, ngon coklat. Tiëp-tiëp kawan nyan jitamong cit na
meupadum boh jeunèh organisme mikroskopik ngon organisme uniseluler.



https://ace.wikipedia.org/wiki/PT_Ar%C3%B4n

PT Arun Natural Gas Liquefaction, leubèh geuturi ngon PT Arun NGL, lam narit
bahsa Acèh geukheun PT. Arôn nakeuh saboh maseukapè nyang peuhasé gaih alam cayé
nyang na di Indônèsia. Bak thôn 1990 lé PT. Arôn ka jeuët keu saboh maseukapè
gaih alam ngon hasé paléng na le di dônya.

Phôn thôn 1968, Mobil Oil ka jipeugot saboh janji keurija meuweuëk hasé ngon
Pertamina keu jipeugot keurija mita ne minyeuklam pruët bumoë di Indônèsia di
darat ngon di la'ôt. Sithôn meuhat lheuëh nyan Mobil Oil ka jikrah meumita
minyeuk nyan u Acèh, nyan bak thôn 1969. Neuduëk nyang brat that jimita nyan
nakeuh di Acèh Barôh. Ngon laju jimeubo di saboh gampông rab da'irah Arôn, nyan
jimeubo nyang keulimong blah go. Meubarô keuh disinan na jiteumèe minyeuk ngon
na jikandông cit gaih alam.

Awai nibak nyan na maseukapè minyeuk Socony nyang tom cit ji ôseuha minyeuk di
Sumatra ka lheuëh jiteumee langgeuëm keu kandôngan gaih nyang that na le
disinan. Ngon seubab nyan lé Mobil Oil pih ka jimeuhabéh bak cara mita nyan ngon
Pertamina nyang jimeuduëk teumpat mita nyan di gampông Arôn. Nyan keuh jeuët
maseukapè nyan dudoë jipeunan Arun, saboh narit nyang lé ureuëng Acèh geukheun
Arôn.

Meutamah lom sithôn lheuëh nyan bak 1972 na jiteumeung lom ne gaih alam di la'ôt
Seulat Malaka nyang jikheun ngon ladang gaih alam lheuëh la'ôt (North Sumatra
Offshore) NSO. Ladang barô nyan na jeu'ôh 107,6 km dari kilang PT Arun di Blang
Lancang. Ladang lam la'ôt nyan barô jipeuphôn keurija bak thôn 1998 ngon saboh
proyek keurija nyang jikheun “A” ka jipeudong saboh kilang gaih keu kri lam
la'ôt (offshore) ngon di PT Arôn. Ngon na kilang barô nyan ka jeuët meutamah
hasé 450 MMSCFD gaih alam dari la'ôt keu teunamah gaih alam nyang ka meukureuëng
dari ladang Arôn di Lhôksukôn.

Uroë 16 buleuën Lhèe thôn 1974, PT Arôn jipeudong keusaboh maseukapè nyang mat
keurija di ladang gaih. Hasé phôn gaih alam jipeubloë keudéh u Jeupang nyang
nakeuh lam kri bak uroë 14 buleuën Siplôh thôn 1977. Maseukapè nyan geuraseumi
lé Prèsidèn Indônèsia Soeharto bak uroë 19 buleuën Sikureuëng thôn 1978. .

Lam keurija nyan lé PT Arôn ka jipeudong 6 boh train ngon peucayé gaih alam di
kilang LNG Arôn.Train nyan jipeugot lam padum go tunjak, nakeuh:



https://ace.wikipedia.org/wiki/Mercusuar_William_Torren

Mercusuar William's Torren atawa Mercusuar Pulo Breuëh nakeuh saboh peuneudong
meunara bak binèh la'ôt gampông Meulinggé, Pulo Breuëh, Acèh Rayek. Mercusuar
nyoe jipeudong lé peunjajah Beulanda bak thôn 1875. Peuneudong nyang meucurak
Iërupa nyoe jipeudong bak saboh teureubéh ngon bideuëng tanoh da'irah nyang
meutajô u la'ôt.

Meuhat cit na lhèe boh mercusuar ngon nyan di dônya, saboh na di Karibia ngon
saboh teuk ka jeuet keu museum di neugara Beulanda. Peuneudong nyan jipeugot lé
Beulanda yôh masa teungoh meukeubôk that prang Acèh, keu beulanja peuneugot nyan
jibantu lé Raja Luxemburg, Willem Alexander Paul Frederich Lodewijk. Seubab nyan
keuh nan mercusuar nyan jibôh nan William’s Torren. Raja William nyan jithèe
that le bantu koloni Hindia Beulanda bak masa nyan.

Meukeusud jipeugot mercusuar nyan nakeuh keu jipeusiëp peuneudong banda la'ôt
Sabang, ngon na meurcusuar nyan kapai nyang jikeuneuk tamong u Sabang han sisat
lam jimita sasaran kapai. Peuneudong nyan jikeurija yôh masa peugot jih ngon
jikrah ureuëng Acèh nyang geuduëk di Pulo-pulo Acèh masa nyan.

Mercusuar nyan na manyang 85 m, bak peuneugah ureuëng duëk di teumpat nyan lhôk
pondasi jih nakeuh rab santeut ngon manyang peuneudong nyan u ateuëh. Nyan keuh
jeuët watèe geumpa thôn 2004 peuneudong nyan hana reuloh sapeuë pih, nyang na
hancô cit peuneudong la'én ngon dukông mercusuar nyan. Lampu mercusuar nyan
teutap geupeuhu sampoë jinoë, tiëp uroë lampu nyan geupeuhu 'oh ka sinja uroë,
kira-kira poh siteungoh tujôh seupôt.



https://ace.wikipedia.org/wiki/Lhok_Seumaw%27e

Lhôk Seumaw‘èë nakeuh salah saboh banda nyang na di Acèh. Kuta nyoe teuduek bak
jalur di tingöh-tingöh ra'uh Banda Aceh ngön Medan. Banda nyoe nakeuh saboh
banda nyang paléng meuceuhue di Acèh seula'en Banda Aceh seubagoe banda nyang le
pabrék di sinan.

Banda Lhôk Seumaw'è nyoe nakeuh nan jih dari dua boh kata Lhôk ngön Seumaw'è.
Lam bahsa Acèh, Lhôk nyoe makna jih nakeuh lhôk atawa gahông; Seumaw'è makna jih
nakeuh ie nyang meuputa-puta atawa pusat mata ie nyang na di la'ôt da'irah Banda
Sakti. Phôn-phôn that Lhôk Seumaw'è nyoe nakeuh wilayah lam Keurajeuën Samudra
Pasèe bak abad keu-13. Lheuh runtôh keurajeuën nyan, da'irah nyoe jeut keu
da'irah nyan geumat kuwasa lé Keurajeuën Acèh Darussalam bak thôn 1524.

Sigohlom abad keu-20, nanggroe nyoe geumat kuwasa lé Ulèebalang Kutablang. Bak
thôn 1903, Lhôk Seumaw'è jeut keu da'irah nyang geupeunan Bestuur Van
Lhokseumawe. Zelf Bestuurder atawa Teuku Abdul Lhokseumawe ta'lôk keu Aspiran
Controeleur. Bak jameun nyang sama, di Lhôk Seumaw'è juduek cit sidroe bupati.



https://ace.wikipedia.org/wiki/La%27%C3%B4t_Jawa

La'ôt Jawa nakeuh la'ôt deuë ngon luwaih bak keunira na 310.000 km2 nueduëk
la'ôt nyoë na di antara Pulo Kalimantan, Pulo Jawa, Pulo Ruja, ngon Pulo
Sulawesi lam kawan pulo-pulo Indônèsia. Blah rot barat la'ôt, La'ôt Jawa na
Seulat Karimata nyang ngon nyan geupeuhubông la'ôt Jawa ngon La'ôt China
Selatan.

Di La'ôt Jawa na padum-padum boh kawan pulo-pulo: Pulo-pulo Siribèe di barôh
Kabupaten Tangerang ngon pulo-pulo nyan jitamong lam wilayah DKI Jakarta,
Pulo-pulo Karimun Jawa nyang jeuet keu wilayah Jawa Teungoh, Puo Bawèan ngon
pulo-pulo ubeut disilingkanyan, Pulo-pulo Masalembo, ngon Pulo Kangean
meuseureuta cit ngon pulo-pulo ubeut la'én nyang nakeuh jitamong lam wilayah
Provinsi Jawa Timu.

Eungkôt la'ôt nakeuh hasé nyang that peunténg di La'ôt Jawa. Na 3000 leubéh
spesies binatang la'ôt di da'irah nyan. La'ôt Jawa, khusuih jih nyang blah rot
barat na cit neukeubah cadangan minyeuk bumoë ngon gaih alam nyang jeuet
geutambang.

Da'irah seulingka La'ôt Jawa nakeuh jeuet keu da'irah geujak wisata nyang that
hayeuë. Ngon meunom scuba di La'ôt Jawa jeuet ta jeunajah ngon ta cok gamba guha
meuyub la'ôt, kapai karam, kareueng la'ôt ngon meubagoë hudép binatang di meuyub
la'ôt.

Lam tarèh Prang Dônya II, La'ôt Jawa nakeuh seuëh prang nyang that brat keu
aseuka Sekutu. Bak buleuën 2 ngon 3 thôn 1942, angkatan La'ôt Beulanda, Inggréh,
Australia, ngon Amirika Carékat rab geupeubinasa lé aseuka Jeupun.



https://ace.wikipedia.org/wiki/Kuta_Langsa

Kota Langsa nakeuh salah saboh banda nyang na di Acèh. Seugolom geupeujeut keu
banda, Langsa nakeuh saboh dairah lam kabupatèn Acèh Timu nyang nang naggroë ji
Langsa. Langsa nakeuh saboh banda Administratif nyang geupeugöt meunurôt PP
Numbôi 64 Thôn 1991 uroë 22 buleun siplôh 1991.

Leuhnyan, meuikôt ngön seumakèn jibeudöh Provinsi Acèh göt nyan lam Budaya,
Politék ngön Ekonomi, Propinsi nyoë hanjeut han keubeuna neuplah naggroë nibak
nang ji, Khusuih ji nibak sagoe Pemerèntahan, bak thôn 2001 geupeugöt keuh Kuta
Langsa, nakeuh beunagi nibak Kabupatèn Acèh Timu meunurôt Undang-Undang Numbôi 3
Thôn 2001 bak uroë 21 buleun Nam 2001 ngön sah geupeubuët di Jakarta bak uroë 17
buleun Siplôh 2001 lé Menteri dalam Negeri ateuh nan Presidèn Republik
Indonesia. Nyang mat kuasa phôn disinoe nakeuh H. Azhari Aziz, SH, MM nyang
geupeusah lé Gubernur Acèh bak uroe 2 buleun Siblah 2001 di Banda Aceh. ngön
seubagoë Walikota Definitif Hasé Pilkadasung 2006 nakeuh Drs. Zulkifli Zainon,
MM nyang geupeusah lé Gubernur Acèh bak uroe 14 buleun Lhèë 2007 di Langsa.

Watèë awai phôn jeut Kuta Langsa na 3 boh keucamatan nakeuh keucamatan Langsa
Barat, keucamatan Langsa Kota ngön keucamatan Langsa Timu ngön meubileuëng
gampông 45 boh ngön 6 keulurahan. leuhnyan geupeukeumang lom jeut keu 5 boh
keucamatan ateuh peuteunyok Qanun Kota Langsa Numbôi 5 Thôn 2007 tentang
Pembentukan Keucamatan Langsa Lama ngön Langsa Barô.



https://ace.wikipedia.org/wiki/Khabomai

Kareung-kareung Khabomai(Bahsa Russia: Хабомай (Khabomai), Bahsa Jeupang: 歯舞群島
(Habomai guntō) or 歯舞諸島 (Habomai shotō )) nakeuh pulo-pulo ubit di ujông tunong
nibak baréh Pulo-pulo Kuril. Pulo-pulo nyoë jinoë nakeuh di yub kuwasa Rusia,
bah pih meunan kareung-kareung nyoë mantong geupeudakwa lé Jeupang nyang
geuklaim kareung-kareung Khabomai, meusigoë pulo-pulo Kunashir, Shikotan, ngon
Iturup seubagoë wilayahjih.

Kareung-kareung Khabomai geucok kuwasa lé Uni Sovyèt bak akhé prang dônya keu
duwa, meudaléh bak Teuraktat Yalta deungon sagoë seukutu nyang asoëjih nakeuh
jôk kuwasa ateuh Kareung-kareung Khabomai u Uni Sovyèt sabab partisipasi Uni
Sovyèt lam prang Asia Timu Rayek.

Bak thon 1956, alheuh nègosiasi nyang sulet, Uni Sovyèt ka tem keu jôk
Kareung-kareung Khabomai ngon pulo Shikotan u Jeupang seubagoë hase nibak
nègosiasi damee ban duwa pihak. Bah pih meunan hai nyoë hantom geupeubut,
Kareung-kareung Khabomai teutap di yub Uni Sovyèt. Nègosiasi geupeulanjut, janji
duwa boh pulo geupeubarô lé Uni Sovyèt-Jeupang, alheuh nyan lé Rusia-Jeupang
(keu mangat, Kareung-kareung Khabomai geupeupaneuk anggap jeut keu saboh pulo).



https://ace.wikipedia.org/wiki/Keurajeu%C3%ABn_Samudra_Pas%C3%A8e

Keurajeuën Samudra Pasèe nakeuh saboh keurajeuën Islam meudeèlat di psai barôh
Pulo Ruja nyang teudong bak thôn 1267 - 1521 M. Keurajeuën nyoe geupuga lé
Sultan Malikusshaleh. Nan keurajeuën nyoe na geucatat lam kitab Rihlah ilal
Masyriq nyang geutuléh lé Abdullah Ibnu Bathutah sidroe musafir dari neugara
Maghribi.

Ibnu Bathutah teuka keunan u Samudra Pasè bak thôn 1345, bak riwayat geupeugah
gobnyan geumeudom di sinan na leubèh kureuëng 15 uroë. Lé Ibnu neugamba nanggroë
Pasè nyan keu saboh nanggroë banda nyang that ceudaih. Lam neupiyôh nyan Ibnu
Bathutah geusambôt lé Panglima Daulasah, Qadhi Syarif Amir Sayyir Al-Syirazi,
Tajuddin Al-Asbahani , ngon padum-padum droë ulama Fiqh nyang geupeurèntah lé
Sultan Mahmud Malik Zahir (1326-1345). Bak keunalon Ibnu Bathutah, Sultan Mahmud
nakeuh raja nyang neumeuikôt Madzhab Syafi’i nyang salèh ngon that jeumot neuh
bak neupeugot mudzakarah agama Islam.

Keurajeuën nyoe ka hayeuë lam bideuëng meuniaga, keu mata péng nyang neungui lam
bhaih meuniaga nakeuh mata péng meuh nyang geupeunan Deureuham.

Bak beunileuëng thôn 1405 M teuka u Samudra Pasè armada la'ôt Tiongkok nyang
geuba lé Lakseumana Chèng Hô. Lam neupiyôh armada nyan di Samudra Pasè,
neukeubah saboh hadiah nibak Kaisar China nyang nakeuh hadiah nyan saboh luncéng
raya, geupeunan luncéng nyan ngon Cakra Dônya. Teutap luncéng nyan di Samudra
Pasè sampoë dudoë nanggroë nyan geupeusaboh ngon Keurajeuën Acèh Darussalam bak
thôn 1524 M



https://ace.wikipedia.org/wiki/Keubiri

Bubiri atawa keubiri (Ovis aries), saboh makhluk peuneujeuët Allah ta'ala.
Bulèëjih na nyang putéh, na nyang keulabèë. Eumpeuënjih naleuëng, ôn-ôn kayèë.
Binatang nyoë karap saban lagèë kibaih (bahsa Arab: ضأن‎) domba, nyang na bida
bacut lungkèë bubiri teupat, meunyoë kibaih lungkèëjih meugulông.

Bubiri na tareumpok lam gampông-gampông, hana jareuëng cit na bak kuta-kuta
nyang biasa geubloë keu kureubeuën atawa geupeulahra. Meunyoë geutanyoë
peureulèë tabloë, jeuët tajak bak geulanggang bloë publoë hiweuën, jeuët tabloë
langsòng bak ureuëng po atawa bak mugèë.

Bak bubiri le faidahjih, kon asoë sië mantong jeuët tanguy, bahkan bulèëjih
jeuët tapeugöt keu ija atawa la'énjih, kulétjih jeuët keu bahan peugöt taih,
sipatu, taloë keu'iëng atawa la'énjih lagèë nyang na bak nanggroë-nanggroë maju.
Bak tapeulahra bubiri hana that payah, asay na beulanja bacut mantong ka meuhasé
ta'ôseuha, eumpeuënjih pih hana hèk bak tamita, jeuët naleuëng atawa ôn kayèë.
Lom pih yum bubiri leubèh murah nibak kamèng. Bak tasatoh jih hana that meukarat
geutanyoë, adak peunyakét pih jareuëng na. Mungkén na rakan-rakan atawa
syèëdara-syèëdara nyang na meuh'eut peulahra bubiri, jeuët tamulai tajak mita,
ta bòh pangkai tabloë bubiri, mungkén raseuki Allah karònya.



https://ace.wikipedia.org/wiki/Kabupaten_Pidie_Jaya

Kabupaten Pidie Jaya nakeuh saboh kabupaten di Acèh, Indônèsia. Ngon Meureudu
jeuet keu Nang nanggroë. Awai phôn kabupaten nyoë nakeuh meusaboh ngon Kabupaten
Pidie, dudoë geupeumeuklèh ngon Undang-Undang Nomor 7 Thôn 2007 bak 12 uroë
buleuën 1 thôn 2007. Kabupaten Pidie Jaya nakeuh saboh nibak 16 boh usulan
peukeumang kabupaten/kota nyang geu akô lé Dewan Perwakilan Rakyat bak 8 uroë
buleuën 12 thôn 2006.

Wilayah Mukim di kabupaten Pidië Jaya na 34 boh Mukim ngon jumeulah gampông na
213 boh gampông. Salang kelurahan na meujumeulah 9 boh.

Ceuë barôh ngon Seulat Malaka, blah rot tunong ngon Kecamatan Tangsé, Geumpang
ngon Mane, Kabupaten Pidie, blah rot timu meuceuë ngon Kecamatan Samalanga,
Kabupaten Bireuen salang di barat Kecamatan Glumpang Tiga, Kecamatan Glumpang
Barô, ngon Kecamatan Kembang Tanjông, Kabupaten Pidie

Nanggroë Meureudu yôh masa dilèe na tom geuneuk peugot keu nang nanggroë
Keurajeuën Acèh, lam masa nyan nanggroë Meureudu nakeuh nanggroë nyang bibeuëh
sampoë 'an runtôh keurajeuën Acèh. Nanggroë Meureudu bak masa Sultan Iskandar
Muda neumat kuwasa nakeuh da'irah nyang that utama lam siyasat ngon ekonomi
neugara Acèh, da'irah nyan jeuët keu teumpat wasé breuëh nyang geupeureulèe lé
keurajeuën Acéh.

Lam saboh masa Iskandar Muda neujak u Semenanjung Melayu thôn 1613, neupiyôh
keuh di nanggroë Meureudu, geumeurumpok ngon Teungku Muhammad Jalaluddin, nyang
geuturi ngon lakab Teungku Ja Madainah. Bhaih nyan na geu atô lam Qanun Al-Asyi
atawa Qanun Meukuta Alam, nyang nakeuh qanun Keurajeuën Acèh.



https://ace.wikipedia.org/wiki/Kabupaten_Pidi%C3%AB

Pidië nakeuh salah saboh kabupaten nyang na di Acèh ngön nang nanggroë Sigli.
Kabupatèn Pidië neuduëk ji röt blah timu panté timu Acèh cit paih bak röt uëh
Banda Aceh - Medan. Kabupatèn nyoë neuduëk bak garéh astronomi 04,30o – 04,60o
LU lom 95,75o – 96,20o BT. Ngön luwah nanggroë 4.160,55 Km2, Kabupatèn nyoë
meuceuë ngön Acèh Rayek bak blah barat ngön Pidië Jaya bak blah timu. Jinoë
Kabupatèn Pidië geumat kuwasa lé bupati Tgk. Sarjani Abdullah ngön M. Iriawan,
SE. seulaku waki bupati.

Pidië seugolomjih nakeuh saboh keurajeuen nyang hana rôh lam Keurajeuen Acèh.
Yôh karu ngön Portugal, Keurajeuen nyoe meuuké seubagoe dairah nyang luah ngön
tanoh nyang subur, jeut geumeuduek ureung ngön makmu. ceue keurajeuen nyoe
meupawôt röt blah timu ngön Keurajeuen Samudra Pasè, blah barat ngön Keurajeuen
Acèh Darussalam, blah tunong ngön gunong-gunong, lom ngön seulat Malaka röt blah
Barôh. Akhéjih Keurajeuen Pidië geupeusaho droegeuh ngön Keurajeuen Acèh keu
geujak lawan Peutugéh.



https://ace.wikipedia.org/wiki/Kabupaten_Ac%C3%A8h_Tamiang

Acèh Teumiëng nakeuh saboh kabupatèn nyang na di Acèh. Ureuëng nyang tinggai di
Acèh Teumiëng nakeuh sukèë Teumiëng nyang bahsajih meupawôt ngön bahsa Meulayu.
Bah pih meunan, na saboh keucamatan nyang ureuëng duëk meubahsa Aceh nakeuh
keucamatan Manyak Payed.

Nibak nyan, na lom sukèë la'én nyang geumigrasi u Teumiëng nibak luwa wilayah
Acèh lagèë sukèë Jawa. Saweb nyankeuh bak teungöh wilayah Aceh Teumiëng ladôm
masyarakatjih geupeugah haba ngön bahsa Indonesia ngön lugat lagèë awak Midan.

Aceh Teumiëng meuceuë ngön kabupaten Aceh Timu di barat, propinsi Sumatera Utara
di timu, seulat Meulaka di barôh, ngon kabupaten Gayo Luwes di tunong.

Ceuë neuduek nanggroë röt barôh ngön Acèh Timu, Kuta Langsa, ngön seulat Malaka,
blah timu ngön provinsi Sumatra Barôh, blah teunong ngön gayo Lues, lom blah
barat ngön Acèh Timu ngön Acèh Teunggara.

Di Kabupaten Acèh Teumiëng na 12 boh keucamatan. Ban dum gampông di Acèh
Teumiëng meubileuëng 213 gampông ngön mukim na 25 boh.



https://ace.wikipedia.org/wiki/Guha_Tuj%C3%B4h

Guha Tujôh nakeuh saboh guha nyang na di Acèh, neuduëk guha nyan kira-kira na 28
km dari banda Sigli, na di Gampông Cot Laweuëng, Kecamatan Muara Tiga, Kabupatèn
Pidië. Guha nyoe na bak teureubéh bukét bak gaki rot timu Gunong Seulawah.
Geukheun guha tujôh meukareuna guha nyan na tujôh boh pintô (ruhung guha), ngon
bak tiep-tiep guha nyan hana soe tu'oh lom padum na jeu'ôh u dalam guha. Pintô
tamong lam guha na diameter 0,6 m ngon luwahjih na 15 m. Lagèe bangeun curak
guha kareuëng di wilayah la'èn, bak tiep-tiep ruweueng lam guha nyan jeuet ta
kalon na batèe kareuëng nyang meugantung lagèe kristal (stalaktit). Bak aleuë
guha meucula-cula batèe kareuëng (stalagmit) nyang 'oh takalon lagèe curak
hidang bu leukat nyang biasa geupeuna bak acara adat, la'èn nibaknyan na nyang
meurupa lagèe leumo teungoh ji éh, ngon na batèe gunong nyang lagèe peulamin
ureuëng meukawèn.

Guha Tujôh kayém geujak saweuë lé ureuëng gampông disinan ngon ureuëng dari luwa
da'irah nyan. Ureuëng gampông biasa jih geujak u Guha Tujôh keu geujak cok
'eumpung cicém walèt, salang masyarakat luwa biasajih geujak keunan keu geujak
meuramiën. Lam gabuëk Acèh padum-padum thôn nyang ka u likôt hana soe beurani
jak keunan meuseubab guha nyan na bek teumpat nyang jeu'ôh ngon rumoh ureuëng.



https://ace.wikipedia.org/wiki/Geuti

Geuti (Sesbania grandiflora syn. Aeschynomene grandiflora) nakeuh saboh bak
kayèë ubeut (manyang trôk 10m). Nèjih di Asia Seulatan ngön Asia Teunggara tapi
jinoë ka meusipreuëk u mubagoë da'irah tropis.

Beuntukjih meubak kayèë ngön cabeuëng jareuëng, cabeuëng data, uram bak cöt,
tarôk manyang bacut, ôn lagèë sirép ganda. Bungongjih teususôn meutumpôk,
meukuta bungong putéh, lagèë keubambang khaih Faboideae. Bohjih meugantung lagèë
kacang keulisa.

Bak geuti geungui sibagoë bak kayèë peucheuë/peureuluy rot atawa leuën. Ôn ngön
bungongjih jeuët geutaguën keu gulè. Bungongjih biasajih geungui keu peucai.
Kulét bak geuti meuguna keu ubat keumong pruët cut, ubat kayap ngön ubat kudé.

Nan-nan lam bahsa da'irah la'én di Indonesia nakeuh turi (Jawa), turi
(Pasundan), toroi (Madura), tuwi, suri (Mongondow), uliango (Gorontalo),
gorgogua (Buol), kayu jawa (Baree, Makasar), ajutaluma (Bugis), palawu (Bima),
tanunu (Sumba), gala-gala (Timor), tun (Ternate, Tidore).



https://ace.wikipedia.org/wiki/Asida_Mana

Mana Ashida (芦田 愛菜, Ashida Mana?, lahé di Nishinomiya, Prefektur Hyogo, 23 uroe
Buleuën Nam 2004; umu 12 thôn) nakeuh sidroe aneuk miet meujangeun asai Jeupang.
Mana jinoe jiduek di Nishinomiya, prefektur (propinsi) Hyogo. Jih jinoe
jipeubuet buet di miyub saboh agèn nyang nanjih JobbyKids.

Mana phôn deuh bak filem ABC Short Movie 2 nyang geupeudiyeueng lé Asahi
Broadcasting Corporation. Lheuh nyan, Mana ho trép ho jithèe watèe jimeu'èn
filem seri Mother. Bak filem Sayonara Bokutachi no Youchien, Mana nakeuh aneuk
miet nyang paléng ubeut nyang meu'èn filem nyan. Jih cit aneuk miet nyang paléng
ubeut nyang meu'èn lam filem Marumo no Okite nyang jiputa bak musém seu'um bak
thôn 2011. Mana nyoe na cit deuh bak filem Confessions ngön filem Usagi Drop.

Mana Ashida phôn jimeubuet bak filem ABC Short Movie 2: Bokenmana bak thôn 2009.
Filem Mana nyang phôn nakeuh filem nyang geupeugöt nibak manga Hanbun no Tsuki
ga Noboru Sora bak thôn 2010. Bak thôn nyan sit, Mana jimeu'èn lam filem
Kokuhaku, nyang lam filem nyan seubagoe Manami Moriguchi. Seula'én nyan, Mana
meu'èn sit lam Ghost: In Your Arms Again, filem nyang geupeugöt barô nibak filem
Ghost thôn 1990. Saweub nyan, Mana meureumpök peunghargaan "Rookie of the Year"
nibak Japan Academy Awards keu-34. Seula'én jimeu'èn filem, Mana tom jeuet keu
sidroe dubber atawa ureueng nyang gantoe su bak filem nyang nibak luwa nanggroe.
Mana bak filem Despicable Me, jeuet keu ureueng nyang gantoe su Agnes. Seula'én
filem nyan, Mana tom sit jeuet keu dubber Fang Deng ubeut lam filem Aftershock.

Mana Ashida ho trép ho jithèe watèe lheuh meu'èn lam filem Mother nyang di sinan
Mana meutumèe padum-padum boh piala. Mana meunang lam kawan Best Supporting
Actress nibak Nikkan Sports Drama Grand Prix keu-14 ngön Special Award nibak
Tokyo Drama Awards keu-4. Bak watèe umujih 6 thôn, Mana Ashida jeuet keu sidroe
aktris nyang that ubeut lheuh jimeu'èn filem Sayonara Bokutachi no Youchien thôn
2011. Mana sit jiakô seubagoe aktris nyang that ubeut bak jimeu'èn drama tivi
Marumo no Okite. Rating drama nyan ji'ék 23,9% bak èpisode nyang keu
seuneulheuh, nyang rating rata-ratajih 15,48% keu ban dum èpisodejih.



https://ace.wikipedia.org/wiki/Amirika_Carekat

Amirika Syarikat (AS) (bahsa Inggréh: United States of America) nakeuh saboh
neugara republik federal nyang na di wilayah Amirika Utara nyang teudong nibak
50 boh nanggroe beunagi ngon saboh distrik federal distrik nang nanggroë
Washington DC. Amirika Syarikat meuceue ngon Meksiko ngon Lhôk Meksiko blah
tunong, ngon Kanada blah utara, blah barat meuceue ngon La'ôt Pasifik ngon blah
timu ngon La'ôt Atlantik. Duwa neugara beunagi Amirika Carékat nakeuh meuklèh
ngon tanoh darat Amirika, Alaska ngon Hawaii. Alaska na di ujông barat la'ôt
Amirika Barôh, meuceuë ngon Kanada blah rot timu ngon Rusia blah rot barat nyang
geupisah ngon Seulat Bering. Salang Hawaii nakeuh pulo-pulo lam La'ôt Pasifik.

Amirika Syarikat na cit meupadum boh wilayah teritori di Pasifik ngon Karibia.
Luwah wilayah 3,79  juta mil peuet sagoe (9,83 juta km2) ngon jumeulah ureuëng
duëk na 315 juta droë. Amirika Syarikat nakeuh neugara nyang luwah keu lhèe
atawa keu peuët di dônya. Bak jumeulah ureuëng duëk, Amirika Syarikat na lam
dapeuta neugara ngon jumeulah ureuëng duëk keu lhèe paléng ramè di dônya.
Amirika Syarikat nakeuh saboh bansa nyang jeuet nibak le-le bansa ngon meumacam
reusam budaya. Karap man dum bansa na di Amirika Syarikat nyang phôn that teuka
nibak ureuëng nyang migrasi nibak ban sigom dônya. Ikeulim ngon bumoë Amirika
Carékat jeuet cit meumacam ragam, ngon neugara nyoe jeuet keu teumpat tinggai
meumacam spesies.

Bansa Indian phôn trôh u Amirika nibak Asia lam keunira 15.000 thôn nyang ka
leupah. Dudoë lam thôn 1500 M, trôh keunan bansa Iërupa ngon teuka peunyakét
ta'eun sampoe meukureuëng jumeulah bansa Indian. Migrasi ngon penjajahan bansa
Iërupa di Amirika phôn that geumula bak keunira thôn 1600, lé Imperium Britania
nyang geukheun ngon Kolonisasi Amirika.

Amirika Syarikat geubeuntôk nibak lhèe blaih boh Koloni Inggréh nyang
meubeunteuëng panyang nibak pasi La'ôt Atlantik, nyang geupeukeumang sistem
ekonomi siyasat, sistem siyasat demokrasi nyang teudong keudroë ngon meuklèh
nibak Inggréh. Meuseuliséh antara Inggréh ngon koloni-koloni nyang na di Amirika
meuseubab keu bicah Revolusi Amirika. Bak 4 uroë Buleuën Tujôh thôn 1776, ngon
pakat bulat, utôsan nibak 13 koloni Inggréh geupeunyata meureudéhka, nyang jeuet
keu punca teudong neugara Amirika Syarikat. Neugara barô nyoe meuhasé geupeutalô
Inggréh lam Prang Revolusi. Prang nyoe nakeuh prang cok meureudéhka phôn nyang
meuhasé geupeutalô keurajeuën raya Iërupa. Konstitusi nyang geunguy bak masa
nyan phôn geupeugot bak 17 uroë Buleuën Sikureueng thôn 1787; padum-padum boh
amandemen geupeugot dudoë lom nibak nyan. Siplôh amandemen phôn nyang bak
kolektif geuturi ngon Bill of Rights, geupeusah bak thôn 1791 ngon geuatô
jaminan hak-hak sipil dasar ngon hudép bibeuëh.

Ureuëng duëk aseuli Amirika nakeuh ureuëng jameun nyang geumigrasi di Asia,
phôn-phôn that geumula bak keunira 40.000 sampoë 12.000 thôn nyang ka leupah.
Padum-padum boh reusam lagèe budaya Mississippi pra-Kolumbia, ka geupeukeumang
buët meugoë nyang hayeuë bak watèe nyan, peuneudong nyang meugah, ngon
masyarakat nyang saboh padan ngon neugara. Lheuëh peunjajah Iërupa ngon ureuëng
meuniaga geumeuturi ngon ureuëng duëk aseuli, meujuta droë ureuëng duëk aseuli
nyang maté meuseubab ngon peunyakét nyang dimè le awak teuka nyan.



https://ace.wikipedia.org/wiki/Algerie

Aljazair (Bahsa Arab: الجزائر, الجمهورية الجزائرية الديمقراطية الشعبية - Bahsa
Peurancih: Algérie. République algérienne démocratique et populaire - Bahsa
Tifinagh: ⵍⵣⵣⴰⵢⴻⵔ), raseumi Republik Demokratik Rakyat Aljazair nakeuh saboh
neugara nyang na di kawasan Afrika Utara ngon pante Mediterania. Nang nanggroe
Aljazair nakeuh banda Al-Jazair. Aljazair nakeuh nanggroe deungon sistem
republik presidensil. Beunagi wilayah geuh dari nyang rayek nakeuh 48 wilayah
(propinsi), 553 dairah (distrik), 1541 balad (mukim). Ngon le ureueng duek
leubeh nibak 37 juta, Aljazair nakeuh neugara paleng le ureueng duek ke 34 di
bumoe. Sonatrach, badan useuha minyeuk neugara nyoe nakeuh badan useuha nyang
paleng rayek di Afrika. Aseuka Aljazair nakeuh nyang rayek keu 2 deungon dana
paleng le di Afrika.

Deungon total luwaih 2.381.741 km kuadrat,Aljazair nakeuh neugara deungon rayek
keu 10 di bumoe, paleng rayek cit di Afrika ngon Mediterania. Neugara nyoe
meuceue deungon Tunisia di timu la'ot, libya di timu, Maghribi di barat, Sahara
Barat, Mali, ngon Mauritania di daya, Niger di teunggara, ngon La'ot Mediterania
di utara. Aljazair nakeuh neugara anggeeta OIC, Uni Afrika, Liga Arab, OPEC,
PBB, ngon nakeuh sabok nibak neugara nyang peuphon Uni Arab Maghreb.

Nibak padum droe ahli tareh, kata Aljazair meuaway di kata Ldzayir, meuhareutoe
wilayah Aljazair lam bahsa Arab Maghreb deungon Barbar nyang kadang meuhubong
deungon masa Keurajeun Ziriyun diyub kuwasa Raja Ziri bin Manad, nyang phon
geupeudong banda Al-Jazair.

Aljazair nakeuh teumpat timoh keumang alat tincu paleng maju di masa Paleolithik
Teungoh. Alat-alat masa nyoe, mula bak 30.000 SM, geupeunan deungon Aterian
(nibak dairah arkeologi Bir al-'Atar, seulatan Tabasah).

Industri alat sikin nyang na di Afrika Utara, nakeuh teumadon Iberomaurisian
(wilayah rayek geuh di wilayah Wahran). Industri nyoe lagee hie meuluwah u
wilayah pasi Maghreb di antara thon 15.000 trok an 10.000 SM. Teumadon Neolithik
(peulara meunatang ngon peunula) meutimoh di wilayah Sahara ngon Mediterania
Maghreb antara thon 6000 ngon 2000 SM. Udep teumadon nyoe, le leumah lam
seunaleuk di Thasili Najar nyang dominan di Aljazair sampe masa klasik. Padum
boh bansa di Afrika Utara meusaboh jeuet keu bansa nyang la'en, Barbar, seubagoe
asoe lhok Afrika Utara.



https://ace.wikipedia.org/wiki/Aceh_Barat

Acèh Barat nakeuh salah saboh kabupatèn nyang na di Acèh. seugolom
geupeukeumang, luwah wilayah Acèh Barat na 10.097.04 km². nakeuh sagoë wilayah
panté barat ngön teunong kepulauan Sumatra nyang meubeunteung dari barat u timu,
mula phôn bak gaki gunong Geurutèë (ceuë ngön Acèh Rayek) trôk bak binèh Kruëng
Seumayam (ceuë ngön Aceh Teunong) ngön panyang binèh panté 250 km. oh leuh
geupeukeumang wilayah nyoë chit tinggai 2.927,95 km². Lam Undang-Undang Numbôi 7
(drt) Thôn 1956, Wilayah Barat Acèh geubagi jeut keu 2 boh Kabupatèn nakeuh:
Kabupatèn Acèh Barat ngön Kabupatèn Acèh Teunöng. seugolom geupeukeumang,
Kabupatèn Acèh Barat ngön nang nanggroë ji Meulabôh teudöng ateuh: 3 Wilayah
nakeuh Meulabôh, Calang ngön Simeulue, ngön bileuëng keucamatan bak watèë nyan
nakeuh 19 boh. Bak thôn 1996 Kabupatèn Acèh Barat geupeukeumang lom lam boh 2
Kabupatèn nakeuh Kabupatèn Acèh Barat ngön Kabupatèn Simeulue ngön nang nanggroë
ji Sinabang.

Leuh nyan bak thôn 2000, meuneurôt Peraturan Dai'rah Numbôi 5, Kabupatèn Aceh
Barat geupeukeumang lom ngön geutamah 6 boh keucamatan barô. deungön nyoë
Kabupatèn Acèh Barat kameuhasé geupeuna 20 keucamatan, 7 keulurahan lom 207
gampông.

Oh leuh geupeuna Undang-Undang Numbôi 4 Thôn 2002 Baih Peuneugöt Kabupatèn Acèh
Barat Daya, Kabupatèn Nagan Raya ngön Kabupatèn Acèh Jaya, Wilayah Kabupatèn
Acèh Barat geupeukeumang jeut keu 3 kabupatèn barô nyang teuseubôt di ateuh, Oh
leuh geupeukeumang nyan wilayah Kabupatèn Acèh Barat meubileuëng beunagi ateuh
12 keucamatan, 32 boh mukim lom 322 boh gampông.

Wilayah beunagi barat Keurajeuën Acèh Darussalam mula phôn geubuka ngön
geupeugöt bak abad keu XVI thôn Maseuhi, neuyuë lé Sôleutan Saidil Mukammil,
lheuëh nyan geumeuhasé lé Sôleutan Éseukanda Muda ngön geupeuteuka
ureuëng-ureuëng Acèh Rayek ngön Pidie.

Dimeuyup nyoë nakeuh nan napeuta bupati nyang mat kuasa di Acèh Barat mula phôn
bak thôn 1945, trôk an jinoe.



https://ace.wikipedia.org/wiki/Ac%C3%A8h_Teumi%C3%ABng

Acèh Teumiëng nakeuh saboh kabupatèn nyang na di Acèh. Ureuëng nyang tinggai di
Acèh Teumiëng nakeuh sukèë Teumiëng nyang bahsajih meupawôt ngön bahsa Meulayu.
Bah pih meunan, na saboh keucamatan nyang ureuëng duëk meubahsa Aceh nakeuh
keucamatan Manyak Payed.

Nibak nyan, na lom sukèë la'én nyang geumigrasi u Teumiëng nibak luwa wilayah
Acèh lagèë sukèë Jawa. Saweb nyankeuh bak teungöh wilayah Aceh Teumiëng ladôm
masyarakatjih geupeugah haba ngön bahsa Indonesia ngön lugat lagèë awak Midan.

Aceh Teumiëng meuceuë ngön kabupaten Aceh Timu di barat, propinsi Sumatera Utara
di timu, seulat Meulaka di barôh, ngon kabupaten Gayo Luwes di tunong.

Ceuë neuduek nanggroë röt barôh ngön Acèh Timu, Kuta Langsa, ngön seulat Malaka,
blah timu ngön provinsi Sumatra Barôh, blah teunong ngön gayo Lues, lom blah
barat ngön Acèh Timu ngön Acèh Teunggara.

Di Kabupaten Acèh Teumiëng na 12 boh keucamatan. Ban dum gampông di Acèh
Teumiëng meubileuëng 213 gampông ngön mukim na 25 boh.



https://ace.wikipedia.org/wiki/Ac%C3%A8h_Bar%C3%B4h

Acèh Barôh nakeuh salah saboh kabupatèn nyang na di Acèh. Kabupatèn nyoe geubri
gla Banda Petro Dollar keureuna di sinoe na padum-padum boh peurusahaan rayeuk,
lagee PT. Arôn, Exxon Mobil, PT. PIM, PT. KKA. Kabupaten Acèh Barôh nakeuh saboh
da'irah industri nyang that rayek di luwa pulo Jawa. Nang nanggroe Acèh Barôh
nakeuh phôn that na di Lhôk Seumaw‘è, dudoe geupinah teuma u banda Lhôk Sukôn
meunan jeuet geupeusah Lhôk Seumaw‘è seubagoe banda otonom.

Acèh Barôh meuceue blah rot barat ngon kabupaten Bireuen, blah timu ngon
kabupaten Acèh Timu blah baroh ngon seulat Malaka seureuta blah rot tunong ngon
kabupaten Bener Meriah. Beunagi rayek nibak Acèh Barôh nakeuh tanoh meuyub blah
rot baroh seureuta meubukét nibak blah rot tunong.

Hana le teumpat wisata di kabupaten Acèh Barôh salah saboh teumpat wisata alam
nyang na di sinoe nakeuh ie rhôt Blang Kulam di keucamatan Kuta Makmur. Salang
teumpat wisata seujarah ngon budaya nakeuh kubu Malikussalèh di keucamatan
Samudera ngon rumoh Cut Meutia di keucamatan Pirak Timu.

Hasé bumoe di Acèh Barôh nakeuh hasé tambang gaih alam cayé, ngon meubagoe hasé
bumoe dari sektor perkebunan lagee sawét, geutah rambong ngon kakao. Hasé bumoe
di Acèh Barôh mantong geupeubloe u Midan, bah pih di Krueng Geukueh na saboh
bandar peulabohan la'ot nyang rayeuk.



https://ace.wikipedia.org/wiki/Wickiana

Wickiana lé Johann Jakob Wick dari Zürich (1522-1588) nakeuh saboh koleksi nyang
ladôm daripada jih nakeuh gamba-gamba nyang meuwareuna, kayèe pheut nyang geubie
thèe seumatéh-seumatéh nyang na di dônya, alam, ngön politik. Koleksi nyoe
geususôn lam 24 jilid nyang geupeugöt bak thôn 1560 ngön 1587 nyang jameun nyan
nakeuh jameun watèe udép Johan Jakob Wick, sidroe pendeta nyang tinggai di
Zurich bak watèe pemerintahan Heinrich Bullinger. Jameun nyoe geuthèe deungön
jameun Reformasi Swiss.

Johann geumeuruno 'èleumèe meutuhan di Tübingen, lheuh nyan jeut keu pastor di
Witikon, bak rumoh sakét bak nanggroe nyan ngön di Grossmünster sit.
Koleksi-koleksi Wick geupeusaboh di biara Grossmünster lheuh matée jih bak thôn
1588. Koleksi nyoe lheuh nyan geupinah bak Perpustakaan Zentralbibliothek Zürich
thôn 1836. Koleksi awai geubagi jeut keu kitab perpustakaan ngön geucetak bak
thôn 1925. Koleksi-koleksi nyang geucetak na 429 karya dari koleksi awai
Grossmünster (PAS II 1-24) geutamah ngön 10 boh koleksi nyang laén (PAS II 25).
Koleksi nyoe geupeutubit siteungöh ngön marit bak edisi 1997-2005.



https://ace.wikipedia.org/wiki/Ureu%C3%ABng_Bonan

Sukèë Bonan atawa Bao’an (保安族; pinyin: bǎoān zú) nakeuh saboh sukèë nyang
tinggai bak propinsi Gansu ngon Qinghai siblah barat barôh China. Bileuëng sukèë
nyoe kureuëng leubèh 17.000 droë sagai (bileuëng thôn 2000 nakeuh 16.505 droë),
nyang nakeuh sukèë deungon bileuëng paleng niët keu tujôh di 56 boh sukèë nyang
geupeusah lé kuwasa Rèpublik Rakyat China. Sukèë Bonan geumarit ngon bahsa Bonan
nyang geutamong ai bahsa Mongol. Sukèë nyoë leupah le nyang meu'ugama Islam.
Sukèë Bonan nyang tinggai di Qinghai meula’én bacut bahsa jih deungon nyang
tinggai di Gansu. Bahsa Bonan Qinghai na meucawoë peungarôh bahsa Tibet,
meula’én deungon bak Gansu nyang meucawoë peungarôh bahsa China.

èndatu sukèë nyoë lam haba nyang ka yém nakeuh teuntra Muslém Mongol nyang
geuyuë jaga bak Qinghai watèë masa Yuan atawa Ming deungon nyang dudoë geupinah
u Gansu bak masa Manchu (Qing) watèë Raja Tongzhi geumat kuwasa (1862-1874).
Sukèë nyoë meuhubông paléng thoë deungon sukèë Mongol ngon Dongxiang.

Adat reusam sukèë Bonan na teuba reusam sukèë Dongxiang deungon sukèë Hui. Hai
nyoë jeut ta nging nibak bajèë sukèë nyoë nyang na deuh peungarôh sukèë Tibet,
Hui, ngon Dongxiang nyang meucawoë. Inong sukèë Bonan nyang ka meukawén geungui
ija itam keu geutôp ulèë, nyang goh meukawen geungui ija ijô bak ulèë. Awak agam
Bonan geungui kupiah itam atawa putéh, leuhnyan geungui cit bajèë jakèt putéh.

Saboh kawom ubeut sukèë Bonan nyang tinggai bak propinsi Qinghai leubèh le nyang
meu'agama Budha, la’én nibak keulompok nyan mandum meuagama Islam. Nibak mandum
bileuëng sukèë nyan nyang meu'agama Islam bileuëng jih ji’ôh leubeh jai nibak
nyang Budha.



https://ace.wikipedia.org/wiki/United_States

Amirika Syarikat (AS) (bahsa Inggréh: United States of America) nakeuh saboh
neugara republik federal nyang na di wilayah Amirika Utara nyang teudong nibak
50 boh nanggroe beunagi ngon saboh distrik federal distrik nang nanggroë
Washington DC. Amirika Syarikat meuceue ngon Meksiko ngon Lhôk Meksiko blah
tunong, ngon Kanada blah utara, blah barat meuceue ngon La'ôt Pasifik ngon blah
timu ngon La'ôt Atlantik. Duwa neugara beunagi Amirika Carékat nakeuh meuklèh
ngon tanoh darat Amirika, Alaska ngon Hawaii. Alaska na di ujông barat la'ôt
Amirika Barôh, meuceuë ngon Kanada blah rot timu ngon Rusia blah rot barat nyang
geupisah ngon Seulat Bering. Salang Hawaii nakeuh pulo-pulo lam La'ôt Pasifik.

Amirika Syarikat na cit meupadum boh wilayah teritori di Pasifik ngon Karibia.
Luwah wilayah 3,79  juta mil peuet sagoe (9,83 juta km2) ngon jumeulah ureuëng
duëk na 315 juta droë. Amirika Syarikat nakeuh neugara nyang luwah keu lhèe
atawa keu peuët di dônya. Bak jumeulah ureuëng duëk, Amirika Syarikat na lam
dapeuta neugara ngon jumeulah ureuëng duëk keu lhèe paléng ramè di dônya.
Amirika Syarikat nakeuh saboh bansa nyang jeuet nibak le-le bansa ngon meumacam
reusam budaya. Karap man dum bansa na di Amirika Syarikat nyang phôn that teuka
nibak ureuëng nyang migrasi nibak ban sigom dônya. Ikeulim ngon bumoë Amirika
Carékat jeuet cit meumacam ragam, ngon neugara nyoe jeuet keu teumpat tinggai
meumacam spesies.

Bansa Indian phôn trôh u Amirika nibak Asia lam keunira 15.000 thôn nyang ka
leupah. Dudoë lam thôn 1500 M, trôh keunan bansa Iërupa ngon teuka peunyakét
ta'eun sampoe meukureuëng jumeulah bansa Indian. Migrasi ngon penjajahan bansa
Iërupa di Amirika phôn that geumula bak keunira thôn 1600, lé Imperium Britania
nyang geukheun ngon Kolonisasi Amirika.

Amirika Syarikat geubeuntôk nibak lhèe blaih boh Koloni Inggréh nyang
meubeunteuëng panyang nibak pasi La'ôt Atlantik, nyang geupeukeumang sistem
ekonomi siyasat, sistem siyasat demokrasi nyang teudong keudroë ngon meuklèh
nibak Inggréh. Meuseuliséh antara Inggréh ngon koloni-koloni nyang na di Amirika
meuseubab keu bicah Revolusi Amirika. Bak 4 uroë Buleuën Tujôh thôn 1776, ngon
pakat bulat, utôsan nibak 13 koloni Inggréh geupeunyata meureudéhka, nyang jeuet
keu punca teudong neugara Amirika Syarikat. Neugara barô nyoe meuhasé geupeutalô
Inggréh lam Prang Revolusi. Prang nyoe nakeuh prang cok meureudéhka phôn nyang
meuhasé geupeutalô keurajeuën raya Iërupa. Konstitusi nyang geunguy bak masa
nyan phôn geupeugot bak 17 uroë Buleuën Sikureueng thôn 1787; padum-padum boh
amandemen geupeugot dudoë lom nibak nyan. Siplôh amandemen phôn nyang bak
kolektif geuturi ngon Bill of Rights, geupeusah bak thôn 1791 ngon geuatô
jaminan hak-hak sipil dasar ngon hudép bibeuëh.

Ureuëng duëk aseuli Amirika nakeuh ureuëng jameun nyang geumigrasi di Asia,
phôn-phôn that geumula bak keunira 40.000 sampoë 12.000 thôn nyang ka leupah.
Padum-padum boh reusam lagèe budaya Mississippi pra-Kolumbia, ka geupeukeumang
buët meugoë nyang hayeuë bak watèe nyan, peuneudong nyang meugah, ngon
masyarakat nyang saboh padan ngon neugara. Lheuëh peunjajah Iërupa ngon ureuëng
meuniaga geumeuturi ngon ureuëng duëk aseuli, meujuta droë ureuëng duëk aseuli
nyang maté meuseubab ngon peunyakét nyang dimè le awak teuka nyan.



https://ace.wikipedia.org/wiki/US

Amirika Syarikat (AS) (bahsa Inggréh: United States of America) nakeuh saboh
neugara republik federal nyang na di wilayah Amirika Utara nyang teudong nibak
50 boh nanggroe beunagi ngon saboh distrik federal distrik nang nanggroë
Washington DC. Amirika Syarikat meuceue ngon Meksiko ngon Lhôk Meksiko blah
tunong, ngon Kanada blah utara, blah barat meuceue ngon La'ôt Pasifik ngon blah
timu ngon La'ôt Atlantik. Duwa neugara beunagi Amirika Carékat nakeuh meuklèh
ngon tanoh darat Amirika, Alaska ngon Hawaii. Alaska na di ujông barat la'ôt
Amirika Barôh, meuceuë ngon Kanada blah rot timu ngon Rusia blah rot barat nyang
geupisah ngon Seulat Bering. Salang Hawaii nakeuh pulo-pulo lam La'ôt Pasifik.

Amirika Syarikat na cit meupadum boh wilayah teritori di Pasifik ngon Karibia.
Luwah wilayah 3,79  juta mil peuet sagoe (9,83 juta km2) ngon jumeulah ureuëng
duëk na 315 juta droë. Amirika Syarikat nakeuh neugara nyang luwah keu lhèe
atawa keu peuët di dônya. Bak jumeulah ureuëng duëk, Amirika Syarikat na lam
dapeuta neugara ngon jumeulah ureuëng duëk keu lhèe paléng ramè di dônya.
Amirika Syarikat nakeuh saboh bansa nyang jeuet nibak le-le bansa ngon meumacam
reusam budaya. Karap man dum bansa na di Amirika Syarikat nyang phôn that teuka
nibak ureuëng nyang migrasi nibak ban sigom dônya. Ikeulim ngon bumoë Amirika
Carékat jeuet cit meumacam ragam, ngon neugara nyoe jeuet keu teumpat tinggai
meumacam spesies.

Bansa Indian phôn trôh u Amirika nibak Asia lam keunira 15.000 thôn nyang ka
leupah. Dudoë lam thôn 1500 M, trôh keunan bansa Iërupa ngon teuka peunyakét
ta'eun sampoe meukureuëng jumeulah bansa Indian. Migrasi ngon penjajahan bansa
Iërupa di Amirika phôn that geumula bak keunira thôn 1600, lé Imperium Britania
nyang geukheun ngon Kolonisasi Amirika.

Amirika Syarikat geubeuntôk nibak lhèe blaih boh Koloni Inggréh nyang
meubeunteuëng panyang nibak pasi La'ôt Atlantik, nyang geupeukeumang sistem
ekonomi siyasat, sistem siyasat demokrasi nyang teudong keudroë ngon meuklèh
nibak Inggréh. Meuseuliséh antara Inggréh ngon koloni-koloni nyang na di Amirika
meuseubab keu bicah Revolusi Amirika. Bak 4 uroë Buleuën Tujôh thôn 1776, ngon
pakat bulat, utôsan nibak 13 koloni Inggréh geupeunyata meureudéhka, nyang jeuet
keu punca teudong neugara Amirika Syarikat. Neugara barô nyoe meuhasé geupeutalô
Inggréh lam Prang Revolusi. Prang nyoe nakeuh prang cok meureudéhka phôn nyang
meuhasé geupeutalô keurajeuën raya Iërupa. Konstitusi nyang geunguy bak masa
nyan phôn geupeugot bak 17 uroë Buleuën Sikureueng thôn 1787; padum-padum boh
amandemen geupeugot dudoë lom nibak nyan. Siplôh amandemen phôn nyang bak
kolektif geuturi ngon Bill of Rights, geupeusah bak thôn 1791 ngon geuatô
jaminan hak-hak sipil dasar ngon hudép bibeuëh.

Ureuëng duëk aseuli Amirika nakeuh ureuëng jameun nyang geumigrasi di Asia,
phôn-phôn that geumula bak keunira 40.000 sampoë 12.000 thôn nyang ka leupah.
Padum-padum boh reusam lagèe budaya Mississippi pra-Kolumbia, ka geupeukeumang
buët meugoë nyang hayeuë bak watèe nyan, peuneudong nyang meugah, ngon
masyarakat nyang saboh padan ngon neugara. Lheuëh peunjajah Iërupa ngon ureuëng
meuniaga geumeuturi ngon ureuëng duëk aseuli, meujuta droë ureuëng duëk aseuli
nyang maté meuseubab ngon peunyakét nyang dimè le awak teuka nyan.



https://ace.wikipedia.org/wiki/Tun_Sri_Lanang

Tun Muhammad bin Tun Ahmad, leubéh geuturi seubagoë Tun Sri Lanang, nakeuh
beundahara atawa wazir chik dari Keurajeuën Johor. Keurajeuën Acèh Darussalam
geupeutalô Keurajeuën Johor bak prang Batu Sawar thôn 1613 M yôh nyan keuh Tun
Sri Lanang geutheun lé aseuka Acèh, geuba gobnyan u Keurajeuën Acèh seubagoë
tawanan prang.

Tun Sri Lanang nakeuh sidroë ureuëng nyang that carong lam bideuëng
peumeurèntahan saboh-saboh keurajeuën. Gobnyan jeuet keu beundahara dimeuyub
duwa droë sultan Johor, Sultan Ali Jalla Abdul Jalil Syah II (1570-1597) dan
Sultan Alauddin Riayat Shah III (1597-1615). Di Acèh gobnyan jeuet keu
peunasihat 3 droë sultan Acèh; Sultan Iskandar Muda (sampai 1636), Sultan
Iskandar Thani (1636-1641) dan Sultanah Tajul Alam Safiatuddin Syah (1641-1675).
Gobnyan geunguy duwa boh pangkat rayeuek sipanyang hudép neuh, seubagoë
Beundahara Johor, Bendahara Paduka Raja Tun Mohamad, lheuëh nyan lom gobnyan
geubri pangkat Orang Kaya Dato 'Bendahara Seri Paduka Tun Seberang di Acèh.

Lam riwayat tarèh Bansa Meulayu, nan Tun Sri Lanang leubèh geuturi keu sidroë
ureuëng aréh, ceureudék ngon carong. Gobnyan geuturi cit keu sidroë pujangga
hayeuë bansa Meulayu nyang saban tingkat ngon Munshi Abdullah (ureuëng karang
Hikayat Abdullah).

Meunan trôh u Acèh hana trép lanja, keuluwarga Keurajeuën Johor laju
geupeubibeuëh lé sultan Acèh. Mandum ureuëng nyan geuwoë lom keudéh u Johor,
ngon geuintat lé aseuka Acèh lom geubantu pèng lé sultan Acèh bah geupeugot lom
banda Batu Sawar nyang hancô lam prang. Meunan pih Tun Sri Lanang ngon
padum-padum droë ureuëng nyang la'én han geutém woë, geupiléh tinggai di Acéh.
Ateuëh peuniléh nyan lé sultan Acèh geu hadiah keuh saboh nanggroë lam neugara
Acèh di Samalanga, bak thôn nyan laju gobnyan geumat pangkat Ulèe Balang
Samalanga, pangkat nyan geumat sampoë gobnyan meuninggai bak thôn 1659.



https://ace.wikipedia.org/wiki/Tangs%C3%A9

Tangsé nakeuh saboh keucamatan lam Kabupatèn Pidië. Daírah nyoë jithèë ngön
breuëh nyang mutujih göt ngön hasé-hasé bumoe la'én lagèë boh driën nyang
nyumjih khaih bida ngon da'irah la'én. Wilayah nyoë meuiklim leupië sabab
mantöng le seunaman kayèë-kayèë raya lam uteuen.

Ceuë nanggroë da'irah Tangsé röt barôh ngön Keumala, timu ngön Manè, tunong ngön
Tutut, Acèh Barat, ngön röt barat ngön Janthoë, Acèh Rayek. Neuduëk Tangsé
nakeuh bak binèh Bukét Barésan, nyang jithèë meusapat padum-padum boh gunong
manyang jibeuntuk banja meumanyang ateuëh pulo Ruja nyang han putôh-putôh phôn
di Acèh trôk u Lampung.

Ban-ban nyoe, away bak buleun lhèë thôn 2011 musibah teuka ië raya ji trôn nibak
gunong, mandum krueng nyang na sinan jipeu-ék ië lam gampông-gampông, ureueng
han geuteumeung peuminah dabeuh seubab ie jipök mandum nyang na, watèe nyan
gampông nyang keunong ie bah nakeuh Blang Dalam, Blang Pandak, Ranto Panyang,
Layan, Peunalom I, Peunalom II, Krueng Meuriam. leuh nyan bak buleun dua thôn
2012 musibah nyan meuulang, neuduek gampông nyang keunong nakeuh Blang Malo,
Keubôn Nilam, Ulèe Gunong.

Di Tangsé na meupadum boh teumpat nyang ceudaih. sinoë le that potensi wisata
'alam meunyö geutém peureumeun jeut keu nè wasé dairah nyang rayek. di yub nyoë
meupadum boh teumpat wisata nyang na di keucamatan Tangsé, nakeuh:



https://ace.wikipedia.org/wiki/Syria

Suriyah (Bahsa Arab: سوريا‎ Sūryā / سورية Sūrīyah/ الجمهورية العربية السورية/ Al
Jumhuriyah 'Arabiyah Suriyyah/, Bahsa Syriac: ܣܘܪܝܐ) nakeuh saboh neugara nyang
na di kawasan Asia Barat Daya (Timu Teungoh). Neugara nyoë meuceuë ngon Turki
blah rot barôh, Irak di timu, La'ôt Teungoh di barat ngon Yordania di tunong.
Nang nanggroë Suriyah nakeuh banda Damsyik atawa Damascus.

Neugara suriyah moderen nakeuh euncit dari mandat Peurancih nyang geucok pulang
meurdeka bak thôn 1946. Tarèh paléng awai neugara Suriyah phôn bak abad keu 4
seugolom masehi. Banda Damsyik yôh masa dilèe jeuet keu pusat peumerèntah
keurajeuën Bani Umayyah, ngoen lheuëh nyan jeuet keu pusat peumerèntah Bani
Mamluk.

Ureuëng neuduëk di neugara Suriyah nyan na leubèh kureuëng 19,3 juta droë. Le
ureuëng duëk di Suriyah nakeuh meuagama Islam madzeuhab Ahlussunnah Wal-Jama'ah
(sunni), ngon jumeulah na 74% dari mandum populasi. La'én nibak nyan neunguy
madzeuhab la'én lagèe Syi'ah na 11%, Druze dan madzeuhab Islam la'én 5%. Na cit
disinan ummat meuagama Kristèn madzeuhab Suriyah Ortodoks nyang na nibak 10%
dari mandum daripada seluruh populasi. dari thôn 1963 neugara nyoe geupeutimang
lé Peureuté Ba'ath; dari thôn 1970, ulèe naugara sabé lam jaroë kuru keuluwarga
Assad. Prèsidèn Suriyah jinoe nakeuh Bashar al-Assad, aneuk agam Hafez al-Assad
nyang geumat jabatan dari thôn 1970 sampoe meuninggai bak thôn.

Ta ikôt bak tarèh riwayat, Suriyah tom cit geukuwasa wilayah Libanon, Israel,
Binèh Barat, Seumenanjông Gaza ngon beunagi wilayah Jordan, la'én nibak ranto
Jazirah ditimu la'ôt Suriyah moderen. Lam areuti riwayat tarèh, da'irah nyoë
geuturi keu Suriyah Rayeuek atawa Bilad asy-Syam bak nan Arab (بلاد الشام).
Keurajeuën Suriyah nyoe ka geupeulheuëh droe nibak neulakèe lom wilayah
İskenderun, nyang jinoë jeuet keu wilayah Hatay di Turki. Da'irah nyoe tom jeuet
keu saboh bagi nibak Suriyah, meunan pih pihak Damsyik geu akô raseumi da'irah
nyan jeuet keu wilayah Turki lam meujanji damèe bak siplôh thôn nyang ka lheuëh.
Lam Prang Nam Uroë thôn 1967, Israel jireubot Tanoh Manyang Golan dari jaroe
Suriyah.

Nan Suriyah teuka nibak bahsa Yunani Jameun "Suriya", nyang geunguy lé ureuëng
Yunani keu geu gla bansa Assuriya, nan nyoë mungkén nakeuh teuka dari Assuriya,
nyang teuka cit nibak Aššur lam bhasa Akkadia.

Phôn that dari seukita 10.000 SM, Suriyah nakeuh saboh neuduëk budaya Neolitikum
bak watèe nyan bideuëng meuneugoë ngon peurabé binatang phôn-phôn that
geupeulaku di dônya. Meu ikôt ngon periode Neolitik Barô nyang leumah ngon
rumoh-rumoh peuët sagoë panyang reusam Mureybet. Dum ureuëng ahli arkeologi ka
geupeuleumah nakeuh reusam ureuëng dilèe di Suriyah saboh reusam manosia nyang
paléng tuha di bumoë.

Bak jameun dilèe Suriyah Raya nakeuh wilayah Suriyah modern, Libanon, Israèl,
wilayah Palestina, beunagi Yordania ngon Kurdistan, geurasi nan Suriyah le bansa
Yunani. Bak watèe nyan nakeuh pintô rot darat nyang geuhubông lhèe boh banuwa.
Jeuet ta kalon bak ceuë wilayah nyang geupeuceuë lé La'ôt Teungoh di barat,
Gurôn Arab di tunong, ngon gunong-gunong Taurus di barôh. Lé meuntroë bideuëng
pariwisata Suriyah geutamah cit nyang nakeuh wilayah tarèh ceuë nyan leubèh
luwah lom jitamong keunan simpang La'ôt Kaspia, La'ôt Itam, La'ôt Hindia ngon
kruëng Nil.

Lam neuduëk utama ra'uëh ureuëng meuniaga Suriyah jameun jitamong keunan da'irah
tuha Suriyah, Anatoli (Turki), Mesopotamia, Mesir, ngon Aegea.Suriyah Tuha
geuweuëk keu beunagi ateuëh ngon meuyub. Suriyah meuyub geuturi keu
Coele-Suriyah (Suriyah lam ruweuëng) nyang neuduëk na diantara Libanus ngon
gunong-gunong Antilibanus. Damsyik nakeuh nang nanggroë tuha da'irah nyan.

Suriyah na lam kuwasa Keurajeuën Rôm bak abad 64 SM jigantoë nibak kuwasa bansa
Yunani ngon Raja Seleukus. Rôm jibagi nanggroë nyan jeuët keu 2 provinsi
Suriyah, Suriyah Prima ngon Suriyah Secunda. Antiokhia nakeuh nang nanggroë ngon
banda Aleppo jeuët keu banda utama Suriyah Prima. Suriyah Secunda geuweuëk lom
jeuët keu 2 beunagi, Phoenicia Prima (beunagi rayeuëk Libanon moderen), ngon
nang nanggroë di Tirus, ngon Phoenicia Secunda, ngon nang nanggroë di Damsyik.



https://ace.wikipedia.org/wiki/Suk%C3%A8%C3%AB_Salar

Ureuëng Salar (Bahsa Salar: Salar, Bahsa Tureuki: Salar, Bahsa China: 撒拉族,
Pinyin: Sālāzú) nakeuh ureueng nyang meucabeung nibak ureuëng Turki Oghuz nyang
lughatjih paléng toë ngon ureuëng Turuki bak nanggroë Turuki. Ureueng nyoë
nakeuh saboh sukèë nibak 56 sukèë nyang geupeusah lé kuwasa Rèpublik Rakyat
China. Sukèë nyoë meubileuëng 104.503 droë bak peusipé akhé nyang geupeugèt bak
thôn 2000, sukèë nyoë udép bak Propinsi Qinghai (bak Wilayah Otonomi Salar
Xunhua 循化撒拉族自治縣 deungon Wilayah Otonomi Sukèë Hui Hualong 化隆回族自治縣 ) Propinsi
Gansu (bak Wilayah Otonomi Sukèë Bonan, Dongxiang, ngon Salar 積石山保安族東鄉族撒拉族自治縣)
ngon Propinsi Xinjiang (bak Wilayah Otonomi Kazakh Ili 伊犁哈薩克自治州). Èndatu sukèë
nyoë nakeuh ureuëng Turki Oghuz nyang geupinah-pinah nyang dudoë meukawén
deungon sukèë-sukèë Tibet, China Han, ngon Hui. Sukèë nyoë nakeuh sukèë nyang
udép geumeulampôh, geupeujeut ayah seubagoë ulèë di ai, ngon meu’ugama Islam.

Nibak haba reusam Salar, ureuëng Salar nakeuh aneuk cucoë sukèë Turk Oghuz di
Tureuki Saljuq. Narit Salyr meuhareutoe “ureuëng nyang barangkapat mantöng sabé
geu’ayön peudeung, tumbak, ngon palèë” . Watèë masa Tang, sukèë Salyr udép bak
wilayah sagoë ceuë China, oh dudoë geupinah u barat u Asia Teungoh.

Dua syédara Haraman ngon Ahman, èndatu sukèë Salar nyang na jinoë phôn tinggai
bak wilayah Samarqand. Dua syédara nyoë dilèë geupeumulia atawa geupeu’ampôn lé
rakyat nibak meuseujid-meuseujid wilayah nyan, oh dudoë duwa syédara nyoë
geudéngki lé raja ngon ulèëbalang wilayah nyan nyang keuneuleuh jih nakeuh raja
nyan geusèksa duwa droë nyoë. Aleuh nyan, 2 droë nyoë deungon 18 droë nyang
seutia ngon awak nyan geuwèh deungon cara geupuduëk tanoh, ië di nanggroë, ngon
Mushaf bak saboh unta, seubagoë peutunyok jalan u timu, geumita wilayah baro
mangat tinggai han pinah lé. Awak nyan geujak rod siblah tunong gunong-gunong
Tian Shan bak ceulah Jiayuguan aleuh nyan geujak cit rod wilayah Suzhou,
Ganzhou, Ningxia, Qinzhou, Gangu, oh dudoë geupiyoh bak Ganjiatan (lam Wilayah
Xiahe jinoe).

Aleuh nyan na lom 40 droë nibak Samarqand nyang geuseutöt tanda gaki kawôm nyang
ka leupah away – awak nyoë geujak rod barôh Tian Shan sampoë geutamöng u
Qinghai. Awak nyoë geujak rod ranto Qinghai ngon Hunan u Wilayah Guide jinoë, 12
droë dari awak nyan tinggai di sinan. 28 droë teuk mantöng geujak lom laju ngon
dudoë meurumpok deungon awak Haraman bak wilayah Ganjiatan, lheuh nyan kawôm
nyoë geujak lom u Wilayah Xunhua (nan wilayah jih jinoë). Oh ka jula, unta awak
nyan geupluëng, teuma awak nyoë geumita unta nyan ngon sulôh. Singoh jih, awak
nyoë geu’ék u saboh glé nyang na thoë di sinan mangat jeuët kalon hoë ka unta
nyan geupluëng. Aleuh geutrön, awak nyoë geukalon tanoh disinan leupah basô ngon
geupiké gèt tinggai di sinan. Si’at aleuh nyan, awak nyoë meurumpok mata ië ngon
geukalon unta nyang gadoh nyan ka geuduk di binèh ië. Awak nyoë cok tanoh ngon
ië di sinan ngon geukèra, dari sinan keuh awak nyoë teupeu bahwa tanoh ngon ië
jih saban lagèë tanoh ngon ië nyang geumèë lé awak nyan di Samarqand. Dua kawôm
nyoë dudoë tinggai bak Wilayah Xunhua nyoë. Masa meugantoë, awak nyoë meucawoe
deungon sukèë Tibet, Hui, China Han, ngon Mongol nyang ka away na di sinan, awak
nyoe keuneulheuh jih jeuët keu sukèë Salar jinoë.

Bak masa prang Genghis Khan, sukèë nyoë geuturi deungon nan sukèë Salyr dari
Khurasan. Sidroë ulèë balang Salyr geuseutuju panglima-panglima jih Aqman ngon
Qaraman jeuët keu teuntra nyang geubayeuë bak laskar prang Mongol. Bak haba
nyoë, sukèë Salyr Turkmen nyoë geupinah sabab teuntra Mongol ka geupeuhancô
Keurajeun Khwarizm. 40 thôn oh lheuh Genghis Khan kuasa ateuh Khwarizm, panglima
Salyr Aqman ngon Qaraman geuseutöt prang Genghis Khan geukeupông Diaoyu nibak
Sichuan, saboh kuta kong bak masa Song.

Bak thon 1781, teuntra Qing geusrang sukèë Salar nyang geubeurontak nyang
haséjih jeuët keu bala keu Salar. Trök 40% di bileuëng mandum sukèë Salar watèë
nyan maté bak prang nyan. Kira jih 1/3 di bileuëng sukèë Salar jeuët peugah haba
lam bahsa droëjih. Le ureuëng Salar nyang jeuët geumarit bahsa Tibet ngon bahsa
China. Bahsa nyoe na nyang peugah meuhubong ngon bahsa Turkmen.



https://ace.wikipedia.org/wiki/Rasulullah_saw

Nabi Muhammad saw. (bahsa Arab: محمد‎‎) lahé di Meukah bak tanggay 12 Rabi'ul
Awwal lam thôn Gajah atawa bak tanggay 20 Beuleuën Peuët thôn 571 Maseuhi.
Yahgeuh Abdullah, makgeuh Aminah.

Watèë Nabi Muhammad saw. mantöng umu 3 buleuën lam kandông, yahgeuh, Abdullah ka
geutinggay dônya. Watèë umu gopnyan nam thôn, Aminah pih ka geuwoë bak Allah, ka
yatim meuntuy Nabi Muhammad saw., teuma dudoë nibak nyan geucök nabi lé Abdul
Muththalib geujaga geusatöh.

Barô lapan thôn umu di nabi, ka meuninggay Abdul Muththalib. Teuma lheuëh nyan
nabi geutanyoë neujaga lé Abu Thalib, nabi neusatöh leubèh bak aneuk droë. Thôn
lahé nabi geupeunan thôn gajah kareuna bak thôn nyan trôh teuka keunan u Meukah
saboh kawan teuntra gajah Raja Abrahah nibak nanggroë Habsyi nyang na leubèh
kureuëng 60.000 ribèë droë, jikeuneuk peuancô Ka'bah (Baytullah), bak
teungöh-teungöh jalan geupubinasa lé Allah Ta'ala ban dum teuntra nyan deungön
geupeurintah bak cicém Ababil untôk peuancô Abrahah ngön teuntrajih.

"Peuë hana takalön pakri ban tuhan gata (Allah) neupeugöt tindakan ateuëh
teuntra gajah? Bukönkeuh Allah nyang peujeuët tipèë daya ureuëng nyan (teuntra
gajah) jeuët keu seusat (sia-sia)? Ngön neukirém ateuëh ureuëng nyan cicém
Ababil nyang sép that le. Nyang jirhom lé cicém nyan ateuëh ureuëng nyan deungön
aneuk bateë nibak nuraka Sijjiil. Teuma lheuëh nyan laju neupeujeuët lé Allah
ureuëng nyan ka lagèë ôn kayèë nyang jipajôh lé ulat".

Masa ubeut-ubeut nabi Muhammad, buët siuroë-uroë nakeuh geupeurabé kamèng atra
ureuëng-ureuëng di Meukah, bak watèë umu 12 thôn ka mulai geujak meukat-meukat
ngon Abu Thaléb.



https://ace.wikipedia.org/wiki/Pulo_Jawa

Jawa nakeuh saboh pulo di Indônèsia nyang na ureuëng duëk disinan meujumeulah
136 juta droe, pulo nyoë nakeuh pulo nyang that padat di dônya ngon nakeuh
wilayah pulo Jawa nyan teupat nyang paléng padat keu neuduëk manusia di dônya.
60% dari mandum ureuëng Indônèsia meuteumpat di pulo nyan. Banda Jakarta nyang
jeuet keu nang nanggroë Indônèsia na bak beunagi rot barat pulo Jawa. Dilèe kon
di pulo Jawa nakeuh meuteumpat padum-padum boh keurajeuën Hindu-Budha,
keurajeuën Islam, peumeurèntah kolonial Hindia Beulanda seureuta jeuet keu pusat
nibak meugrak sujarah meurdèka Indônèsia. Peuë mantong nyang teujadi di pulo
nyan keubit meuri keuh 'akibatjih bak mandum wilayah neugara Indônèsia.

Curak bumoë nyang jeuet keu pulo Jawa nakeuh jeuet nibak buët vulkanik. Meubanja
keuh gunong-gunong meu-apuy nyang meubenteuëng dari timu u barat pulo. Ureuëng
duëk aseuli disinan geumarit lam padum-padum boh bahsa aseuli. Nyang paléng
ramèe nakeuh nyang marit aseuli ngon bahsa Jawa. Ureuëng duëk disinan nyang
paléng ramèe meu-agama Islam, leubèh nibak nyan Kristen, Hindu ngon Budha.



https://ace.wikipedia.org/wiki/Pulo_Atlasov

Pulo Atlasov, bahsa Jeupang:Araido (阿頼度島), nakeuh saboh pulo ngon gunong apuy
(Oyakoba) paléng manyang di ujông barôh Pulo-pulo Kuril, nyang wilayahjih tamöng
lam kuwasa Oblast Sakhalin di Rusia. Lam bahsa Inggréh, nan Rusia jih
geutérjeumah jeuët keu Atlasova Island atawa Ostrov Atlasova. Nan la'én keu pulo
nyoë nakeuh Uyakhuzhach, Oyakoba ngon Alaid.

Pulo nyoë geupeunan deungon nan sidroë ureuëng jeulajah Rusia nibak abad 17,
Vladimir Atlasov nyang geupeutamöng Jazirah Kamchatka nyang thoë deungon pulo
nyoë jeuët keu wilayah Rusia. Pulo nyoë aseulijih nakeuh saboh gunong apuy di
la'ôt Okhotsk nyang beudoh beumanyang trôk u 2339 m. Luwah wilayah pulo nyoë
nakeuh 119 km², bah pih meunan pulo nyoë jinoë hana soë tinggai.

Rupa gunong nyoë nyang lagak geupeujeuët pulo nyoë seubagoë inspirasi
calitra-calitra lègènda di sukèë-sukèë nyang tiggai di wilayah nyan, lagèë sukèë
Itelmen ngon sukèë Ainu Kuril. Sidroë ahli Rusia Stepan Krasheninnikov
geupeuthèë saboh calitra nyang geupeugah gunong nyan away nakeuh di Jazirah
Kamchatka na jih. Oh dudoë, sabab gunong-gunong jiran thoë jih iri keu lagak
jih, gunong nyoë geupeuwèh atawa geupeuklèh u la'ôt, geupeutinggai Danau Kurile
di tunong Kamchatka. Bak ileumèë bumoë, calitra nyoë kon seubagoë tahayul
mantong, sabab aleuh jameun Eh, leumpéng-leumpéng eh caé, nyang nibak nyan
geupeu'ék muka ië di bumoë nyang kadang cit geupeungop jalan hubông tanoh nibak
Kamchatka u gunong apuy nyan.

Sukee Jeupang kayém geupujoë pulo nyoë lagèë gunong Fuji. Ito Osamu (1926)
geupeujeulah hai gunong nyoë nyang leubèh simètrih nibak gunong Fuji.



https://ace.wikipedia.org/wiki/Puasa_lam_agama_Islam

Puasa nakeuh saboh ibadah nyang geupeubuët lé ummat Islam. Puasa bak ureuëng
Islam nakeuh geutheun droë nibak peukara-peukara nyang jeuët keu bateuë puasa
phôn teubiët faja sampoë jilôp mata uroë bak watèë meugréb bak buleuën Ramadhan.
Puasa bagi ummat Islam nakeuh saboh rukôn nibak limong boh Rukôn Islam.

La'én nibak puasa nyang wajéb buleuën Ramadhan, nacit bak siuroë-uroë ummat
Islam geupeubuët puasa sunnat. Buët puasa sunnat nyoë kon rukôn, meunan pih
ibadah puasa sunnat nyoë that geupakoë lam agama Islam.

Puasa nakeuh teuka nibak narit bahsa Arab صوم (shaum), ma'na shaum nyan nakeuh
theun droë nibak makeuën minom (seumajôh ngon jép ië) seureuta theun hawa nafsu
nibak buët la'én nyang jeuët keu bateuë puasa, lagèe meuhubôngan lakoë binoë
teungoh meupuasa.

Geupham lé ureuëng Islam puasa nyoë saboh ibadah nyang ka na sipanyang seujarah
manusia phôn bak Nabi Adam. Puasa nyoe jeuët takheuën saboh bagoë ibadah nyang
ka na bak away kon. Bak umat-umat nabi seugohlom Nabi Muhammad , ka na
geuparèntah lé Allah keu puasa. Ngon dali wajéb puasa keu ummat-ummat nyang
la'én lam kitab suci Al-Quran:

Puasa nyoe na meumacam bagoe meunyo takalon rot hukômjih. Na puasa wajéb, sunat,
meukrôh, mubah. Leubèh lom na cit puasa nyang hareuëm, lagèë tapuasa bak tanggay
sa buleuën Syawal (uroe raya puasa), tanggay siplôh sampoe tanggay lhèë blah
buleuën Zulhijjah (buleuën uroe raya haji).

Bak ureuëng Islam nyang jeuët keu ummat Nabi Muhammad SAW puasa buleuën Ramadhan
nakeuh saboh nibak limong rukôn Islam. Puasa bagi ummat Islam nakeuh saboh
keuwajéban nyang hanjeuët han geupeubuët lé ureuëng Islam inong agam nyang ka
mukallaf.



https://ace.wikipedia.org/wiki/Prang_Blanda_II

Prang Acèh Keu-duwa (II) jipeunyata lé KNIL ateuëh Keurajeuën Acèh Darussalam
bak 20 uroë buleuën 11 thôn 1873 lheuëh talô awak Beulanda bak Prang Acèh I.

Ekspedisi militè keuduwa go nyan jipimpin lé Jeundran Van Swieten ngon jiba u
Acèh 8.500 droë teuntra, 4.500 droë ureuëng ranté ngon dilikôt nyan jitamah lom
1.500 droë teuntra. Ekspedisi nyan raseumi jipeugot lé Beulanda dari 20 uroë
buleuën 11 thôn 1874 sampoë 26 uroë buleuën 4 thôn 1874. Gubernur Hindia
Beulanda Loudon phôn ka jineuk peuteuntèe Jeundran Verspyck, nyang jeuet keu
panglima. Loudon ka jis'ah lé ajudan jih John Isaac de Rochemont, ka jipeuleumah
lé de Rochemont ureuëng nyang leubèh jipeucaya ngon panyang bak seumiké tak-tik
prang nakkeuh sidroë jeundran nyang ka hana meutugaih lé lam angkatan prang
Hindia Beulanda Jeundran Van Swieten]]. Lam prang keuduwa go nyan lé teuntra
Beulanda ji ba peunyakét Kholera u Acéh, ngon keunong peunyakét nyan aseuka Acéh
ngon Beulanda saban-saban keunong peunyakét. Antara buleuën 11, 1873 sampoë
buleuën 4, 1874 na 1.400 droë teuntra Beulanda nyang maté.

Lheuëh Sultan Mahmudsyah neuwèh dari Meuligoë Acèh bak buleuën 1, 1874, Van
Swieten jikira droë ka meunang lam prang nyan. Ngon sigra lé Beulanda jipeunyata
Keurajeuën Acèh ka jikuwasa. Meuhat peue nyang jipeunyata nyan mandum ken lagèe
heut awak Beulanda nyan, lé bansa Acèh prang golom seuleusoë. Nyan keuh prang
Acèh nyang seubeutoijih barô geupeuphôn. Dari luwa Banda Acèh lé Sultan ka
neupeurèntah prang raya peutheun neugara, mandum aneuk bansa Acèh masa nyan
jeuet keu teuntra neugara bak lawan Beulanda. Mandum neuduëk teuntra Beulanda di
Banda Acèh hana pré geuseurang lé teuntra Acèh, awak nyan ka meutheun lam
kuta-kuta ubeut nyang jipeugot, hana asé tubiët saho pih u luwa banda.

Hana trép Sultan Mahmudsyah neu pimpin prang, droëneuh nyan ka syahid keunong
peunyakét ta'eun. Pihak Acèh ngon sigra neuangkèe Raja Acèh nyang barô seubagoë
sultan, cuco muda Tuanku Ibrahim nyang nan gobnyan Tuanku Muhammad Daud Syah geu
angkèe keu sultan nyang mat kuwasa antara thôn 1874-1903. Lé Sultan muda nyan
prang Acèh geusambông ngon prang geurilla panyang di Acèh.



https://ace.wikipedia.org/wiki/Prang_Blanda_(1874-1876)

Prang Acèh, thôn 1874-1876 nakeuh saboh garéh watèe lam prang Acèh nyang teuntra
Hindia Beulanda jipeurintah lé Kolonel Peel thôn 1874-1876.

Jeundran Peel nakeuh seunambông panglima prang Beulanda lam prang Acèh nyang
meutugaih bak thôn 1874, peunutôh nyang jipeubuët lé Peel nakeuh peunutôh nyang
saban jimat lé Jeundran Van Swieten. Meuligoë Acèh nyang ka jikuwasa lé Beulanda
yôh nyan ka jeuet keu saboh keumeunangan bak awak nyan, ngon hasé nyan teuntra
Beulanda ka jipakat Keurajeuën Acèh bah bék lé geumeuprang ngon awak nyan.

Seumeuntara Van Swieten ka jiwoë u Batavia ngon disidéh ka jipeuhayeuë-hayeuë
droë jih seubagoë pahlawan rayeuëk nyang ka é jipeuglong ukam kolonial bak saboh
neugara meudèelat. Di Acéh lam duwa thôn nyan mantong hana kureuëng nibak 50%
teuntra nyang ka hanjeuët jimeuprang lé meuseubab ngon sakét, cidra atawa ka
maté jipoh lé teuntra Acèh. Nyan jumeulah teuntra nyang mantong, ngon hana
jipeugot keunira keu ureung ranté, namiët teuntra nyang gulam peukakaih prang,
si meuranté nyan leubèh kuyut teuh lom bak ta kira kiban keuh hudép awak nyan
lam prang nyan. Laju lé Kolonel Peel jipeu-ék lapuran u Batavia keu jilakèe
beunantu teuntra nyang mantong sihat ngon mandum peukakaih nyang jipeureulèe
leubèh-leubèh lom senjata ngon aneuk beudé.



https://ace.wikipedia.org/wiki/Prang_Bat%C3%A8e_Ili%C3%ABk

Prang Batèe Iliëk nakeuh saboh prang lam prang raya bansa Acèh geulawan Beulanda
nyang geutuléh lam tarèh manusia seubagoë Prang Acèh. Prang Batèe Iliëk nakeuh
lagèe nan nyan, keujadian prang rayeuek nyan meuteumpat di Batèë Iliëk, saboh
gampông nyang na di da'irah Sama Langa.

Thôn 1880 bansa Acèh nyang na di Samalanga ka geupeuphôn prang nyang that trép
ba geulawan kolonial Beulanda nyang meuheut that jikeumeu reubôt wilayah
peunténg nyan. Bak uroë 30 buleuën 6 thôn 1880 na saboh detasemen teuntra KNIL
nyang jiba lé HJ Berghuis van Woortman, detasemen nyan ka geuseurang lé ureuëng
Acèh. Seubab nyan keuh lé gubernur militè Beulanda di Banda Acèh Karel van Der
Hejden laju jikrah teuntra keunan u Batèe Iliëk. Lam jijak meuprang keunan Van
Der Hejden keubit han meuhasè bak jiteuntang kuta peujuang Acèh nyang geupimpin
lé Pocut Meuligoë. Ngon kureubeuën nyawöng nyang ramèe lé Van Der Hejden laju
jipeuwoë lom teuntra jih u Banda Acèh bak 10 uroë buleuën 8 thôn 1880.



https://ace.wikipedia.org/wiki/Prang_Ac%C3%A8h_I

Prang Acèh keu phôn (I) bak thôn 1873 nakeuh saboh bagi watèe lam Prang Acèh.
Keujadian prang nyan lheuëh jipeunyata prang lé waki Gubernur Jeundran Hindia
Beulanda Nieuwenhuijzen nyang jijak paksa ngon Sultan Keurajeuën Acèh Darussalam
ngon bansa Acèh beu tundôk ban kheun Beulanda ngon Hindia Beulanda. Sultan ngon
ban mandum peumeurèntah seureuta bansa Acèh ka neutulak peuë nyang jipeugah lé
kaphé nyan. Meunan ka jithèe lé Beulanda kri jeunaweuëb Sultan Acèh laju ngon
sigra awak nyan jitimbak aneuk meuriam u wilayah darat Acèh. Keujadian nyan bak
akhé buleuën 3 thôn 1873. Awai buleuën 4 lé panglima prang Beulanda Johan Harmen
Rudolf Köhler ka jipimpin 3.000 droe teuntra darat ji teungoh di Panté
Ceureumèn. Lam padum uroë phôn prang di Acèh Jeundran Köhler meuhasé jitimbak lé
teuntra Acèh dikeuë Meuseujid Raya Baiturrahman, lheuëh maté jeundran nyan
Beulanda ka jisurôt dari Acèh ngon teuntra nyang jiba ka jipeugisa keulayi u
Batavia. Awak Beulanda lam piyôh si'at prang nyan bak thôn 1873 ka jikeupông
wilayah la'ôt keurajeuën Acèh ngon jipeusiap aseuka teuntra nyang barô keu jijak
seurang Acèh bak go keuduwa.



https://ace.wikipedia.org/wiki/Prancih

Peurancih, bak raseumi nakeuh Republik Peurancih (bahsa Peurancih: République
française), nakeuh saboh neugara nyang neuduëk wilayah metropolitanjih na di
Iërupa Barat ngon na cit meupadum boh pulo ngon wilayah dèelat di beurandéh
la'ôt banuwa nyang na di banuwa la'én. Peurancih Metropolitan meubuju banyang
dari La'ôt Mediterania sampoë u Seulat Inggréh ngon La'ôt Barôh, ngon lom dari
Rhine u La'ôt Atlantik. Ureuëng Peurancih kayém geukheun Peurancih Metropolitan
seubagoë "L'Hexagone" ("Heksagon") meuseubab rupa geometris wilayahjih.
Peurancih nakeuh saboh republik meusaboh semi-presidensia nyang hana presiden.
Ideologi utamajih geupasoë lam Deklarasi Hak Asasi Manusia ngond Ra'yat Neugara.

Peurancih Meuceuë ngon Belgia, Luksèmburg, Jeureuman, Swiss, Italia, Monako,
Andorra, ngon Spanyol. Deungon na deupartemen beurandéh la'ôt, Peurancih meubagi
tanoh ceuë cit ngon Brasil ngon Suriname (meuceuë ngon Guyana Peurancih), ngon
Sint Maarten (meuceuë ngon Saint-Martin). Peurancih meuhubông cit ngon Britania
Raya bak Terowongan Channel, nyang na dimeuyub la'ôt Seulat Inggréh.

Peurancih na tom jeuët keu salah saboh neugara nyang teuga di dônya phôn nibak
teuneungoh abad keu-17. Lheuëh nyan lom abad keu-18 ngon 19, nibak masa nyan
Peurancih ka meuhasé jipeudong keurajeuën kolonial paléng rayeuek di dônya,
meubeunteuëng wilayah keurajeuën nyan ban sipanyang Afrika Barat ngon Asia
Teunggara, ngon nyan keuh ék jibri peungarôh rayeuek bak reusam ngon siyasat
da'irah koloni jih. Peurancih nakeuh saboh neugara hayeuë, ngon ekonomi nyang
that rayeuek keu-nam (PDB nominal) atwa keu-lapan (PPP) paléng rayeuek di dônya.
Neugara nyan nakeuh that ramèe ureuëng jak kunjông di dônya, na 82 juta droe
peulancong aséng trôh keunan bak tiëp thôn (jitamong cit ureuëng meuniaga nyang
geutamong keunan han kureuëng nibak 24 jeuëm di Peurancih). Peurancih nakeuh
saboh neugara nyang rôh keu peudong Uni Eropa, ngon na wilayah paléng rayeuek
nibak mandum anggèta. Peurancih na rôh cit keu neugara peudong Majeulih
Bansa-bansa, ngon anggèta Francophonie, G8, NATO, ngon Uni Latin. Nakeuh neugara
nyan salah saboh nibak limong anggèta teutap Diwan Peuaman Majeulih Bansa-bansa;
lam bideuëng nuklir di Peurancih na 360 ulèe beureutôh aktif ngon 59 peumbangkét
listrék teunaga nuklir.

Nan "France" teuka nibak bahsa Francia Latin, nyang meuma'na "tanoh bansa Frank"
atawa "Frankland". Na meupadum boh teori keu nan Frank. Salah saboh jih teuka
nibak narit Proto Jermanik frankon nyang jipeuma'na seubagoë javelin atawa
lance, nakeuh nyan saboh seunjata baci rhom nyang nan jih Frank nyang geuturi
seubagoë francisca.

Asai nan nyang la'én nakeuh lam bahsa Jermanik jameun, Frank nyan meuma'na
"bibeuh" nyang geukheun keu sidroe lamiët. Narit nyoe mantong cit jinguy lam
bahsa Peuranci seubagoe franc, geunguy cit keu teujeumah narit "Frank" ngon mata
pèng da'irah nyan sampoë geunguy mata pèng euro bak thôn 2000.



https://ace.wikipedia.org/wiki/Panglima_Tibang

Panglima Tibang nakeuh sidroë ureuëng peunténg lam Keurajeuën Acèh Darussalam
bak watèe Beulanda jiseurang Acèh thôn 1873. Panglima Tibang atawa Muhammad
Tibang nyan seubeutôijih nakeuh sidroë ureuëng turônan India nyang teuka dari
Lahore, na asulijih nakeuh Ramasamy nyang dijak u Acèh yôh nmasa ubeut jih.
Ramasamy nyan dijak meuranto ngon beukai ahli nibak meu'en sulap. Ngon carong
lam bideuëng meupéyasan nyan lé Ramasamy ngon bagah jimeulôp sajan ureuëng Acèh,
sampoë jih geumeuhôi lé Sultan Acèh u meuligoë Acèh. Lheueh jitamong Iseulam
ngon jibalék nan jeuet keu Muhammad lé Sultan Mahmud Alauddin Syah (1871-1874)
geupeucaya jih jeuet keu syahbanda. Lé Sultan keu jih geujôk wilayah kuasa di
dairah Tibang ngon dudoe geulakab ngon nan Panglima Tibang atawa gla Teuku
Panglima Maha Raja Tibang Muhammad.

Tibang meukhianat keu Acèh bak watèe jih geutunyok lé Sultan keu pimpin saboh
utôsan nanggroë u Riau. Meukeusud utôsan nyan nakeuh jak meurundéng ngon
Beulanda di Riau, bah awak Beulanda nyan jitém jak u Acèh bak buleuën 12 thôn
1872. Dari Riau Tibang jijak lom u Singapura keu jak meurumpok konsul Amirika,
Itali ngon Turki. Ôseuha utôsan Acèh nyang jipimpin lé Tibang nyan jiteupeue lé
Beulanda, peukara nyan keuh jeuet laju jipeusigra Beulanda jak Seurang Aceh bak
buleuën Lhèe thôn 1873.



https://ace.wikipedia.org/wiki/PT._Ar%C3%B4n

PT Arun Natural Gas Liquefaction, leubèh geuturi ngon PT Arun NGL, lam narit
bahsa Acèh geukheun PT. Arôn nakeuh saboh maseukapè nyang peuhasé gaih alam cayé
nyang na di Indônèsia. Bak thôn 1990 lé PT. Arôn ka jeuët keu saboh maseukapè
gaih alam ngon hasé paléng na le di dônya.

Phôn thôn 1968, Mobil Oil ka jipeugot saboh janji keurija meuweuëk hasé ngon
Pertamina keu jipeugot keurija mita ne minyeuklam pruët bumoë di Indônèsia di
darat ngon di la'ôt. Sithôn meuhat lheuëh nyan Mobil Oil ka jikrah meumita
minyeuk nyan u Acèh, nyan bak thôn 1969. Neuduëk nyang brat that jimita nyan
nakeuh di Acèh Barôh. Ngon laju jimeubo di saboh gampông rab da'irah Arôn, nyan
jimeubo nyang keulimong blah go. Meubarô keuh disinan na jiteumèe minyeuk ngon
na jikandông cit gaih alam.

Awai nibak nyan na maseukapè minyeuk Socony nyang tom cit ji ôseuha minyeuk di
Sumatra ka lheuëh jiteumee langgeuëm keu kandôngan gaih nyang that na le
disinan. Ngon seubab nyan lé Mobil Oil pih ka jimeuhabéh bak cara mita nyan ngon
Pertamina nyang jimeuduëk teumpat mita nyan di gampông Arôn. Nyan keuh jeuët
maseukapè nyan dudoë jipeunan Arun, saboh narit nyang lé ureuëng Acèh geukheun
Arôn.

Meutamah lom sithôn lheuëh nyan bak 1972 na jiteumeung lom ne gaih alam di la'ôt
Seulat Malaka nyang jikheun ngon ladang gaih alam lheuëh la'ôt (North Sumatra
Offshore) NSO. Ladang barô nyan na jeu'ôh 107,6 km dari kilang PT Arun di Blang
Lancang. Ladang lam la'ôt nyan barô jipeuphôn keurija bak thôn 1998 ngon saboh
proyek keurija nyang jikheun “A” ka jipeudong saboh kilang gaih keu kri lam
la'ôt (offshore) ngon di PT Arôn. Ngon na kilang barô nyan ka jeuët meutamah
hasé 450 MMSCFD gaih alam dari la'ôt keu teunamah gaih alam nyang ka meukureuëng
dari ladang Arôn di Lhôksukôn.

Uroë 16 buleuën Lhèe thôn 1974, PT Arôn jipeudong keusaboh maseukapè nyang mat
keurija di ladang gaih. Hasé phôn gaih alam jipeubloë keudéh u Jeupang nyang
nakeuh lam kri bak uroë 14 buleuën Siplôh thôn 1977. Maseukapè nyan geuraseumi
lé Prèsidèn Indônèsia Soeharto bak uroë 19 buleuën Sikureuëng thôn 1978. .

Lam keurija nyan lé PT Arôn ka jipeudong 6 boh train ngon peucayé gaih alam di
kilang LNG Arôn.Train nyan jipeugot lam padum go tunjak, nakeuh:



https://ace.wikipedia.org/wiki/Meukeumang_Islam_di_Ind%C3%B4n%C3%A8sia

Agama Islam meuhat bak peuneugah ahli tarèh Iërupa geuba u Nusantara lé ureung
meudagang dari Gujarat, India bak abad keusiblah. Meunan pih ureuëng Islam phôn
ka geuteuka u Nusantara dari abad-abad phôn agama Islam di tanoh Arab. Lam padum
boh abad masa phôn na Islam di Indônèsia agama nyan ka jeuët keu saboh agama
nyang that ramèe geunguy lé ureuëng-ureuëng di Sumatra ngon Jawa. Salang lam
peuneugah ahli tarèh Nusantara lagèe HAMKA geupeugah, Islam phôn jitamong dari u
Nusantara dari masa lheuëh wafeuët Nabi Muhammad SAW. Na bukti naseukah dari
Tiongkok nyang geusurat keu thôn 625 M na ureuëng Arab Islam di panté barat
Sumatra.

Hana peuneugah nyang paih keu kri jitamong agama Islam u Nusantara, lam ceunatat
aséng nyang na geutuléh cit bhaih Islam ka meukeumang bak keurajeuën-keurajeuën
di Sumatra ngon Seumeunanjông Malaya dari abad keu-13. Na saboh peugah nyang ba
Islam phôn u Nusantara nakeuh kawôm ulama Islam nyang geujak keunoë dari masa
Khalifah Rasyidin. Nyan ban geupeugah lé ahli tarh nakeuh masa Khalifah keu lhèe
Utsman bin Affan ka geukirém utôsan u nusantara bak thôn 674 M. Utôsan nyan ka
geupeuturi agama Islam u Jepara, (kabupatèn di Jawa Teungoh jinoë), ngon disinan
na Keurajeuën Kalingga ngon Ratu kalingga nyang nan gobnyan Ratu Sima ka
geutamong Islam cit watèe nyan.

Dari mandum peuneugah nyang na, nyata jih di Acèh le that leumah keuneubah
seujarah masa awai Islam teuka u Nusantara. Lageè keuneubah nyang na di panté
timu Acèh, nyang geumeukeusud Keurajeuën Peureulak nakeuh keurajeuën Islam nyang
phôn di Nusantara. Bak tarèh seujarah teudong keurajeuën Peureulak nakeuh bak
thôn 225 H (840 M) ngon Sultan phôn nyang mat keurajeuën nyan Sultan Alaiddin
Sayed Maulana Abdul Aziz Syah. Bak masa keurajeun nyan hana piyôh nibak karu lam
nanggroë seureuta na cit teuka seurangan dari Sriwijaya bak thôn 1006 M, sampoë
lam bhaih peukeumang agama Islam u luwa da'irah keurajeuën mantong hanjeuët glah
bak geupeubuët. Dudoë watèe Peureulak ka geupeusaboh ngon Pasè bak abad keu 13,
meubarô keuh nanggroë Islam phôn di Nusantara nyan jeuët geupeukeumang Islam
ngon cukôp paih u luwa da'irah. Teuleubèh lom lheuëh prang antara Keurajeuën
Pasè ngon Majapahit, lam prang nyang jipeuhancô meuligoë Pasè lé teuntra
Majapahit nyan nakeuh meupadum droë ulama Islam nyang jiba cit keudéh u Jawa.
Padum-padum droë ulama Acèh nyang jiba u Jawa nyan kajeuët keu ureuëng Islam
phôn nyang peukeumang agama Islam di Jawa, geuturi ureuëng nyan ngon gla
Walisongo.



https://ace.wikipedia.org/wiki/Makkah

Meukah (bahsa Arab: مكة‎. Lam koordinat 21.27 N-39.49 E, 3 jeuëm nibak titék
NOL), saboh banda nyang na di tanöh Arab. Di banda nyoëkeuh geupeugèt Ka'bah
(bahsa Arab: الكعبة‎‎) seubagoë kiblat (bahsa Arab: قبلة‎) keu ureuëng Éseulam.

Yôh goh maju lagèë nyang ka na lawét nyoë, kuta Meukah asaijih nakeuh saboh aluë
nyang hana jitimoh meubacut pih teunaman, seuhingga hana soë tém tinggai atawa
peugot rumoh di sinan. Teuma dudoë 'oh lheuëh trôk Nabi Ibrahim, barô teumpat
nyan ka mulai ramè ureuëng jiteuka keunan. Kareuna ka na mata ië nyang jiteubiët
nibak bumoë nyang cukôp le, sép keu mandum ureuëng nyang peureulèë keu ië. Ië
nyang jiteubiët nyan geupeunan ië Mon Zamzam, nyang jiteubiët bak watèë manyak
Nabi Ismail geujeumeuluëng, geumoë geulakèë ië kareuna ka grahgeuh.

Jinöe kuta Meukah ka maju, seupeunoh thôn sabé ramè sabab le that-that ureuëng
jak kunjông, leubèh-leubèh lom bak musém haji. Bangunan-bangunan pih le nyang ka
meutamah. Masjidil Haram pih ka padum-padum go geupeuluwah, hotel-hotel teumpat
dom jama'ah haji pih meutamah. Le that bangunan di sinan.

Lam kawan bangunan nyang na di Meukah, nakeuh saboh bangunan nyang geupeunan
Baytul 'Asyiy (bahsa Arab: بيت الأشي‎), areutijih rumoh ureuëng Acèh, nyan rumoh
nyang geuwakeuëh keu jama'ah haji ureuëng Acèh.



https://ace.wikipedia.org/wiki/Kareung-kareung_Khabomai

Kareung-kareung Khabomai(Bahsa Russia: Хабомай (Khabomai), Bahsa Jeupang: 歯舞群島
(Habomai guntō) or 歯舞諸島 (Habomai shotō )) nakeuh pulo-pulo ubit di ujông tunong
nibak baréh Pulo-pulo Kuril. Pulo-pulo nyoë jinoë nakeuh di yub kuwasa Rusia,
bah pih meunan kareung-kareung nyoë mantong geupeudakwa lé Jeupang nyang
geuklaim kareung-kareung Khabomai, meusigoë pulo-pulo Kunashir, Shikotan, ngon
Iturup seubagoë wilayahjih.

Kareung-kareung Khabomai geucok kuwasa lé Uni Sovyèt bak akhé prang dônya keu
duwa, meudaléh bak Teuraktat Yalta deungon sagoë seukutu nyang asoëjih nakeuh
jôk kuwasa ateuh Kareung-kareung Khabomai u Uni Sovyèt sabab partisipasi Uni
Sovyèt lam prang Asia Timu Rayek.

Bak thon 1956, alheuh nègosiasi nyang sulet, Uni Sovyèt ka tem keu jôk
Kareung-kareung Khabomai ngon pulo Shikotan u Jeupang seubagoë hase nibak
nègosiasi damee ban duwa pihak. Bah pih meunan hai nyoë hantom geupeubut,
Kareung-kareung Khabomai teutap di yub Uni Sovyèt. Nègosiasi geupeulanjut, janji
duwa boh pulo geupeubarô lé Uni Sovyèt-Jeupang, alheuh nyan lé Rusia-Jeupang
(keu mangat, Kareung-kareung Khabomai geupeupaneuk anggap jeut keu saboh pulo).



https://ace.wikipedia.org/wiki/Kabupaten_Pidie

Pidië nakeuh salah saboh kabupaten nyang na di Acèh ngön nang nanggroë Sigli.
Kabupatèn Pidië neuduëk ji röt blah timu panté timu Acèh cit paih bak röt uëh
Banda Aceh - Medan. Kabupatèn nyoë neuduëk bak garéh astronomi 04,30o – 04,60o
LU lom 95,75o – 96,20o BT. Ngön luwah nanggroë 4.160,55 Km2, Kabupatèn nyoë
meuceuë ngön Acèh Rayek bak blah barat ngön Pidië Jaya bak blah timu. Jinoë
Kabupatèn Pidië geumat kuwasa lé bupati Tgk. Sarjani Abdullah ngön M. Iriawan,
SE. seulaku waki bupati.

Pidië seugolomjih nakeuh saboh keurajeuen nyang hana rôh lam Keurajeuen Acèh.
Yôh karu ngön Portugal, Keurajeuen nyoe meuuké seubagoe dairah nyang luah ngön
tanoh nyang subur, jeut geumeuduek ureung ngön makmu. ceue keurajeuen nyoe
meupawôt röt blah timu ngön Keurajeuen Samudra Pasè, blah barat ngön Keurajeuen
Acèh Darussalam, blah tunong ngön gunong-gunong, lom ngön seulat Malaka röt blah
Barôh. Akhéjih Keurajeuen Pidië geupeusaho droegeuh ngön Keurajeuen Acèh keu
geujak lawan Peutugéh.



https://ace.wikipedia.org/wiki/Kabupaten_Aceh_Barat

Acèh Barat nakeuh salah saboh kabupatèn nyang na di Acèh. seugolom
geupeukeumang, luwah wilayah Acèh Barat na 10.097.04 km². nakeuh sagoë wilayah
panté barat ngön teunong kepulauan Sumatra nyang meubeunteung dari barat u timu,
mula phôn bak gaki gunong Geurutèë (ceuë ngön Acèh Rayek) trôk bak binèh Kruëng
Seumayam (ceuë ngön Aceh Teunong) ngön panyang binèh panté 250 km. oh leuh
geupeukeumang wilayah nyoë chit tinggai 2.927,95 km². Lam Undang-Undang Numbôi 7
(drt) Thôn 1956, Wilayah Barat Acèh geubagi jeut keu 2 boh Kabupatèn nakeuh:
Kabupatèn Acèh Barat ngön Kabupatèn Acèh Teunöng. seugolom geupeukeumang,
Kabupatèn Acèh Barat ngön nang nanggroë ji Meulabôh teudöng ateuh: 3 Wilayah
nakeuh Meulabôh, Calang ngön Simeulue, ngön bileuëng keucamatan bak watèë nyan
nakeuh 19 boh. Bak thôn 1996 Kabupatèn Acèh Barat geupeukeumang lom lam boh 2
Kabupatèn nakeuh Kabupatèn Acèh Barat ngön Kabupatèn Simeulue ngön nang nanggroë
ji Sinabang.

Leuh nyan bak thôn 2000, meuneurôt Peraturan Dai'rah Numbôi 5, Kabupatèn Aceh
Barat geupeukeumang lom ngön geutamah 6 boh keucamatan barô. deungön nyoë
Kabupatèn Acèh Barat kameuhasé geupeuna 20 keucamatan, 7 keulurahan lom 207
gampông.

Oh leuh geupeuna Undang-Undang Numbôi 4 Thôn 2002 Baih Peuneugöt Kabupatèn Acèh
Barat Daya, Kabupatèn Nagan Raya ngön Kabupatèn Acèh Jaya, Wilayah Kabupatèn
Acèh Barat geupeukeumang jeut keu 3 kabupatèn barô nyang teuseubôt di ateuh, Oh
leuh geupeukeumang nyan wilayah Kabupatèn Acèh Barat meubileuëng beunagi ateuh
12 keucamatan, 32 boh mukim lom 322 boh gampông.

Wilayah beunagi barat Keurajeuën Acèh Darussalam mula phôn geubuka ngön
geupeugöt bak abad keu XVI thôn Maseuhi, neuyuë lé Sôleutan Saidil Mukammil,
lheuëh nyan geumeuhasé lé Sôleutan Éseukanda Muda ngön geupeuteuka
ureuëng-ureuëng Acèh Rayek ngön Pidie.

Dimeuyup nyoë nakeuh nan napeuta bupati nyang mat kuasa di Acèh Barat mula phôn
bak thôn 1945, trôk an jinoe.



https://ace.wikipedia.org/wiki/Kabupaten_Ac%C3%A8h_Teunggara

Acèh Teunggara nakeuh salah saboh kabupatèn nyang na di Acèh. Ngön nang nanggroë
Kutacané nyang na bak binèh pegunungan bukét barésan. Kabupatèn Acèh Teunggara
le that jiwaréh baih alam, lagèë Taman Nasional Gunong Lauser, Taman Wisata Lawe
Gurah, Lawe Alas, Kruëng Alas ngön laén-laén lom.

Saboh hikayat geupeugah nakeuh Tanoh Alas jameuën nyan chit tasé' (danau) nyang
that rayek, nyang na bak masa Kwartnaire. Jeut takalon le that nan gampông atawa
dairah nyang mantöng geungui narit pulo, ujông, lom tanjông. Lagèë Pulo Piku,
Pulonas, Pulo Kemiri, Pulo Gadung, Pulo Latong, Tanjông, Kuta Ujông, ngön Ujông
Barat. Laén nibaknyan, le chit meteumeung jeurat nyang neuduëk ateuh gunong,
lagèë jeurat Raja Dewa di ateuh Gunong Lawe Sikap, jeurat Panglima Seridane di
ateuh Gunong Batu bergoh, ngön jeurat Panglima Panyang di ateuh Gunong Panyang.
Nan Alas jiteupeu meuasai nibak narit alas nyang meuhareutoë tika atawa lapang
nyang that luwah.

Kabupatèn Acèh Teunggara nakeuh beunagi nibak Provinsi Acèh ngön luwah wilayah
4.165,63 km2, kabupatèn nyoë na 16 keucamatan, 51 mukim ngön 386 gampông.



https://ace.wikipedia.org/wiki/Kabupaten_Ac%C3%A8h_Rayek

Acèh Rayek nakeuh saboh kabupatèn nyang na di Acèh. Nang nanggroë Acèh Rayek
nakeuh Janthoë nyang wilayahjih toë ngon gunong Seulawah Agam. Dilee nang
nanggroëjih nakeuh Banda Acèh. 'Oh watèë geupeusah Banda Acèh jeuët keu nang
nanggroë propinsi, nang nanggroë Acèh Rayek geupinah u Janthoë trôk 'an jinoë.

Aceh Rayek meuceue blah barat ngon La'ot India, blah timu ngon Kabupaten Pidie,
blah baroh ngon seulat Malaka, Banda Aceh ngon La'ot Andaman seureuta blah
tunong ngon Aceh Jaya.

Na cit pulo-pulo di Acèh Rayek nyang rôh lam wilayah pulo Acèh lagèë pulo
Peunasoë ngon pulo Breuëh. Kruëng nyang paléng rayek nakeuh Kruëng Acèh, gunong
nyang na nakeuh gunong Seulawah Agam (meuapuy), Seulawah Inong, Paroë, Kulu ngon
Batèë Meucica. Uteuën nyang paléng luwah nakeuh Uteuën Ulu Masén nyang
meusambông ngön Acèh Jaya ngön Pidie. Haba ureuëng tuha, bak uteuën nyoëkeuh
mantöng na Sukèë Bante Seumileuk.

Di Kabupaten Acèh Rayek na 23 boh keucamatan nyang salah saboh wilayahjih nakeuh
meupulo nyakni keucamatan Pulo Acèh. Ban dum gampông di Acèh Rayek meubileuëng
599 gampông ngon keulurahan na 5 boh.



https://ace.wikipedia.org/wiki/Ierupa

Iërupa nakeuh salah saboh nibak tujôh banuwa nyang na lam dônya. beunagi ateuh
jazirah barat Eurasia, Iëropa geuweuëk nibak Asia, lé kruëng Ural diplah wilayah
Pegunungan Kaukasus, Laôt Kaspia ngön Laôt Itam, lom kruëng nyang peusaboh laôt
Itam ngön Laôt Aegea.

Iëropa nakeuh banuwa keu dua ubeut lam dônya, ngön luwah10.180.000 km2 atawa 2%
nibak meubileuëng luwah bumoë. Dari lingka 50 neugara di Iëropa, Rusia nakeuh
neugara paléng luwah lom ngön meubileuëng ureung duek nyang paléng le, jicok 40%
dari banuwa (bahpih neuduëk neugara nyoë di Iëropa ngön Asia). Nanggroë Vatikan
nakeuh nyang paléng ubeut. Iëropa nakeuh banuwa keu lhèë nyang paléng le ureuëng
duëk, leuh Asia ngön Afrika, meubileuëng 733 juta atawa keunira 11% nibak
ureuëng duëk lam dônya.

Homo georgicus, nyang udép watèë 1,8 juta thôn nyang ka u likôt di Georgia,
nakeuh manusia purba nyang keu phôn jiteumeung di Iëropa. Watèë 1 juta thôn oh
leuh nyan, jiteumeung lom manusia purba nyang la'én di Atapuerca, Seupanyo.
Leunyan geupeunan manusia Neanderthal (geucok dari nan lembah Neandertal di
Jerman) jiteubiët di Iërupa 150.000 thôn nyang ka u likôt, dan gadoh dari
ceunatan fosil keunira thôn 28.000 Seugolom Masehi, sabab gadoh nyan mungkén lé
meubah iklém, Neanderthal nyan meugantoë lé manusia modèrèn, nyang leumah di
Iëropa keunira 43-40.000 thôn nyang ka u likôt.

Iërupa nakeuh beunagi daratan nyang leubèh rayek jithèë ngön nan Eurasia. Banuwa
nyoë mula phôn nibak Pegunungan Ural di Rusia, nyang peudeuh ceuë timu Iërupa
ngön Asia. Ceuë teunggara ngön Asia hana meu oh neuduëk ji. Nyang lazém nakeuh
Kruëng Ural atawa Kruëng Emba. Ceuë meupawôt ngön Laôt Kaspia, leuhnyan
Pegunungan Kaukasus, atawa Depresi Kuma-Manych, trôk an Laôt Itam; Bosporus,
Laôt Marmara, lom Dardanelles nyang peuakhé ceuë ngön Asia. Laôt Mediterania
blah teunong nyang peu cré Iëropa nibak Afrika. Ceuë röt barat nakeuh ngön
Samudra Atlantik.

Iëropa geupeuna saboh kawan keu neugara-neugara Iëropa nyang nyang jithèë ngön
nan Uni Iëropa nyang jinoë kana 28 boh neugara anggèëta.



https://ace.wikipedia.org/wiki/Ie_beuna

Ië beuna nakeuh nan keu saboh geulumbang raya nyang teuka di la’ôt. Di Acèh
musibah ië beuna nyan meukeujadian bak 26 uroë buleuën 12 thôn 2004. Musibah
nyan meukeujadian lheuëh Geumpa bumoë La'ôt Hindia thôn 2004, seugolom nyan
nacit musibah ië beuna di Acèh nyang keunong u wilayah pulo Simeuluë thôn 1908.
Lam bahsa Simeuluë ië beuna nyan geukheun smong, salang lam bahsa Jeupang
geukheun Tsunami.

Ië beuna jeuët nibak meumacam cara, jeuet nibak peuë mantong nyang jeuet keu
kacho lam ië la'ôt nyang meugantoë jumeulah massa ië nyang rayeuek nibak biasa
jih. Runtôh nyang raya dimeuyub la'ôt, nyang kayém takalon 'oh na geumpa teuga,
nyan jeuet cit keu ië beuna. Watèe runtôh bumoë di meuyub la'ôt, muka ië la'ôt
hana lé timang jiubah le lon nyang meugrak ngon meu iseuk ban sipanyang meuyub
la'ôt. Lheuëh nyan gaya gravitasi jihuë geulumbang ië beuna meuseubab ngon kacho
phôn bak muka ië la'ôt. Na cit, beureutôih gunong meuapuy lam la'ôt, meunyoë
teuga that teunaga yôh beureutôih nyan jeuet dicipta saboh teunaga meuteugon
nyang jigantoë ruweuëng lam ië ngon laju jeuet keu ië beuna. Runtôh bumoë di
darat jeuet cëit keu ië beuna, 'oh watèe meugom runtôhan raya lam ië la'ôt nyang
meukacho ië la'ôt dari ateueh. Meunan pih kon lagèe ië beuna nyang jeuet nibak
geumpa bumoë, ië beuna nyang jeuet nibak mekanisme non-seismik biasajih bagah
gadoh ngon jareuëng that trôh u garéh panté nyang jeu'ôh nibak asai teuka ië.

Ië beuna jeuet ta tanda meunyoe ta kalon ië la'ôt jisurôt, ngon lheueh nyan
teuka geulumbang nyang meubida ngon geulumbang nyang biasajih jeuet nibak di pôt
lé angén, atawa na geulumbang nyang le 'oh takalon dari binèh panté. Geulumbang
nyang meuseubab ngon pôt angén nakeuh na cré watèe antara duwa geulumbang, watèe
antara nyang nakeuh limong sampoë 20 detik ngon panyang geulumbang nyan na 100
sampoë 200 metè. Salang ië beuna na cré waatèe lam siplôh minèt sampoe duwa
jeuëm ngon panyang geulumbang leubèh nibak 300 mil.

Le banda-banda nyang na di dai'rah pasifik, utama that di Jeupang ngon Hawaii
nyang ka geupeugot sistem peuingat ië beuna ngon cara peuseulamat droë 'oh teuka
musibah nyan. Musibah ië beuna nakeuh jeuet geubaca teunanda jih ngon meumacam
institusi seismologi bak mandum wilayah di dônya. Ngon keujadian teuka ië beuna
nyan jeuet geukalon ngon peukakaih nyang geubôh di meuyub la'ôt atawa di ateueh
nyan, peukakaih nyan meuhubông teuma ngon satelit.

Peukakaih nyang geurakam teuneugon bumoë dimeuyub la'ôt saban-saban ngon nyang
meu-apông di ateuëh ië la'ôt geupeunan bouy. Sistem nyoe phôn that geunguy di
Hawaii bak thôn 1920. Dudoë geukeumang lom sistem nyang leubèh hayeuë lheuëh
musibah ië beuna nyang brat that bak uroë 1 buleuën 4 thôn 1946 ngon uroë 23
buleuën 5 thôn 1960. Amirika Carékat geupeugot Pusat Peuthèe Ië beuna ( Pasific
Tsunami Warning Center ) bak thôn 1949, bak thôn 1965 jaringan data nibak pusat
nyan ka meuhubông ngon sistem peuingat internasional. d

Salah saboh sistem keu geuseudia peuingat awai ië beuna nakeuh, CREST Project,
nyang geubôh di panté barat Amirika Carékat, Alaska ngon Hawaii lé USGS, NOAA,
ngon Pacific Northwest Seismograph Network, seureuta lé lhèe boh jaringan
seismik universitas.

Lè peumeurèntah Indônèsia, ngon beunantu neugara-neugara la'én keu geukeumang
cit Sistem peuingat ië beuna nyan disinoe. Nyang geupeunan (Indonesian Tsunami
Early Warning System - InaTEWS). Sistem nyoe meupusat di Badan Meteorologi,
Klimatologi, dan Geofisika (BMKG) di Jakarta. Sistem nyoë ka mungkén bagi BMKG
jeuet geukirém tanda peuingat ië beuna meunyoë ka teujadi geumpa nyang mungkén
jeuet keu punca musibah. Lam geukeumang nyan geurancana bak saboh uroe singoh
sistem nyan jipeuteubiët kri 3 teuningkat tanda peuingat, mandum tanda nyang
jipeuteubit nyan nakeuh paih ngon sistem Meudukông bak cok Peunutôh (Decision
Support System - DSS). Sistem nyoe geurancang cit beujeuet jibri tanda paléng
trép 5 minèt lheuëh teujadi geumpa. Sistem Peuingat Awai ië beuna nakeuh 4
bagoe: Èleumèe bhaih Bahaya ngon Resiko, Keunira, Peuingat, ngon Tindakan.

Wilayah pasi barat Acèh, jitamong Banda Acèh, Calang, ngon Meulaboh, nakeuh
da'irah nyang that brat keunong musibah nyan. Keunira kureubeuën nyawong lam
keujadian musibah nyan nakeuh meumacam-macam, bak peuneugah nyang sahèh
geupeugah jumeulah ureuëng di Acèh nyang meuninggai lam musibah nyan na leubéh
nibak 170.000 droe. Ngon na 500.000 droe ureuëng nyang hancô rumoh ngon hareuta.
Musibah ië beuna nyan meu ulang lom bak 26 uroë buleuën 5 thôn 2005 watèe geumpa
lam la'ôt keuduwa nyang teugajih 9,1 bak skala Richter di la'ôt antara Simeuluë
di Acèh ngon Nias di Sumatera Barôh. Geumpa keuduwa nyoë jeuët keu meuninggai na
905 droe ureuëng di da'irah nyan.

Meuseubab ngon musibah nyan that ramèe trôh beunantu u Acèh ngon Indônèsia dari
mandum neugara ban sigom dônya. Ngon geupeugot mandum nyang ka reuloh, geubantu
hudép masyarakat nyang jeuët keu kureubeuën ngon macam-macam nyang la'én. Ngon
na musibah nyan cit ka reuda prang di Acèh antara Geurakan Acèh Meurdèka ngon
Indônèsia, banduwa pihak nyang meupaké yôh nyan geumeusipakat keu peugot damèe
di Acèh guna puga keulayi Acèh lheuëh musibah raya nyan.

Badan peumeurèntah nyang mat peunutôh keurija puga Acèh ngon Nias yôh nyan
nakeuh geupeunan BRR NAD-NIAS. Ngon na meumacam badan ngon organisasi
internasional la'én nyang meukeurija saban cit. Organisasi internasional nyang
meujasa puga keulayi Acèh yôh nyang nakeuh lagèe: USAID, Islamic Relief, Muslim
Aid, World Vision, Care, UN-Habitat ngon la'én-la'én. Mandum neugara na cit
meubantu peugot Acèh lheuëh musibah. Na nyang langsông geutamong meunan lheuëh
musibah, na cit nyang teuka dudoë ngon geuba meumacam jeunèh beunantu keu ra'yat
Acèh. Ateuëh keurija nyan lé peumeurèntah ngon mandum ra'yat Acèh neuhareutoë
sabah ngon teurimong geunaséh keu mandum pihak nyan, nyang geubôh tanda rot
saboh peuneugot taman di tanoh lapang Blang Padang di Banda Acèh.



https://ace.wikipedia.org/wiki/Geumpa_Gayo_2013

Geumpa Gayo 2013 nakeuh geumpa 6,1 bak skala richter nyang teujadi di Kabupatèn
Acèh Teungoh bak 21 uroë Buleuën Tujôh thôn 2013. Lam geumpa nyoë nakeuh
meuninggai ureuëng dum 39 droë, ngon rab 500 droë nyang la'én nakeuh cidra.
Leubèh nibak 3.000 rumoh hancô.

Geumpa bumoë kayém that teujadi di Sumatra meuseubab pulo nyan na bak ceuë
konvergen neuduëk Lempeng Sunda meusubduksi dimeuyub Lempeng Indo-Australia.
Lempeng nyan meugrak singet sabé ngon teuga na 60 mm tiëp thôn ngon komponen
nyang teuplah rot uneunjih meutulak lé patahan strike-slip di dalam pulo
Sumatra, nyang geupeunan patahan rayeuk Sumatra. Thôn 2004, Sumatra teupéh cit
ngon geumpa bumoë ngon ië beuna Sumatra–Andaman thôn 2004. Ië beuna nyang teuka
nibak geumpa 9,2 skala richter nyan jeuët keu meuninggai meureutôh ribèe droë
ureuëng di da'irah La'ôt Hindia. Thôn 2009, hana kureuëng nibak 1.000 droë
ureuëng meuninggai lam geumpa bumoë Sumatra 2009. Bak buleuën Peuët thôn 2012,
geumpa 8,6 skala richter na meuninggai cit 5 droë ureuëng di Acèh

Poh 14:37 bak watèe di Acèh atawa poh 07:37 UTC uroë 21 buleuën Tujôh thôn 2013,
geumpa nyang teugajih 6,1 ka jiguncang bumoë nibak lhôk 10 km dimeuyub muka
tanoh. Epeisentrum geumpa nyan na di da'irah tanoh manyang Kabupatèn Bener
Meriah, paih bak ujông barat la'ôt Sumatra, 55 km blah rot tunong Kabupatèn
Bireuën. Geumpa nyoë teujadi di patahan Semangko. Geumpa meuguncang na trép
kureung leubèh 15 detik ngon na geutunyum lé ureuëng nyang neuduëk di Banda Acèh
nyang na jarak 510 km, geutunyum cit lé ureuëng duëk di Malaysia Lam leupah
nibak geumpa phôn lam padum-padum jeuëm nibak nyan na cit meupadum go jiguncang
lé adoë geumpa nyan nyang na teuga 4,3 5,5 ngon 5,2

Seuningoh jih bak uroë 3 buleuën Tujôh, jumeulah kureubeuën nyawong lam keunira
raseumi peumeurèntah Indônèsia nakeuh 29 droë ureuëng meuninggai ngon 420 droë
nyang cidra, meunan pih lé peujabat raseumi di Acèh geupeugah nakeuh paléng dit
42 droë ureuëng nyang meuninggai. Bener Meriah ngon Acèh Teungoh nakeuh wilayah
nyang that brat keunong lam musibah nyan.

Reuloh rumoh lam musibah nyan na keuh 15.919 boh rumoh, salang peuneudong umum
na 623 boh. Si dit-dit that na 22.135 droë ureuëng di Bener Meriah ngon Acèh
Teungoh ka geuwèh nibak teumpat tinggai ngon neuduëk lam meungungsi. Ureuëng
ureuëng nyan geuminah hana jeu'h cit nibak rumoh tinggai nyang ka reuloh brat
atawa bacut. Di Bener Meriah, na 2.057 boh rumoh nyang reuloh, 662 boh nyang
reuloh brat, peuneudong umum nyang reuloh na 76 boh. Lapan boh gampông dari 233
gampông nyang teupèh langsông ngon geumpa. Jumeulah ureuëng meungungsi disinan
na 2.265 droë. Ureuëng nyang ka meungingsi nyan ka geutinggai lam tenda-tenda
darurat ngon cuaca malam di da'irah gunong nyang leupië jih sampoë 14° C.

Saboh peusawat ngon helikopter ka geukirém lé peumerèntah keu geujak bantu
teuntra ngon peulisi da'irah nyan bak ôseuha peuseulamat kureubeuën geumpa. Le
ra'uëh nyang ka reuloh ngon meutôp runtôh tanoh, ka jeuët keu payah keuh bak
geukeurija tim peuseulamat. Hana léstrek ngon sinyal talipun pih jeuët keu ssôah
kri keu meuhubông ureuëng di da'irah musibah. Lam padum uroë lheuëh musibah ka
meuhasé keuh geukirém beunantu nyang leubèh le keu ureuëng keunong musibah.
Badan mitigasi bencana Acèh geupeugah beunantu nyang leubèh le keuneuk geuseudia
'oh ka na data nyang paih keu bhaih peuë mantong nyang geupeureulée.

Bak uroë 3 buleuën Tujôh, 40 miliar rupiah (keunira US$4 juta) ka geubri keu
ôseuha peupuléh da'irah. Masa keurija darurat geupuga di Bener Meriah keu saboh
minggu, ngon jeuët geupeupanyang meunyoë na peureuleè. Lima lokasi pengungsian
berada di Bener Meriah dan 10 lokasi pengungsian terdapat di Aceh Tengah.

La'én nibak beunantu peumeurèntah, that ramèe cit ureuëng biasa nyang geubantu
lam masa tanggap darurat keu kureubeuën geumpa. Jeuët geubri beunantu lé
ureuëng-ureuëng nyan ngon kri geumeuripèe ngon langsông geu peujôk keudéh bak
kureubeuën geumpa di Acèh Teungoh ngon Bener Meriah. Beunantu nyan dari masa
phôn-phn geumpa laju teuka cit nibak komunitas sosial media nyang na di Acèh
ngon Indônèsia, lagèe komunitas ngon forum diskusi bak Facebook ngon Twitter.
Meumacam cara ureuëng nyan geusôeuha beunantu, ngon areuta atawa ngon teunaga.



https://ace.wikipedia.org/wiki/Darul_Islam_di_Ac%C3%A8h)

Prang DI/TII di Acèh bicah bak 20 uroë buleuën Sikureuëng thôn 1953. Geupeuphôn
prang nyan ngon saboh haba penyata nibak Teungku Daud Beureu'éh nyang
neupeunyata kateudong saboh peumeurèntah Darul Islam di Acèh nyang jeuët keu
saboh neugara neuweuëk nibak "Neugara Islam Indônèsia" (NII) di meuyub Imeum
Rayeuk NII S.M. Kartosuwirjo.

Punca karu Darul Islam atawa DI.TII Acèh nyan nakeuh meupadum boh seubab. Seubab
nyang brat that lé peumeurèntah di Jakarta ka jipeugadoh provinsi Acèh ngon
jipeusaho bak provinsi Sumatra Utara di Mèdan. Seubab la'én nakeuh keuneuk
peudong hukôm Syari'ah di Acèh nyang meusaban ngon hukôm bak agama Islam .

Seubab nyan keuh lé Teungku Daud Beureu'éh ka neupeugrak saboh aseuka
meuseunjata seureuta geubantu ngon buët siyasat. Ngon laju jeuët keu prang raya
ban saboh nanggroë Acèh antara ureuëng DI/TII geulawan teuntra (TNI) ngon
peulisi Indônèsia. Lam prang nyan ureuëng DI/TII meuhasé geukuwasa
teumpat-teumpat peunténg di Acèh seuretuta meuhasé cit geuduëk bak padum-padum
boh banda rayeuëk di Acèh.

Dudoë lheëh jikirém beunantu teuntra dari Sumatra Utara ngon Sumatra Teungoh,
meubarô keuh ureuëng DI/TII meuhahasé jipeuwèh keudéh u glé. Lé Teungku Daud
Beureu'éh ngon teuntra gobnyan geusambông prang nyan sampoë meuhasé saboh duëk
pakat meusiyasat antara duwa boh pihak nyang sitrèe meusitrèe nyan. Duëk pakat
atawa musyawarah nyan geupeunan "Musyawarah Kerukunan Rakyat Aceh" di Kutaraja
bak buleuën Duwa blah thôn 1962.



https://ace.wikipedia.org/wiki/Dal%C3%B4ng

Dalông nakeuh saboh alat reusam Acèh bak geupeuduëk dabeuëh watèë geumè lam
idang. Dalông nyoë lagèë talam, tapi meugaki nyang beuntukjih bulat ngön ruhuëng
di dalam. Ruhuëng bak gaki dalông nyoë bubé pah bak ulèë, sabab watèë geumè
idang, gaki dalông nyoë geupeuduëk jitamong bacut bak ulèë ureuëng nyang mè.

Biasajih dalông nyoë geupeugöt ngon bahan kunèngan atawa peurunggu. Meunyo
mantöng barô wareunajih kunèng, tapi trép trép ka meuitam sabab oksidasi ngon
udara. Makén tuha dalông nyoë, maken seupôt wareunajih. Teuma neuubah wareuna
nyoë teugantung cit bak kualitas lugam nyang geungui keu geupeugèt dalông.

Bagian dalam dalông nyoë rata, teumpat geususôn dabeuëh idang lagèë ceupé ngon
pingan keu khanduri molôd atawa dabeuëh peunuwoë watèë antat lintô atawa dara
barô. Biasa pingan, ceupé atawa dabeuëh la'én geususôn sampé meupadup boh lapéh.
Bah bèk rôt ceupé atawa pingan u luwa dalông, geupeugèt tham silinder bak binèh,
bube seunipat binèh dalông.



https://ace.wikipedia.org/wiki/Cic%C3%A9m_pala_rimu%C3%ABng

Cicém pala rimuëng (Copsychus malabaricus), lam bahsa Meulayu ngon Indônèsia
geupeunan murai batu atawa kucica hutan nakeuh cicém nyan that meureudu sujih.
Cicém nyoë ka meusakét that na di alam, jeumeulah cicém nyoë jitamong lam kawan
binatang nyang ka rab punah. Di Acèh cicém nyoë dilèe that mudah bak tateume,
geupeunan cicém pala lé ureuëng Acèh nakeuh saweuëb cicém nyan le nyang hudép
lam lampôh pala. Ulat nyang jeuët keu hama peunyakét lam lampôh pala nakeuh
eumpeuën nyang that jigalak lé cicém nyoë. Ramè that ureuëng nyang jak drop
cicém nyoë di Aceh Seulatan bak thôn-thôn 1990 ka meuakibat bagi meukureuëng
jeumeulahjih di alam. Akibat nibak nyan hasé boh pala dari Aceh Seulatan pih ka
brat that ji tren. Cicém nyoë hudép luwah di pulo Sumatra, Seumeunanjung
Malaysia ngon pulo Jawa.

Tubôh rab mandum meuwareuna itam, blah rot meuyub badan meuwareuna mirah. Na
bacut meujampu wareuna biru bak ulèe. Iku panyang nyang jipeucot meunyo teukejôt
atawa 'oh watèe di meusu. Panyang badan jih 14-17 cm.



https://ace.wikipedia.org/wiki/Bur%C3%B4ng_Tuj%C3%B4h

Burông Tujôh nakeuh saboh syaitan atawa makheuluk halôih nyang geupeucaya lé
ureuëng Acèh. Burông tujôh nyan biasajih jipeukaru aneuk miët ubeut, aneuk
manyak atawa ureuëng inong teungoh mumèe. Soë mantong nyang keunong ngon burông
tujôh nyan geurasa sakét nyang that ngon jeuet keu gadoh ingat. Peunyakét
keunong burông tujôh nyan geukheun ngon jitamong burông tujôh. Seubab nibak
jitamong nyan nakeuh biasajih ngon jipeukeunong lé gob.

Rupa ureuëng nyang jikuran lé burông tujôh nakeuh teusét aneuk mata ngon
geungiëng mata u ateuëh sabé, meujan na cit nyang hana pré geumeuratôh ngon
bahsa nyang payah bak teusimak. Meunyoë ka lagèe nyan nakeuh laju geumeuhôi
keunan sidroe pawang atawa teungku nyang biasa keu geupeu-ubat ureuëng sakét
nyan. Cara geupeu-ubat nakeuh ngon geurajah lé pawang atawa teungku ngon geubaca
du'a. Meunyoe ka lheuëh keunong rajah burông nyan biasa jih laju jiwèh nibak
tubôh ureuëng sakét, ngon hana trép lheuëh jiwéh jén nyan laju meuwoë lom ingat
ngon bacut-bacut meutamah sihat.



https://ace.wikipedia.org/wiki/Blanda_Itam

Beulanda Itam (bhasa Beulanda Zwarte Hollanders) nakeuh nan nyang jikheun keu
sidadu Hindia Beulanda nyang na nibak namiët nyang jipeuna dari Afrika.

Phôn that bak thôn 1830, di Panté Meuh (jinoe Ghana) Afrika Barat, Beulanda
jibloë namiët-namiët, ngon laju jiba u Hindia Beulanda keu jipeugot sidadu dari
namiët nyan. Keu saboh ulèe, Beulanda jibayeuë f 100,- bak Raja Ashanti. Sampoe
'an thôn 1872, jumeulah mandum sidadu itam nyan na leubèh kureuëng 3.000 droe
ngon jisiwa keu 12 thôn atawa leubèh.

Ngon atôran neugara Beulanda Nationaliteitsregelingen (Atôran ra'yat nanggroë),
sidadu namiët nyan jeuet keu meubansa Beulanda, meuhat nyan keuh awaknyan
jipeunan ngon Beulanda Itam zwarte Hollanders). Meuseubab ngon awaknyan hana
sôsah bak jimeuhudép lam ikeulim di Hindia Beulanda, jeuet keuh awaknyan keu
sidadu nyang that kha ngon that meuyum bagi Beulanda. Upah beunayeuë awaknyan ka
sadum ngon beunayeuë keu sidadu aseuli Beulanda. Bahthat meunan awaknyan teutap
payah jibayeuë pèng teubôh droë f 100,- dari beunayeuë awaknyan. Le nibak
awaknyan jipeuduëk di Purworejo. Bak thôn 1950, na kira-kira 60 boh keuluwarga
Indo-Afrika nyang jiwèh u Beulanda jeuet keu ureuëng Beulanda (repatriasi).

Ladôm keuluwarga nyan nyang mantong jiduëk di Indônèsia nakeuh ramèe that nyang
jiduëk di Pulo Jawa



https://ace.wikipedia.org/wiki/Baytul_%27Asyiy

Baytul 'Asyi atawa rumoh Acèh (lam bahsa Arab: بيت الأشي‎) nakeuh saboh
peuneudong nyang geupuga di banda suci Makkah al-Mukarramah. Peuneudong nyang
geumeukeusud ngon Baytul 'Asyiy nyan nakeuh saboh hareuta Waqaf nyang geujôk keu
teumpat piyôh soë mantong ureuëng Acèh nyang neupeubuët Rukôn Haji ngon Umrah di
banda suci Makkah al-Mukarramah.

Bak ceunatat nibak peumeurèntah Arab Saudi nyang nakeuh tanoh ngon peuneudong
wakeuëh Baytul 'Asyiy nyan areuta nibak Habib Bugak Asyi (Habib Abdurrahman
Al-Habsyi) nyang hudép bak masa Keurajeuën Acèh Darussalam. Tanoh ngon
peuneudong phôn Baytul 'Asyiy nyang na di Qasasiah ka geuwakeuëh ukeuë Hakim
Mahkamah Syariyah Meukah bak 18 Rabiul Akhé thôn 1224 H. Meukeusud wakeuëh nyan
nakeuh beujeuët keu teumpat dom si'at ureuëng Acèh bak neupeubuët Haji ngon
teumpat neuduëk bagi ureuëng Acèh nyang neujak meurunoë di banda nyan. Areuta
agama nyoe geuniët cit beujeuët keu soë mantong ureuëng Acèh yang geuduëk di
Meukah. .

Bak masa Raja Malik Sa'ud bin Abdul Aziz. Rumoh Habib Bugak nyan keunong ngon
proyek peuluwah Masjidil Haram ngon geugantoë keuh yum tanoh nyan lé
peumeurèntah Arab Saudi. terkena proyek itu. Lé ureuëng urôh areuta wakeuëh nyan
geubloë duwa krak tanoh nyang la'én keu geunantoë tanoh nyan. Neuduëk banduwa
krak tanoh nyan nakeuh di da'irah Ajyad, 500 ngon 700 meté dari Masjidil Haram.
Tanoh nyan keuh nyang jinoë jeuët keu areuta wakeuëh Baytul 'Asyiy jinoe .



https://ace.wikipedia.org/wiki/Bahsa_Da%27irah_Ac%C3%A8h

Bahsa Acèh nakeuh saboh dari sekian bahsa di Acèh. Bahsa Acèh geupakèk lé ladôm
ureuëng nyang na di Acèh. Di sampéng bahsa Acèh, na cit bahsa la'én di Acèh.
Bahsa la'én nyan nakeuh bahsa Gayo, bahsa Alah, bahsa Teumiëng, bahsa Devayan,
bahsa Sigulai, bahsa Haloban, bahsa Boang, bahsa Jamèë atawa bahsa Aneuk Jamèë
ngön bahsa Kluët. Na cit bahsa Niëh nyang geungui bak gampông Ujung Sialit di
pulo Banyak.Ban ban dum nyan geupeunan deungön bahsa da'irah Acèh.

Bahsa Acèh jeuët keu lambang identitas dan kebanggaan Acèh. Hai nyoë seusuai
deungön fungsi bahsa da’irah seubagoë bahsa nasional. Di sampéng lambang
keubanggaan ngön identitas nanggroë, bahsa Acèh na guna cit seubagoë alat
perhubungan di dalam keuluarga ngön masyarakat da’irah, sarana peundukông budaya
da’irah seureuta pendukông sastra da’irah di Acèh dan sastra da’irah Éndônèsiya.

Meunyo bahsa Jamèë atawa bahsa Aneuk Jamèë, hanya geugunakan awak nyang tinggai
di da’irah Acèh Seulatan, Acèh Barat Daya, seubagian ubit da’irah Acèh Barat,
Acèh Singkil, ngön Simeuluë. Meunan cit ngön bahsa Kluët, geupakèk lé ureueng
nyang tinggai di Acèh Seulatan, nyang peunyeubaranjih di Kluët Utara, Kluët
Seulatan, Kluët Timu ngon Kluët Teungöh.

‘Oh lheuëh nyan, bahsa da’irah la'én di Acèh nakeuh bahsa Simeuluë. Bahsa
Simeuluë geupakèk lé ureuëng nyang tinggai di pulo Simeuluë. Di sampéng bahsa
Simeuluë, di sidéh na cit bahsa Dèvayan, bahsa Sigulai, bahsa Lekon ngon bahsa
Jamèë.

Bahsa Haloban geupakèk lé ureueng nyang tinggai di wilayah pulo Banyak.
Sayangjih, bahsa Haloban dalam ancaman keupunahan, kareuna awak nyan leubèh
seunang geupakèk bahsa Jamèë seubagoë bahsa pengantar dalam komunikasi
siuroë-uroë. Di sampéng nyan, di sinoë na cit bahsa Boang.

Bahsa Gayo geupakèk lé ureuëng nyang tinggai di Dataran Tinggi Gayo (Acèh
Teungoh ngon Bener Meriah). Bahsa Gayo geupakèk cit lé ureuëng nyang na di Gayo
Lues, Kuta Canè, Acèh Teunggara, di sampéng di sidéh na cit bahsa Alah.

Bahsa da’irah nyang laén, nyang na di Acèh nakeuh bahsa Teumiëng. Bahsa Tamiëng
na di Kabupaten Acèh Tamiang. Da’irah nyoë na Tamiang Hulu, na Tamiang Hilir.



https://ace.wikipedia.org/wiki/Ashida_Mana

Mana Ashida (芦田 愛菜, Ashida Mana?, lahé di Nishinomiya, Prefektur Hyogo, 23 uroe
Buleuën Nam 2004; umu 12 thôn) nakeuh sidroe aneuk miet meujangeun asai Jeupang.
Mana jinoe jiduek di Nishinomiya, prefektur (propinsi) Hyogo. Jih jinoe
jipeubuet buet di miyub saboh agèn nyang nanjih JobbyKids.

Mana phôn deuh bak filem ABC Short Movie 2 nyang geupeudiyeueng lé Asahi
Broadcasting Corporation. Lheuh nyan, Mana ho trép ho jithèe watèe jimeu'èn
filem seri Mother. Bak filem Sayonara Bokutachi no Youchien, Mana nakeuh aneuk
miet nyang paléng ubeut nyang meu'èn filem nyan. Jih cit aneuk miet nyang paléng
ubeut nyang meu'èn lam filem Marumo no Okite nyang jiputa bak musém seu'um bak
thôn 2011. Mana nyoe na cit deuh bak filem Confessions ngön filem Usagi Drop.

Mana Ashida phôn jimeubuet bak filem ABC Short Movie 2: Bokenmana bak thôn 2009.
Filem Mana nyang phôn nakeuh filem nyang geupeugöt nibak manga Hanbun no Tsuki
ga Noboru Sora bak thôn 2010. Bak thôn nyan sit, Mana jimeu'èn lam filem
Kokuhaku, nyang lam filem nyan seubagoe Manami Moriguchi. Seula'én nyan, Mana
meu'èn sit lam Ghost: In Your Arms Again, filem nyang geupeugöt barô nibak filem
Ghost thôn 1990. Saweub nyan, Mana meureumpök peunghargaan "Rookie of the Year"
nibak Japan Academy Awards keu-34. Seula'én jimeu'èn filem, Mana tom jeuet keu
sidroe dubber atawa ureueng nyang gantoe su bak filem nyang nibak luwa nanggroe.
Mana bak filem Despicable Me, jeuet keu ureueng nyang gantoe su Agnes. Seula'én
filem nyan, Mana tom sit jeuet keu dubber Fang Deng ubeut lam filem Aftershock.

Mana Ashida ho trép ho jithèe watèe lheuh meu'èn lam filem Mother nyang di sinan
Mana meutumèe padum-padum boh piala. Mana meunang lam kawan Best Supporting
Actress nibak Nikkan Sports Drama Grand Prix keu-14 ngön Special Award nibak
Tokyo Drama Awards keu-4. Bak watèe umujih 6 thôn, Mana Ashida jeuet keu sidroe
aktris nyang that ubeut lheuh jimeu'èn filem Sayonara Bokutachi no Youchien thôn
2011. Mana sit jiakô seubagoe aktris nyang that ubeut bak jimeu'èn drama tivi
Marumo no Okite. Rating drama nyan ji'ék 23,9% bak èpisode nyang keu
seuneulheuh, nyang rating rata-ratajih 15,48% keu ban dum èpisodejih.



https://ace.wikipedia.org/wiki/Amirika_Carikat

Amirika Syarikat (AS) (bahsa Inggréh: United States of America) nakeuh saboh
neugara republik federal nyang na di wilayah Amirika Utara nyang teudong nibak
50 boh nanggroe beunagi ngon saboh distrik federal distrik nang nanggroë
Washington DC. Amirika Syarikat meuceue ngon Meksiko ngon Lhôk Meksiko blah
tunong, ngon Kanada blah utara, blah barat meuceue ngon La'ôt Pasifik ngon blah
timu ngon La'ôt Atlantik. Duwa neugara beunagi Amirika Carékat nakeuh meuklèh
ngon tanoh darat Amirika, Alaska ngon Hawaii. Alaska na di ujông barat la'ôt
Amirika Barôh, meuceuë ngon Kanada blah rot timu ngon Rusia blah rot barat nyang
geupisah ngon Seulat Bering. Salang Hawaii nakeuh pulo-pulo lam La'ôt Pasifik.

Amirika Syarikat na cit meupadum boh wilayah teritori di Pasifik ngon Karibia.
Luwah wilayah 3,79  juta mil peuet sagoe (9,83 juta km2) ngon jumeulah ureuëng
duëk na 315 juta droë. Amirika Syarikat nakeuh neugara nyang luwah keu lhèe
atawa keu peuët di dônya. Bak jumeulah ureuëng duëk, Amirika Syarikat na lam
dapeuta neugara ngon jumeulah ureuëng duëk keu lhèe paléng ramè di dônya.
Amirika Syarikat nakeuh saboh bansa nyang jeuet nibak le-le bansa ngon meumacam
reusam budaya. Karap man dum bansa na di Amirika Syarikat nyang phôn that teuka
nibak ureuëng nyang migrasi nibak ban sigom dônya. Ikeulim ngon bumoë Amirika
Carékat jeuet cit meumacam ragam, ngon neugara nyoe jeuet keu teumpat tinggai
meumacam spesies.

Bansa Indian phôn trôh u Amirika nibak Asia lam keunira 15.000 thôn nyang ka
leupah. Dudoë lam thôn 1500 M, trôh keunan bansa Iërupa ngon teuka peunyakét
ta'eun sampoe meukureuëng jumeulah bansa Indian. Migrasi ngon penjajahan bansa
Iërupa di Amirika phôn that geumula bak keunira thôn 1600, lé Imperium Britania
nyang geukheun ngon Kolonisasi Amirika.

Amirika Syarikat geubeuntôk nibak lhèe blaih boh Koloni Inggréh nyang
meubeunteuëng panyang nibak pasi La'ôt Atlantik, nyang geupeukeumang sistem
ekonomi siyasat, sistem siyasat demokrasi nyang teudong keudroë ngon meuklèh
nibak Inggréh. Meuseuliséh antara Inggréh ngon koloni-koloni nyang na di Amirika
meuseubab keu bicah Revolusi Amirika. Bak 4 uroë Buleuën Tujôh thôn 1776, ngon
pakat bulat, utôsan nibak 13 koloni Inggréh geupeunyata meureudéhka, nyang jeuet
keu punca teudong neugara Amirika Syarikat. Neugara barô nyoe meuhasé geupeutalô
Inggréh lam Prang Revolusi. Prang nyoe nakeuh prang cok meureudéhka phôn nyang
meuhasé geupeutalô keurajeuën raya Iërupa. Konstitusi nyang geunguy bak masa
nyan phôn geupeugot bak 17 uroë Buleuën Sikureueng thôn 1787; padum-padum boh
amandemen geupeugot dudoë lom nibak nyan. Siplôh amandemen phôn nyang bak
kolektif geuturi ngon Bill of Rights, geupeusah bak thôn 1791 ngon geuatô
jaminan hak-hak sipil dasar ngon hudép bibeuëh.

Ureuëng duëk aseuli Amirika nakeuh ureuëng jameun nyang geumigrasi di Asia,
phôn-phôn that geumula bak keunira 40.000 sampoë 12.000 thôn nyang ka leupah.
Padum-padum boh reusam lagèe budaya Mississippi pra-Kolumbia, ka geupeukeumang
buët meugoë nyang hayeuë bak watèe nyan, peuneudong nyang meugah, ngon
masyarakat nyang saboh padan ngon neugara. Lheuëh peunjajah Iërupa ngon ureuëng
meuniaga geumeuturi ngon ureuëng duëk aseuli, meujuta droë ureuëng duëk aseuli
nyang maté meuseubab ngon peunyakét nyang dimè le awak teuka nyan.



https://ace.wikipedia.org/wiki/Alg%C3%A9rie

Aljazair (Bahsa Arab: الجزائر, الجمهورية الجزائرية الديمقراطية الشعبية - Bahsa
Peurancih: Algérie. République algérienne démocratique et populaire - Bahsa
Tifinagh: ⵍⵣⵣⴰⵢⴻⵔ), raseumi Republik Demokratik Rakyat Aljazair nakeuh saboh
neugara nyang na di kawasan Afrika Utara ngon pante Mediterania. Nang nanggroe
Aljazair nakeuh banda Al-Jazair. Aljazair nakeuh nanggroe deungon sistem
republik presidensil. Beunagi wilayah geuh dari nyang rayek nakeuh 48 wilayah
(propinsi), 553 dairah (distrik), 1541 balad (mukim). Ngon le ureueng duek
leubeh nibak 37 juta, Aljazair nakeuh neugara paleng le ureueng duek ke 34 di
bumoe. Sonatrach, badan useuha minyeuk neugara nyoe nakeuh badan useuha nyang
paleng rayek di Afrika. Aseuka Aljazair nakeuh nyang rayek keu 2 deungon dana
paleng le di Afrika.

Deungon total luwaih 2.381.741 km kuadrat,Aljazair nakeuh neugara deungon rayek
keu 10 di bumoe, paleng rayek cit di Afrika ngon Mediterania. Neugara nyoe
meuceue deungon Tunisia di timu la'ot, libya di timu, Maghribi di barat, Sahara
Barat, Mali, ngon Mauritania di daya, Niger di teunggara, ngon La'ot Mediterania
di utara. Aljazair nakeuh neugara anggeeta OIC, Uni Afrika, Liga Arab, OPEC,
PBB, ngon nakeuh sabok nibak neugara nyang peuphon Uni Arab Maghreb.

Nibak padum droe ahli tareh, kata Aljazair meuaway di kata Ldzayir, meuhareutoe
wilayah Aljazair lam bahsa Arab Maghreb deungon Barbar nyang kadang meuhubong
deungon masa Keurajeun Ziriyun diyub kuwasa Raja Ziri bin Manad, nyang phon
geupeudong banda Al-Jazair.

Aljazair nakeuh teumpat timoh keumang alat tincu paleng maju di masa Paleolithik
Teungoh. Alat-alat masa nyoe, mula bak 30.000 SM, geupeunan deungon Aterian
(nibak dairah arkeologi Bir al-'Atar, seulatan Tabasah).

Industri alat sikin nyang na di Afrika Utara, nakeuh teumadon Iberomaurisian
(wilayah rayek geuh di wilayah Wahran). Industri nyoe lagee hie meuluwah u
wilayah pasi Maghreb di antara thon 15.000 trok an 10.000 SM. Teumadon Neolithik
(peulara meunatang ngon peunula) meutimoh di wilayah Sahara ngon Mediterania
Maghreb antara thon 6000 ngon 2000 SM. Udep teumadon nyoe, le leumah lam
seunaleuk di Thasili Najar nyang dominan di Aljazair sampe masa klasik. Padum
boh bansa di Afrika Utara meusaboh jeuet keu bansa nyang la'en, Barbar, seubagoe
asoe lhok Afrika Utara.



https://ace.wikipedia.org/wiki/Aceh_Rayek

Acèh Rayek nakeuh saboh kabupatèn nyang na di Acèh. Nang nanggroë Acèh Rayek
nakeuh Janthoë nyang wilayahjih toë ngon gunong Seulawah Agam. Dilee nang
nanggroëjih nakeuh Banda Acèh. 'Oh watèë geupeusah Banda Acèh jeuët keu nang
nanggroë propinsi, nang nanggroë Acèh Rayek geupinah u Janthoë trôk 'an jinoë.

Aceh Rayek meuceue blah barat ngon La'ot India, blah timu ngon Kabupaten Pidie,
blah baroh ngon seulat Malaka, Banda Aceh ngon La'ot Andaman seureuta blah
tunong ngon Aceh Jaya.

Na cit pulo-pulo di Acèh Rayek nyang rôh lam wilayah pulo Acèh lagèë pulo
Peunasoë ngon pulo Breuëh. Kruëng nyang paléng rayek nakeuh Kruëng Acèh, gunong
nyang na nakeuh gunong Seulawah Agam (meuapuy), Seulawah Inong, Paroë, Kulu ngon
Batèë Meucica. Uteuën nyang paléng luwah nakeuh Uteuën Ulu Masén nyang
meusambông ngön Acèh Jaya ngön Pidie. Haba ureuëng tuha, bak uteuën nyoëkeuh
mantöng na Sukèë Bante Seumileuk.

Di Kabupaten Acèh Rayek na 23 boh keucamatan nyang salah saboh wilayahjih nakeuh
meupulo nyakni keucamatan Pulo Acèh. Ban dum gampông di Acèh Rayek meubileuëng
599 gampông ngon keulurahan na 5 boh.



https://ace.wikipedia.org/wiki/Aceh_Blogger

Aceh Blogger nakeuh saboh teumpat meusapat ureueng-ureueng teumuleh bak internet
nyang geuseubot nan-geuh lam bahsa Inggreh, Aceh Blogger Community (ABC). Aceh
Blogger lahe uroe 31 Buleuen Siplôh thôn 2007, teuma ban na bak internet tanggai
1 Buleuen Siblaih thôn 2007. Aceh Blogger awai dilèe geupeugöt keu teumpat
ureueng teumuleh keu seunambong taloe syèedara (silaturrahmi).

Phon dile seugolom geukheun ngon ABC, nan awaijih nakeuh Blog Aneuk Aceh (BACE)
bak http://bace.wordpress.com. Abeh nyan baroe meuganto lom ngon alamat hubung
luwa http://bace.phpnet.us. Watee masa nyan memang galom na nan keu domain nyah
pah cocok, akhe but salah sidro rakan dari ureueng peuget, Fadli Idris geu jok
saboh nan domain, lage www.acehblogger.org, aceh-blogger.org, blogger-aceh.org,
bloggeraceh.org, dan aceh-blog.org. Baroe keuh rakan Muhammad Ridha geujok saboh
hosting grateh dan meupakat ureueng nyoe mandum alamat situh ABC ngon nan domain
www.acehblogger.org. Teuma bak thon 2010 alamat www.acehblogger.org geubah lom
jeut domain di Indonesia jeut keu www.acehblogger.or.id sampo'an uroe nyoe.



https://ace.wikipedia.org/wiki/Aceh_Besar

Acèh Rayek nakeuh saboh kabupatèn nyang na di Acèh. Nang nanggroë Acèh Rayek
nakeuh Janthoë nyang wilayahjih toë ngon gunong Seulawah Agam. Dilee nang
nanggroëjih nakeuh Banda Acèh. 'Oh watèë geupeusah Banda Acèh jeuët keu nang
nanggroë propinsi, nang nanggroë Acèh Rayek geupinah u Janthoë trôk 'an jinoë.

Aceh Rayek meuceue blah barat ngon La'ot India, blah timu ngon Kabupaten Pidie,
blah baroh ngon seulat Malaka, Banda Aceh ngon La'ot Andaman seureuta blah
tunong ngon Aceh Jaya.

Na cit pulo-pulo di Acèh Rayek nyang rôh lam wilayah pulo Acèh lagèë pulo
Peunasoë ngon pulo Breuëh. Kruëng nyang paléng rayek nakeuh Kruëng Acèh, gunong
nyang na nakeuh gunong Seulawah Agam (meuapuy), Seulawah Inong, Paroë, Kulu ngon
Batèë Meucica. Uteuën nyang paléng luwah nakeuh Uteuën Ulu Masén nyang
meusambông ngön Acèh Jaya ngön Pidie. Haba ureuëng tuha, bak uteuën nyoëkeuh
mantöng na Sukèë Bante Seumileuk.

Di Kabupaten Acèh Rayek na 23 boh keucamatan nyang salah saboh wilayahjih nakeuh
meupulo nyakni keucamatan Pulo Acèh. Ban dum gampông di Acèh Rayek meubileuëng
599 gampông ngon keulurahan na 5 boh.



https://ace.wikipedia.org/wiki/%E2%80%98%C4%AAdul-Fi%E1%B9%ADr

Idul Fitri (bahsa Arab: عيد الفطر‎ ‘Īdul-Fiṭr) nakeuh uroe raya ureueng Islam
nyang rhöt bak uroe 1 Syawwal lam thôn Hijriyah. Uroe Idul Fitri rhöt bak uroe
nyang bida-bida lam tiep-tiep thôn saweueb geuhètong bak trép leumah buleuen di
langèt. Cara peuteuntèe uroe 1 Syawwal pih bida, saweub nyan na ureueng Islam
nyang peurayek uroe Idul Fitri bak uroe Masehi nyang bida.

Uroë Raya Puasa atawa Idul Fitri nakeuh tanda akhé nibak buleuën puasa Ramadhan.
Bak uroë raya puasa phôn nakeuh geupubuët seumayang uroë raya nyang biasajih
geupubuët bak tanoh lapang atawa bak meuseujid. Hukôm seumayang uroë raya nyoë
nakeuh sunnat mu'akkad. Yôh goh lom seumayang uroë raya ureuëng Iseulam
geuteukeubi teuleubèh dilèë, watèë takeubijih mulai jilôp mata uroë bak seupôt
uroë raya sampoë hat geudong imeum bak mihrab keuneuk seumayang uroë raya.
Takeubi nakeuh lagèë nyoë:

Lagèë nyang ka tatupeuë, hukôm seumayang uroë raya nakeuh sunat mu'akkad,
areutijih seumayang nyoë geupeugalak bak tapubuët. Nabi Muhammad saw. sabé na
geupubuët seumayang nyoë. Saweuëb nyankeuh meukrôh tatinggay, kureuëng gèt
meunyo hana tapubuët. Sunat lam bhah seumayang uroë raya nyoë nakeuh sunat 'in
geupeunan, meukeusudjih sunat ateuëh tiëp ureuëng Iseulam.

Seumayang nyoë tapubuët bak watèë beungoh uroë raya 'oh lheuëh jiteubiët mata
uroë sampoë jitamong watèë seumayang luhô. Teuma sunat tapubuët bak watèë
kira-kira ka manyang mata uroë 'oh situmbak (poh-poh 8 atawa leubèh). Meunyo bak
seumayang uroë raya puasa sunat beu teulat bacut, mangat luwah watèë keu bôh
jakeuët fitrah. Bak seumayang uroë raya haji sunat beu away lom bacut supaya
luwah watèë untôk sië kureubeuën ngon tabagi siëjih.

Seumayang uroë raya nyan na duwa raka'at, atôran seumayangjih saban lagèë
seumayang nyang la'én. Teuma nyang na bida bacut nakeuh seumayang nyoë na
meutamah takeubi (teukeubi) 'oh lheuëh dô'a iftitah, yôh goh lom ta baca
ta'awwudz (kheun a'uzubillah) ngon Surat Al-Fatihah. Bak raka'at phôn tujôh go,
sila'én takbiratul ihram (teukeubi phôn tamong seumayang). Bak raka'at nyang keu
duwa limong go, sila'én takeubi beudoh keu raka'at keuduwa nyan.

Lam tiëp-tiëp lheuëh kheun fatihah, sunat ta kheun surat-surat paneuëk nyang na
lam Kureu'an. Teuma leubèh gèt takheun bak raka'at phôn surat Qaf atawa Surat
Al-A'la, jeuët chit Surat Al-Kafirun. Meunyo bak raka'at keu duwa ta kheun Surat
Al-Qamar atawa Surat Al-Ghasyiah, teuma jeuët lom Surat Al-Ikhlash (Qul-hu). 



