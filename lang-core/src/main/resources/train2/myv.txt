https://myv.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F_%D0%9C%D0%B0%D1%81%D1%82%D0%BE%D1%80

Фра́нция Масторось (Фра́нция Респу́бликась, фр. République française) — мастор
Чивалгомань Европасо.

Чивалгомасо ды пелевеёнкснева шляви Атлантикань покш иневедсэ, лембеёнкска —
Куншканьмасторонь иневедьсэ. Шабрацек ашти Бельгиянь, Люксембургонь, Германиянь,
Швецариянь, Италиянь, Монако, Испанонь ды Андоррань Мастортнень марто. Теде
башка Франциянь Масторонть улить иневедень томбале масторт Пелеве ды
Лембеёнксонь Америкасо, Чилисема-Индиясо, Индиянь ды Сэтьме иневедьсэ, ды
Антаркидасо. Масторонь лемесь саеви франки раськенть леместэнть.

Прявтошось — Париж ош. Ломаньтнедэ 64,5 млн лом., 90 % эйстэст — французт. Неень
шкасто ломаньтнеде неяви касома, XIX пинге коряс.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%BA%D0%B5%D0%BB%D1%8C

Э́рзянь кель — совавтови суоминь-равонь тарадонтень суоми-угрань келень семиянь
группанть пельксэнтень, Уралонь келень семиянтень. Эрзянь кельсэ кортыть эрзянь
ломанть.

в) гайгицят: б, в, г, д, ж, з, й, л, м, н, р; г) а гайгицят: п, ф, к, х, т, ш,
ч, с, ц; д) вешкевикст: з, с, ц; е) щипящейть: ж, ш, ч. Моравикстнэ: а, о, у, э,
и, ы. Теевемань коряс моравикстнэ явовить: а) икельце рядонь: и, э; б) куншка
рядонь: ы, а; в) удальце рядонь: о, у. Я тешксэсь сёрмадови: а) а гайтенть
невтемс ялганек чевте а моравикстэ-согласнойде мейле дь, зь, ль, нь, рь, сь, ть,
нь. Сайсынек: озяз, пандя, коня. б)йа гайттнень невтемс. Невтевксэкс: куяр,
ялга, ямкс. Ё тешксэсь сёрмадови: а)о гайтькенть невтемс ялгань чевте
аморавикстэ мейле. Саемга: сёрма, цётмар, конёв, сёксь. б)йо гайттнень невтемс.
Невтевксэкс:ёвкс, ёндол. Ю тешксэсь сёрмадови: а)йу гайттнень невтемс.
Невтевксэкс:ютко, юр, ютамс

Е тешксэсь сёрмадови: а)эгайтькенть невтемс чевте ялганек аморавикстэ мейле.
Сайсынек: сезган, зепе, иде'мс, теле, кирдемс; б)э гайтькенть невтемс аволь
ялганек аморавикстэ-согласнойде мейле. Саемга: неже, вешемс, кеж, ченгемс;

Ы тешксэсь сёрмадови: а) калгодо ялганек келень-пеень аморавикстнэде мейле.
Сайсынек: сы, пезы, тынь, ды, лырнэмс, моры, ваны; б) турвань-пеень эли
турвань-турвань аморавикстнэде мейле. Сайсынек: пыхадемс, бызнэмс, вырновтомс,
мырнэмс

Э тешксэсь сёрмадови: Калгодо ялганек келень-пеень аморавикстнэде мейле.
Сайсынек: тесэ, пезэмс, скалнэ, пикстэ, тылдэ;

Эрзянь келесь ашти эсьлемпелень келекс Мордовиясо, рузонь ды мокшонь кельтнень
марто.

Э тешкстэсь маштови сёрмадомс: а) "к" эли "г" тешкстэ мейле, зярдо икелензэ ашти
калгодо ялганек пеень-келень аморавикс гайть, ды сынсь "к" ды "г" гайттнеяк
калгодот. Сайсынек: сескэ (калгодо "к") карадо каршо аравтови сеське (чэвте "к")
марто б) Калгодо "ч", "ш" ды "ж" тешксттнэде мейле. Сайсынек: чэвте, шэржэй

Ы тешкстэсь маштови сёрмадомс: а) "к" эли "г" тешкстэ мейле, зярдо икелензэ ашти
калгодо ялганек пеень-келень аморавикс гайть, ды сынсь "к" ды "г" гайттнеяк
калгодот. Сайсынек: кискыне (калгодо "к") карадо каршо аравтови киськине (чэвте
"к") марто б) Калгодо "ч", "ш" ды "ж" тешксттнэде мейле. Сайсынек: чыемс в)
Кой-зярдо эрзясь йовтасы истяяк-истяяк пиже ды пыже.



https://myv.wikipedia.org/wiki/%D0%A0%D0%BE%D1%81%D1%81%D0%B8%D1%8F_%D0%9C%D0%B0%D1%81%D1%82%D0%BE%D1%80

Росси́я Ма́стор, Россиянь Федерация (руз. Росси́я, Росси́йская Федера́ция) —
ламораськень мастор, кона ашти Европань чилисемань ёнкссо ды Азиянь
пелевеёнкссо.

Россия Масторось — сехте покш мастор мирсэнть-масторсонть (17 млн 75 тёж. 400
вп² али 11,46 % (1/9) покшолманть веси моданть, мезесь кавксть седе ламо,
Канаданть Масторонть моданьть).

Россия Масторонть эрицятне — 141 903,9 тёж. ломанть (2009 иень умарьковонь 1-це
чинть ланкс, Росстатонть коряс [1] 2,15 % весе Моданть эрицятнень, эйстест 4/5
эрицятнеде эрить Европань ёнкссо Россия Масторсо. Неень шкасто Россия Масторось
саи кавксоце тарканть мирсэнть тень коряс. Седе покш пельксесь эрицятнеде эрить
ошсо — 73 %. Россия Масторонть эрицятне ламораськень: рузтнэде башка, конат
пурнавить 79,83 %, масторсонть эрить 180 седе ламо раськеть. Россия масторонть
келесь — рузонь.



https://myv.wikipedia.org/wiki/%D0%9C%D0%B0%D1%80%D0%B8%D0%B7%D1%8C_%D0%9A%D0%B5%D0%BC%D0%B0%D0%BB%D1%8C

Маризь Кемаль (руз. Раиса Степановна Кемайкина, 1950 умарьковонь 13 чистэ
Мордовиянь Чаунзабуень Вишка Маризь велесэ) — эрзянь сёрмадей, содавикс
валморозей.

Чачсь 1950 иень умарьковонь 13 чистэ Мордовиянь Чаунзабуеь Вишка Маризь велесэ
сокиця-видицянь семиясо. 1956 иестэ прядызе школанзо, тусь тонавтнеме Саран
ошов, косо прядызе «эрзянь кель» пельксэнть кельсодыень факультетсэ Мордовиянь
прявтуниверситетэнть. 1972 иестэ саезь 1975 видс важодсь пакшань тонавтыцякс
тиринь велесэнзэ. Кизна 1975 иестэ тусь эрямо Саран ошов ды пецек кавто иеть
ульнесь кулянь сёрмадеекс «Эрзянь правда» кулялопасонть. 1977 иестэ саезь сисем
иеть важодсь Пушкинэнь А. С. лемсэ Мордовиянь ловнома кудосонть.

1985 иестэ саезь 1988 видс — поэзиянь прявтонть полавтыця «Сятко» журналсонть,
1989 иестэнть саезь течи чинть видс важоди секретарекс «Чилисема» эрзянь
эйкакшонь журналсонть.

Васенце валморонзо лисемась путови 1980 иентень. Умарьковонь номерсэнть «Сятко»
журналонть ульнесь печатазь «Эйкакшчинь лавсь» валморозо. Секе шкастонть кармась
улеме эрьва иень од ломанень литераторонь семинартнэсэ. «Сятко» журналось
кармась макснеме сонзэ валморонзо. 1987 иестэ лись ниле сёрмадеень пурнавкс
«Маней васолкст», ков совасть Маризь Кемалень покш кочкавкс валморонзо. 1988
иестэ Мордовиянь книгань нолдамокудось-издательствась нолдынзе сонзэ васенце
пурнавксонзо «Лавсь».

Омбоце пурнавксозо лиссь 1994 иестэ «Штатол» лем ало, сонзэ эйсэ валморыцясь
арсесь эрямодонть, вечкемадонть, кезэрень эрзянь раськеденть. Тей совась виев,
парсте сёрмадозь поэмазо «Минь — эрзят!», конасонть Маризь Кемаль сти
ловныцятнень икеле ломанекс, конань теевсь-путовсь эсь раськенть вечкемась,
пертьпельксэсь ды эрямоёжось. 2014 иестэ эсинзэ ярмаконзо ланкс нолдась
«Масторов нолдасынек сюкпрянок» пурнавксозо.



https://myv.wikipedia.org/wiki/%D0%A8%D1%83%D0%BC%D0%B1%D1%80%D0%B0%D1%87%D0%B8%D0%BD%D1%8C_%D0%BC%D0%B0%D0%BA%D1%81%D0%BE%D0%BC%D0%B0%D1%81%D1%8C

Педи орматне (инфекциянь орматне) явовить лия орматнеде этиологиясост —
уставамонь тувталсонть, ды весе педи орматнень уставамо тувталокс арыть сеть эли
тонат микроорганизматне, истят кода бактерият (вишкинеде вишка, модамасторонть
лангсо вейке клеткасто аштиця, эрикс организмат), вируст, сезялт, простейшейть
(бактериятнеде явовить седе превейстэ эрямо койсэст-цикласост, ды седе покш
эрямонтень маштовикс эрьва кодамо кедьёнксонь (эрьва кодат уйнема
понынеть-жгуткеть, ундулировиця (толкун ладсо лыкиця) мембранат ды лият мезть)
конатненень кандовить лямблиятне, амёбатне, инфузориятне, пангтнэ.

якстере верьсанонь спазма (зярдо санонть диаметразо вишкалгады кодамояк
тувталонь кувалма, истямо тувталокс эрси ламо стака тевень теемась, апаро
седейсэ аштемась ды лиятне, зярдо санонть потсо ютамо юткось вишкалгады седей
сывелентень лотки сатомодо чапамоньтеись, седе сеедьстэ те спазмась эрси сестэ
зярдо сантнэнь потсо теевить атеросклерозонь калгодо потмоливкст (бляшкат). Сынь
истякак стакалгавтыть веренть ютамонзо бути жо тенень стардови оштё спазмась —
верень сатомась седеяк алкиньгады.



https://myv.wikipedia.org/wiki/%D0%AD%D1%80%D1%8F%D0%BC%D0%BE_%D0%BA%D0%BE%D0%B9%D1%82%D0%BD%D0%B5%D0%BD%D1%8C_%D1%81%D0%BE%D0%B4%D0%B0%D0%BC%D0%BE%D1%81%D1%8C_(%D1%84%D0%B8%D0%BB%D0%BE%D1%81%D0%BE%D1%84%D0%B8%D1%8F%D1%81%D1%8C)

Философиясь (кез.-грек. φιλοσοφία, валсто-вадс: вечкемась превейчинтень) — те
наукась бажась толковамс, мезе истямось мирэсь ды косто сон саевсь.

Мирэнть появамодонзо толковамонь васенце снартнемат тейсть вишказиатонь ошонь
пек превейтнень. Неть ульнесть васенце учёнойть, конат тонавтнесть
математиканть, астронохмиянть ды географиянть. Сынест аламо марявсь толковамось
седе: весементь теизь пазтнэ, но вешнесть научной толковамот. Истя, васенце
философось — Фалес Милетстэ (кез.-грек. Θαλῆς ὁ Μιλήσιος) (од эрадонть икелень
VI це пингестэнть) ловсь, весемесь теевсь ведьстэ, сонзэ койсэ, сон ульнесь
весень ушодксокс.

Сехте умонь грекень философтнень ютксто сехте пек вадрят Гераклит, Эфес ошстонть
(од эрадонть икелень VI-це пинге), ды Демокрит, Абдерстэ (од эрадонть икеле V-це
пинге).



https://myv.wikipedia.org/wiki/%D0%A2%D0%B5%D0%B0%D1%82%D1%80%D0%B0%D1%81%D1%8C

Театрась (грек. θέατρον — «ваннома тарка») — те искусствань вид, конасонть
пурназь вейс: литературась, седямось, киштемась, морамось, артомась ды с. т.

Од эрадонть икелень пингестэнть уш Афинтнэсэ появасть театрань невтемат, сынь
ульнесть покш читнестэ эрьва кодамо морамотнестэ, киштематнестэ ды
декламациятнестэ. Васенце шкатнестэ театрась ды театрань невтемась малав целанек
човорявильть раськень покшчитнень ды кемематнень марто. Васня театральной
невтематьнень ютавтневсть Дионисэнь — винань ды весёлачинь пазонь покшинть
шкастонть. Сынь ютавтневсть ульцясо эли куншка, сэрей таркасо. Покшчись
ютавтневсь рана тунда, зярдо кенериль од винась, появильть виноградонь васенце
касовкстнэ ды паксятнесэ цецятне.



https://myv.wikipedia.org/wiki/%D0%9C%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0

Математикась — те ламоксчинь, ды сонзэ сюлмавксонзо миренть-масторонть марто
наукась.

Эрзянь кельсэ ламо таркава валонь ушодомась гайгикстоми, зярдо икелензэ моли
гайгиця аморавикс (согласной). Те гайгиксчинь полавтомадонть мерить Сандхи.
Сёрмадома кельсэнть те сандхинть коряс сёрмадозь зярыя валт, сехте пек: ловома
ды ладсонь — лувсонь валтнэ (нареч.). Шождасто ловныцясь сови келень арсема
лувонтень, зярдо седе вейкетьстэ максозь. Ёвтамост коряс сёрмадозь парцузтнэ
кортамо келень ды вастовомальть тенст сёрмадозь кортамо кельсэяк.

Омбоце кеменень ловномась тееви: кемень валонтень педявтыть-путыть эрявикс
ловоманть: невтевкст:

Колмоце кеменень ловномась тееви: комсь валонтень педявтыть-путыть эрявикс
ловоманть: невтевкст:

1930-це куншка видстэ саезь эрзянь сёрмадсттевень кельсэнть сёрмадыть
ловомавалтнэнь кортамокелень, лиякс меремс, гайгемаст коряс, аволь пельксэст
коряс. Секскак кемень пельксэнть ушодомасо к тештинесь, кона ёвтави г
сёрмадовияк истя. Лиси -гемень.



https://myv.wikipedia.org/wiki/%D0%91%D0%B8%D0%BE%D0%BB%D0%BE%D0%B3%D0%B8%D1%8F%D1%81%D1%8C-%D1%8D%D1%80%D0%B8%D0%B5%D0%BD%D1%8C%D1%81%D0%BE%D0%B4%D0%B0%D0%BC%D0%BE%D1%81%D1%8C

Биоло́гия — («биос» ды «логос» грекень валтнэнь эйстэ), вейс пурназь эрямодо
пертьпелькстэнть вал эли содамочи. Биологиянь тонавтнемась — весе эрямонь
неявоматне: теевксэсь ды тонавтнемась эрямонь тееманть, ды сынст пертьпельксэнь
вейсендявкстнэнь, сынст сравтовтомась, чачомась ды касомась, ялгаксекс
сюлмавкстнэ ды аволь эрямо пертьпельксэнть марто.

Биология валось — наука эрямодо, эли эриця организмань кувалт сёрмадозь наука.
Те аволь ансяк ракшатнеде, истя мерить касовкстнэдеяк: тикшеде, чувтнеде.

Тынь ламоксть нейкшниде, кода тунда мода потсто лисить эрьва кодат видезь сюронь
касовкст, кода пургондыть чувттнэ, кода появить васня сормавозь вишкине
лопинеть, конат мейле пек курок касыть ды виемить. Аволь весть нейкшниде, кода
кизна пешкеди мазы пацясо лугась эрьва кодамо цецясо. Ды кода сёксня кенерить
эрьва кодат эмежть, потсост улить видьметь. Тунда не видетнестэ касыть од
касовкст, ды веси ушодови одс ды одс. Нейсынк, кода яла лиякстомить тикшетнень
касомаст. Сынст кувалт чаркодеви, мейсь минь меритянояк кастовкснэнь туртов
эриця организмат.



https://myv.wikipedia.org/wiki/%D0%A1%D1%83%D0%BE%D0%BC%D0%B8_%D0%9C%D0%B0%D1%81%D1%82%D0%BE%D1%80

Суоми Республикась (Суоми Мастор, суом. Suomi, Suomen Tasavalta, швед.
Republiken Finland) — Мастор Европань пелеве ёнкссо. Сови Пелевеёнксонь
Вейсендявксоньте (саезь 1956 иесте), Европань веёсендявксоньте (саезь 1995
иесте) ды Шенгенень соглашенияньте (саезь 1996 иесте).

Шабрацек ашти чилисема ёнкссто Россиянь Масторонть марто, пелеве-чивалгома
ёнкссто — со Шведэнь ды пелеве ёнксто — Норвегиянь марто. Лембе ёнкссто ды
чивалгомасто масторонть чиренть начтыть Балтикань Иневедень ведьтне, ды сонзэ
усиянзо - Суоминь (Финской) ды Ботанической. Прявтошось — Хельсинки ош.



https://myv.wikipedia.org/wiki/%D0%A0%D0%B0%D1%81%D1%8C%D0%BA%D0%B5%D0%BD%D1%8C_%D0%9E%D0%B7%D0%BA%D1%81

Васняяк пурныльть састынькине шта, ярмакт, идем ракшань кедть. Штась эряви
Пазштатолонь валомга, ярмактне, мезтне пурнавить букань, ревень рамамга, конатат
мейле коинзась печкевить Озкспалокс, Озксонть ютавтомсто. Штатолось теевиль
салава, кортыльть вирьсэ кекшезь, кияк илязо сода.

Эдь седь шкатнестэ душмантнэ теке кренчт, учость кода сускомс седе тантей пелькс
лия раськестэнть, ды нама Раськень Озксонь ютавтома шкастонть эдь эрзянь
ушмантнэ седи ламотне якасть Озксонь ютавтоманть ванстома. Куш виде эрьва
велесэнть яттнень мельга ваныцят, ды ушмант кадновильть, илязо лисе зыян.

Эрьвата эрзянь буетнесэ пурнавильть ломанть, улавт, лишметне наряжавильть
лентасо, баягасо, каштазсо ды сыргильть сынь буень велетнева Озкспалонь пурнамо,
Раськень Озкстонть яволявтомо.

Икелев мольсь Озатя кедьсэнзэ Пазтешксэнь палмань, вакссонзо кавто од цёрат
конатат пувильть торамасо. Теть молицятнень-сыцятнень эрзянь велетнестэ марилизь
васолдо, ды Пазморо марто лисильть ломантне веленть куринкань ортатнес,
кудотнень икеле анокстазельть моргат косо палсть кудонь-канонь штатолтнэ ды
анокстазь озкспал-каявкс. Велень совама ортатнень икеле ютавтовиль а покшке
озкс, кирвастевиль штатол. Озатясь пшкадиль истямо озолма марто:

Эрьва канонь кудонь аватнень викшнезь пазнардамо лангсо кепедилизь верев
Пазонтень алтазь кшинть ды серьгедильть «Паз Чангодть» пазморонть, сыргильть
Озатянть ды озкспалонь улавонть мельга велень куринкатнева, ды тосо пурнавиль
каявксось озкспалось (ямкст,алт, товт ды седи тов).

Мейле знярдо те весе пурнавиль ды ёвтавиль Озксонь чись. Пазонь кшитне
путовильть парьс нардамонек. Озатясь ды лездыцянзо велень ортатнень икеле
сюкониль модас велень эрицятне ды мериль истя:

Эрьва буесэнть-кансонть уштовильть Покштятнень лемест кундамга банят, ды нама
эсист ломантненьгак кода оймест истя рунгост улест ванькст. Те Покшчинтень
алтавильть–анокставильть од мазыйстэ викшнезь оршамопельть. Банядо икеле
азораватне анокстыльть Покштянь моргат (лемест кундамга). Знярдо чись ульнесь
валгоманзо лангсо, банясь аноколь, буень-канонь сехте сыре–эрний ломанесь, саиль
Озкспарго, озкскескав ды сыргиль калмазырев, косо калмазь раськетне (эрзятнень
ули истямо кой вейке буень-раськень ломантнень калмилизь калмазырьсэ вейке
таркас, истямо коень гайтесь ули нейгак, мертяно Самара ёнксонь Пестравка буень
Красная поляна рузонь велесэнть эрить 5 кудот эрзят, ансяк калмазырьсэ эрзятне
калмить кулозь раськест рузтнэде башка ды эрьва канонть ули эсензэ тарказо),
Покштясь ютавтыль озкске ды саиль эрьва канломаненть калмонзо лангсто
коморонь–коморонь мода истямо озолма марто.( Тесэ эряви меремс седе калмазырев
совамодо икеле ды тосто лисемадо мейле путневи озкспалне калмонь ортатнень икеле
- те Калмонь азоронтень, ды энялдыть чумочинь нолдамга мекс сыцясь колызе эсензэ
самосо Калмазыренть ды кулыцятнень сэтьмечист):

Покштясь саиль мода мейле кудо–кардаз юртстояк. Кодамо лувозо те моданть саемась
ды сонзэ вейсэнь Маарс каямось ловнодо модадо википедиянь материалсонть. Модась
саезь, весе канонь ломантне шлить Покштятнень лемест кундамга банясо,
тердилизь-ёвтылизь лемест сынст парямсто, тест алтавиль башка тенсть, коната а
токшевиль. Оршнильть ванькс од покшчинь оршамопельсэ, парямодо мейле кадыльть
банявантень лаханс ведь ды тенсть кадык сонгак ды Кардаз–Сяркоськак парить.

Озксов молицятнень мекев велявтомазост ортатне ульнесть панжадот, кудосо
кияксонть эзть тенсекшне, эзть кодакшно-сустакшно, кист илязо тапаряво.

Веседе икеле мольсть эрнема-мельванома покштятне, Озатятне, кши-сал, яндавасо
медьарво, штатол, ды колмо тейтерьть озкспаргосто кинть ланга каильть–почодыльть
комуля. Весе озксов сыцятне прок лей пурнавильть совильть Маркужонтень,
шумбракстнить ды арсить вейкень-вейкень туртов Пазчангодт. Озксветицятнень
лездыцяст анокстыть–аравтнить озкспалморгатнева, туевть озкспалтнэнь.

Те шкастонть Озатясь лездыцянзо марто чивалгома ёндо кузи мар губорьксэнть лангс
сюкони ниле ёнов, кедьсэнзэ штатолнэсь, те шкастонть кармить чавомо гангипарьс,
чавомас, кальцяемас, седить нудейсэ. Озатянть колмо лездыцят кепедьсызь верев
Инепазштатолонть кирвастеме, знярдо толось токи штатолонтень ниле ёнксонь
панжома торотне явовить. Пазштатолтнэ валовильть анокставильть свал истя,
вельксэст мольсь пувордазь кикс ёнов (спиралеобразно). Весе раськесь пижакады
колмоксть: Инешкипаз Чангодть!

Весе сюконить модас. Серьгедеви Пазморо Пазчангодть. Мейле Озатясь тердьсынзе
озныцятнень пшкадеме озолмасо Покштятненень-Покшаватненень, весе таго Озатядонть
мейле ёвтыть те Озолманть.

Озатясь серьгеди терди Эземозайтнень. Штатолонть малас пурнавить весе Эрзянь
Раськень ды Эрзянь Масторонь, Маралятнень, Инязортнень мелест ёвтыцятне.

Васняяк лиси Тюштянь мелень ёвтыцясь–эземозаесь. Ды Тюштян оймензэ пельде пшкади
эрзятненень. Мейле Озатясь серьгеди:

Ней сась шка Маронть одкстомтомга. Маронть маласо умок учесь сокас кильдезь ды
каштазсо, эрьва тюсонь кикскесэ ды мазыйстэ викшнезь нардамосо лишме. Соканть
удало од цёра ды кавто од тейтерть, лишменть ветить мар чирентень ды Пазонь
штатолонть эйстэ таргавить колмо кикст, ашо, якстере, раужо тюсонь, конат
сюлмавить лишмень чирькентень.

«Инешкипаз! Чангодть! Минь тонь эйдеть, минь эрзят! Минь Раське!» - ды кедест
кепедьсызь верев. Мейле ломантне таго срадыть весе маркужованть.

Мейле Озатясь серьгеди – Раськеть ! Маронть одкстомтытне, Инешкипазонтень
пшкадине, Покштянок-Покшаванок юткозонок тердинек:

Пелькстамотнень ушодсызь од цёрынетне конатнень ламо иеть тонавтсть ушмодеень ды
лия цёрань тевень топавтома. Од цёрынетне леднить налтсо, ёртнить торот,
узерненть, ды седе тов. Мейле Инязорось, буень–велень прявтатятне ютавтыть
цёраксчис совавтома кой.

Те сёрмадовксонть анокстамсто тень пек лездасть Маризь Кемалянь
вешневксэнзэ-муевксэнзэ, ды мейсэяк а онкставиця раськень вельмевтема тевензэ,
А.П. Рябов лемсэ эрзянь келень идема фондонть ломантнень Нуянь Видязонь,
Кшуманцянь Пиргужонь, "Торама» ансамблянть морыцятнень ды сонсь ансамблянь
прявтонть Йовлань Оло. Вейкине Модамасторонть лангсо эрзянь раськень музеенть
панжицянзо ды эрзянь раськень Пазне Ознома таркатнень ды кезэрень калмотнень
ванстыцянтень Аношонь Тумайне Обранёнксонь Лукоянова ошсто. Модас сюкпря Покш
Игнадбуень весе эрицятненень конатат ютавтызь 370 иень ютазь Чукалонь
Эрямопандосонть 1999 иень Раськень Озксонть.



https://myv.wikipedia.org/wiki/%D0%AF%D1%80%D0%BC%D0%B0%D0%BA%D1%82

Я́рмакт — те пелькс, кона невти мезеньгак питнензэ. Ярмакокс кол-коли путыть
кода курмот-кармот, микшнема сюлмавкст (обязательстват).

Натурайльной ярмактнэ — те весе товарось, кона ули эрямосонть ломаненть. Истямо
ярмактнэ ульнесь икеле эриця ломантнень: ракшат кода кудонь, истя виреньсетнеяк;
кувать ульнесть натуральной ярмакокс кедь, сюро, медь.

Тешкстазь ярмактнэ — те конёвонь ярмакт, эрьва кодат кшнынь ярмакт (конанень
эрзякс мерить ярмак), электронной ярмакт (сынь пек тусь эрямо неень интернет
пингестэнть), ды эрьва кодат питнейть конёвт, облигацият, вексэльть. Эрзятьнень
ульнесть эсест ярмакост, кода натуральнойть, истя теезь.



https://myv.wikipedia.org/wiki/%D0%A1%D0%BF%D0%BE%D1%80%D1%82

Спортось, эрзякс мерить Налксемат (англ. sport, кирдязь юронь валстонть
сырефран. desport — «налксема», «эрьгалема») — пурназь-теезь ве лувсо ломанень
теемат, конат аштить карадо-каршо сынст санонь-физикань анокстомасо, кона максы
нарде ды вий ломаненьте.

Спортось — покш пелькс физикань мазычисе. Эйсензе пек парсте неяви кирдемась
изнявксоньте. Эрицятне спортонть ды физикань мазычинть марто кеместэ сюлмавсть
кезэрень шкатнестэ саезь. Эйкакшпингестэ ломантнень тонавтсть вадрясто важодеме,
истямо тевсэ васенце лездыцякс ульнесть физикань теематне. Эрзятне пек вечкильть
бороцямо, ярмункань читнестэ тейневильть пелькстамот, лангозост пурнавильть ламо
ваныцят.



https://myv.wikipedia.org/wiki/%D0%9C%D0%B5%D0%B4%D1%8C%D0%BA%D0%BE%D0%B2

Ванна масторавинесь карми каземе ломантнене эрьва кодат казнеть-тантейкакт:
мастумарьть, кстыйть, якстере ды раужо иесэчукшторовонь тансть, вирьавась
пангинесеяк ушоды ломантнень каванямо, мешкне бизмолдозь кандыть пизезест медь,
шта. Пекшень цецятнесте а евтавияк кодамо таньсть зехель качады вейке валсо
мердяно те ковлось тантей ды сась шка васенце меденть саемась, секскак те
ковонть лемезе медьков — те ковстонть нама поладови эрзянь Покшчитнень
ютавтомась. Те Килей озкс, Перя озкс, бабань каша, ды седи тов.

Сехте Покш Инечись кона ютавтови омбоце медьковонь шлямочисте — Эрзянь Раськень
Озкс, — те эрзянь пурнамо чист, кона икели шкатнесте молиль кавто-колмо чис.



https://myv.wikipedia.org/wiki/%D0%9D%D0%B0%D1%80%D0%BC%D1%83%D0%BD%D1%82%D1%8C

На́рмунь (лат. Aves) — те толгазень пельксесь, лембевечкицятнень, алыицянь
карязмартотнень эйстэ, конат чачомсто маштыть ливтнеме.

Нармунтнеде пек ламо эрить масторонть келес. Весе сынь эрить эрьва кодамо аволь
вейкеть условиясо. Васоло пелеве ёно, пси мастортнэстэ, лейчирестэ ды иневедь
ёнксто, пустынясто, вирьстэ ды чейбулосто — эрьва косто вастневить нармунть.
Сынь пек явовить вейкест-вейкест эйстэ толгань тюсост кувалт, рунгонь, пильгень,
нерень хормаст кувалт ды лиянь мезень кувалт. Те секс, што весе эрьва кодат
нармунтненень савкшны эрямс эрямонь аволь вейкеть условиясо. Те парсте карми
неявомо, бути ванномс нармунтнень седе парсте.

Сех ламот нармунтнень эйстэ эрить коштсо ве таркасто омбоцес ливтямсто. Теке
марто улить пек а ламо истяткак нармунть, конатнень туртов коштось ашти малав
эрьва шкань эрямо таркакс. Истят нармунтне ярсамо пельгак саить ливтиця
ракшатнень ютксто.

Пазгатт ды цянавтт пансить ансяк ливтниця суксунжадо. Мода ланга якить сынь пек
беряньстэ. Тиркушкатне апак сизе ливтнить чейбулонь велькска, сюронь ды
вараканьбалонь паксява. Верев-алов кепетезь-валгонезь, сынь кундсить вакска
ливтниця эли тикше лангсо аштиця суксунжатнень.



https://myv.wikipedia.org/wiki/%D0%A8%D0%BA%D0%B0

Валонть лисмпарязо - суоминь-угрань кельюрось. Малавиксэнзэ: суом. hetki руз.
«мгновение; сейчас; момент»; эст. hetk руз. «миг; момент»; коми чöж (послеслог)
руз. «в течение, в подолжение»; ЛопаПарцун:Lang-chm руз. «время»;
ЛопаПарцун:Lang-kca руз. «время, срок, терпение». Вейсэнь кельденть икеле čečke.

Историянь тонавтнема тевсэнть пек покш значениязо ули видестэ шкань ловоманть.
Пек умонь шкатнестэ эзь ульне вейке ладсо иень ловома; кезэрень шкань эрьва
раськесь ловоманть ушодылизе эсензэ историянь кодамояк покш событиянь чистэнть
саезь. Египтянтнэ шканть ловсть инязортнэнь правлениянь шкаст коряс, гректне —
олимпиадатнень коряс, лиякс меремс гимнастической налксематнень коряс, конатнень
сынь ютавтнесть Олимпиясо; сехте умонь шкань (кезэрень) римлянтнэ иень ловоманть
ветясть сынст прявт ошонть – Рименть путоманть ушодома иестэнть саезь.

Неень шкане иетнень ловомась моли христианской ладсо иень ловоманть коряс.
Христиантнэ шкань ловоманть ветить римской императоронть Августонь инязорокс
улеманзо 30-це иестэнть саезь. Сестэ, кезэрень сёрмадоматьнень коряс, чачсь
Иисус Христос. Наукась невтнзе, што кодамояк Христос арасель. Но ламот кармасть
сонензэ озномо (христиантнэ). Мейле (VI-це пингестэнть) Христосонь чачома
легендарной иенть сынь примизь эсест иень ловомань васенце иекс. Те иестэнть
саезь икелев, минек шкатненень, иень ловомантень мерить «од пинге», те иестэнть
саезь мекев удалов, умонь шкатненень, иень ловоманть ветить мекевлангт ды те
ловомантень мерить «од пингенть икелень». Исторической наукась тонавтни
событиятнень истя, кода сынь мольсть мельга-мельцек, вейке-вейкень полавтнезь;
шкань коряс событиятнень истя мельга-мельцек молемантень мерить хронологической.

Кода эрзятне лемдить-тешкстнить ШКАНТЬ молеманзо? Шкась – те Инешкипазонь
арсевксэсь-теевксэсь. Секскак эрзянь кельсэнть ванстовсь кезэрень кевкстема
парцунось. Эрзятне а кевстнить истя: - Зяро шкаСЬ?. Эрзятне пачк кевкстнить: -
«Зяро шкаЗО?» . Сонзэ, Инешкипазонть, ШКАЗО… Шка…Шка.. Шка… Те валсонть марявить
шканть молема кашторксонзо… Шаштомазо… Ювкадемазо…

Сехте покш шкань ютконтень эрзятне мерить ПИНГЕ. Пингенть кувалмазо покш. Ули
ловома пинге. Эйсэнзэ 100 иеть. Ули ЭРЯМО ПИНГЕ. Эрямо пингесь онксты ломаненть
эли меньгак эриксэнть эрязь пингензэ. Пинге… Пинге… Пинге… Гайтев валось. Гайги
налчирькень свисть сурекс-тетивакс. Пиннньк… ды кивчкадсь эрямо пингесь нолдазь
налокс… Азё муик… Косо сон?...

Седе вишка шка пельксэнтень эрзятне мерить ИЕ… Мазый валось… Аволь валгак. Моро…
Ие… Ие… Ие… Эйсэнзэ эрить ТУНДОСЬ…. КИЗЭСЬ… СЁКСЕСЬ… ТЕЛЕСЬ… Эрьва ие пельксэнть
эсензэ моронзо… Эрьванть эсензэ гайтезэ… Ютазь иентень эрзятне мерит МЕЛЯ…
МЕЛЯТ… Ютась иесь… Ансяк ломаненть мельсэ сон кадовсь ды тосо эри… Мелянь тевтне
зярс шождасто лецтявить, мельс пракшныть-саевить… Омбоце ютазь иентень эрзятне
мерить МАНЫ… Маны, те уш аволь меля… Те седе умок… Мельсэяк аволь весе ютазденть
кадовсь… Аволь весе лецтяви, мельс сы-саеви… Колмоце ютазь иентень эрзятне
мерить МАНЫДЕ ИКЕЛЕ… Те иесь уш алкукс УМОНЬ… А вана кода ютыть ПИНГЕДЕ ламо
иеть, сеть шкатненень эрзятне мерить КЕЗЭРЕНЬ ПИНГЕТЬ…

Косто сон саевсь минек келентень? Истямо сон гайтев, теке васоло пургинень
зэртьке, кона пачкодсь пилезэть ды кеверезь кевери тей-тов прясот-пилесэть:
КЕЗЭРЕНЬ... КЕЗЭРЕНЬ... КЕЗЭРЕНЬ... Теке аволь валгак, цела ёвкс, конасонть
маряви Эрзя раськенть ютазь эрямопингезэ. Эйсэнзэ эрить виев эрзянь
цёрат-маралят, мазый эрзянь тейтерть-ават, минек пазтнэ - Инешки Паз, Пургине
Паз, Кардаз Сярко... Те валось сеедьстэ сюлмави истямо валсюлмавксос: КЕЗЭРЕНЬ
КОЙ, КЕЗЭРЕНЬ ШКА, КЕЗЭРЕНЬ МОРО, КЕЗЭРЕНЬ ЁВКС...

Ванкшносынек валонть теема лувонзо. Койсэм КЕЗЭРЕНЬ валось эрзянь кельсэнть эри
пек умонь шкатнестэ, КЕЗЭРЕНЬ шкатнестэ. Теевсь сон кавто валсто: КИЗЭ+ЭРЕНЬ.

КИЗЭ валось эрзятненень чарькодеви. Теке эрзянь валось, аламодо полавтовозь, ули
суоминь ды мокшонь кельтнесэ. Суоминь кельсэнть сонзэ зэмезэ-смустезэ секе -
КИЗЭ. Мокшонсесэнть смустезэ полавтовсь, смустезэ - ИЕ. Мари раськень кельсэнть
истяяк ули КИЗЭ валось. Зэмезэ эрзянсенть марто вейке. А вана ЭРЕНЬ валось ней
истямо чачосо неень шкань эрзянь кельсэнть а вастневи. Сон теевсь ЭРЯМС
валстонть. Неень шкасто минь мертяно ЭРЯНЬ, сеть тевтнеде, конат ЭРЯМОСТОНОК
ютасть, тусть удалов, кадовсть удалонок, ютазь читнесэ-иетнесэ, ютазь шкасонть.

Вана истя теевсь ды ванстовсь минек эрзянь кельсэнек те мазыйде мазый, теке
моро, эрзянь валось - КЕЗЭРЕНЬ, рузокс - ДРЕВНИЙ.

Иенть эрзятне явтыть КОВОНЬ-КОВОНЬ. Иесэнть кемкавтово КОВТ. Те ней. Койсэм,
икеле эрзятне иесэнть ловсть кемколмово КОВТ. КОВ… Мазый валось… Эйсэнзэ пачк
неяви сияждыця ков валдось…

Иесэнть кемкавтово ковт: ЯКШАМКОВ – те ковось, зярдо эрьва чистэ – цят якшамо.
ДАВОЛКОВ – учок, эрзя, ловонь даволт-бурят. ЭЙЗЮРКОВ – лато ды кудо прятнестэ
чить кольги, теевить эй сюрот. ЧАДЫКОВ – лейтне кармить чадомо. ПАНЖИКОВ –
виртнева, паксятнева панжтыть цецят-чувтт. АШТЕМКОВ – эрзятне зярыя шка
аштить-оймсить сокамодо-видемадо мейле. МЕДЬКОВ – эрзятне таргить медь, ярсыть
медьте. УМАРЬКОВ – кенерить умарьтне ды лия марьтне-эмежтне. ТАШТАМКОВ – эрзятне
теить таштавкст сы телентень. ОЖОКОВ – сёксесь ожолгавты вирьтнень. СУНЬДЕРЬКОВ
– читне нурькинеть, суньдерькстнэ кувакат. АЦАМКОВ – телесь сась ды ацызе
моданть ашо ванькс ловсо.

Ковонть эрзятне явтыть истя: КАСЫ КОВ, ПЕШКСЕ КОВ, МАШТЫ КОВ, КОВТОМО ВЕ (СОКОР
ВЕ)… Лисни, явтыть ковонть ниле ТАРГОС. ТАРГОСОНТЬ – сисем ЧИТЬ: АТЯНЬЧИ,
ВАСТАНЬЧИ, КУНШКАЧИ, КАЛОНЬЧИ, СЮКОНЬЧИ, ШЛЯМОЧИ, ТАРГОЧИ.

Атяньчистэнть кудораськень прявтнэ-атятне макстнить тевть цёраломантненень.
Вастаньчистэ сыряватне макстнить тевть аваломантненень. Куншкачись тешксты
таргонть куншканзо. Калоньчистэ эрзятне сюконильть Ашо калавантень ды пидильть
штюрьба. Сюконьчистэ эрзятне кундыть тоначив туезь покштятнень-сэрдятнень
лемест. Шлямочистэ – шлить банясо. Таргочистэ – оймсить аламодо эрьвачинь
тевтнестэ.

Ютазь чинтень эрзятне мерить ИСЯК. Омбоце ютазь чинтень мерить ИСИНДЕ ИКЕЛЕ.
Колмоце чинтень ды лия а умок ютазь читненень эрзятне мерить УЛКО… УЛКОТЬ…

Чинть эрзятне явтыть истя: ЗОРЯНЬ ЛАЗОМА, ПИЖЕ ВАЛСКЕ, ВАЛСКЕ, ЧИЛИСЕМАДО ИКЕЛЕ,
ЧИЛИСЕМА, ЧИЛИСЕМАДО МЕЙЛЕ, ЧИНЬ СТЯМО, ЧИ КУНШКА, ЧИ ВАЛГОМА ЛАНГО, ЧИ ВАЛГОМА,
СУНЬДЕРЬГАДОМА ИКЕЛЕ, СУНЬДЕРЬКСТ, ЧОПОЛКСТ, ЧОКШНЕ, ВЕ, ТАЛАЙ ВЕ, ПЕЛЕВЕ, ВЕНЬ
ПРЯДОМА ЛАНГО…

Сыця чинтень эрзятне мерить ВАНДЫ… Омбоце сыця чинтень – ВАНДЫДЕ МЕЙЛЕ.. Лия
сыця шкань юткотнень эрзясь лемди СЫ валонть марто: сы таргостонть, сы
ковстонть, сы иестэнть, сы пингестэнть…

Ней молиця чинтень эрзятне мерить ТЕЧИ. Лиякс меремс ТЕ ЧИСТЭНТЬ. Аволь тона,
аволь се, аволь лия конаяк… Течи – те ТЕ ЧИСЬ. Ней молиця иентень эрзятне мерить
ТЕДИДЕ. Лиякс меремс, ТЕ ИЕДЕ, ТЕ ИЕСТЭНТЬ. А вана течинь вентень эрзятне мерить
ТЕДЕВЕДЕ. Меремс, ванна истя: - «Тедеведе беряньстэ удынь. Эзинь матедевкшнэяк…»
Лиякс меремс, ТЕ ВЕДЕ, ТЕ ВЕСТЭНТЬ.

Весемеде нурька шка юткотненень-пелькстнэнень эрзятне мерить истя: НЕЙ… Ней, те
ней, сестэ, зярдо ломанесь НЕИ теезенть, теевицянть, теевкшныцянть, сень, мезезь
неяви сельмсэ. Те валстонть теевсь НЕЙКЕ валось, конань зэмезэ истямо: шкань
апак сацтне, апак таргсе, апак ёмавтне. Лиякс меремс – СЕСК, эли СЕСКЕ. Неть
валтнэяк онкстыть шканть. Невтить сонзэ нурька ютконзо. Сехте нурька шкань
юткотненень эрзятне мерить СЕЛЬМЕ КОНЧТАВКСОКС эли СЕЛЬГЕНЬ ПРАМОКС. Неть шка
юткотне ЮВК ютыть, мельгаст а кенерят… Зярдо эрзясь важодсь валскестэ саезь
чокшнес, сестэ мерить ЧОП. Лиякс – чопотемас, чоподань прамос, ЧИНЬ ПЕРТЬ. Вестэ
тевтнеде мерить ВЕНЬ ПЕРТЬ: - «Веньберть ютась виев пиземе…», - «Вень перть увсо
пувась виев варма…» Истяня эрзятне ловокшность-тешкстнесть ШКАНЗО молеманть,
зярдо эрзятнень арасельть ды сынь эзть сода шканевтимть (часы). Вансть чипаенть
лангс, ковонть лангс, вансть перть пельга ды эсест ладсо-койсэ, эрзякс
тешкстнесть ШКАНТЬ молеманзо. Рузонь келенть трокст совасть эрзянь кельс
шкаютконь од лемтне: ЧАС, МИНУТА, СЕКУНДА. Неть валтнэ аволь рузонь. Рузонь
кельс сыньгак совасть лия кельстэ. А ванна кода сынст лемдяма эрзякс?
Теевить-арась неть валтнэ эрзянь келенть вельде? Улема, часонтень эрзякс меремс
аваль час, меремс ШКАКС? Минутантень меремс МЕНЬЮТКО (мени+ютко)? Секундантень
меремс СЕСКЮТКО (сеск+ютко)? Эли лиякс кода? Эли кадомс келезэнек сазь валтнэнь?
Кие соды? Кияк…



https://myv.wikipedia.org/wiki/%D0%A7%D0%B0%D0%B4%D1%8B%D0%BA%D0%BE%D0%B2

Ча́дыков — нилеце ковось ковкерьксенть иесэ, эйсензe 30 чить-веть. Ковкерьксенть
полавтоманть видс Цезарень Юлиенть эйсэ Чадыковось ульнесь омбоце ковокс
иесенть.

Солы ведесь пештясынзе лейтнень, латкотнень чадыведьте нама те ковонть лемди
чадыковокс, те ковстонть панжсынзе эсинзе цецянзо эрьбась, ушоды пувамо варма.
Сась шка юавтомс Эрьба чинть, Вармавантень Озксонть. Ушосонть кельме модась
карми эжеме, ушодыть чувтнесэ пургондовкст. Васенце тундонь балягинетне прок
чипайнеть оймелгавтыть ломаненть, сась шка перьтпельксентень вельмема, кода
эрзянь раськентеяк чадыковонь 16-це чистенть Модамасторлангсо эриця эрзятне
ютавтыть Эрзянь Келень, Эрзянь Оймень, Эрзянь Лувонь вельмевтема Покшчи.

Яла теке вемберть пракшныть кельметь, ды нама эряви Кельме Атянтень сюконямс
каванямс куслядо илинзе чаво кельмсэ озиптнень, ды пургондыця, чувтотнень, нама
сась шка вешнемс седи курокке тундонть. Серьгедемс, тердемс. Васенцеде
кудазортне ливсызь ракшаст ушов, теледентьмейле,ёвтыть сюпрят Кардаз-Сярконтень,
Авнявантень. Вано Вень кельметне прядовить, веси модамасторось пешкеди од
касовксто, эряви ливамс покштятнень-сэрдятнень лемест.



https://myv.wikipedia.org/wiki/%D0%9F%D0%B0%D0%BD%D0%B3%D1%82

Пангт (лат. Fungi эли Mycota) — те биологиянь царствосьэрямонь пертпельксенть,
кона пурнавты эукариотической организматнень, конататнень эйсэ ули кода кстыень,
истя ракшатнень пелькснень.

Пангтнэ аштить эрьва кодамо биологическоень пелькстнэсэ — ведьсэ, модасо ды
коштсо. Пангтнэ налксить эрявикс тев биосферасо, явовтыть эрьвакодат органикат,
секс пангтнэ улить вардонь зыянонь теиця, конат кандыть пек покш зыян.

Ламовикс пангтнэ улить кстыень ды ракшань(ломаненьгак) паразитекс, конат кандыть
ды тердить зыянонь ормалгадомат. Кона-кона пангтнэнь эйстэ ломаньтне саить лезе
кудоютконь ды шумбрачинь целекс-смустекс.



https://myv.wikipedia.org/wiki/%D0%9A%D0%BE%D0%B2%D0%BE%D0%BD%D1%8C%D0%B2%D0%B0%D0%BB%D0%BA%D1%81

Эрзятне кода лия раськетнеяк шканть явить иес, конасонть ниле пелькст: тундо,
кизэ, сёксь, теле. Эрьва ие пельксенть колмо ковонзо, весемезэ иесэ 12-во ковт.
Эрьва ковсонть ниле таргот. Кезэрень пингетнестэ иесь ушодовиль аволь
якшамковсто, ушодовиль эйзюрковсто — тунда. Эдь раськень ойме марямо чисэ иесь
сюлмавозь ломаненть эрямо лувонзо марто. Ломанесь ушодсы эрямопингензэ чачомсто:
тундонь шкане ушоды пертьпельксэнть сыргоземазо ды од чачома-касома, те прок
ломанень эйкакшпинге; кизесь мазый, весе тевтне эрямо ёнкстнэ лаказь-лакить — те
прок од ломанень шка; сёксесь — иенть кенерезь, превиязь шказо, прок ломанесь,
коната эрямосонзо чапсь кудо, таштась сюпавчи, кастась ды тонавтсь эйкакшт;
телесь прок шержей пря ломань, кона пурны оймсеме.

Эрзятне свал озныть чилисема ёнов, кудокеншнеяк эрси теезь чилисема ёнов, те
тундо одс чачома оймсэ-тевсэ мезеньгяк ушодома. Кулознень калмильть пряст
ульнесть пелеве ёнкс ёнов, теленть, оймсеманть ёнов.

Чипаесь чиде-чис эжди яла виевстэ, читне кармить кувалгадомо, телень
сундерькстнэ потамо. Чикуншкасто латочиретнестэ ушоды солы ведень кольгема,
чопоньбелев сынь кельмить ды теевить эйзюрокс нама кода чарькодиде те ковось
лемдяви эйзюрковокс. Те ковстонть ютавтовить покшчить ды кенярьксчить конатат
алтазь норовжорчонь-нармунень тедемантень, ды телень якшамотнень панемантень, ды
теленть меельцеде арнемантень кирякстневеманзо алашасо.

Вана телесь ушоды потамо, пандо прятнестэ саезь ловось ушоды соламо, паксятне
видсттне ушодыть сыргозема. Солы ведесь, пештясынзе лейтнень, латкотнень
чадыведте. Нама те ковонть лемдить чадыковокс — те ковстонть панжсынзе эсензэ
цецянзо эрьбась, ушоды пувамо варма. Сась шка ютавтомс Эрьба чинть,
Вармаавантень Озксонть. Ушосонть кельме модась карми эжеме, ушодыть чувтнесэ
пургондовкст. Васенце тундонь балягинетне прок чипайнеть оймелгавтыть ломаненть,
сась шка пертьпельксэнтень вельмема, кода эрзянь раськентеньгак чадыковонь 16-це
чистенть Модамасторлангсо эриця эрзятне ютавтыть Эрзянь Келень, Эрзянь Оймень,
Эрзянь Лувонь вельмевтема Покшчи. Ялатеке вень перть пракшныть кельметь, ды нама
эряви Кельме Атянтень сюконямс каванямс куслядо илинзе чаво кельмсэ озиптнень,
ды пургондыця чувтотнень, нама сась шка вешнемс седе курокке тундонть.
Серьгедемс, тердемс. Васенцеде кудазортне ливтьсызь ракшаст ушов, теледенть
мейле, ёвтыть сюкпрят Кардаз-Сярконтень, Авняавантень. Вана вень кельметне
прядовить, весе модамасторось пешкеди од касовксто, эряви ливамс
покштятнень-сэрдятнень лемест. Сы модамасторонь сыргозема Инечись, паряк кучомс
вастоманзо од ломантнень.

Инечись сы васолдо, ды туи мартонозо эрьва кодат мазый тюсонь казнеть, панжсы
корьмакай Мастораванть. Сельме икеле касыть ды панжить пургондавкстнэ, эрьва
чувтось. куракшось. Тикшесэльгинесь бажи-венсти сырнензе Чипаентень, Масторавась
сыргозсь панжовсь те ковонть лемезэ панжиков. Эрзятне ютавтыть Покшчить
Инечинть. Атянь-Авань пуре озкстнень, ливтема-совавтома озкстнэнь, видемадо
икеле озкстнэнь, кавто таргонь перть молить покшчитне. Ильтясызь ды ёвтыть
сюкпрят Инечинтень. Ушодыть сокамо-видеме, ковонть прядовомс малав весе
видематне прядовить ды ютавтови видемадо мейле озкс, теить од тол.

Вана нармутне, калтнэ, идем ды кудо ракшатне ушодыть раштамо, сынст токшемс а
эряви, оцинямс, калонь кундсемс а эряви эдь кундат чават ды кадат урозокс
пиштяка ракша-нармунь левкст, сынь тетя-ававтомо кулыть, теят кода сынест истя
эстеть зыян, эдь мейле оцинямс а ки лангс карми. Ды паксясояк семс важодема
тевть арась, сась шка топатомс кудонь-аштема тевтнень, ленгень анокстамо,
викшнеме-стамо, сурень кодамо, эйкакшнень истямо тевс тонавтомо, эрзянь койтнень
марто содавтомо секскак нама те ковонть лемезэ аштемков. Те ковонть прядовома
лангсо Чипаесь ушоды Аштеме, ветне тунь нурькалгадыть. Сась шка ютавтомс вейсэнь
велень Покшчитнень, Озкстнэнь, васняяк тердемс Кизэнть, Ливамс Сэрдятнень
лемест, аштемковонь 21-це чистенть ушодыть покш чить.

Вана Масторавинесь карми каземе ломантненень эрьва кодат казнеть тантейкакт,
мастумарть, кстыйть, якстере ды раужо чукшторовонь тансть, Вирьавась пангинесэяк
ушоды ломантнень каванямо, мешктне бизмолдозь кандыть пизэзэст медь, шта.
Пекшень цецятнестэ а ёвтавияк кодамо таньсть зэхель качады вейке валсо мертяно
те ковось тантей ды сась шка васенце меденть саемась, секскак те ковонть лемезэ
медьков те ковстонть нама поладови эрзянь Покшчитнень ютавтомась. Те Килей озкс,
Перя озкс, бабань каша, ды седе тов.

Вана умартне ушодыть тердеме каванямо ломантнень умарьсэст, Эрзятне ютавтыть
Умарь озкс, ковоньгак лемдизь покштянок умарьковокс, умарьковонь прядовомсто
ушодыть видеме розь, знярдо те тевест прядови ютавтови лишмень озкс. Ломантне
поладыть норовонь, пирень паксянь касовксонь пурнамо, ды путомо сонензэ ванстомо
таштамо.

Эдь раськенть эрямозо сюлмавозь ярсамопеленть улема марто. Сёксень васенце
ковонть прядовомас ярсамопелень таштамось малав прядовиль, таргавилть
якстерькайтне, модамартне, пурькатне, урядави канстесь. Аштемковонь 14-це чистэ
ютавтови Нороваванень Озкс. Те ковонть нама кода чарькодиде лемдить
таштамковокс.

Ушодыть пиземеть, читне яла нурькиньгадыть, васенце кельметь ушодыть токамо
Мастораванок, натой мик ки васенце ловонтькак аламнес ацакшносы модамасторонть.
Чувттнэ ды куракштнэ оршнить сырнень оршамолельть, веси сынь мазы ожо-якстере
тюссю, секскак нама те ковдонть мерить ожоков.

Вана читне допрок нурькалгадыть, пувить кельме вармат, менелганть уить стакат
теке кивень пельть, конатнень пачк Чипаенть налтнэнень пек стака вадяшамс
Масторавань, чинь-чоп прок свалшкань сундерькс секскак нама те ковонть покштянок
лемдизь сундерьковокс.

Састынькине сы телесь, Кельме атянть марто, мода масторонь ацасы ашо палясо
ловсо, иляст кельме видевкстнэ ды чувттнэ. Те ковонть эрзятне лемдить
ацамковокс. Те ковонть прядовома лангсо маряви весь допрок изнясы чинть, читне
пек нурькинеть, 21-це чистэ ушоды чинь Раштамось, эрзятне ушодыть ютавтомо эрьва
кодат койть конат лездыть раштыця чинть азорксчинзе виевгавтоманзо, ютавтневить
озкс, панить пачалксеть, кирякснить.

Куш чизе велявты кизенть ёнов, якшаматясь седеяк виелгавтсы коронзо, сы сехте
кельме-якшамо ковось якшамков. Эрзятне пряст а максыть ютавтыть ламо покшчить ды
озкст кельменть панемга Тавунсяй, Калядат, Од иень покшчить, Шаньгат, мунямкат,
ноготонь каямкат.

Вана пелеве ёндо варматне кармить полавтомо пувамост эрьва ёнов, кандыловось
тейни ловонь кард, китнень валясынзе, сондензэ мерить даволков, мерекшныть таго
«кичкере кинь шка», якшамоськак невтни меельце пеензе, ялатеке а куватьс кадовсь
тензе азаргалемс, кавто колмо таргонь ютазь чипаесь изнясы. Вана истят лемест
эрзякс ковтнэнь, нама сынь седе домкасто невтить иень ковкерьксэнть лемтнень
эрзянь раськенть эрямолувонзо ды пертьпельксенть марто сюлмавоманть. Знярдо бути
иетнень леместкак ульнесть эсест аволь неень шкань ладсо, мертяно ютазь иестэ
чачокшность пек ламо пештеть, лемдилизь ютазь иенть Пеште ие, ды седе тов.
Таргось-недлясь, эрзянь кельсэ нама улить таргонь читнень эсест лемест. Седе
кезэреньсетне стувтовсть, ансяк вана малав 20 иеть, ладявсь таргонь лемненть
эрзякс лемдямо лувось.



https://myv.wikipedia.org/wiki/%D0%98%D0%BD%D0%B5-%D0%9F%D0%B5%D1%82%D1%80%D0%B0%D0%BD%D1%8C_%D0%BE%D1%88

Ине-Петрань ош (руз. Санкт-Петербург) — те Москов мельга Россия Масторонть
омбоце ошось, Россиясо сехте покш мазычинь-культурань куншка тарка. Ине-Петрань
ошось — федерациянть вейкеть права марто субъект. Ошось ашти Россиянть
пелеве-чивалгомань ёнкссо, Балтиянь иневеденть Финнэнь ведьсюронть чилисемань
чиресэ, Нева леенть прамосо.

Панжиковонь 16-це (панжиковонь 27 чи) стэ, 1703 иесэнть Пётр I Россия Масторонть
инязорось сёрмадсь Петропавлонь крепостенть эйсте — васенце Ине-Петрань ошга
кудонь-таркань путома невтемаь, Ине-Петрань ошонть юронь путома.



https://myv.wikipedia.org/wiki/%D0%A2%D1%8E%D1%88%D1%82%D1%8F

Валморотнесэ-мифтнесэ ды эпостнэсэ, конат улить эрзятнень, кортамось моли
Тюштядо кода васень эрзянь инязордо. Не моротнень лейтмотивесь — эрзянь кирдиця
инязоронть кочкамось. Те ине таркантень арыця ломанесь аволь кодамояк
пульки-понкс ломань, сон «мода лангсо сехте сюпав, менель ало сехте козяв», сон
пек виев «сисем сабансо, комсьвейкее лишмесэ Тюштянь соки», сонзэ «кшнинь
кочкарянзо, кевень пря касмозо, уськсэ тапарязь куманжанзо, конястонзо лиси
чись, копорьстэнзэ — валдо ковось, пря чертнень пева — тештинеть»

Тюштянесь ульнесь мокшонь ды эрзянь васенце Инязорокс (оцязорокс, каназорокс).
Те лемесь теевсь «тюштя» нарицательной валстонть, конасонть седикеле эрзятне
тешкстнекшнесть сынст племань ветицятнень. Тюштядо ледстнематне неень шкас эзть
стувтово эрзянь мельстэ-ёжосто. Нейгак мокшонь ды эрзянь велетнева марсеви
«Тюштянь пинге» вал пусмось, конасо эрзятне тешкстыть се шканть, зярдо сынст
покштятне-бабатне эрясть атянь биесэ, ансяк велетнева пилестэ-пилес ёвтневить
Тюштядо ёвтнематне, ды валонзо, сехте питнеесь эйстэст — «Тюштянь пазчангот»
весенень эрзятненень.



https://myv.wikipedia.org/wiki/%D0%9F%D0%B0%D0%B7%D0%BD%D1%8D%D0%BD%D1%8C_%D0%BA%D0%B5%D0%BC%D0%B5%D0%BC%D0%B0%D1%81%D1%8C

Эрзянь раськенть пазнэнь кемема лувонтень малав 3000 иеть. Пазнэнь кемеманть,
оймеёжомарямочинь лувтнэнь ёнкстнэ, нама састь вейсэнь суоми-угрань раськетнень
ундокстнэнь нильксстэ. Сеть нилькстнэ вейкеть лия раськетнень Пазнэнь
кемематнень, оймёжомарямочитнень марто. Амезть сёпомс, малав 2000 иеть,
Модамасторонть лангсо азорксчинть саить Авраам Пазмариенть пазнэнь кемема
аравтомазо. Авраам Пазмариенть пельде састь истят Пазнэнь кемематне, кода
Иудаизма, Христианства, Ислам. Авраамонь панжовксонзо нежетекс нама ульнесть
седе кезэрень Египетень, Шумерень пазнэнь кемема ундокстнэ. Тесэ тешкстасынек
сэнь Библиянть ундоксонзо, лувозо, тешкстазь Шумерень сёвонень сёрмадовкстнэсэ.
Секскак меремс те ансяк Авраамонь пельде сазь панжовксось, ули покш
ильведьксэкс. Мекс бути стувтовить лия раськетнень Чилисема ёнксонь, Пелеве ды
чиньэлькс Американь, Европань пелевеёнксонь, раськетнень ёвтамост, ды пазнэнь
кемема лувост. Тешкстасынек сень Авраам Пазмариенть пельде лисезь пазнэнь
кемематнеде башка, лията оймеёжомароямочинь ды пазнэнь кемемань лувтнэ
яволявтовить авидекс.



https://myv.wikipedia.org/wiki/%D0%9A%D1%83%D0%BB%D0%BE%D0%BC%D0%B0_%D0%BE%D0%B7%D0%BA%D1%81

Ку́лома озкс — кода ломанесь (сэредицясь) берянь — сы лангозонзо кулома шка,
сестэ ацыть столь ланкс столешник, кирвастить штатол, кармить чекамо. Чекамсто
озныть истя:

Паз чанготь, нолдыть Иванонь грехенхэ-пижетензэ, Конататьнень Иван тейнинзе
мастор лангсо эрямсто, Касы сэрень касомсто, ды якамсто-пакамсто, Ды
удомсто-аштемстэ, ды тевтеме аштемстэ, берянь тевень теемстэ. Покштят-бабат,
кулыйть-емийть, весень кулый Оська, Виде чисэ эрицят, видень-кичкерень содыцят,
Вере паз икеле шатицят, Вере Пазнэнь озныцят, Улезе чанстенк, максодо паро,
ознодо Вере паз икеле. Паряк, Иванонь кулома шказо эзь са, Паряк кулома шкадонзо
икеле Иван сыргась куломо. Улиндеряй истяня, илинк сайть Иванонь оймензэ, Кадынк
Иванонь эрьва чистэ эрямо, Мастор ланга якамо, паро тевень тееме, Ули-паронь
пурнамо, вишка эйдень кастомо, Сыре тетянь-авань калмамо.

Кода карми ломанесь куломо, чевте ацавкс алонзо а кадыть.
Ацавкстнэнь-тодовкснень кулыцянть алдо сайчызь, кадсызь ломаненть куломо чаво
эземс. Тодов кулыця ломанть алов а кадыть, пелить тона чисэ кармавтсызь
кулыцянть толгатнень ловномо. Кулындеряй ломанесь апак фатя тодов лангс,
калмамсто кулыцянть картнень-пракстатьнень марто, кулыцянть судрямо сурсеманть
марто ды кандолаз лаксевкснэнь марто каить калмонь перька латконтень, колмо
толгат тодовстонть, кона лангс кулось ломанесь. Толгатнень каямсто озныть истя:

Покштят-бабат, кулыйть-ёмийть, васень кулый Оська, виде чисэ эрицят, Видень —
кичкерень содыцят, Вере паз икеле аштицят, Вере пазнэнь озныцят: улезэ чанстенк,
максодо паро, ознодо Вере пащ икеле! Вана минек Иван кулось тодов ланкс. Вана
минь кандынек се толгатнеде колмо толгат. Илинк ловновт Иванонь кедьстэ весе
толгатнень, ловновтынк ансяк не колмо толгатнень!

Кода кулозенть экшелить, озныть истя: Покштят-бабат, кулыйть-ёмийть, Васень
кулый Оська, виде чисэ эрицят, Видень-кичкерень содыцят, Вере паз икеле аштицят,
Вере пазэнь озныцят, Ознодо Вере паз икеле, Улезе чанстенк, максодо паро, Илядо
коря берянь экшелямонок. А савтовиндеряй тенек, тынсь савтынк, Тынсь минек
чарьчис, превс путодо!

Кода экшелясызь ломаненть (кулыцянть), кармить оршамонзо-карсемензэ. Оршавтыть
кулыцянть лангс понкст-панарт, понкстнэнь-панартнэнь ланга оршавтыть одрат,
кулыцянть кирьгава каить крёст (эрзянь койтнень коряс а кайсильть!!!). Кулыцянть
пильгс карсить карть. Кулыцянть пильгензэ карсесызь мей, карьксэнзэ ёкстасызь
ушо пелев (эри-ашти ломаненть карьсэ карьксэнзэ ёкстазь потмо пелев). Улиндеряй
кулыцясь цёра, стыть прязонзо коцтонь чапка. Чапканть стасызь ве суресэ: ёкстыть
салмуксоньтенть кувака суре, сатозо весе чапканть стамс ды стазысь чапканть
сурень апак сезть. Одраткак стыть истя: салмуксс ёкстыть кувака суре, сатозо
весе одратьнень сурень апак сезть. Одрат стыть виде суре лангс. Улиндеряй
кулозесь ава, пулонзо кодасызь мей (наотмаш), прязонзо путыть панго. Улиндеряй
кулыцясь сыре баба, пангонть ланга сюлмить кулозенть прява пряспаця. Улиндеряй
кулозесь од тейтерь, пулонзо кодасызь ладс (аволь мей), пулонзо пес путыть
лента, конянзо перька тейнить цецинеть (панксонь, конёвонь). Кулозенть алов
эземс путыть тикшеть, тикшетнень вельтясызь нуласо. Путсызь кулозенть тикшетнень
лангс, пильгензэ сюлмасызь ленгсэ (иляст келемть), кедензэяк мештензэ лангс
сюлмасызь ленгсэ чувтовомазост. Сельмензэ кулозенть сюврясызь (иляст ульть
тетькезь), улонзо алов путыть коцт пуворкс (илязо ульть кургось автезь).
Кулозенть карксонзо алов путыть коцт паця (тона чисэ кедь пацякс). Кода
кулозенть пурнасызь-сэрнясызь, путсызь тикшетнень лангс эзем пряс, теить озкс,
озныть истя: Паз чангодть, улезе чанстеть, макст паро: Бути Иван совась
грехс-пежетьс касы сэрень касомсто, Мастор лангсо эрямсто ды якамсто-аштемстэ,
паро тевень теемстэ Ды тевтеме эрямсто, нолдыть, Вере паз, Покш паз, Иванонь
пежетензэ, макст Иваннэнь тона чисэ паро тарка! Покштят-бабат, кулыйть-ёмийть,
васень кулый Оська, Виде чисэ эрицят, видень-кичкерень содыцят, Вере паз икеле
аштицят, Вере пазнэнь озныцят, улезэ чанстенк, максодо паро, ознодо Вере паз
икеле. Вана минек Иван кулось, илинк кадт ёмамо-арамо, Саинк эстенк, максодо
тензэ паро тарка!

Лоткить озномодо, сайсызь вальма лангсто оймеведенть, каясызь куляцянть экшелема
ведентенть, а се веденть каясызь калмонь перька латкс. Мейле кармить лайшеме:
Тетянзо авась лайши истя: Ох, тетякай-корьмакай, Ох, тетякай-тирякай! Тон
пурныйнем-сэрнийнем! Тетякай, седеймарийнем, Кота карень кодыйнем, Уське
карьксэнь поныйнем, Лембе чубань ставтыйнем, Чевте суманьсэ оршийнем. Тонь
куломадо мейле Кода карман, тетякай, Мон эрямо-аштеме Пишти пингень пиштеме! Ки
мелявтсы, тетякай, Минек канды лангонок? Ки кодасынзе, тетяй, Минек кота
каренек? Ки понасынзэ, тетяй, Минек уське карьксэнек? Рунгонок коряс кие Ставты
паро орчамо? Куш ули монь лялинем — Тонь урозке цёрынеть — Азды козонь сон
кундамс: Сонзэ ламо тевенэ, Каня пакся работа Икелевгак малявтомс Каня кудонь
тев теемс, Каня пиреть — латктвитемс. Каня велень промксс молемс Велень тевень
тееме, Каня кармамс эсь перька Улинь-паронь пурнамо. Кудонь тевесь монь лелянь
Паро вийдензэ маштсы Велень тевесь монь лелянь Паро превдензэ маштсы.



https://myv.wikipedia.org/wiki/%D0%92%D0%B0%D1%81%D0%B5%D0%BD%D1%86%D0%B5_%D1%88%D0%BA%D0%B0%D0%BD%D1%8C_%D0%BB%D0%BE%D0%BC%D0%B0%D0%BD%D1%82%D0%BD%D0%B5%D0%BD%D1%8C_%D1%8D%D1%80%D1%8F%D0%BC%D0%BE%D1%81%D1%82

Сехте васенце шкань ломантнень эрямост — Моданть лангсо ломантне появасть ламо
сядот тёжат иеде теде икеле. Сехте васенце шкань ломантне ульнесть идем ломанекс
ды, ракшань ладсо, эрясть стадасо. Покш пурнавкссо сынь якасть моданть ланга
эстест кодамояк ярсамопелень вешнезь, вейсэ тейнесть казямо кедь ёнкст ды
нолдасть эйсэст тевс.

Эсест эрямонь те васенце шкастонть ломантнень арасельть эрямонь таркат, сынь
эзть тонале сынст тееме, секс сынь эрясть вирьга, кекшнесть куронь потмова,
эцнесть домка мода потмова. Важодемань кедьёнкст сынь тейнесть кевстэ ды
ловажасто, недть ульнесть педе-пес апак тее. Кевстэ теезь кедьёнкстнэ, конатнень
тонадсть теемаст ломантне, мерить «кезэрькевень пингень» (палеолитэнь)
кедьёнкст. Сынст вельде ломантне оциняст идем ракшатнень лангс, таргсесть
ярсамопелекс молиця ундокстнэнь.



https://myv.wikipedia.org/wiki/%D0%A0%D1%83%D0%B7%D1%82

Рузт (руз. русские, великоро́ссы) — чилисемаславянонь раське, эриця Рузонь
Масторга, истяжо таштавтови седе ламо пелькс эрицятнеде Белорузонь, Украинань,
Казахонь, Эстэнь, Латвия, Молдовань, Киргизэнь, Литонь ды Узбекень Мастортнесэ.

Антропологиянть коряс рузтне канды эсензе вишка пелькст покш европеоидонь
расанть, кортыть рузонь кельсэ, сынст сулмавты вейсэнь эрямось, содамочись ды
чачома-лисемась.

Весемикс рузтнеде неень шкастонть пурнави 150 миллионт, эйстест Рузонь Масторсо
эрить 115,9 миллионт (2002 иень ловноманть коряс). Сехте сравтовозь пазонь
кемемась - православиясь, кона саезь-вастневсь 988 иесте.



https://myv.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8%D1%8F_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8C

Мордо́вия Респу́бликась (мокш. Мордовиясь, эрз. Мордовиясь) — республика, Россия
Масторонть вейкеть права марто субъект. Прявтошось — Саран ош.

Республикась ашти Чилисема-Европейскоень валаня тарканть лангсо чилисема
ёнксонть, чивалгома ёнксось ашти Йока-Дононь валаня таркаванть, тараказо — 26,2
тёжат вайгельпеть. Республиканть сехте вере тарказо — 324 м.

Пелевеёно Мордовиясь шабрацек ашти Обран ёнкс марто, пелеве-чилисема ёнга —
Ветькень Мастор марто, чипеле ёнга — Пенза ёнкс марто, чивалгомава — Эрязянь
ёнксонть марто.

Мордовиява чудить 114 лейть. Сехте покштне: Мокша леесь, Исса, Сивинь, Сатис,
Вад чудильманзо марто ды Сурась — Ратор (Алатырь), Инсар ды Рудня чудильманзо
марто. Истяжо Мордовиясо малав 500 эрькеть. Сехте покштне: Инерка ды Татарка.

1928 иень кемкотово чистэ, Куншка-Равонь ёнкстнень потмсо, теезь Эрзямокшонь
округось (кужось). Эрзянь Мокшонь Масторось (Мордовиясь) чачсь 1930 иень
якшамковонь 10 чистэ кода явозь ёнкс, мейле сон теевсь Эсь Азорксчи марто
(Автономной) Масторокс. 1934 иень ацамковонь комсеце чистэ лемдязь — Мордовской
Автономной Советской Социалистической Республикакс. 1990 иень ацамковонь сисемце
чистэ сон теезь — Мордовской Советской Социалистической Республикакс. 1994 иень
комсьветееце чистэ неень шкас — Мордовия Республикась. Эрзянь ды Мокшонь
Масторонь Конституциясь примазь 1995 иень таштамковонь комсьвейкеце чистэ
Мордовия Республикань Конституциянь Промкссонть.

Мордовиясо неень шкасто эрить 808 888 лом. (2015 ие), 807 453 лом. (2016 ие).
Мордовия Республикасо совить комськавтово велень буеть, вейке ошонь кужот ды
кото буень кедь алов совиця ошт. Весемекс: 19 важодиця эрямот, ды 1 313 велеть.
Ошонь эрицят — 61,22 % (2015 ие).

Мордовиясо эрить эрзят (чилисема ёнкссо) ды мокшот (куншка таркасо ды чивалгома
ёнкссо).

Сех ламо эрицятне лововить православиянь христианокс. Теде башка ламо эрицятнеде
каить пряст мусульманонь кемемантень (магометянонь). Алкуксонь эрзятне кемить
Эрзянь Кемема юртненень, ды алтыть оймест Инешкипазнэнь. Икелень шкасто эрьва
эрзя раськенть-буенть ульнесь эсензэ прявтозо — Чиряз, конань лангсо ульнесть
буень Эрзянь Чиряз, весень сынст перть-перькава пурныль Эрзянь Инязор. Васенце
Ине Инязорокс ульнесь Тюштя. Сондензэ мейле сехте содавикс Инязорокс ульнесть
Пургаз, кона аштесь Эрзянь Масторонть кисэ XIII пингестэ. Инязоронть икеле
кочкильть эрзянь Покш чистэ — Эрзянь Раськень Озксо. Неень шкань эрямосонть,
кочкасть Эрзянь Инязоро Пиргуж.

2002 иестэ весе Россиянть келес эрицятнень ловноманть коряс эрзятнеде,
мокшотнеде, каратайтнеде, тюрюханьтнеде ды шокшатнеде Россия Масторсо эрить
малав 843350 ломаньть. Тиринь келенть содасызь эйстест 614260 ломанть, рузонь
келенть содасызь 837534 ломанть. Эрзякс, 2002-це иень ловномасонть эрзякс пряст
сёрмадызь 84407 ломанть, мокшокс — 49624. Кода невти ловномась (статистикась)
эрзянь ды мокшонь эрицятнеде 1989 иестэ 2002 иес вишкиньгавтовсь 27%-с (1989
иестэ эрзятнеде ды мокшотнеде ульнесь 1 153 987 ломанть).

Васенцеде, наукань тевсэ эрзянь келень юронть ванькставтызе руз валтнэнь эйстэ
эрзянь васенце профессор Рябовонь Анатолий Павлович .

Неень шкасто Мордовия ловови аграрно-индустриальной регионокс, течинь чис саезь
сон ашти вейке рядсо виев ды покш Россиянь предприятиятнень ютксо. Мордовиясо
нолдавить электроника, экскаваторт, резинотехнической изделият, медицинань
препарат, валдонь приборт, вагонт ды пельвагонт. Покш вирень площадьтне аштить
юрокс чувтонь перерабатывающей промышленностьсэнть. Республиканть велень
хозяйствасо кастовить модамарть, сахор якстерькайть ды лия эмежт. Покш тарка
истя жо саи кудонь ракшань кастомась ды сывелень миемась.

Республикасо улить пек мазы таркат, тесэ ваставить тусто вирть, вирень степть,
чеядавкст ды чуварт, лейть ды эрькть, поронь пандопрят ды раужо мода. Тесэ
касыть тёжадо ламо куракшонь ды цецянь видт, эрить кавтосядто ламо нармунть ды
малав котонькемень ракшат. Эсензэ мазычисэнзэ республикась мани иестэ иес седе
ламо оймсицят.

Республикась ловови ламораськенекс, тесэ эрить эрзят, мокшот, шокшат, рузт,
печкаст ды лиять, весе сынь эрить паро мельсэ ды оймсэ. Мордоявиясо ламо
тонавтнемань, шкинемань ды оймсемань учрежденият.

Мордовиясь ламо иеть содави эсензэ налксицясо-спортменсэнзэ истямо видсэ, кода
якамосо, стака атлетикасо, греко-римской бороцямосо, пауэрлифтингсэ ды
спидвейсэ. 2004 иестэ васенцекс республикасо Михаил Мишин сайсь сиянь медаль
Афинэнь Олимпиадасо. Неень чистэ республикасо 500 ламо эйкакшт бажить саемс
соревнованиясо призовой таркат спортивной якамосо, ды эряви меремс, ули кинь кис
кенярдомс. Денис Нижегородов ды Алексей Воеводин 2004 иестэ теевсть сиянь ды
бронзовой призерокс Олимпиадасо Афинасо. Спортонь якамоcо содавиксэвть Ольга
Каниськина ды Валерий Борчин, конат 2008 иень Пекинэнь Олимпиаданть Чемпионтт.

Ней Мордовиясо 22 буеть ды республикань кедь ало 3 ошт (Саранск, Рузаевка, Ковёл
ош).



https://myv.wikipedia.org/wiki/%D0%9A%D1%83%D0%B7

Кузонть чувтонть рунгось виде, покш, лиясто эрси пичеденть пек седе покш.
Кузонть чувтозо ожола — ашо, седе чевте, шождыне, малавгак аволь истямо ойпичев
ды аволь кеме, кода пиченть. Кузонть потмовидьмезе арась. Аволь пек нарде ды
аволь пек кеме чинзэ кувалт кузось пичеденть дешёва.

Кузонь чувтось моли мода лангонь эрьва кодамо чапамо-путомо, венчень строямо
тевс, сонзэ эйстэ теить боцька лазт. Морговтомо кузонть эйстэ, конань слоензэ
аштить вейкетьстэ, пильсить пек питней лазт, конат молить седямо кедьёнксонь
теемс. Пек ламо кузонь вирь моли конёвонь теемс.



https://myv.wikipedia.org/wiki/%D0%AD%D0%B9%D0%B7%D1%8E%D1%80%D0%BA%D0%BE%D0%B2

Эй́зюрков — колмоце ковось иесенть Григориянонь ковкерьксенть, кона ашти
даволковонть ды чадыковонть юткова. Эйзюрковсонть эйсе 31 чить-веть. Славянонь
кельтнесе эйзюрковоньте мерить «март», латиннень «Mars» валонть эйстэ — истямо
лемезе ульнесь кезерь рименнь Пазонть Марсонть. Эйзюрковонь лемезе тусь «эйзюр»
валонть эйсте, те ковстонть сынь кармить соламо лембе чистенть эйсте.

Те ковстонть эрзятнень ютавтовить покшчить ды кенярьксчить конатат алтазь
норовжорчонь-нармунень тердемантень, ды телень якшамотнень панемантень, ды
теленть меельцеде арнемантень киряксневманзо алашасо.



https://myv.wikipedia.org/wiki/%D0%9F%D0%B8%D0%BD%D0%B3%D0%B5_(%D1%88%D0%BA%D0%B0%D0%BD%D1%8C)

Пинге (шкань) — шкань ютко, кона вейкети 100 иетнене. Кемень пингетне пурнавить
тёжа иес.

Седе теинесте пингень смустенть лемдить ауль сядо иень шка, а се шкань
пельксеньте, кона таго тееви эрьва 100 иеть. Ушодома таркась саеви ансяк се
ковкерьксэнть эйсте (лиякс меремс кода шкань ловомастонть).

Григориень ковкерьксэнть коряс, I пинге ушодовсь якшамковонь 1 чисте 1 иесте ды
прядовсь ацамковонь 31 чисте 100 иесте. II пингесь ушодовсь 101 иесте, III
пингесь — 201 ды с. т. Меельце иесь пингенть ушодови те пингенть
тешкстэнть-номерстэнть (невтемга, 2000 ие — меельце ие XX пингенть). Секс,
Григориень ковкерьксэнть ланкс ванозь, лиси ильведькс, кода арсить XX пингесь
прядовсь ацамковонь 31 чисте 1999 иесте; видсте меремс те лись ацамковонь 31
чисте 2000 иесте. Теде башка, те системасонть арась «чаво пинге»: [I пингенть м.
п. икеле ушодовсь I пинге.

Рузонь кельсэ (ды мадьяронь, испанонь, италиянь, каталанонь, польшань,
португалонь, румынэнь ды французонь) пингень тешкстамось моли римэнь тешксэ: I,
II, III, IV, V, ды с. т.



https://myv.wikipedia.org/wiki/%D0%9C%D0%BE%D0%B4%D0%B0%D0%BC%D0%B0%D1%80%D1%8C

Модамарь (лат. Solánum tuberósum, руз. Карто́фель, или Паслён клубнено́сный) —
ламо иень эмежмарень тикшень касовкс Паслён (Solanum) буестэ Паслёнонь
(Solanaceae) семиястонть. Модамарень эмежмартне те ярсамопель, эмежнень эйстэ,
конат ядовт — сынст эйсэ ули гликоалкалоид соланин.

2005 иестэ сех покш модамарень видицякс ульнесь Китай, 2-це таркасо — Россия ды
Индия; а анокстомасонть вейке ломанень ланкс — Беларузия.

Статистиканть коряс (руз. Продовольственная и сельскохозяйственная организация
ООН - ФАО) 2004 иестэ ундокстмартнестэ кастазь весемикс (млн. тоннат):



https://myv.wikipedia.org/wiki/%D0%9A%D1%80%D0%B8%D0%B2%D0%BE%D1%88%D0%B5%D0%B5%D0%B2,_%D0%98%D0%BB%D1%8C%D1%8F_%D0%9F%D0%B5%D1%82%D1%80%D0%BE%D0%B2%D0%B8%D1%87

Илья Петрович Кривошеев (эрз. Илька Морыця) (1898 иестэ медьковонь 19 чи Саратов
ёнкссо Маяк хуторсо - 1967 иестэ таштамковонь 11 чи Ицяло)— эрзянь содавикс
сёрмадей, валморонь ладсий.

Чачсь 1898 иень медьковонь 19-це чистэ Саратов ёнкссонь Лопатинской буень Маяк
хуторсо. Тетязо, Пётр Васильевич, кузнецель, авазо, Ефимия Петровна, - ульнесь
эрзянь содавикс ёвксонь морыцякс-лацицякс (сказительницакс). Сонзэ пельде самай
кармаськак содамо сы шкань поэтэсь-валморонь сёрмадыцясь раськень поэзиянть.
Эрзянь келенть сон кармась вечкемензэ эйкакшпингестэ. Руз Камешкирэнь училищанть
прядомадо мейле тонавтсь школасо эйкакшт, мейле сонсь тонавтнесь. Прядызе
Саратовонь университетэнть - сась эрямо Саранскоев, важодсь педтехникумсо.
Меельце иетнень перть Илья Петрович анокстась тонавтыцят Ицялонь педучилищасо.
1934 иестэ саезь сон - СССР-нь Сёрмадеень Вейсэндявксонь улиця.

Илька морыцянть лиссть кеменде ламо кирьяпусмонзо, сёрмадсь пьесаткак.
Эйкакштнень туртов пьесанзо сёрмадозь эрзянь ёвксонь коряс. Васеньце валморонзо
тиринь кельсэ «Пакшатненень» («Детям»), «Большевикень вал» («Большевистское
слово»), «Лавсень моро» («Колыбельная песня») улнесть публиковазь 1923 иесте
«Якстере сокиця» кулялопасонть («Красный пахарь»). 20-це иетнесте сонзэ
валморонзо лиснить «Якстере теште» кулялопасонть («Красная звезда»), кона
лисниль Московсо, ды Одсибирень кулялопасо «Од эрямо» («Новая жизнь»). 1929
иесте Московсо Центриздатсо лись эрзянь валморозейтнень вейсэнь пурнавкс «Васень
сяткт» («Первые искры»), ков совасть зняро-бути валморот Илька Морыцяньгак,
конат алтазевсть велень эрямонте, пертпельксэнте, пакшатнене.

Кулось таштамковонь 11 чи 1967 иесте, калмазь Ицялосо, тосо путозь кеврунго
валморозееньте.



https://myv.wikipedia.org/wiki/%D0%AD%D1%80%D0%B7%D1%8F

Эрзя (руз. эрзя, эрзяне) — те Эриця, Эрий, Эри «эрямс» ды «эрямо» валтнэстэ;
суоми-угрань раське, Уралонь покш семияньте совиця. Эрзятне эрить Мокша ды Сура
лейтнень чирева, истяжо Рав ды Ашонь леень ютксо.

Эрзя валонть лемезэ-смустэзе лиси-саеви эриця - руз. живущий валонть эйстэ. V
пингстэ саезь эрзятне эрить пелеве-чивалгома ёнкссо мокшотнень эйстэ, неень
Эрязянень ды Обран ошонь Мастортнева.

961 иестэ эрзя (арта, ариса) лецтяви хагаронь каганатсонть Иосифсэнть кода
раське, кона панды каявкс сонензэ. Истя жо Эрзятнеде сёрмалесть пингэньгрэкень
географтнэ Страбонось (аорсы) ды Птолемей (арсииты).

Арза - эрзянь мастор, конадонть сёрмали арабонь киньякиця Ибн-Хаукалэсь (X
пинге). Эрзятнеде (арджаны) сёрмалесь Рашид-ад-дин (XIV пинг.); ногаень инязор
Юсуфось сёрмалесь о "рзянах" грамотассо (сёрмас содамосо), конань кучизеть
Московов 1549 иестэ.

Куншка пигэтнестэ Эрзя — раське, кона каршо моли хазартнэнm ланкс, печенегетнень
ды половецтнэнь. Пингэнь чинязось Эрзятнень аштиль мастортнева Сыре Эрзянь
(Эрзяни). Лепштевятомасонь, конань кандыльть славянонь раськесь, эрзятне туильть
чилисема ёнов — Эрзямас ёнов.

Мокшотнень содавксонть эйстэ, конать 1237 иестэ ве мельс састь кедь алдо
Ордатнть эйстэ, Эрзятне туить пелевеёнксов вирьтнэне, ды максыть каршо вий
татартненэ.

Сэсте коли суздалень прявтошось куншка XIV пингтнэсте тееви Обран ош (Ало ош)
Эрзятне понгсь суздалень инязоронь кеденть алов, ды кой-контне эрзятнедэ
рузыясть, кой-конатне тусть седе тов Чилисема ёнов, ды понгсть XVII пингэсте
Равоньтомбалев (Заволжье) ды Лембе Уральёнксов (Юж. Приуралье), косо турсь
ногайтнень ды калмыкнэнь марто.

Теевема Саратовонь-Оренбургонь-Челябань кирькс нарьдечитнень кармась улеме седе
тов молеме эрзятнень Уралов. Ламо эрзянь эрямо таркатне Уралонь Масторга
появасть рузонь ломатнень икелев.

Эрзянь ломаньтне кортыть Эрзянь кельсэ. Эрзякс, 2002 иенть
ловномасонть-цётомасонть пряст сермадызь 410 000 ломаньть.

Эсист раське лемест видсте ёвтыть «Эрзя», теде видсте ёвтасть «Эрзянь раськенть
алкуксонь лемензэ коряс мельяволявтома»-сонть:

Сех содавикс суоми-угрань масторга, кие моры эрзякс те Торама морамо
пурнавксось. 2005 иестэ ульнесь теезь арт-фолк группа Морденс, сон содавикс од
кунсолыцятнень ютксо. 2010 иестэ Саран ошсо ушодызе эсь шкинеманзо Мерема
морамо-седямо кужось. 2011 иестэ Мосоковсо васенцеде лись сцена лангс «Ойме»
морамо-седямо кужось.

Неень шкань морот эрзянь кельсэ морыть Бакич Видяй, Ежевика Спиркина, Панишень
Аня, Самаркинэнь Евгений, Виктор Рауткин, Трифоновонь Максим, Бакайкинань Лияна
ды лият.



https://myv.wikipedia.org/wiki/%D0%A8%D0%BB%D1%8F%D0%BC%D0%BE%D1%87%D0%B8

Шля́мочи — таргонь чись кона ашти сюконьчинть ды таргочинть юткова. Шлямочи
валось тееви кавто валсто: "шлямо" ды "чи" валтнэнь эйстэ. Таргонь котоце
читнестэ велесэ уштовить банят ды ломаньтне шлить-нардыть банясо тердить
сэрдятненьгак шлямо. Секс те чинть лемезе Шлямочи.

Шлямочись кезэрень римляньтнень алтазель Сатурноньте. Рузкс шлямочинтень мерить
суббота, конань юрозо саеви евреень «шаббат» валстонть, конась сравтововсь
Вавилононь ковкерьксэнть ды хрестианстванть марто весэ Европавань.

Койтнень коряс, конат састь кезэрень иудаизмастонть, шлямочись — таргонь меельсе
чись. Истямо ладямось кадовсь стандартокс Американь Вейтьсэндявкс Штаттнэсэ
(АВШ) ды Израэлень Масторсо, ансяк неень шкань Европассо шлямочинть ловови
котоцекс (меельцень икеле молицякс) таргонь чис, таргочись — меельцекс. Неень
шкань Эвропань арсемась сюлмазь-кемекстазь ISO 8601-со (1).



https://myv.wikipedia.org/wiki/%D0%A1%D0%B0%D0%BC%D0%B0%D1%80%D0%B0_%D1%91%D0%BD%D0%BA%D1%81

Самара ёнкс (руз. Самарская область) — ашти Россия Масторсо, сови Равчирева
федерациянь кужоньте.

Шабрацек ашти Сарат, Ульян, Оренбургонь ёнкснень марто, Печкас Масторонть марто,
истяжо ули апокшке тарка косо шабрацекс ашти Казахонь Масторось.

Ёнксось ульнесь теезь 1928 иень панжиковонь 14 чистэ кода Куншкаравонь ёнкс.
1928 иестэ лемдязь Куншкаравонь краекс, 1935 иестэ — Куйбышевонь краекс:

Самарань ёнксось — ветеце покшолманть кувалт Равлангсо (Поволжьясо). Покшолмазо
53,6 тёж. вп², мезе пурны 0,31 % Россиянь Мастор. Ёнксось сравтовсь пелевеёнксто
лембе ёнксов 335 вп кувалмос, чивалгомасто чилисемас — 315 вп-ть.



https://myv.wikipedia.org/wiki/%D0%9C%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0%D1%81%D1%8C

Математикась — те ламоксчинь, ды сонзэ сюлмавксонзо миренть-масторонть марто
наукась.

Эрзянь кельсэ ламо таркава валонь ушодомась гайгикстоми, зярдо икелензэ моли
гайгиця аморавикс (согласной). Те гайгиксчинь полавтомадонть мерить Сандхи.
Сёрмадома кельсэнть те сандхинть коряс сёрмадозь зярыя валт, сехте пек: ловома
ды ладсонь — лувсонь валтнэ (нареч.). Шождасто ловныцясь сови келень арсема
лувонтень, зярдо седе вейкетьстэ максозь. Ёвтамост коряс сёрмадозь парцузтнэ
кортамо келень ды вастовомальть тенст сёрмадозь кортамо кельсэяк.

Омбоце кеменень ловномась тееви: кемень валонтень педявтыть-путыть эрявикс
ловоманть: невтевкст:

Колмоце кеменень ловномась тееви: комсь валонтень педявтыть-путыть эрявикс
ловоманть: невтевкст:

1930-це куншка видстэ саезь эрзянь сёрмадсттевень кельсэнть сёрмадыть
ловомавалтнэнь кортамокелень, лиякс меремс, гайгемаст коряс, аволь пельксэст
коряс. Секскак кемень пельксэнть ушодомасо к тештинесь, кона ёвтави г
сёрмадовияк истя. Лиси -гемень.



https://myv.wikipedia.org/wiki/%D0%98%D0%BD%D0%B5%D1%88%D0%BA%D0%B8%D0%BF%D0%B0%D0%B7

Ине́шкипаз (Инешки, Паз, Шкай) — эрзянь ине Паз, Модамасторонь теиця. Инешкипаз
валось лиси колмо валсто — "ине" (покш), "шки" (шкамс-теемс - шкиця) ды "паз".

Ванстомакс ашти Пертьпельксэсь, конань теизе Инешкипазось. Мейсь Инешкись
Ломаненть теизе? Ломанекс, аволь пазонь урекс, Пертьпелксэнть ванстыцякс,
идицякс. Ознови-арась эрзя-ломаненть пежетезэ? Арась. Ломанесь озны чумонзо
нолдамонь кис, ансяк эрямопингензэ перть канды пежетенть сталмонзо оймесэнзэ,
мари чумо пежетенть кувалма. Мереви-арась Ломанентень кандомс зыян
Пертьпельксэнтень? Арась. Мекс? Модась — Мастораванть рунгозо. Эрьктне —
Ведьаванть сельмензэ, лейтне — сонзэ верьсанонзо. Коштось — Инешкипазонть
оймекоштозо. Мереви-арась понгавтнемс мезеяк ломаненть кирьгазонзо? Ансяк
аваломаннень кирьгакст, эрьгть, мазылгавтомкат. Кирьгасонзо кандтни тешкст ды
килькшт ансяк уресь, аволь Эрзя ломанесь. Мекс Инешкипазось лемдизе Ломаненть
Эрзякс? Эрзя — те Эриця, Эрий, Эри "эрямс" ды "эрямо" валтнэстэ.
Артокшныть-арась эрзятне Инешкипазонть чаманзо-рунгонзо лаз эли конёв ланга?
Эрзятне тейнить ансяк Нишкепазонь-Чипазонь Тешкс. Ули-арась Эрзянь Кемемасонть
кияк, кона эряви Инешкипазонтень пшкадемстэ-озномсто? Арась. Эрзянтень а эряви
бачкась эли диаконось Инешкипазонтень пшкадемстэ. Эрзянь ломанесь корты
Инешкипазонть марто ойместэ оймес. Кие вети вейсэнь озкстнэнь? Вейсэнь
(Раськень, Велень, Авань...) Озксонть вети Озатя эли Озава, кона кочкави
озксонть ютавтомонзо.



https://myv.wikipedia.org/wiki/%D0%92%D0%B8%D1%80%D1%8C

Неень шкатнесте вирьтне саить колмо пелькст вейкестенть моданть. Весемикс вирень
покшолмазо Модасо 38×106 вп2. Пелезэ те вирь зонанть - тропикень вирь, ниле
пелькстнэ аравтозь пелевеёнксонь модатнесэ. Россиянь Масторсо вирень покшолмазо
8×106 вп2.

истяжо виресь моданть пертьпельксень ванстыця (вирень озавтовкстнэ ванстыть
моданть варманть костямсто).

(Моро Вирь чиресэ эрзянь цёра пенгть кери. Записана в 1926 г. от Н.Ф. Зубарева,
80 лет, в с. Секретарка, Северного района Оренбургской обл.)

(валморо пельсесь саезь «Те виресь – тетянь кудряв прясь...» Тагановонь
Дмитриень валморостонть.)



https://myv.wikipedia.org/wiki/%D0%90%D1%82%D1%8F%D0%BA%D0%B0

Атяка — те весе мезе сюлмавозь цёрань ёнкссонть марто. Лиякс меремс, те эриця
организмань формась, кона рашты вишка гаметат — сперматозоидт. Раштамосонть лиси
вейс прамо сперматозоидэнть седе покш авань гаметанть марто, лиякс алоньклетка
марто.

Ламо нармунень атякатне пек содавить авакатнень эйстэ. Кудо ютконь нармунтне —
саразтнэ, яксярготне, галатне, куркатне — невтить, половой диморфизма. Атякшось
саразонть эйстэ содави толганзо ды тюсонзо кувалт, кувака пулонзо, коклацензэ ды
лиянь кувалт. Истя жо эрси идем нармунтнень ютксояк.

Вирь сараз атякась лира ёнов молиця пулонзо, раужо толганзо кувалт, конат
сэнежат, молить металл ёнов, ды якстере сельме чирькензэ кувалт пек содави
аваканть эйстэ, конань лангозо аволь пек мазый. Турухтан-атяканть тунда авака
марто васодемстэ касыть сивень кондят мазый толганзо, кодат аваканть а эрсить.
Кона-кона нармунтнень атякаст полигамнойть, лиякс меремс сынь ванстневить ламо
нармунь авака марто ды овсе а мелявтыть эйкакшост кис.



https://myv.wikipedia.org/wiki/%D0%AD%D1%80%D0%B7%D1%8F%D1%82%D0%BD%D0%B5%D0%BD%D1%8C_%D1%80%D0%B0%D1%81%D1%8C%D0%BA%D0%B5%D0%BD%D1%8C_%D0%BA%D0%BE%D1%86%D1%82

Эрзятнень раськень коцт (руз. Флаг эрзянского народа) — раськень коцт эрзятнень,
раськенть, кона эри Россиясо. Ульнесь кемекстазь 1995 иестэ.

Раськень коцтонть покшолмазо — келезэ кувалмонть коряс лиси кода 1:2. Коцтось
ашти колмо тюсто, верде алов: ашо, якстере, раужо. Смустень коряс: олячи, эрямо,
Мастор. Неть тюстнэ саезь цёрань ды авань эрзянь оршамотнень тюсост коряс.

Колмо тюстнэ коцтсонть — те ломанень эрямозо, чачомасто саезь ды Тоначив туемас.
Раужось — те аволь ансяк модань тюсозо, те пулаень тюсось. Минек
покштятнень-аватнень коряс раужось те — Модавась, сон аваломанень ушодкс, кона
рашты од эрямо, сонзэ смустезэ «эрзянь масторось», кона минек анды, максы вий.
Эрзятнень те — Паксява, а седе келейстэ чарькодемасо — Масторава, те Тиринь
Мастор. Якстере тюсонть смустезэ — те эрзянь ломанень верезэ, эрзя раськенть
эрямозо. Те покштятне-пакшаватне, конат рисьменть вельде максызь миненек
эрямонть. Те минь, минек келенек, коенек, кирданок. Ашо тюсось — Инешкипазонь
тёкшозо. Смустень коряс — те олячи, кона максы тенек вий, оймень марямо.

Покшчитне, зярдо эрзятне понгавтнить раськень коцтонть (ульнесть кемекстазь
Эрзянь Ине Кужосо:



https://myv.wikipedia.org/wiki/%D0%9C%D0%BE%D0%B4%D0%B0

Модась — те верьга-ланга эрямо Моданть слоезэ, конань кедьсэ ули раштамо модась.

Модась — те эрзятнень вейсэндиця пелькс. Эрзянь раськень оймеежомарямочисэнть ды
Пазне кемема койтнесэ модась истямо:

Тиринь модась те нилькс-ундокс Покштятнень марто, чачома масторонок марто.
Эрзятнень ули истямо коест, сыргить сынь лията таркав эрямо, тюрема паксяв,
васоло килангов, свал саить мартос пацине потс тиринь мода, те пацинень ды
моданть погавтисызь киргазост. Эжели чавоват тюрема паксясо, килангсо куломась
сасатандат, тиринь модась вельтятанзат ды сюлматанзат раськень-буень
унксонть-нильксэнть марто. Седе тов тиринь модась лезды теть ки лангсо, сон эдь
чачума элестэть.



https://myv.wikipedia.org/wiki/%D0%90%D0%BB%D0%BE%D0%BE%D1%88

А́лоош (лиякс: Нижнёй, Нижней Новгород, руз. Нижний Новгород) — те Россия
Масторонть ошось, Алоошонь ёнксонть прявтошось.

Кезэрень шказо: Эрзянь Обран ошось ульнесь Равонь-Окань юткосо, вере пандо
прясо, косо нев Ало ошонь кремлясь. Окань томбале эрькесь, ало ёнксо
Олодимир-Суздальскоень рузтнэ тейзть эйсест од ошне ды лемдизь Од Ало ошокс
(Нижнёй Новгород). Ташто Обран ошось каршо, конась се шкава ульнесь паро вере
таркасо чувтонь пирень куншкасо. Рузтнэ теизь Ало ошонть, икелев ванозь, — бути
седе вадрясто туремс эрзятнень марто. Седе тов, Обран ошонть пултызь, мееле, те
ошонь юртонте кевень кремля путозь.



https://myv.wikipedia.org/wiki/%D0%A1%D0%B5%D0%B2%D0%B0%D1%81%D1%82%D0%BE%D0%BF%D0%BE%D0%BB%D1%8C_%D0%BE%D1%88

Севастополь — те ошось Крымень модаулосо. Крым модаулонть седе покш пельксэнть
кувалма ней ули пелькстамо Россия Масторонть ютксо, коната кирди эсь
кедьвийсэнзэ ало те пельусиянть, ды Украина Мастортнэнь ютксо. Россия Масторонть
админэнь ды модань явтовксонть коряс, Крымень модаулонь пелькстамосо аштиця
модатнень лангсо аштить РФ-нь масторпелькстнэ - Крым Раськемасторось ды
Севастополь масторонь тешксчисэ аштиця ошось. Украина Масторонь админэнь ды
модань явтовксонть коряс пелькстамонь модатнень лангсо аштить Украина Масторсо
аштиця Крым Башка Раськемасторось ды башка аштемасэрьсэ аштиця Севастополь
ошось.



https://myv.wikipedia.org/wiki/%D0%9F%D0%B8%D1%87%D0%B5

Пи́че (лат. Pínus) — те кстыень буестэ чувто, сардтонь семиястонть (Pinaceae).
Неень шкасто улить 120 пичеть, конат касыть весе Пелевеёнксонь пельшарганть.

Пичень видэнть, кона максы ярсавикс пешть лемдить кедрань пиче лементь ало.
Ансяк эряви содамс Кедра (Cedrus) — те лия буень чувто теке жо семиястонть, а
вана пичень видьмензэ аволь пешть ботаникань смустьсэ.

Летьке модасо пичесь касы пек бойкасто, сонзэ чувтозо валдо, слоензэ келейть ды
эчкть, сон пек чевте. Оля таркасо эли вейкест-вейкест эйстэ таркасо касыця
чувттнэнь иень слоест эрсить келейть, комолест пек эчкть, бойкасто сювовить
верев ды сэрьс вельтязь эчке тарадсо. Истямо чувттнэ эрсить аволь пек нардеть ды
сех сеедьстэ маштовить ансяк пенгекс. Тусто вирьсэ касыця чувттнэнь рунгост
човине сэрей ды виде, теке марто пичень рунгось 1/2 эли 2/3 пельксэст овсе
тарадтомот. Истямо чувтотне молить питней материалокс.

Пичень чувтонть пачк молить пек ламо налткеть, конат пешксеть пичеойсэ, сон
вансты касовксонть эрьва кодамо наксадомадо.

Минек виртнева пек ламо пичетнеде, чувтост кеметь, нардеть ды курок а
наксадыцят, секс минек масторсо пичетне пек молить строямо материалокс. Пичестэ
анокстыть: шочкт, лаксезь ды пилязь лазт; сон моли эрьва кодамо постройкас;
сэдень ацамкст; телефононь ды телеграфонь палманть ды лият мезть.



https://myv.wikipedia.org/wiki/%D0%93%D0%BE%D1%81%D0%B0%D0%B3%D1%8B%D1%80_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5)

Ашти Семилейка лангсо, кона Большая Кша леенть сянглей. Кода лецтяви (руз.
«Списке населенных мест Симбирской губернии») (1863 ие) Никольское (Старые
Косогоры) – веле 316 кудот марто Ордань уездсэ.

Эрицятнеде: 2001 иестэ ульнесь 567 лом., 2010 иень ловномасонть кадовсть 384
ломанть.

Лемесь саеви рузонь косые горы, валрисьменть эйстэ (Ташто велесь ашти пандонть
лангсо - руз. «Старая часть села расположена на склоне холма»).

1931 иень ушодомастонть велесэ ульнесь теезь 8 вейсхозт, 1950 иестэ — вейсхоз
«Луч Правды», 1997 иестэ — «Косогоронь» вельхозяйствань производствань пурнавкс
(руз. СХПК «Косогорский»).

Велесэнть — куншкань тонавтнема школа, Шкинемань кудо, медицинань тарка,
ловномакудо, микшнема лавка, Никольской церькова (архитектурань теевкс 2-це
пельксэнть XIX п.).



https://myv.wikipedia.org/wiki/%D0%92%D0%B5%D1%82%D1%8C%D0%BA%D0%B5%D0%BD%D1%8C_%D0%BA%D0%B5%D0%BB%D1%8C

Ве́тькень (Чу́вашонь) кель (ветьк. Чăваш чĕлхи) — келесь ветькетьнень, конат
совавить тюрконь келенть семияньте булгаронь-хазаронь группаньте, те келесь
вейке кона эриця те группасонть.

Сравтови Веткень Масторсо, Тататриянь, Башкириянь, Самарань, Ульянонь ёнкснева,
истяжо лия ёнкснева Уралонь, Равонь ды Сибирэнь. Ветькень Масторсо те келесь
прявт кель, рузоньсенть марто.

Кортыцятнеде — 1,3 млн. ломаньть (ловномась 2002 иенть); тень корява раське
ветькетьнеде 2002 иенть ловноманть коряс 1 млн. 637 тёж. ломанть, 55-те %
эйстест эрить Ветькень Масторсо.

Явовтыть кавто савийтемеявовикс кортавкст: аловикс (анатри, конат кортыть «у»
валрисьменть марто) лембе ёнксонь мастортнэва ды верьксев (тури, конат кортыть
«о» валрисьменть марто) — пелевеёнксова, лиякс меремс Равонь чудиманть седе
верьга.



https://myv.wikipedia.org/wiki/%D0%92%D0%B0%D1%81%D1%82%D0%B0%D0%BD%D1%8C%D1%87%D0%B8

Ва́станьчи — таргонь омбоце чись, кона ашти атяньчинть ды куншкачинть ютксо.
Омбомасторонь ISO 8601 стандартонть коряс, те — омбоце таргонь чи, ансяк
кой-кона койтнесэ колмоце.

Эрзянь койсэ те авань чи. Вастаньчистэнть кудазоравась лездынцянзо марто ушодыль
таргонь кудоютконь топавтома тевтнень. Те чистэнть сеедьстэ якильть урьвань
чиявтомо. Лиякс мерить овторник.

Вастаньчи валось тееви кавто валсто: "вастома" ды "чи" валтнэнь эйстэ. Армянонь
(арм. Երեքշաբթի — ерекшабти́), грузинэнь (груз. სამშაბათი — самшабати),
башкирэнь (шишәмбе), таджикэнь (сешанбе) ды печкасонь (сишәмбе) кельтнестэ те
валось ютавтови кода «колмоце (чи) шлямочистэ саезь» (руз. «три (дня) от
субботы»).



https://myv.wikipedia.org/wiki/%D0%91%D0%B0%D1%88%D0%BA%D0%B8%D1%80%D1%8D%D0%BD%D1%8C_%D0%BA%D0%B5%D0%BB%D1%8C

Башкирэнь кель (башҡорт теле (инф.) [bɑʂ.ˌqʊ̞rt.tɪ̞ˈlɪ̞]) — те эсь лемпелень
тюркань кель Башкириясо. Эйсэнзэ кортыть башкирт.

Башкирэнь келесь мастор прявт Башкортостан Республиканть. Рузонь келенть марто,
башкирэнь келенть марто юридически васенцеде ульнесь кемекстазь Башревкомонь
Мельпутовксонть 1920 иень эйзюрковонь 24 чистэ. Неень шкасто кемекстазь
Башкортостан Республиканть Конституциясо.

Весэ масторсонть 1,2 млн. седе ламо кортыцят башкирэнь кельсэ. 2010 иень
Ловнома-сёрмадстоманть коряс, Россиясо башкирэнь келенть содасызь 1 152 404
ломанть, эйстэст: 977 484 башкирт, 131 950 печкаст, 20 258 рузт, 6 276 ветькеть,
3 211 марить, 1 953 казахт, 1 630 удмуртт, 1 279 узбекть ды 8 363 лия раськень
ломанть.



https://myv.wikipedia.org/wiki/%D0%AD%D1%80%D0%B7%D1%8F%D1%82

Эрзя (руз. эрзя, эрзяне) — те Эриця, Эрий, Эри «эрямс» ды «эрямо» валтнэстэ;
суоми-угрань раське, Уралонь покш семияньте совиця. Эрзятне эрить Мокша ды Сура
лейтнень чирева, истяжо Рав ды Ашонь леень ютксо.

Эрзя валонть лемезэ-смустэзе лиси-саеви эриця - руз. живущий валонть эйстэ. V
пингстэ саезь эрзятне эрить пелеве-чивалгома ёнкссо мокшотнень эйстэ, неень
Эрязянень ды Обран ошонь Мастортнева.

961 иестэ эрзя (арта, ариса) лецтяви хагаронь каганатсонть Иосифсэнть кода
раське, кона панды каявкс сонензэ. Истя жо Эрзятнеде сёрмалесть пингэньгрэкень
географтнэ Страбонось (аорсы) ды Птолемей (арсииты).

Арза - эрзянь мастор, конадонть сёрмали арабонь киньякиця Ибн-Хаукалэсь (X
пинге). Эрзятнеде (арджаны) сёрмалесь Рашид-ад-дин (XIV пинг.); ногаень инязор
Юсуфось сёрмалесь о "рзянах" грамотассо (сёрмас содамосо), конань кучизеть
Московов 1549 иестэ.

Куншка пигэтнестэ Эрзя — раське, кона каршо моли хазартнэнm ланкс, печенегетнень
ды половецтнэнь. Пингэнь чинязось Эрзятнень аштиль мастортнева Сыре Эрзянь
(Эрзяни). Лепштевятомасонь, конань кандыльть славянонь раськесь, эрзятне туильть
чилисема ёнов — Эрзямас ёнов.

Мокшотнень содавксонть эйстэ, конать 1237 иестэ ве мельс састь кедь алдо
Ордатнть эйстэ, Эрзятне туить пелевеёнксов вирьтнэне, ды максыть каршо вий
татартненэ.

Сэсте коли суздалень прявтошось куншка XIV пингтнэсте тееви Обран ош (Ало ош)
Эрзятне понгсь суздалень инязоронь кеденть алов, ды кой-контне эрзятнедэ
рузыясть, кой-конатне тусть седе тов Чилисема ёнов, ды понгсть XVII пингэсте
Равоньтомбалев (Заволжье) ды Лембе Уральёнксов (Юж. Приуралье), косо турсь
ногайтнень ды калмыкнэнь марто.

Теевема Саратовонь-Оренбургонь-Челябань кирькс нарьдечитнень кармась улеме седе
тов молеме эрзятнень Уралов. Ламо эрзянь эрямо таркатне Уралонь Масторга
появасть рузонь ломатнень икелев.

Эрзянь ломаньтне кортыть Эрзянь кельсэ. Эрзякс, 2002 иенть
ловномасонть-цётомасонть пряст сермадызь 410 000 ломаньть.

Эсист раське лемест видсте ёвтыть «Эрзя», теде видсте ёвтасть «Эрзянь раськенть
алкуксонь лемензэ коряс мельяволявтома»-сонть:

Сех содавикс суоми-угрань масторга, кие моры эрзякс те Торама морамо
пурнавксось. 2005 иестэ ульнесь теезь арт-фолк группа Морденс, сон содавикс од
кунсолыцятнень ютксо. 2010 иестэ Саран ошсо ушодызе эсь шкинеманзо Мерема
морамо-седямо кужось. 2011 иестэ Мосоковсо васенцеде лись сцена лангс «Ойме»
морамо-седямо кужось.

Неень шкань морот эрзянь кельсэ морыть Бакич Видяй, Ежевика Спиркина, Панишень
Аня, Самаркинэнь Евгений, Виктор Рауткин, Трифоновонь Максим, Бакайкинань Лияна
ды лият.



https://myv.wikipedia.org/wiki/%D0%A7%D0%BE%D0%BF%D0%BE%D0%BB%D1%82%D0%B1%D1%83%D0%B5

Чо́полтбуе (руз. Темниковский район Мордовии, мокш. Темникавонь аймак) —
Мордовия республикань буесь.

Чополтбуесь ашти Мордовиянь чивалгоманть ёнксо. Пелевеёнкска шабрацек ашти Обран
ёнксонть марто, ды Мордовиянь буетнень марто: чилисемань ёнкска — Кузбуень,
лембе ёнкска — Якстерекуро, Атюрь, Торбей ды Пейкужо буетнень марто; чивалгомань
ёнкссо — Теньгушбуень.

Буенть покшолмазо 1923,3 вп2, эйстэст, пелевеёнксто лембе ёнксов — 62 вп,
чивалгомасто чилисемаёнов — 55 вп. Ули сюлмавкс Мордовиянь прявт ошонть (Саран
ош) марто автокиева, Чополт ошсто ардомс 168 вп.

Лейтне — Мокша, Сатис, Пушта, Урей, Ляча, Шуструй. Коффициентесь тустома лень
алтоманть — 0,33 вп/вп2.



https://myv.wikipedia.org/wiki/%D0%9E%D0%B7%D1%8F%D0%B7

Озязонь, лиякс: дурлоозяз, шавка-нармунь (лат. Passeridae, руз. Воробьиные) — те
семия вишкинька нармунень, эриця ве таркасо, пек аламо таркасто таркас
ливтницят, Озязонькондят (Passeriformes) отрядсто. Озязтнэнь нурькинеть пилькть,
ламотне модаванть якинь кирнявтозь.

Кизэнть перть озязось кенери кавксть нарвамо, инкубациясь моли малав 11—14 чить.
Левксэст лисить алтнэстэ сокорсто, голойстэ эли пек чуро пух марто. Сынь
мезтькак а тейневить ды кувать кадовкшныть пизэва. Андыть эйсэст тетяст-аваст,
14—17 чить, «коткудавонь алтнэде» ды эрьва кодамо сукс-унжадо. Андомадонть башка
озязтне левксэст кис мелявтомсто ванстыть эйсэст якшамодо, пиземеде ды
эрьва-кодат яттнэде.

Минек масторсо, косо климатось умеренной ды якшамо, телень ютавтомо кадновить
пек а ламо нармунть. Неть кадовиця нармунтне иень перть эрить теке жо
таркасонть, козонь кадовсть. Мерить эйстэст осёдлойть. СССР куншка таркаванть
истямокс аштить: озязтнэ, кудо гулькинетне, сезьгантнэ, вирь саразтнэ, повтнэ,
сувозейтне, карцигантнэ ды лият.

Озязтнеде улить 6 буеть (Passer, Petronia, Montifringilla, Pyrgilauda,
Carpospiza, Salicipasser), конат лововить-пурнавтовить малав 30 видт.



https://myv.wikipedia.org/wiki/%D0%9C%D0%B5%D1%82%D1%8C%D0%BA%D0%B0%D0%B7%D1%82

Метьказт (лат. Lacertilia, икелень лем Sauria)— те ёзныцянь отрядалксто лукшонь
отрядсто.

Минек пельга понгонить кирнявтнезь ладсо молиця метьказт. Сех сеедьстэ сынь
понгонить кизэнь лембе шкане, чуваров эли кевев коське таркава, косо касыть
куракшт. Метьказонть вете сур марто пильгензэ нуркинеть ды аволь виевть. Рунгост
сыненст а кепедеви верьга, секс метьказось моли мода ланга ёзмолдозь ладсо.
Метьказонть рунгокедезэ вельтязь роговой лукшкесэ, сынь аравтнезь
вейкест-вейкест лангс черепица ладсо. Прязо вельтязь роговой щитоккесэ.
Метьказонть рунгонь кедьсэнзэ железат малав арастькак, секс сонзэ кедезэ коське.
Нама, истямо кедентень а кода лездамс лексемантень.

Метьказонть эрьге ловажась ашти ламо каряз ловажасто, кона-кона метьказтнэнь
эрсить малав сядошка. Сех ламо каряз ловажат пулосонть. Каряз ловажатне икельде
мендезь, удалдо седе лепштявозь. Истят ловажатне ладить вейкезэст-вейкезэст,
секс метьказонть рунгозо ды пулозо пек меншевицят. Мештень ды карксамонь каряз
ловажатнэнень нежедезь ирдикстнэ. Мештень икельсе ирдекстнэ сюлмавозь ловажанть
марто каворьсэ, лиси, сон перть пельга пирязь ловажасто. Касозь метьказонть
прянь ловажанзо вейс педявозь, сонзэ пиле бокань ловажанзо ютксо ули варя, те
варянть велькссэ ули колмоце сельме ушодкс. Те варянть пачк юты нерва, кона моли
пря удемстэ те сельментень. Сельмесь пузырнень кондямо, сон кекшезь кедь ало.
Арсить, те сельменть кувалт метьказось фати чоподантень ды валдонтень. Сонзэ
алсе пей ловажазо васодстязь пря ловажань коробканть марто квадратной ловажасо.
Карксамонь ды пильгень ловожанзо метьказонть аштить истя жо, кода мода лангсо
эриця ракшатнень.

Калтнэ, ведьсэ ды мода лангсо эриця ракшатне эсь алост эйсэ чачтыть ведьсэ.
Метказтнэ лиякс. Метьказтнэнь раштомась моли аваканть потсо яйцеводтнэсэ. Те
эрьва кинень чаркодеви: метьказось — мода лангсо эриця ракша. Бути метьказонть
лисевельть апак плодыявт алнэнзэ ушов, сынь бу коськевельть ды ёмавольть.
Яйцеводтнэнь потсо неть раштазь алнэтне васня вельтявить ашо слойсэ, кодамо
саразонь ал ашось, мейле калгодо кедень кондямо лукшсо. Теде мейле метьказ
авакась сынст путсынзе чувар лангс, истямо таркас, козонь токи чи валдо. Метьказ
авакась путни 5—8 алт. Лисевксэсь (зародышесь) карми касомо алонть потсо.
Ярсамопельксэнь веществат саи теке жо алстонть: ал лукшонть потсо лисевксэсь
карми касомо истя жо, кода касы пакареесь. Шкань ютазь алонть потсто лиси од
метьказнэ, кона ансяк седе вишкине покш метьказтнэнь коряс.



https://myv.wikipedia.org/wiki/%D0%A2%D0%B0%D1%80%D0%B3%D0%BE

Тарго — шкань кирькс, конань кувалмозо сисем чить-веть, эрьва чинть эсензэ
лемезэ.

Сисем чинь таргось васенцеде нолдавсь Кезерь Чилисемасонть. I пингенть
м.п.(минек пингэнь) сонзэ эйстэ кармасть лезэ саеме Римсэ, косто сон сравтовсь
Европань весе Чивалгомаванть. Весе читне таргонть сайсть пек лия лемть, конат
сюлмавовольть менелень сисем валдотнень марто.

Истя, шлямочись лемдязель Сатуронь чикс, мельганзо молицятне лововозь
пецек-пецек — Чинь, Ковонь, Марcонь, Меркуриень, Юпитерень, Венерань чикс. Не
лемтне чивалгомаевропань кельтнесэ аламодо ванстовсть неень шкас. Славянонь
кельтнесэ таргонь читнень лемтне невтить сонзэ (чинть) тарканзо таргосонть
таргочинть мельга (кона ламо славяннонь кельтнесэ лемдяви "неделякс", л.м.(лиякс
меремс) чис, коли "а теить", а важодить): рузкс "понедельникесь" (таргоньть
мельга), "вторникесь" ды седе тов.

Меельцекс эряви меремс седе, ламотненень эрзянь раськестэнть, ковкерьксень
лемтне, ды таргочинь лемтне седе сейэждицят ды малавикст, сынь теть лемтне
сеедьстэ вастневить эрзянь газеттнэсэ, журналтнэсэ, сёрмадейтнень важодемасост.
Неть валтнень ули сы шкаст. Ансяк улить каршо молицят, натой микки сеть ломантне
конатненень ладяволь мекевлангт ваньскавтомс келенек од лия кельстэ сазь ды а
кандыця лув валдо, кода мерить эрзятне сынь раськень миицят ды сынст згилямост
лангс ваномс а эряви эдь минек марто Инешкипазось.



https://myv.wikipedia.org/wiki/%D0%A1%D1%82%D0%B5%D0%BF%D0%B0%D0%BD_%D0%AD%D1%80%D1%8C%D0%B7%D1%8F

Степан Эрьзя (Нефёдовонь Митреень Стёпук, ожоковонь 27-це (сундерьковонь 8-це)
чистэ 1876 иестэ Баеньбуесэ - сундерьковонь 24-це чистэ 1959 ие Москов) — Эрзянь
Инекерсиця, Россиянь ды Раськеютконь артыця, чувтосто керсиця.

Чачсь Баеньбуесэ Ратор буесэ Симбирской ёнкссо ожоковонь 27-це (сундерьковонь
8-це) чистэ 1876 иестэ (кона ней ашти Орданьбуень Мордовия Республикасо)
сокиця-видиця семиясо. Васенце артома тонавтнемат сайсь Ратор ды Казанень
оштнень пазавань теемакудотнесэ.

1902 иестэ саезь 1906 иес тонавтнесь МУЖВЗ-со (Московонь живописень, ваяниянь ды
зодчествань училищасо) Волнухинень С. М. ды Трубецкоень П. П. содавикс
тонавтыцятнень кедьсэ.

1906 иестэ саезь 1914 иес чувтосто керсицясь эрясь Италиянь ды Франциянь
Мастортнева.

1920 иестэ саезь 1926 иес эрясь Кавказонь ёнкссо ды лия СССР-нь лембе ёнкстнева.
1926 иестэ Степан Эрьзя ардсь Франциянь Масторов (Париж ошов) эсензэ невтевкс
марто, сестэ сонзэ ушодовсь кувака омбомасторонь эрямо ды шкинема шказо.

1927 иестэ саезь 1950 иес Инекерсицясь важоди ды эри Аргентинань Масторсо
(Буэнос-Айресес ошов).

1950 иестэ Степан Эрьзянень максть велявтомо совамо одов Советень Масторов, ды
1951 иестэ сон сась Москов ошов, ансяк тиринь, Эрзянь Масторов сонзэ эзизь
нолда. Мартонзо усксь пек ламо эсензэ теевкст.

1957 иестэ Эрьзя ульнесь Казезь Важодемань Якстере Раське коцтонь
орденсэ-тешкссэ.

Инекерсицясь Степан Эрьзя кулось суньдерьковонь 24-це чистэ 1959 иестэ Москов
ошсо. Калмазь Саран ошсо.



https://myv.wikipedia.org/wiki/%D0%A0%D0%BE%D1%81%D1%81%D0%B8%D1%8F

Росси́я Ма́стор, Россиянь Федерация (руз. Росси́я, Росси́йская Федера́ция) —
ламораськень мастор, кона ашти Европань чилисемань ёнкссо ды Азиянь
пелевеёнкссо.

Россия Масторось — сехте покш мастор мирсэнть-масторсонть (17 млн 75 тёж. 400
вп² али 11,46 % (1/9) покшолманть веси моданть, мезесь кавксть седе ламо,
Канаданть Масторонть моданьть).

Россия Масторонть эрицятне — 141 903,9 тёж. ломанть (2009 иень умарьковонь 1-це
чинть ланкс, Росстатонть коряс [1] 2,15 % весе Моданть эрицятнень, эйстест 4/5
эрицятнеде эрить Европань ёнкссо Россия Масторсо. Неень шкасто Россия Масторось
саи кавксоце тарканть мирсэнть тень коряс. Седе покш пельксесь эрицятнеде эрить
ошсо — 73 %. Россия Масторонть эрицятне ламораськень: рузтнэде башка, конат
пурнавить 79,83 %, масторсонть эрить 180 седе ламо раськеть. Россия масторонть
келесь — рузонь.



https://myv.wikipedia.org/wiki/%D0%9F%D0%B0%D0%B7%D0%B0%D0%B2%D0%B0

Мифологиянь лия моросонть колмо паз-аватне - Норовава, Вармава, Вирява - чачсть
Иненармунень, пазонь нармуненть пельде. Моданть куншкасо касс ашо килей. Кияк
эйстэнзэ а соды, кияк эйстэнзэ эзь марсе. Иненармунесь, конань кучизе
Инешкипазось , килеенть сеске редизе, озась лангозонзо, витс пизэ, алыясь алт ды
колмо таргоюткот нарвась эйсэст:

Алсто чачсь Анге-патяйгак. А вана косто саевсь алось — теде апак ёвта. Паряк,
Чам-пасонть мелензэ топавтозь, сонзэяк алыизе Иненармунесь.

Искувазь кавто паз-аватнень чачомастгак — Кастаргонь ды Везоргонь: сынь —
Инешкипазонь ды сонзэ козяйканть Инешкиаванть тейтерест. [3]



https://myv.wikipedia.org/wiki/%D0%9D%D1%83%D1%88%D0%BB%D0%B5%D0%B9%D0%BA%D0%B0

Нушлейка — лей Россиясо, кона чуди Мордовиява, Отяжбуева. Нуя леенть кершёнонь
сянглей.

Кувалмозо 11 вп. Ашти (Верьга) Рав леенть пурнавкссо (Йока леенть пурнавксонзо
теме).

Лейбрянь тарказо ашти Гаваева веленть вакссо. Леесь чуди пелеве-чилисема ёнов,
юты куншка чудемасонзо Ламбаське веленть. Нуя лейс пры колмо вп пелеве-чилисема
ёно веленть эйстэ. Нушлейка леенть ланксо аштить: Ламбаське, Тазвеле, Гаваева.

Лемесь саеви эрз. нач, (руз. «топкое место» ) + эрз. лей, (руз. «река» )
валтнэстэ. Лия арсеманть коряс: нар.-мар. Нуж ~ Нужа – кавто леень лемть;
нар.-мар. нуш валонть юрозо суоми-угрань, ванодо удм. нёж - (руз. «низина,
лощина, топь, топкое место, трясина»), коми нёзь - (руз. «сырая лесистая ложбина
с мелистой почвой»).



https://myv.wikipedia.org/wiki/%D0%9C%D1%83%D1%88%D0%BA%D0%BE

Мушко, лиякс кансть, (лат. Cannabis, руз. Конопля) — те ве иень тикше-лопа
мушконь семиястонть (Cannabaceae). Сонзэ нетьксэзэ касы видьстэ, лопанзо
явшавить сур ладсо (пальчатораздельнойть). Канстесь сави роднякс
пиципалакстнэнень. Эйстэнзэ лиси лияназонь коряс седе казямо сэльге, конадо
мерить мушко.

Ломанесь мушкостонть саиль пек покш лезэ: ярсамопель (видьметьнень), сонзэ эйстэ
теилть конёв, оршамопельть, карсемапельть, пикст, суреть, ды прянь
дураскалевтнеметь (наркотик лацо). Канстень мушксто кодыть казямо ды нардев
коцт, примеркс парусина, ды юдмас коцт. Пек эряви канстень мушкось
венченьякамсто ды калонь кундамо тевсэ эрьва кодамо кедьёнксонь теемс.

Пек тантей канстестэнть лиси ой, сонзэ лемдить — кансёро , кансёрой, канцёрой.
Икеле шкатнестэ сонзэ путыльть эрьва кодамо томбамос, кашас, ямс ды лияв.



https://myv.wikipedia.org/wiki/%D0%9B%D0%B0%D0%B4%D1%8F%D0%BC%D0%BE

Зярдо кочкить вечкевикс тейтерь, урьвакстыцянть (женихенть) аванзо-тетянзо
«шождыне» чистэ (таргочи, вастаньчи, калоньчи) тердить малавикс раськест,
ёвтасызь тенст кочказь поланть, кевкстясызь, содыть - а содыть сынь берянь ёнкст
те тейтеренть эйстэ. Весе тентнень парсте кортнезь, кармить озномо вешить лезкс
Верешки Пазонть, кудонь кирдинть ды покштятнень-бабатнень пельде. Ознома шкасто
пазава икеле кирвазтеви штатол, столь лангс путови кшить-салт. Озномсто ваныть —
кенкшесь, вальматне, турбась ды мик уштомась улевельть пекстазь, авольть сова
раужо вийть ды аволизь кола ушодозь тевенть.

Кить сайсть казнеть, невестантень максыть ярмакт. Теде мейле аватне ды тейтертне
моразь ильтить инжетнень кудо видьс. Атявтонь кудосо макссызь казненть
женихентень. Тень пингстэ атявтонть икеле морыть:



https://myv.wikipedia.org/wiki/%D0%9A%D1%83%D1%8F%D1%80

Куя́р (лат. Cucumis sativus) — вейкеиень кстый куяронь буестэ, кона
появась-чачсь седе 6 тежа ие седе икеле. Тиринь масторозо куяронть — тропикень
ды субтропикень Индиянь ды Китаень Мастортнень ёнкстнэ.

Куяронть эйсте ломаньтне саить ламо лезэ — те ярсамо пель, конань салтыть,
ярсыть верекстэ, керсезь-човоряз лия пирень кстыйтнень марто. Ушоды цециявтомо
аштемковсто саезь умарьковонь видс. Эмеж — куярт неезевить куроксто цецядомонть
мельга. Коли-коли велетнесэ кенерить кавксть-колмоксть кизенть перть озавтомс
куярт, ды пурнамс эмежть, сесте веси малавиксне кармить куяр марто панжиковсто
(кодак ули вельтязь тарка-теплица), ды пиземе сёксес-таштамковсто.



https://myv.wikipedia.org/wiki/%D0%9A%D1%83%D1%81%D0%BB%D1%8F%D1%82

Куслятне — вецана ярсамопель. Кезэрень эрзянь койсэ куслятне пидевсть аволь истя
кода неень шкасто.

Пинемень куслянь теемась истямоль: пель марто кавто ведь литрас човорявилть
кавтошка стакант почт семс, зярс човордавксось ули вейкетькс. Човорямо кедьгекс
саевиль седе сеедьстэ сёвонь чакш. Теке чакшсонть човордавксось путовиль лембе
таркас чапаськадомо. Чапаськадомадо мейле те човордавксось пидевиль, сонзэ
салтнилизь ды ярсасть ой-кши марто. Бути ульнесь мель салонть таркас путовиль
медь, неень шкантень седе малава сахор ды эрьва кодат марть.

Ловсос куслясь пидевиль крахмалонь путозь, седе сеедьстэ ламбамосто. 1 литра
ловсос саеви пель стаканшка крахмал (модамарень), кона човоряви аламнешка ведь
марто ды састыне каяви лаки ловсос, конантень танстень коряс путозь сахор.
Весемесь апак лотксе човорязь кадови тол лангсо тустомомазонзо.

Неень шкань куслясь, седе сеедьстэ, эрси ламбамокс. Тееви марень (шукшторов,
инзей, мастумарь, кстый ды лият) пидемадо мейле ведьсэ. Пидема ведесь педяви ды
ловсонь куслянть ладсо лаки пидевксэнтень каяви крахмалонь човордавкс.
Крахмалось саеви мелень коряс: бути вечкеви симемс — седе аламо, бути вечкеви
пенчсэ ярсамс — седе ламо.



https://myv.wikipedia.org/wiki/%D0%98%D0%BD%D1%8F%D0%B7%D0%BE%D1%80_%D0%9F%D1%83%D1%80%D0%B3%D0%B0%D0%B7

Инязор Пургаз — эрзянь Инязоро (руз. эрзянский князь), Эрзянь Масторонь прявт
XIII-це пингестэнть. Эрзянь Раськень Ине ушман.

XIII пингенть ушодомастонть Пургаз ульнесь Эрзянь Масторонь прявтокс, конань
эрямонь сёрмадыцятне (летописецтне) лемдильть Пургазонь Русекс. Васенцеде
Инязоронь Пургазононть лемензэ ледстневи 1229 иестэ, кода овладимерэнь-суздалень
инязорось Юриесь Эрзянь Масторонть лакс якась.

Инязор Пургазонть чачонзо пек парсте невтезь Егоровонь В.Ф. «Возмездие»
поэмасонзо ды «Пургаз» историянь романсонть эрзянь раськень сёрмадеесь
Абрамовонь К.Г., кона ютавтозь рузонь кельскак. Кода сёрмады сонсь, Кузьма
Абрамов:



https://myv.wikipedia.org/wiki/%D0%93%D1%80%D0%B0%D0%BC%D0%BC%D0%B0%D1%82%D0%B8%D0%BA%D0%B0

Грамматика мерить истямо наукадо, кона ёвтни кода тееви кортамось, лиякс меремс,
кода теевить сынст валтнэ ды кода башка валтнэ сюлмавить кортамосонть.

Грамматикась явови кавто пельксэв: 1) вейке пельксэнть эйстэ мерить морфология.
Сон ёвтни, кода теевить башка-башка валтнэ ды кода сынь полавтневить кортамсто.
2) Омбоце пельксэнть эйстэ мерить синтаксис. Те пельксэсь ёвтни, кода
башка-башка валтнэ ды вал велетне (валрисьметне) сюлмавить вейкест-вейкест марто
ды кода сынст эйстэ тееви кортамось.

Неть кавто пелькстнэнь тонавтнемадо икеле яла савкшны кортамс истямо наукадо,
кода ёвтни вайгелькстнэде. Те науканть лемезэ фонетика.

Кодамо тешкссэ сёрмадовить валтнэ ды кода башка-башка валтнэ веензавить
сёрмадомсто, теде корты орфография сёрмадомань лув, лиякс меремс правилань коряс
сёрмадома наука.

Козонь ды кодат лоткавтыця тешкст аравтомс сёрмадомсто, невти пунктуация.
Лоткамо тешкстнэ истят: бот ".", ботпуло ",", кевкстема тешкс "?", сергедема
тешкс "!" ды лият.



https://myv.wikipedia.org/wiki/%D0%91%D0%B0%D1%88%D0%BA%D0%B8%D1%80%D0%B8%D1%8F_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8C

Башкирия Республикась (Башкирэнь Масторось руз. Республика Башкирия, баш.
Башҡортостан Республикаһы) — ашти Россия Масторсо. Башкирия Республикась ды
Башкортостан лемтне вейкеть. Совавтови Равчирева федерациянь кужос, кода Уралонь
экономикань буень пелькс. Прявтошост — Уфа ош.

Ульнесь теезь 1917 иень сундерьковонь 15 чистэ (сундерьковонь 29 чи) кода
Башкурдистан раськень-мастор, 1919 иень эйзюрковонь 20 чистэ лемезэ Башкирэнь
АССР. 1990 иень ожоковонь 11 чистэ лемдяви Башкирэнь Советэнь Социалистической
Республика — Башкортостан, 1992 иень даволковонь 25 чистэ мерить Республика
Башкортостан. Эрицятнеде 4 071 064 лом. (2016), васенце тарка Россиясо
республикатнень ютксо.

Башкортостан ашти шабрацек Пермень краенть, Свердловонь, Челябань, Оренбургонь
ёнкстнэнь, Печкасонь ды Удмуртонь Республикатнень марто.

Башкортостансь ашти Лембеёнкс Уралонь ды Икельцуралонь пандтнень чивалгомань
ёнкссованть. Сех верьга таркась республикасо — Ямантау пандось (1640 метрат).
Покшолмазо 142 947 тёж. вп², мезе саявты ансяк 0,84 % Россиянь Масторсто.
Республикась сравтовсь пелевеёнксто лембе ёнксов 550 вп кувалмос, чивалгомасто
чилисемас — 430 вп-ть.

Ней Башкириясо 54 административной буеть, 21 ошт, 2 ошкондямо эрямо таркат
(Чишмы ды Приютово), 828 велень администрацият, 4434 велень эрямо таркат.

Башкириясо неень шкасто эрить 4 071 064 лом. (2016 ие), ошонь эрицят — 61,8 %
(2515900). 29.64 % эрицятнестэ Уфасо ды малавикс муниципальной буесэнь. Сехте
ламо эрицятеде Зилаиронь (3 лом./км²), Белореень (3,7 лом./км²) ды Бурзянонь
буетнесэ (4 лом./км²). Сехте ламо велень эрицятеде Уфань (37 лом./км²),
Кармаскалинэнь (30 лом./км²), Чишминэнь (29 лом./км²) ды Туймазинэнь (27
лом./км²) буетнесэ.

Раськень коряс Башкортостансо, саезь 2010 иень Ловнома-сёрмадстоманть коряс,
рузт — 36,1 %, башкирт — 29,5 %, печкаст — 25,4 %, ветькеть — 2,7 %, марить —
2,6 %, украинецт — 1 %, эрзят — 0,5 % ды лият — 2,7 %. Весемекс эрить 160 седе
ламо раськеть.

2002 иестэ эрзятнеде ульнесть 20300 ломать. Эрить 70-де ламо таркава. Ансяк
вейке мокшонь веле — Кузьминовка, 439 лом. марто эрицят.

Кожай-Андреева ды Кожай-Максимово велетнень эрицятне эсист пряст лемдить
«мурза». Те кортамонть сёрмадызь 2003 иестэ ИЭИ УНЦ РАН-нь ваномасонть не
таркатнева.



https://myv.wikipedia.org/wiki/%C2%AB%D0%9C%D0%B0%D1%81%D1%82%D0%BE%D1%80%D0%B0%D0%B2%D0%B0%D0%BD%D1%8C_%D0%BC%D0%BE%D1%80%D0%BE%D1%82%C2%BB

Ютавтови Прявт кемекстамонь ды касомань коряс раськень культурань пельксэнть
лездамонзо вельть 1992 иестэ саезь эрьва иень аштемковонь читнестэ Ульяновкс
ёнксонь вейке эрзянь велесэ.

Те покш чись (фестивалесь) ушодови вейке кирдастонть свал содавикс те велентень
койтнень-кирдатнень эйстэ: «Тундонь ильтямонь чи», «Норовавань чи», «Велеозкс»;
полань максома койтьнэ: «Кашадо ярсамо чи», «Парень вачкамо», «Одирьвань
урнемат», налксемасто, овтонь киштемасто ды лият.

Седямо-морамо невтема пурнавксонь читнестэ ютавтови эйкакштнэнь туртов конкурс
«Эрзянь моро — пингеде пингес»; невтевить ломанень кедьсэ теезь теевксэст ды
артыцятнень артовксост, ташто коень-эрямонь оршавкстнэ, ярсамопелькстнэ.
Седямо-морамо невтема пурнавкссонть пряст невтить кода покш ломанть (15-с
саезь), истя жо 10-12 эйкакшонь фольклоронь пурнавкст, Мордовия ёнкссто инжеть
ды лият. Седямо-морамо невтеманть пурнавксонть тештекс-символокс ловови эрзянь
оршамосо чувтонь теевкс — матрёшка, конань эрьва разнэ буйтне явить эсь
ютковаст, ды конане мерить эрзява.

Седямо-морамо невтема пурнавксось ютавтозель: Од Малыклань (1992, 1999), Инзей
(1994), Вешкай (1995), Кузоватонь (1996, 2007), Паволонь (1997), Суронь (2000),
Николаень (2001) буйтнесэ. 2015 иестэ саезь сон ютавтови Кузоватонь буень Кивать
велесэ. Велесэнть чапозь-путозь «Эрзянь эрамо тарка» , косо эрьва кизэ пурнавить
инжеть ды морыцят кода Ульянонь, истя жо Самарань, Алоошонь, Оренбургонь,
Пензань, Саратовонь, Мордовиянь ды Татаронь ёнкссто.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%B1%D1%83%D0%B5%D0%BB%D0%B5%D0%BC%D1%82%D1%8C

Эрзянь ломанень буелемть — тесэ максозь буелемть (фамилият) конататьне кирдить
эрзянь ундоксот. Не буелемтнень канднить кода эрзят, истя рузыязь ломантькак.

невтевкс: Асляев Николай Александрович, эрзя, 1919 иень, Чаунзабуень, , саезь
ушманокс 31.10.1940 иестэ, старшина, орудиянь прявт 507 башка танконь
ушмопельксэнь, чавовсь бойсэ 6.9.1942 иестэ Ленинград ёнкссо. Калмазь Гонтовая
Липка велиненть маласо Кировск буесэ.

невтевкс: Атюшов Андрей Васильевич, эрзя, 1905 иень, Ташто Захарка, Пенза ёнкс,
рядовой, ледниця, 132 ледницянь полк,27 ледницянь дивизиянь, чавовсь бойсэ
19.06.1944 иестэ Карелия Масторсо, калмазь 59 вайгельбесэ Кочкома-Ругозеро
велетнень вейсэндиця кинть чиресэ.

невтевкс: Байчурин Владимир Фёдорович , 1909 иень, Ямицыно велень Инсар буень,
эрзя, ефрейтор, ледниця 15 башка пулемётонь ушмопельксэнть, 14 армиянь, кулось
ранадо 19.3.42 иестэ Озерко велиненть маласо, Рыбачий пельусиянть лангсо,
Мурманск ёнкс, калмазьгак тосо, кв.3866.

невтевкс: Бакланов Тимофей Иванович, 1909 иень, Ташто Дёмкино велень, Шемышейка
буень, Пенза ёнкс, эрзя, матрос, 254 иневедень пехотаньбригадань Пелевеёнксонь
флотонь ледниця, чавовсь бойсэ 31.3.1943 иестэ Муста-Тунтури (Раужо Пандокерькс)
пандокерьсэнть чамасо. Калмазь Пригубный неренть лангсо, Средний пельусия,
кв.3566, Мурманск ёнкс,

невтевкс: Акай Боляев - эрзянь раськенть кис аштицяль. Эрзянь ушмодей. Ушмосонзо
ульнесь комсь тёжадо ламо эрзянь ушмант. 1670 иестэ ульнесь маштозь стакадояк
стака нарьгамосо-рузонь прявтнэ тейсть тензэ «четвертование». Истя тандавтнесть
сеть эрзятнень, конат аштесть эсь раськест кис.



https://myv.wikipedia.org/wiki/%D0%A8%D0%B0%D1%80%D0%BE%D0%BD%D0%BE%D0%BD%D1%8C_%D0%A1%D0%B0%D0%BD%D0%B4%D1%80%D0%B0

Шарононь Сандра (руз. Александр Маркович Шаронов, 1942 даволковонь 18 чистэ
Шокша велесэ Теньгушбуесэ) — эрзянь ды рузонь кельсэ сёрмадей, наукань
келеньсодыця докторось.

Чачсь 1942 иень даволковонь 18 чистэ Шокш велесэ Теньгушбуесэ. Прядызеть
Васеньце Якстерекуронь технической училищанть (1959—1961 иетнестэ), мейле
ульнесь масторонь ванстыцякс — ульнесь армиясо (1962—1965), прядызеть
эрямопингень фаультетенть Мордовиянь Прявтуниверситетсэ (1965—1969), важодсь
эрямопингень ды вейсэньсовавтома (обществовведение) тонавтыцякс Отяжбуень
Кузломань куншкань школасо (1969).

Эрзянь ды Омбомасторонь эрицятне содасызь Шарононь Сандрань кода Ине валморонь
сёрмадеекс, сон 15-де иень седе ламо тейсь эсензэ «пакшанзо» — «Масторава»
морокерьксэнзэ. Те шкинеманзо кис покш питне мерсть омбомасторонь
куляньсёрмадейть ды учённойть: Пекка Лентонен, Тармо Хаккарайнен, Сиркка
Сааринен (Суоми Мастор), Петер Домокош (Мадьяронь Мастор), Мария Дуганчи (Швеция
Мастор).

Истяжо сонзэ кедь алдо лиссть: «Шокша», «Планета Эра», «Потехония», «Любовь и
карлик» повестьтне.

1995 иестэ казезь Мордовия Республикань Масторпельдень Казнесэ, ды 1997 иестэ
М. А. Кастрен вейсендявксонть Васенце Сёрмадыцянь Казнесэ.



https://myv.wikipedia.org/wiki/%D0%A7%D0%B5%D1%81%D0%BD%D0%BE%D0%BA%D0%BE%D0%B2,_%D0%A4%D1%91%D0%B4%D0%BE%D1%80_%D0%9C%D0%B0%D1%80%D0%BA%D0%B5%D0%BB%D0%BE%D0%B2%D0%B8%D1%87

Чесновковонь Фёдор Маркелович (1896 Пенза ёнкссо Кшуманця веле — 1938
панжиковонь 23 чи Саран ош) — эрзянь содавикс прозань сёрмадей, драмотург,
Сёрмадеень Кужос совиця (1934).

Чачсь Фёдор Чесноков 1896 панжиковонь 7 чистэ неень Пенза ёнкссо Лопатинской
буесэ Пылково (Кшуманця) велесэ сокицянь-видицянь семиясо. Сайсь се шканть
кувалт аволь берянь образования, прядсь ушодксонь школа жы Кутиньской кавто иень
училища. Училищанть прядомадо мейле валь куватьс важодсь ушодксонь школасо
тонавтыцякс. Васенце мировой войнань иетнестэ ульнесь фронтсо.

Ф.М. Чесноковонь лемензэ марто эрзянь литературасонть минь сюлматано ёвтнемань
ды пьесань жанратнень чачамост. Гражданской войнань шкастонть тюрсь
ашогвардеецтнэнь каршо Чилисемань фронтсо. Зярдо тапазельть интервентнэ, Ф.М.
Чесноков весэ вийсэ кундась эрзянь раськенть культуранзо ды литературанзо
касомань тевентень. Сёрмадсь эйкакштненень ды сёрмадсь а содыця покштненень
зярыя букварть ды ловнома кирья пусмот. «Сыре учитель» васенце ёвтнеманзо лиссь
1922 иестэ.

Ф.М. Чесноков зярдояк эзинзе стувтне вишка ловныцятненьгак. Сон сынест ялтась
зярыя сёрмадовкст, конат нейгак кандыть покш смустев вий.

Ульнесь чумондозь кода раськень ят 58-6, 58-7, 58-8, 58-11 статьятьнень коряс
(УК РСФСР Военной Коллегиясо Верьсе Судонть СССР) панжиковонь 23 чистэ 1938
иесте. Ульнесь ледезь. Реабилитировазь ансяк 19-це таштамковонь 1957 иесте.



https://myv.wikipedia.org/wiki/%D0%A6%D1%8B%D0%B3%D0%B0%D0%BD%D0%BA%D0%B8%D0%BD,_%D0%94%D0%BC%D0%B8%D1%82%D1%80%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Цыганкин Дмитрий Васильевич (1925 иень ожоковонь 22 чи Мокшалей веле) — эрзянь
ине кельсодый. Филологиянь наукань кандидат (1958), филологиянь наукань доктор
(1978). Доцент (1961), профессор (1979). Огаревонь казень Лауреат (1980).
МАССР-нь (1985) ды РФ (1987) заслуженной наукань-теий. Кавксть максозь (руз.
«Лауреат Государственной премии Республики Мордовия в области науки и техники»)
лем (2000, 2005), РМ-нь Прявтонь Казенть лауреат (2005).

Чачсь Д.В. Цыганкин 1925 иень ожоковонь 22 чистэ Саранонь уездэнь Пензань
губерниянь Мокшалеень волостень Мокшалей велесэ (ней – Мордовия Республикань
Чаунзабуе). 1940 иестэ прядынзе Мокшалеень аволь пешксе школань сисем класснэнь
ды тусь тонавтнеме Покш Маризьвелень средней школас.

1943 иень эйзюрковсто Д.В. Цыганкин эсь мелензэ коряс туи фронтов ды тееви вишка
командиртнэнь артиллериянь инструментальной разведкань курсантокс (Ногинск ош,
Бронницы ош).

1943 иень сундерьковсто кучозель Чивалгомань фронтонь 9-цей разведкань полкс.
1944 иень даволковсто – 3-це Белоруссонь фронтов. Ульнесь Орша, Минск, Борисов,
Витебск оштнэнь ятонть эйстэ идемстэ. Войнань прядовоманть вастызе Кёнигсберг
ало (ней – Калининград ош). Казязь «За отвагу», «За победу над Германией в
Великой Отечественной войне 1941-1945 гг.», «За взятие Кёнигсберга» медальтнесэ.

1946 иень якшамковсто саезь 1948 иень чадыковс Д.В. Цыганкин служась Белоруссонь
военнонь округонь № 62204 ушмонь частьсэ Поставы ош), а 1948 иень чадыковсто
сезь 1950 иень аштемковс – № 16447 ушмонь частьсэ (Галле ош, Германия).

1950 иень аштемковсто Д.В. Цыганкин туи Советэнь Армиясто ды карми тонавтнеме
А.И. Полежаевень лемсэ Мордовиянь педагогикань институтонь историко-филологиянь
факультетс. Тонавтнема пингстэ ламо важоди философиянь ды эрзянь келень коряс
факультетэнь кужотнесэ.

1972 иестэ саезь ды неень шкас Д.В. Цыганкин ловны «История эрзянского языка»,
«Диалектология эрзянского языка» лекционной курсат, «Ономастика», «Сравнительная
морфология финно-угорских языков» спецкурсат НИ МГУ Н.П. Огарева лемсэ
филологиянь факультетсэ, вети студентэнь дипломонь ды курсовой важодемат.



https://myv.wikipedia.org/wiki/%D0%A1%D0%B8%D0%BD%D0%BE%D0%BD%D0%B8%D0%BC

Синонимтне — те вейке секе жо кортамо пельксэнь валт, конат гайгемань коряс
аволь вейкеть, ансяк смустень коряс малавикст.

Вейкеде седе ламо валтнэде, конатнесэ вейке секе предметэсь, предметэнь
уликсчись, тевтеемась невтевить а ве ёндо, мерить синонимень кирда (ряд).
Кирдасонть свал ули кортамосонть пек сеедьстэ вастневиця вал, сон ловови кирдань
ушодыцякс, прявтокс. Синонимень валкссонть те валось лемдеви прявтвалокс.

Ули «Эрзянь келень синонимень валкс». Сонзэ теизе Р.Н. Бузакова. Валкссонть
синонимтнень толковамост максови рузонь кельсэ.



https://myv.wikipedia.org/wiki/%D0%9F%D0%BE%D0%B2%D0%BE%D0%B4%D0%B2%D0%B5%D0%BB%D0%B5_(%D0%A2%D1%83%D0%BC%D0%BE%D0%B1%D1%83%D0%B5)

Поводвеле (кортамокельсэ: Поводеле, руз. Поводимово) - сехте покш эрзянь веле
Мордовиясо ды Россиясо.

Ашти Мокшалей (Покшсельме лей) лангсо, Тумобуесэ. Лецтяви (руз. Списке
населенных мест Симбирской губернии) (1863 ие) Поводеле — 220 кудот марто
Алатырень уездсэ.

Лемесь-антропоним: сюлмавозь икелень Бисар Поводимов лемтнень марто (руз. "Книга
письма и меры Д. Пушечникова и А. Костяева" (1624)) .

1930 иень ушодомсто ульнесь теезь вейсхоз, 1997 иестэ — Ленинэнь лемсэ
вельхозяйствань производствань пурнавкс (руз. СХПК им. Ленина). Неень шкасто
велесэнть — лувонь школа, школа-интернат, 4 ловномакудот, Пакшань-одломанень
спортонь школа (руз. ДЮСШ), спортонь клуб, 2 ведьгевть.



https://myv.wikipedia.org/wiki/%D0%9F%D0%B5%D0%BB%D0%B5%D0%B2%D0%B5%D1%91%D0%BD%D0%BA%D1%81_%D0%AD%D0%B9%D0%B5%D0%BD%D1%8C_%D0%98%D0%BD%D0%B5%D0%B2%D0%B5%D0%B4%D1%8C

Пелевеёнкс Эйень Иневедь (англ. Arctic Ocean, руз. Се́верный Ледови́тый океа́н)
— сехте вишкине покшолманть коряс иневедь Моданть, кона ашти пелевеёнкс
пельшарсонть Евразиянь ды Пелевеёнксонь Американть юткова.

Покшолмазо 14,75 млн вп², ведень пурнавксось — 18,07 млн. вп³. Куншка домкачись
— 1225 м, сэрей таркась — 5527 м Гренландонь иневедьсэ.

Пелевеёнкс Эйень Иневедентень поладоволить мастортнэ: Даниянь (Гренландия
Масторонь), Исландиянь, Канадань, Норвегиянь, Россиянь ды Американь
Вейтьсэндявкс Штаттнэнь.

Тельня певтеме эрьва ёнов таргави эень чаво таркасо. Эень пек покш паксятне
вельтизь океанонть, сынь молить вейкест-вейкест эйс эцезь. Цятордозь синтревить
эйтне ды теить эень пек покш куцят. Аштить пек якшамот, молить кежей лов даволт,
кандыловт. Уш ковдо ламо весе вельтязь полярной вень чоподасонть. Эрямось
энгамсь. Весе ракшатне кекшнесть, лиясто ансяк ашо овто юты эень чаво
таркаванть. Шкань-шкань менелесь ванськады, сестэ пертьпельксэсь валдомтови
тештнень цивтолдомасост ды ков валдосонть. Лиясто менельсэнть кивчкади полярной
цильдерьдема.

Кизна тесэ, зярыя ковонь перть чись а валгони. Иневеденть лангсо эесь карми
соламо, эень паксятне синтревить, порксневить ды кизэнь перть уйнить.



https://myv.wikipedia.org/wiki/%D0%9B%D1%91%D1%88%D0%B0_%D0%A0%D0%B0%D0%B2

Лёша Рав (руз. Алексей Владимирович Рогожин, 1909 ие эйзюрковонь 7 чи Ветькень
Масторонь Балабаш-Нурусово велесэ - 1944 ие эйзюрковонь 24 чи Дрогобыч) — эрзянь
содавикс валморонь ладсий. Ульнесь Обмоце Ине Масторонь войнасо.

Чачсь 1909 иень эйзюрковонь 7 чисте Ветькень Масторонь Первомайской буень
Балабаш-Нурусово велесэ вирень ванстыцянь семиясо. Тензэ ульнесь комсьвейкее ие,
зярдо «Якстере теште» кулялопасонть лиссь «Сёрма» васенце валморозо.

Цярмун велесэ сон прядызе школанзо ды те же велявсь важодеме тонавтыцякс
Батырэнь педагогонь техникумонть прядоманзо мейле. Цярмунонь сисемьиень
школасонть сон важодсь рузонь кель ды литературань тонавтыцякс 1928 иестэ саезь
1932 иес.

1932 иесте Алексей Рогожинмольсь тонавтнеме Мордовской пединститутс, конань
прядызе 1936 иень медьковонь 3 чистэ (рузонь, мокшонь ды эрзянь кельтнень ды
литературань тонавтыця). Мейле зярыя иеть важодсь завучокс Чаунзань школасо.
Сеедьстэ вастневсь ловныцянзо марто, ламо вий путсь эрзянь эйкакштнэнь туртов
учебникень анокстамонтень. Ютавтыль ветькень кельстэ.

1933-це иестэ Мордкизэсь нолдынзеть «Иетне жойнить» валморонь васенце
кирья-пусмонзо. Лёша Рав содыль тиринь келенть башка ветькеньгак.

1940 иестэ лись Лёша Равонь ютавтовксось ветькень кельстэ К. Ивановонь «Нарспи»
поэмась. 1941 иестэ саезь 1943 иес важодсь завучокс Чаунзань школасо.

Ине Масторонь войнанть ушодовомсто саизь фронтов (тунда 1943 иестэ). 1944 иень
эйзюрковонь 24 чистэ маштовсь Дрогобыч ошонть маласо. Калмазь вейс мароньте.



https://myv.wikipedia.org/wiki/%D0%9A%D0%B0%D0%B4%D1%8B%D1%88%D0%B5%D0%BD%D1%8C,_%D0%9D%D0%B0%D0%B4%D0%B5%D0%B6%D0%B4%D0%B0_%D0%9D%D0%B8%D0%BA%D0%B8%D1%82%D0%B8%D1%87%D0%BD%D0%B0

Кадышень Надежда (руз. Кадышева Надежда Никитична, 1959 аштемковонь 1 чи
Горки) — содавикс эрзянь тейтерь-авась, Россиянь раськень артисткась, эстрадонь
фолк-роконь морыця, «Сырьнень суркс» морамо кужонть васенце морыцязо.

Надежда Никитична чачсь 1959 иень аштемковонь 1 чистэ Татаронь ёнксонь
Лениногорскоень буень Горки велесэнть. Ансяк сонзэ эйкакш пингезэ кеместэ
сюлмавсь теке ёнксонь Ташто Макалейужо (Ташто Маклауш) веленть марто. Те велесь
ашти Самарань, Оренбургонь ёнксснень ды Печкасонь Масторонь вейкест-вейкест
эйстэ маласо аштиця таркасонть.

Эйкакш пингестэ саезь Надянь ульнесь покштояк покш мелезэ тонавтнемс музыкань
(морамо-седямо) тевентень. Текень кувалма сыргась Московов Ипполитов-Иванов
лемсэ училищаньтень. Тонавтыцязоль ульнесь — Николай Михайлович Тарасенко,
содавиксэкс тонавтыцякс. Тейтересь прясто- пильгс совась тонавтнемань тевентень.
Кинь ёновгак а молиця вайгелезэ, музыкас пек чарькодемазо, куватьс важодемань
лувозо шкань ютазь кармасть явомо сонзэ лиятнень эйстэ. Зярдо Кадышева
тонавтнесь колмоце курссо, тердизь важодеме «Москонцерт» вейсэндявксонь
«Россияночка» квартетэнтень. Морыцятьнень репертуарсонть ульнесть пек ламо
раськень морот. Самай сестэ кунсолыцятьне редизь кинь ёновгак а молиця морыцянть
Надежда Кадышевань. Весе неть моротне, кода кортыть, «нолдазельть морыцянть
оймензэ пачк». Надянень ульнесь мезе евтамс кунсолыцянтень.

Течинь чине Россиясо арась истямо ломань, конась бу аволизе сода Надежда
Кадышевань лемензэ. Сонзэ моронзо гайгить эрьва кодамо кецямонь покшчисэ,
кафесэ, ярсамо таркасо, телевизорсто, радиосо ды лия эрьва кодамо таркатнесэ.
Миненек, эрзянь ломантненень, те покштояк покш мельспаро ды каштанчи. Эдь
Надежда лиссь эрзянь раськенть пельде. Сави меремс, тиринь келензэ Надежда
Никитична эзизе стувто течинь чис. Сон аволь ансяк вадрясто корты эрзянь кельсэ,
натой морыяк. Кадышева ламоксть сакшнось Мордовияв, косо сонзэ свал вастасть пек
лембестэ ды паро мельсэ. Кемтяно, маласо шкастонть тиринь артисткась таго сы
Мордовияв ды кази тесэнь эрицятненень вадрядояк вадря, седейшкавань, мельстуиця
морот.



https://myv.wikipedia.org/wiki/%D0%91%D1%83%D0%B7%D0%B0%D0%BA%D0%BE%D0%B2%D0%B0_%D0%A0%D0%B0%D0%B8%D1%81%D0%B0_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

Бузакова Раиса Николаевна ( 1931 ие ацамковонь 13 чи Ламбаське веле, Отяжбуе ) —
эрзянь содавикс ученоесь, филологиянь наукань докторось, профессорось. Валксконь
пурныця.

Чачсь Раиса Николаевна 1931 иень ацамковонь 13 чистэ Отяжбуень Ламбаське велесэ
сокицянь-видицянь семиясо.

Валксонь пурнамось – те пек покш, стака тев. Эряви неемс, муемс валонть весе
енксонзо, муемс тарканзо сермадовкссо, кортамсто. Мордовиянь Образованиянь
министерствасо ули «Эрзянь келень орфографиянь валкс». Нама, эряволь бу сонзэ
нолдамс. Те рукописенть анокстыцянзо Р.Н.Бузакова ды Е.Н.Лисина. Меельцеде
«Эрзянь келень орфографической валксось» нолдазель 1978 иестэ. Сон нолдыця
«Словарь синонимов эрзянского языка», вейсэсёрмадыця ды редактор
«Эрзянско-русский словарь», конасонть малав 27 тёж. валт эрзянь келень неень
шкань (нолдазь 1993 иестэ).



https://myv.wikipedia.org/wiki/%D0%A7%D0%B8%D1%81%D0%BB%D0%B0%D0%B2_%D0%96%D1%83%D1%80%D0%B0%D0%B2%D0%BB%D1%91%D0%B2

Журавлёвонь Числав Григорьевич (1935 иень Чадыковонь 27 чистэ Самарань ёнксонь
Похвистнева буень Покш Толкан велесэ) — эрзянь сёрмадей ды валморозей.

Школадо мейле прядызе Вишка Толканонь педучилищанть ды кармась важодеме
Кошкинань буень Чесноковка велень школасо физкультурань тонавтыцякс. Колмо иеть
(1954—1957) служась армиясо, теде мейле кемень иень перть важодсь Сибирьсэ зярыя
таркава ды эрьва кодамо важодемасо. 1967-це иестэ велявтсь Самарав. Волгоградонь
физической культурань институтонть прядомадо мейле пенсияв туемазонзо важодсь
физкультурань учителекс школасо.

Литературань килангс васенце чалгавтыцязо ульнесь эрзянь сёрмадеесь Василий
Кузьмич Радаев, кона Покш Толканонь школасо ветясь эрзянь кель ды литература.
1982-це иестэ «Эрзянь правда» кулялопасо ды «Сятко» ковставксо печатазельть
валморонь покш пусмонзо. Седе тов Числав Журавлёвонь валморонзо совавтозельть
«Маней васолкст» ды «Горизонт» вейсэнь пурнавксненэ.

1990 иестэ ульнесь Самара ёнксонь эрзя-мокшонь «Масторава» вейсендявксонть
теицякс-пурныцякс. Журавлёвонь Числавонь лементь пек парсте содасызь поэзиянь
вечкицятне. Валморонзо лиснить кода Саран ошсо - максневить «Сятко», «Чилисема»
ковставкснэсэ, «Эрзянь Мастор» ды «Эрзянь Правда» кулялопатнесэ.

Зярыя иеть Самара ошонь «Радио-7» студиясо ветясь эрзянь кельсэ передачат, -
сонзэ вайгелезэ гайгиль эрзянь пачтямокерькстнесэ, конат пек тукшныльть аволь
ансяк Самара ёнкссонь эриця эрзятнень мельс, — весе сеть таркатневаяк, ков
пачкодильть эрзянь студиянть радиоволнанзо. 1999-це иестэ кармась улеме Суоми
Масторонь М.А. Кастренэнь Вейсэндявксонь Прявт премиянь лауреатокс — изнясь
конкурссо, кона ютавтозель Россиянь финнэнь-угрань радиожурналисттнэнь ютксо.
Самарань губернаторонь литературань премиянь лауреат (2005).

1996-це иестэ саезь Числав Журавлёв — Россиянь Сёрмадеень вейсендявксонть
совиця, Мордовиянь заслуженной валморсёрмадей-поэтэсь.



https://myv.wikipedia.org/wiki/%D0%A5%D0%B0%D0%BD%D1%82%D0%BE%D0%BD%D1%8C_%D0%BA%D0%B5%D0%BB%D1%8C

Ха́нтонь ке́лесь (сыре лемезэ остя́конь; хан.: ханты ясанг) — те угрань кель,
конань эйсэ кортыть ханты ломанть, кельмеёнксонь эрицятне Чивалгомань Сибирьсэ,
конат эрить Обэнь ды Иртышень сянглейтнева ды эсензэ Обь лейганть (сонзэ
куншкань ды ало чудимаванть).

2002 иень ловномаванть коряс, хантннедэ весемезэ 28,7 тёжа ломанть. Сехте ламо
эйстэст эри Хантонь-Мансинь аволькедьало кужомасторсо (чивалгомань ёнкснонть
башка, косо эрить мансить) ды Ямалонь-Ненецэнь аволькедьало кужомасторсо
(25,9 тёж.), остаткатьне — Томскоень ёнксонь пелеве-чилисемава.



https://myv.wikipedia.org/wiki/%D0%A2%D0%B8%D1%80%D0%B8%D0%BD%D1%8C_%D0%BA%D0%B5%D0%BB%D0%B5%D0%BD%D1%82%D1%8C_%D0%B2%D0%B8%D0%B5%D0%BD%D0%B7%D1%8D,_%D0%B0%D0%BB%D0%B8_%D0%BC%D0%B5%D0%B7%D0%B5%D0%BA%D1%81_%D1%8D%D1%80%D0%B7%D1%8F%D1%82%D1%8C%D0%BD%D0%B5%D0%BD%D0%B5_%D1%8D%D1%81%D0%B8%D1%81%D1%82_%C2%ABWij_kepedi%C2%BB-a%3F

Истя лись, меельце эрямо иетне монь ульнесть сюлмавозь эрзянь интернетэнть
кепедстямонть марто, ансяк важодян теленевтемасо, ды ауль эрзяньсесэнть. Кода
появасть интернет-кулянь пачтямо керькстне, кармасть само кевкстемат, -
эряви-арась теемс сынст эрзянь кельсэ?! А карман кортамо веси ломантнень кис,
монь истямо кевкстема сась прязон. Карминь вешнеме интернет ванома систематнесэ
– мезеяк арась. Эрзянь кельсэ сёрмадовкст арасельть. Кода кортыть,
«валмеревксэнь чансть таркась чаво а ашти». Сестэ монь арсемам видестэ сёрмалемс
кулят ды сёрмадовкст эрзянь кельсэ виевгадсь ды те кармась монь ёрокчив тевекс.
Ушодынь чинть весть максомо рузонь «эрий журналсо», конань панжия Erzjanj Jurnal
(http://www.erzia.org ) кулят эрзянь келсэ. Пек ламо ломанть интернэт пельде
кармасть тень сёрмадомо, сакшность кевкстнемат, конатнень мельга
теевильть-вельмильть сёрмадовкст. Сестэ мон прынь истямо мельс – эрзянь кельсэ
пачтямось эрявикс тевесь (эли пек эрявикс).

Ютась сядодо ламо иеть, кода 1884 иестэ Авксентий Юртов нолдызе васенце эрзянь
кельсэ букваренть. XX пингстэ эрзянь келесь теевсь литературноекс, сонзэ лангсо
кармасть нолдамо кулялопат, журналт ды печатамо конёвонь пусмот. Ломантне
кармасть седе тонавтовиксэкс. Ламот ульнесть маштозь аволь ансяк эрзянь кельсэ
бакулямонь, кудоютконь тевтнесэ кортамонь кис, истяжо сёрмадомояк, - тиринь,
авань кельсэ.

Революциянь икеле литературась эрзянь кельсэ эзь ульне тунь (овсе-рузонь
калька), бути а ловомомс пазонь ознома конёв пусмотнень. Кепедстемась ды
виевгавтомась эрзянь (черкстан, эрзянь, аволь мордвань, кода сёрмадсть совэтень
сёрмадома-печатсэ) литературанть ульнесь путозь ХХ-сь пингень 20-сь иетнестэ,
зярдо Ульян ошсо кармась лиснеме «Чинь Стямо» васенце кулялопась, а Московсо
«Якстере Тештесь». Кода ловиль Васильевень Тимофей, «Мордовия» кирьпусмосонть
(1931 и.) «васенце молематне литературно-издательствань тевтнесэ ульнесть а пек
а кемевть. Те ульнесь од ёнксо ушодозь тевсэнть. Эзь ульне вейкеяк литературасо
важодиця, эзь ульне издательствань-нолдамо кедьёнкст, эзь ульне икелень
эрямось-ютавксось те тевсенть». Истя, васенце молицятьненень пек стака, седе
стака «копоренть трокс» тевтнень кисе, конатнень сынь теить эрицятнень икеле. А
эрьвась снартни тень кисэ куземе «амбразура лангс», а кода тевесь а содавикс,
тене каподить виев ломантне, конатнень седеест палы «тевсе». Истя ульнесь
васенце эрзянь профессоронть, Рябовонь Анатолиень марто, кона ульнесь ледезь
30-нь ХХ пингень иетнестэ, ды аволь ансяк сонзэ марто лисьнесь истямо тев, ламот
сесте тусть тоначив. Ломантне понгсть «васенце молиця» янтнэс ды тоско кадовсть.
Кортамонть ветян аволь седе, парсте, эли беряньстэ тейсть сестэ - эрямо
лувстонть машты теемс смустев арсемат ды эрзятнень сынь пек покшт. Вейке пингедэ
седэ аламодо ульнесь путозь эрзянь литературань келень юртнэнь теевемантень.
Сынст саизь аволь ансяк кельсодыень вейсендявкссо, ловныцятнеяк. Ульнесь ламо
теезь пильге лангс стямоньтень, содамочинзэ ды сонзэ эйстэ кулянтнень
сравтомадоманть, седе тов касоманть-паролгавтоманть кис. Эрзянь литературань
келенть ули эсинзе ГОСТ-озо – ГОСТ 757-97 «Келень лемдямонь тешкст» коната
вейкетьксчи омбомасторонь ISO 639, ды кирди потмосонзо кельтнень лемест рузокс
ды англакс , колмовалрисмень тешкстнэ кириллистической алфавитенть коряс,
колмовалрисмень тешкстнэ латинэнь алфавитэнть коряс, колмотешкст цётамонь
тешкст. Эрзянь келесь те ГОСТ-онть коряс истямо: эрз, erz, 835. Мекс сесте
конёвонь пусмонь нолдамсто аволь видестэ сёрмадыть ГОСТ-онть коряс келенть,
конань эйсэ лись пусмось? Вансынек невтевкс:

ISBN 5–7493–0500–7 Косто саевсь «Мордов.-эрзя яз.»? Лиси веси конёвонь пусмотне
конат лиснить Мордовиясо ауль видесте тешкстазь келенть коряс, ГОСТ-сто арась
истямо «мордовский язык». Ды сестэ, коли ушодовить кортамотне кодамо-буди
«мордвань кельде», али «кельтьнеде» - те корты смустень асодыця кортыцядо.
Модамасторсо «мордвань кель» арась, арась истямо ГОСТ, косонь сон
сёрмадозь-тешкстазь, ды сесте смустезе «мордовской келенть», кода термин, чаво.
Ды валрисьмесь «мордвань кель» канды ансяк масторонь смусть, аволь келень –
печкастнэ, рузтнэ, конат эрить Мордовиянь Республикасо, кортыть «мордвань
кельсе». Тень аэряви тапамс ды човорямс.

Мекс-бути кона-кона ломантне арсить ды кортыть ауль вейкетьксте – кода якстере
тюссось, кона якстере кортамосо ёвтави пижекс? Арсян истямо ломаненть лангс
мерить сон ормасо дурачке, лиякс кодаяк. А вана Мордовиясо лиси истя: раськенть,
конань лемезе ЭРЗЯ, сюлмить мокшотнень марто ды мерить – те «мордва раське», те
косто истят арсевкст? Сёрмадыть ламо конёв пусмот, нолдыть наукань важодемат,
зняро тень коряс кортавкст, тевть – косо мордва раськесь? Знярс велев а ардат,
ды экспедициятнесэ а кортат ломатнень марто: «- Кить тынь ломать, прянк кода
лемтядо?» Каршо маряви: «Минь эрзятанок.», али «Минь мокшот». Кода кармат
эрзятнень кевкстямо, кить сестэ мордвась, сынь мерить – те мокшот, минь
эрзятанок. Истя жо кортыть мокшотне эрзятнеде. Сесте сы кевкстямо – кие лемди
минек тиринь раськенек лия лемсе, ды ули истямо жо тевесь лия раськетьнень?
Вансынек невтексе:

Лиси ули, кода шабрацек раськенть лемдить эсист ладсо, кода маряви сынест седе
парсте. Вейке ёнксось – те ломать кортыть шабарцек раськеденть, лия ёнкссось
кода те шабраце раськесь стувты эсинзе тиринь лемензе (терминенть лемезе
«эндоэтноним»), ды саи экзоним. Сесте мезекс миненек эрзятненень мерить мордва?
Кинень те эряви? Те политикань тевтне-кедтне. Кода историкесь, аволь кельсодый,
Юрченков В.А., кона сонсь эрзя, пачтямокерьксэ корты «Мордвань кельсэ ламо
кортавкст (наречият), эрзянь ды мокшоньсесь тов сови». Те кода истят кортавкст
максовить официально пачтямо керькстнева? Мекс прявт-кийрдийтне арсить
ломатьнень кисэ, эрзятнень эсест «Мельяволявтомасонть эрзянь раськенть алкуксонь
лемензэ коряс» кемекстасть:

ЯВОЛЯВТТАНО Эрзя раськенть МЕЛЕНЗЭ: панжадо лемдявомс эсь кезэрень лемсэнек –
ЭРЗЯНЬ РАСЬКЕ, ЭРЗЯ, ды кемекстатано – Эрзянь раськенть улить весе асаевикст
эсензэ праванзо лия раськетнень ютксо.

Весе раськетненень Вемельксчинь, Сетьмечинь ды Изнявксчинь арсезь Эрзянь
Раськень Инекужось. 1995 ие, эйзюрков, 23 чи. Саран Ош Лиси, тень лангс апак
вано прявт кирдийтне лепштить минек раськенть лемензе ды совавтыть минек чаво
«мордва» валонть алов, ды веси прявт вийсэст эвкставтыть киненьгак а эрявикс
«вейсень мордвань келенть». Кода корты Мордовия Республиканть Раськень
политиканть комитенть прявтось Лузгин Александр, «те доминанта (прим.: вейсень
литературань келесь), кона невти раськенть цивилизациянь ды прявтмасторксонть
(государственность). Кодак минек нейке улевель вейсень мордвань келенек, минь
улевлинек седе прогрессивноекс, ды миненек сон седе шождасто максоволь
тонавтнеме рузтнене ды печкастнене, конат эрить Мордовиясо».

Масторпельксесь эрьва чи ашти касомасо, истя жо кода кельтнеяк. Кода чачсь
весейньмасторонь интернет сюлмавксось, содавиксчись ды сонсь смустесь «келенть
касомась» тусь лия ёнов – секундань пельксень трокс сёрмадовксось пачкоди
милльёнонь ловныцянень, сон ули online-со, ды эрьвась сеске максы эсензе
мельполадкс сёрмадовксонть лангс.

Неень шкань ломантне седе ламо ванныть невтевкст сёрмадовкс лангс интернетсэ.
Мезе теемс сесте, коли арась кинь лангс невтевемс? Косто саемс информациянть?
Покш лезекс тонавтыцятненень ды ломантненень, конат вешнить эрявикс сюлмавкст,
ули олясчинь питневтеме «Википедия» энциклопедиясь. Васняяк сон ульнесь ансяк
англань кельсэ, ней ловови 265 келень пелькст-теевкст, 25-е эйстест кирдить 100
000 сёрмадовкст, ды 167-мтнень эйсэ 1000 сёрмадовкст.

2008 иень панжиковонь 26-це чись совавтови эрзянь интернетэнь эрямо лувоньтень
кода чи, коли ушодовсь пек покш эрзянь келенть сравтомазо ды кепедстямозо «Вий
кепеди» олячинь энциклопедиянть трокс. Ледстясынек, 2008 иень даволковонь 19-це
чисте Википедиянь весимасторонь келень комитетэсь редизе «Эрзянь Вий
кепеди»-янть «лац теевксекс, видечисте кемекстызе сонзэ аноконть ды сонз.э
вейкетьсчинть путозь сетнень энциклопедиятнень тердематненень». Теде мейле ютась
4 ковт, коли содавикс ломать тейсть тарка интернетсэ, косо карми аштеме
энциклопедиясь (доменэнь тарка, лиякс лемезе), ваность сёрмадовкснэнь
алкуксчист. «Вий кепедиянть» касомазо нейкак а лотки, те шканть видс
«вийкепедицятне» (истя лемдязь ломантне, конат теить «вий кепеди»)
чапасть-сёрмадсть 1,5 тёжа сёрмадовкст. Эйсэст парсте, фотокувт марто сёрмадозь
эрзянь культурась-мазычись, койтне-кирдатне, истя жо эрзянь кельс юльнесь
ютавтозь веси Россия Масторонь ёнкссне-пельксне, ды кой-мезе лия Мастортнеде.
Кода сёрмады эсинзе лецтнематнесе американь келеньсодыцясь Рютерэнь Джак «эрзянь
вийкепедись, ашти од феноменекс эрзянь мельсэ». Ды видесте редязь, сонсь
латинской валось «википедия» эрзянь кельсэ гайгеви кода «вий кепеди», - сесте
смустезэ седе покшгалтови. Лиякс меремс, виесь эрзянь келенть карми касомо «Вий
кепеди»-ясонть. Мезе ульнесь сехте стака википедиянть теемсте? Сон чапозь-путозь
чаво юрт лангс – пель иеде седе ламо шка «вийкепедицятне» ютавтсть эрзянь кельс
ламо тёжат терминт ды валcюлмавкст, конат аштить сюлмавозь интернет, али лиякс
Wicrosoft марто. Истямо эрзянь келеньсодыцясонть эзь ульне. Видесте меремс,
мештень апак чаво, неень шкастонть ушодовсь од пинге эрзянь кельсодыень
теемакуросонть, ды те пек паро. Ютазь пингенть, 20-сь иетнестэ содавикс эрззянь
кельсодыесь Рябовонь Анатолий кортыль «вейксень терминологиянь
путомадо-аравтомадо», конатненень эряви теемс истят ушодкс тешкст: истят
терминт, конатнень эйсэ кармасть саеме лезэ веси ломантне, математикань,
техникань терминтнэ ды с. т. сынст эряви апак корта путомс кортамо лувтненень
сестэ, коли сонзэ арась эсинзэ термин»(Т.Васильев «Мордовия», 1931 ие.). Мекс
неень шкань видс кой-кона кулялопатне («Сятко», «Эрзянь Правда») максыть ковонь
лемест сырекс, кадозь рузонь ундоксонть: январесь, мартось ды с.т. Неень шкань
эрзятне саизь эрямозость ковонь истямо лемтнень:

Пря апак яжа, келесь тееви ансяк «-есь ды -ась»-екс, ды мейле мерить – а косо
тынк келесь, косо сонзэ мазычизэ, гайтез), валрисьмень чудикерьксезэ? Невтевкс,
истямо it-важодицянь «содавикс пилене» «удалить» ды «править» терминтнэ кармасть
«нардамс» ды «витнемс-петнемс», «Главная страница» кармась «Прякслопа»-кс. Истя
эскелькс эскелькс мельга. Сонсь викепедиянь технологиясь, кона лемдязь
вики-разметкакс, максы эрьвантень путомс лезкс: ушодомс од сёрмадовкст,
витнемс-петнемс, путомс кой-кодат арсемат, ды кортнемс весинь марто панжадо
сёрмадовксонть коряс. Те олячинь питневтеме энциклопедия.

Ютась вейке ие эрзянь «вий кепеди»-янть панжомсто, ансяк теицятнеде кадовсть
истяжо кавто-колмо ломать. Мезедэ те мери? Арсян, те зыянось корты колмо ёнкссто
– али те проектэсь эзь туе мельс, сонзе эйстэ аздыть, али ломантнень арась
лисема сонзэ лангс (арась интернетэст). Ванозь, зняро монень мельполадкст,
сёрмат самонть ланкс неяви – те проектэсь-тевесь пек мельс тусь. Содыть-арась
эйстедензэ??? Содыть. Мекс сестэ арась лездамот кельсодыйтнень Мордовиянь
Масторсто? Кияк теде а теи салавачи, эрзянь «вий кепеди»-янть теицятне а эряить
Мордовиясо?! Те кода истя? Паро невтемс се ютазь теевксенть кона ули Википедиянь
вишка келень пелькснэнь, сайсыне невтеме удмуртонь. ВТТ ды школань
тонавтницятненень информатикань уроктнесэ тонавтыльть вики-технологиятнень, ды
сынь «пештильть эсист» Википедиянть пельксест сёрмадовкстнесэ. Мезе сёрмадомс –
те лия тевесь. Сёрмадомс эрзянь кельсэ эрьва мезде – те покш тев. Истя ванна,од
касыця ломантнень теемест тиринь келень вечкицякс ды содыцякс. Те касты
информационной раськень кельтнесэ технологиятнень-кедьёнкснень ды теи од
суоми-угрань куля-медиа касовкст.



https://myv.wikipedia.org/wiki/%D0%A0%D1%8F%D0%B1%D0%BE%D0%B2%D0%BE%D0%BD%D1%8C,_%D0%90%D0%BD%D0%B0%D1%82%D0%BE%D0%BB%D0%B8%D0%B9_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Анатолий Павлович Рябовонь (1894 чадыковонь 16 чистэ Ламбаське велесэ, Ицялонь
буесэ, Мордовия Республикань — 1938 панжиковонь 22 чистэ Саранскойсэ) — эрзянь
профессор, ламо келень содыця, васенце Эрзянь букварень пурныця-нолдыця. 1923
иестэ сти Московсо «Сыргозема» вейсэндявксонть прявтокс, ледезь 1938-це иень
панжиковонь 23-це чистэ.

Рябовонь Анатолий чачсь эрзянь сокиця-видиця семияс, Ламбаське велесэ. Велень
школанть прядовомадо мейле тетянзо-аванзо кучизь сонзэ тонавтнеме Починковонь
духовной училищав, мейле тонавтни Нижегородской оймень (духовной) семинариясо.

Тетянзо куломадо мейле кадсы семинариясо тонавтнеманть, ансяк, сёксня 1912-це
иестэ пек парсте максы экзамент Нежинской педагогической институтонь келень
тонавтнема(филологической) факультетс, конань пек парсте прядсы 1916-це иестэ.
Тонавтнемстэ сон кармась содамост латинэнь, англань, финнэнь ды эстониянь
кельтнень.

4 иеть А. П. Рябов важодсь тонавтыцякс семинариясо, мейле — Нижегородской
губерниясо раськень образованиянь отделсэ сотрудникекс. Тесэ сон бажи теемс
школасо тонавтнеманть эрзянь ды мокшань кельтнесэ. Активной профессиональной
важодемазо эрзятненень ды мокшотненень раськень школа панжома коряс неизь
РСФСР-энь Наркомпросонь прогрессивной сотрдниктне, секскак 1924-це иестэ сонзэ
тердить Московов важодеме методистэкс Совнацменэнь Центральной Мордовиянь бюров.
Московсо свал ульнесь покш мокшонь ды эрзянь томбале эрицятнеде. Тесэ мокшотне
ды эрзятне муильть кекшема тарка вачочиденть, революциядо мейле кундсематнеде,
свал весе кортасть эсь ютковаст тиринь кельсэ.

1923-це иестэ эрзятне ды мокшотне панжить Московсо «Сыргозема» вейсэндявкс, покш
тарка косо явозель морамо кужотненень, конань прявтокс ульнесь А. П. Рябов. Те
хоронть лемс Весесоюзонь пачтямокерьксень (радиосо) морамодо мейле масторонть
эрьва пельде сыльть пек ламо сёрмат, конатнесэ ломантне ёвтнесть покш
ёжомарямодост эсест кельсэ искусстванть марто вастомадонть, вельть седейсэ
моразь эрзянь моротнеде.

1926-це иестэ панжови эрзянь ды мокшонь клуб Марьиной Рощасо, прявтокс путозель
А. П. Рябов. Те клубось теевсь эрзянь келень, литературань ды культурань
центракс. Свал инжекс ульнесть тесэ Артур Моро, Никул Эркай, А. Лукьянов, Яков
Григошин, Фёдор Чесноков ды ламо лия сёрмадыцят. А. П. Рябов свал вансь од
ломантнень касомаст мельга.

Зярдо теевсь Мордовия автономиясь ды панжовсь Саранск ошсо пединститут,
А. П. Рябов сы Саранск ошов, сестэ сон кадызе эсензэ «эйкакшонзо» — хоронзо уш
се шкане содавикс эрзя морыцянтень Илларион Яушевнень.

А. П. Рябовонь, кода лингвистэнтень, покш вий макссть вастоматне келень покш
содыцятнень Д. В. Бубрихень, Ф. Ф. Советкинэнь ды народонь просветителенть
М. Е. Евсевьевень марто. Сон покш тев тейсь эрзянь ды мокшонь
тонавтниця-учительтнень 1-це ды 2-це промкстнэнь анокстамосонть ды ютавтомасонть
1924—1925-це иетнестэ. Неть иетнестэ А. П. Рябов аноксты эрзянь школань лездамо
пелькст (учебникть). 1926—1927-це иетнестэ ульнесь сон эрзянь келень
экспедициясо Лувне ды Кеченьбуе велетнесэ. 1926-це иестэ сон кармась тонавтнеме
Востоконь народтнэнь НИИ-нь аспирантурасо. Тосо сон тееви эрзянь ды мокшонь
келень покш содыцякс. А. П. Рябовось аноксты эрзянь келень юронть, ванькскавты
эрзянь келенть руз валтнэнь эйстэ.

1934-це иестэ эрзянь келень васенце профессоронть А. П. Рябовонь тердизь
Мордовской пединститутс мокшонь-эрзянь келень кафедранть прявтокс. А. П. Рябов
профессоронть покш питнезэ сеньсэ, што сон васенцеде сёрмадызе ды ловнызе неень
шкань эрзянь келень курсонть, методиканть ды сонзэ историянзо.

«Вельть покш важодемась» мокшо ды эрзянь культуранть кепедемасонть НКВД-нтень
неявсь берянь тевкс. 1937-це иень аштемковонь 5-це чистэ ульнесь максозь №4
ордер Рябовонь Анатолиень кудосо вешнеманть коряс. Сонзэ пекстызь, ёвтазь
«мокшонь ды эрзянь ятокс». Пекстазель сонзэ низэяк, тонавтыцясь Прасковья
Фадеевна, а цёраст Ричард ёртозель ушов.

1937-це иень ацамковонь 17-це чистэнть чумондомасонть мерезель, што сонзэ
сиведизь финнэнь ды эстононь шпионтнэ, Дмитрий Бубрих ды Марк. Нама, А. Рябов
кодамояк «антисоветской» тевсэ арасель, ялатеке 1938-це иень панжиковонь 23
чистэ ледезель. Калмамо тарказо апак ёвта те шкас.

Омбоцеде чавизь сонзэ кода «раськень ят» 1952-це иень келень конференциясо, кона
алтазель келень коряс «Сталинэнь» роботатненень, истя жо ледезельть Мордовиянь
ламо лия покш ломанть. СССР-нь Верховной Судонь Военной коллегиясь 1956-це иень
сундерьковонь 28-це чистэ полавтызе Верховной Судонь коллегиянь приговоронзо,
кона теезель А. П. Рябовонь коряс, секскак тевесь лоткавтозель преступлениянть
арасьчинзэ коряс.

А. П. Рябов профессоронть ульнесь нурькине эрямозо, ялатеке сон виензэ максызе
эрзянь ломантнень туртов. Сон сёрмадсь малав 30 ловномат эрзянь ды мокшонь
кельтнень коряс, конатне кандыть те шкас покш лезэ. Минь сюконятано те покш
Эрзянь ломанентень, кирдтяно сонзэ мельсэнек — превсэнек.



https://myv.wikipedia.org/wiki/%D0%A0%D0%B5%D0%BF%D1%81

Репс (лат. Brassica rapa, руз. Рапс) — те марь, капстань буень модав касовкс
(ярсамопелекс саеви эчкелгадозь ундонзо).

Сонзэ тантейчидензэ башка кементь паро ёнксонзо, эряви меремс, миненек
модамарень пачтямодо икеле самай репсэсь ульнеськак сонзэ таркасонть. Пек сюпав
репсэсь каротинсэ, конадонть мазылгады ланга кедесь, сонзэ ули чурамо начконь
панема ёнксозояк, секс сон паро пичетень (почкань) ды седеень ормасо сэредиця
ломанень ормаст панемасо.

Ярсыть репстэ верекстэяк, пидезьстэяк — эйсэнзэ парить пекстазь кедьгесэ
аламошка ведь марто, панить модамарекс. Модас, куватьс ванстомга, репсэсь видеви
кизэнь куншкасто, лиякс — ундоксмартне улить вийтемекс ды куроксто наксадыть.



https://myv.wikipedia.org/wiki/%D0%9F%D0%B5%D1%80%D0%BC%D0%B5%D0%B7%D1%8C_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5)

Ашти Урлей лангсо, 13 вп буень куншкатаркасто Покш Килейбуень велестэ ды 25 вп
Кацелай чугункань станциястонть. Авасоло чуди Сура лей ды Ине эрьке.

Лемесь-антропоним: икелень эрзянь Пермесь лементь эйстэ. Ульнесь лецтязь 1624
иестэ Д. Пушечниковонь ды А. Костяевень (руз. «Книге письма и меры»)
сёрмадовксо. Лецтяви (руз. Списке населенных мест Симбирской губернии) (1863 ие)
Пермиси — 216 кудот марто (2 032 лом.) Карсунонь уездсэ (руз. Карсунский уезд) .

1935 иестэ Пермезьсэ ульнесьть теезь Парижэнь Коммунань лемсэ вейсхоз (руз.
колхоз им. Парижской Коммуны) ды 16-це партсъездэнь лемсэ (руз. колхоз им. 16-го
партсъезда), седе мейле ульнесь покшолгавтовсь «50 лет Октября» вейсхозос. 2000
иестэ — теезь К(Ф)Х «Исток».



https://myv.wikipedia.org/wiki/%D0%9F%D0%B0%D1%80%D1%8C

Те кезэрень эрзявань кедьёнкс. Эйсэнзэ кирдильть коцт, авань панарт, понань
штердема ды викшнема кедьёнкснэнь. Паренть теилизь эрзянь семиясо, кодак чачиль
тейтерне, эрьвантень эсензэ парь. Полань саеманть ды ладямонть шканть видс – те
сонзэ приданка, лиякс сонензэ мерить «эрямонь парь» (поланть мирдене саильть
паренть марто). Вана кода теде сёрмадозь «ЛИТОВА» ёвксонть:

Сэрезэ метрань видс, кодак 80 см седе аламо лемдить парька. Вере пекстави лаз
песэ. Паренть ланга теильть-сёрмадыльть тешкст: чи, касмо ладсо «кузнеть»,
геометриянь эрьва кодат пурнавкст, толкунт — те весе вейсэ пурнави эрзянь
арсема, озновома, мазычинь кандома.

Парьтне, конат молильть кудоютконь тевс теильть тешкс теме, ансяк путыльть буень
тешкс, истя неявиль кинь мельга те паресь ашти.



https://myv.wikipedia.org/wiki/%D0%9D%D0%B0%D0%B4%D1%8C%D0%BA%D0%B8%D0%BD%D0%B5%D0%BD%D1%8C,_%D0%94%D0%BC%D0%B8%D1%82%D1%80%D0%B8%D0%B9_%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B8%D1%87

Надькин, Дмитрий Тимофеевич (1934 панжиковонь 28 чистэ Иваньбиё велесэ
Лугаянбуесэ Горьковской ёнксо, неень Алоошонь ёнкс - кулось 1992 медьковонь 15
чистэ Суоминь Масторсо) — эрзянь сёрмадей, эрзянь профессор, ламо келень содыця.

Чачсь эрзянь сокицянь-видицянь семиясо. Иваньбиёсо прядозель сисемиень школанть,
седемейле Лугоянонь тонавтомаучилищанть раськень пелксэнзе. Мейле ульнесь
войнась. Седе мейле Дмитрий Тимофеевич прядызеть якстере шнамо лопа марто
Горьковской университетэнь историко-филологической факультененть, важодсь
Дагестанонь Масторсо.

Дмитрий Тимофеевич покш мель явсь вишка ловныцятненень: сёрмадсь сыненст ёвкст,
валморот, конат лиснесть «Чилисема» ковставксо. «Лов тештинеть» (1989) вейсэнь
пусмонтень совавтозь эйкакштнэнень алтазь Надькинэнь стихензэ. Кода алкуксонь
эрзянь ломань, Дмитрий Тимофеевич пек ризнэсь-мелявтсь эрзянь келенть, минек
раськенть кис. Те сэредьксэсь кармавтызе сонзэ стямс «Масторава» вейсэндявксонть
прявтс.



https://myv.wikipedia.org/wiki/%D0%9C%D0%B0%D0%B4%D1%8C%D1%8F%D1%80%D1%82

Мадьярт (руз. Венгры, мад. magyarok) — суоми-угрань раське. Уралонь покш
семияньте совиця.

Мадьяртне эрить Мадьяронь Масторсо (9 416 015 ломанть, 2001 иестэ), истяжо эрить
Америкасо — 1 563 081 лом. (2006 ие), Румыниясо — 1 237 746 лом. (2011 ие),
Словакиясо — 520 528 лом. (2001 ие) Канадасо — 315 510 лом. (2006 ие), Сербиясо
— 293 299 лом. (2002 ие), Украинасо — 156 600 лом. (2001 ие), Германиясо — 135
600 лом., Францияcо 100 000—200 000 лом. (2004 ие), Россиясо — 2781 лом. (2010
ие), 3768 лом. (2002 ие) ды седе тов.

Кортыть мадьяронь кельсэ (мад. magyar, magyar nyelv) кона совавтови суоми-угрань
келень группаньте, хантонь ды мансинь кельтнень марто теи угрань группанть.



https://myv.wikipedia.org/wiki/%D0%99%D0%BE%D0%B2%D0%BB%D0%B0%D0%BD%D1%8C_%D0%9E%D0%BB%D0%BE

Йóвлань Оло (руз. Владимир Иванович Ромашкин, 1951 таштамковонь 6 чи Ицяло -
2002 умарьковонь 29 чи Саранскойсэ) — эрзянь содавикс Ине морыця-седиця,
«Торама» морамо-седямо кужонть пурныцязо-ветицязо.

Чачсь Йовлань Оло 1951 таштамковонь 6 чистэ иестэ Ицял буень Ицяло эрзянь
велесэ. 1975 иестэ прядызе пакшань седямо школанть Саран ошсо, 1980 иестэ -
Консерваториянть Казан ошсо.

2006 иеньТаштамковонь 6 чистэ Вирь Тавла велесэнть ульнезь панжозь Йовлань Олонь
лемсэ «Этно-Кудо». Те кудось, конань сон рамизеть 1989 иестэ, ульнесь сонензэ
оймень витнема таркакс - тезей сакшныль оймсеме стакачитнеде, саиль од вийть
эсинзэ седямо-морамо тевтнене, арсиль кода седе пек сравтомонзо эрзя раськенть
мазычинть.



https://myv.wikipedia.org/wiki/%D0%96%D1%83%D1%80%D0%B0%D0%B2%D0%BB%D1%91%D0%B2%D0%BE%D0%BD%D1%8C,_%D0%A7%D0%B8%D1%81%D0%BB%D0%B0%D0%B2_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Журавлёвонь Числав Григорьевич (1935 иень Чадыковонь 27 чистэ Самарань ёнксонь
Похвистнева буень Покш Толкан велесэ) — эрзянь сёрмадей ды валморозей.

Школадо мейле прядызе Вишка Толканонь педучилищанть ды кармась важодеме
Кошкинань буень Чесноковка велень школасо физкультурань тонавтыцякс. Колмо иеть
(1954—1957) служась армиясо, теде мейле кемень иень перть важодсь Сибирьсэ зярыя
таркава ды эрьва кодамо важодемасо. 1967-це иестэ велявтсь Самарав. Волгоградонь
физической культурань институтонть прядомадо мейле пенсияв туемазонзо важодсь
физкультурань учителекс школасо.

Литературань килангс васенце чалгавтыцязо ульнесь эрзянь сёрмадеесь Василий
Кузьмич Радаев, кона Покш Толканонь школасо ветясь эрзянь кель ды литература.
1982-це иестэ «Эрзянь правда» кулялопасо ды «Сятко» ковставксо печатазельть
валморонь покш пусмонзо. Седе тов Числав Журавлёвонь валморонзо совавтозельть
«Маней васолкст» ды «Горизонт» вейсэнь пурнавксненэ.

1990 иестэ ульнесь Самара ёнксонь эрзя-мокшонь «Масторава» вейсендявксонть
теицякс-пурныцякс. Журавлёвонь Числавонь лементь пек парсте содасызь поэзиянь
вечкицятне. Валморонзо лиснить кода Саран ошсо - максневить «Сятко», «Чилисема»
ковставкснэсэ, «Эрзянь Мастор» ды «Эрзянь Правда» кулялопатнесэ.

Зярыя иеть Самара ошонь «Радио-7» студиясо ветясь эрзянь кельсэ передачат, -
сонзэ вайгелезэ гайгиль эрзянь пачтямокерькстнесэ, конат пек тукшныльть аволь
ансяк Самара ёнкссонь эриця эрзятнень мельс, — весе сеть таркатневаяк, ков
пачкодильть эрзянь студиянть радиоволнанзо. 1999-це иестэ кармась улеме Суоми
Масторонь М.А. Кастренэнь Вейсэндявксонь Прявт премиянь лауреатокс — изнясь
конкурссо, кона ютавтозель Россиянь финнэнь-угрань радиожурналисттнэнь ютксо.
Самарань губернаторонь литературань премиянь лауреат (2005).

1996-це иестэ саезь Числав Журавлёв — Россиянь Сёрмадеень вейсендявксонть
совиця, Мордовиянь заслуженной валморсёрмадей-поэтэсь.



https://myv.wikipedia.org/wiki/%D0%93%D0%B5%D1%80%D0%B0%D0%BA%D0%BB%D0%B8%D1%82

Гераклит, лиякс мерильть: Эфесттэ Гераклит (кез.-грек. Ἡράκλειτος ὁ Ἐφέσιος,
544—483 ии. м. п. икеле) — кезэрень пингень грециянь философ.

Гераклит ловсь весементень ушодксокс толонть . Сон тонавтсь, - весе мезесь ули
пингеде-пингес свал чарамосо ды лиякстомкшны. «Весемесь чуди. Кодаяк кавксть а
соават секе жо чудиця ведентень» (кез.-грек. Πάντα ῥεῖ καὶ οὐδὲν μένει, лат.
Omnia fluunt, omnia mutantur).

Вейкине сонзэ сёрмадовксозо, конатастонть миненек пачкодсь ансяк пелькскэть —
конёвсёрмадовкс «Пертпелькстэ» (руз. «О природе»), конань эйсэ колмо пелькст
(«Пертпелькстэ» руз. «О природе», «Кирди мастордонть» руз. «О государстве»,
«Паздо» руз. «О Боге»).



https://myv.wikipedia.org/wiki/%D0%91%D0%BE%D1%8F%D1%80_%D0%BF%D0%B0%D0%BD%D0%B3%D0%BE

Боярпанго, лиякс мерить: Ашо панго, дорогой панго, пешпанго (лат. Boletus
edulis, руз. Бе́лый гриб) — те боярпангонь кансто пангось. Пангонть лангозо
эчке, покшолмазо 8-10 см. зярдо пангось од. Сонзэ лагось моли ал ёнов, седе
сырестэ видеми. Панго лангось велтязь ашо, тюжала эли чопода-серой шкелькссэ.
Пангонть алксозо одсто ожола эли ожола-пиже. Пангонть потмозо ашо, синдемадо
мейлеяк тюсозо а полавтови. Панго сеерьксэсь (нетьксэсь, пильгинесь) эчке.
Тюсозо ашо эли серой, потмозо ашо.

Россия Масторонь виртнесэ касы аштемковсто саезь ожоковонь молемс, вастневи
ськамонзо эли куросо. Седе сеедьстэ касы килей вирьсэ. Те – сехте паро рестамо
панго. Теле лангс анокстыть эйсэнзэ костязь (чинь каршо, каштомсо, духовкасо)
эли мариновазь.



https://myv.wikipedia.org/wiki/%D0%91%D0%B0%D1%82%D0%B0%D0%B5%D0%B2%D0%B5%D0%BD%D1%8C,_%D0%9F%D0%B0%D0%B2%D0%B5%D0%BB_%D0%9F%D0%B5%D1%82%D1%80%D0%BE%D0%B2%D0%B8%D1%87

Батаевень Павел Петрович (1915 иестэ Самарань ёнксонь Од Пиче велесэ ) — эрзянь
валморонь ладсий, куляньсёрмадей.

Павел Батаев чачсь сокиця-видицянь семиясо Клявлянь буень Од Пиче велесэ . Пек
рана сонзэ кулось авазо, уроз цёрынесь 9 иестэ кармась стадань ваномо. Зярдо
сонензэ топодсть 12 иеть, сон тусь Московов ды тосо эйкакшнеде Советень
правительствань заботань лескэнть вельде кармась тонавтнеме куншка школасо,
конань прядызеть 17 иесэ. Теде мейле сон одов сась тиринь буев, ды кувать
важодсь буень кулялопанть редакциясо. Тосо жо ушодсь валморонь сёрмадомо,
конатнеде ламо печатазь секе кулялопасонть.

1933 иестэ Батаев сась Саранов ды кармась важодеме васня Мордовской
государственной Издательствасо, мейле «Ленинэнь киява» комсомолонь кулялопасо.
Кода лецтнесть вейсэважодицятьне Павел Петрович ульнесь вадряседеень, весёла ды
ёжов-важововикс ломанекс, тевень топавтыцякс ды дошлоекс. Тесе сон ламо важодсь
эсинзе литературной сёрмадовксонзо ланксо, вастневсь содавикс се шкасто
валморозейтнень марто: Я. Григошинень, И. П. Кривошеевень, Никул Эркай. Тесэ сон
сёрмадыньзе эсензэ сехте виев валморонзо.

Течияк, истя жо, кода исяк, Валдо-сэнь июнень сакшнось чи. Течияк, кодак ушов
тон лисят Тантей коштось эйсэть копачи. Течияк мазыйстэ цвети садось, Лопасонзо
цяпи укшторось. Умаринанть ашо цветнэ срадозь – Ашо ловокс ацазь масторось. Зяро
чувт касыть те мазый садсонть Алкинеть, сэрейть ды кодат парт! Ведь а стяк теезь
ней сон од ладсо – Сон оймсемань ды культурань парк. Ведь а стяк пижелды течи
маекс, Седеяк парсте карми ванды. Легендарной героенть Чапаень Лемензэ
мельс-паросо канды

Варминесь эзь ойма кольнемадо, Кутмори чевтестэ эрьвейкень. Физкультурникень
моли парадось, Прок мерят ломань эскелькшны вейке. Васолов парадонть эйстэ
маршось Покш изнямонь гимнакс кайсети. Стадиононть велькска варманть каршо Од
пилот самолётонть вети. Певтеме сэнь коштонь океанонть Сельмензэ алмаз ладсо
керить. Парашютонть лангс кенярдозь ваннось, Коштсонть понгавтозь конась нури.
Се сонзэ вечкевикс тейтерезэ Менельстэнть валгомстонзо лыки. Секс истя од
пилотонть верезэ Рунгованзо кенярдозь яки.

Минь мартот эринек вишка пингстэ, Ве таркасо ютась одкс шканок. Ульнинек
сюлмавозь буто пинкссэ, - Певтеме покшоль вечкеманок. Ней ютксонок ацавозь покш
тарка, Аштить сравтозь сэрей пандт ды ведть. Мон сынст трокс, вечкевикс оям,
Варка, Сталень нармуньсэ ливтян тонеть. Тон, паряк, се шканть зэрни тракторот
Ветясак колхозонь паксяванть, Ангелина Пашакс морат моро, Кода вадрясто эри
авась.

Сандей ютксо шольнезь чуди леесь, Ведьгев чаротне галакс шлёпить, Горниповнекс
кудрянзо килеенть Нуваргадозь масторов токить. Ашо лёмзёрокс почоды цветсэ,
Сиянь човсонзо ковось пургси. Тундонь вармась пувси лембстэ, сэтьстэ, - Каль
тарадтнэ стамбарнэ нурсить. Минь ванылинек лёмзёрксонть ало Лейганть уиця
ковонть сулейс. Мон нильнинь тонь салавине валот, Конат чудесть, буто шольни
лейсь. Тон саилить кедезэть цецине Мельс-паросо сялгилик монь мештьс. Ковоськак,
мерят, редимизь минек, Сонгак буто кедьстэнек тень вешсь. Нейгак мельсэнь, кода
лёмось цвети Ды тейтерень весёла кужот. Бути вастомскак мартот а лети, -
Вечкеманок илязо пужо.



https://myv.wikipedia.org/wiki/%D0%90%D1%82%D1%8E%D1%80%D1%8C%D0%B1%D1%83%D0%B5

А́тюрьбуе (руз. Атюрьевский район Мордовии, мокш. Атерень аймак) — Мордовия
республикань буесь.

Атюрьбуесь ашти Мордовиянь чивалгоманть ёнксо. Шабрацек ашти Мордовиянь буетнень
марто: пелевеёнкссо — Чополтбуень, чивалгомань ёнкссо — Якстерекуробуень,
лембе-чилисемань ёнкска — Ковёлбуень, лембе-чивалгомань ёнкска — Торбейбуень
марто. Буенть покшолмазо 825,5 вп2, эйстэст, пелевеёнксто лембе ёнксов — 36 вп,
чивалгомасто чилисемаёнов — 40 вп. Ули сюлмавкс Мордовиянь прявт ошонть (Саран
ош) марто автокиева.

Лейтне — Яваз, Ляце лей, Шуструй лей. Весемекс 49 свал веденьчудевкст вейсень
цётазь кувалмосо 290 вайгельпеть. Коффициентесь тустома лень алтоманть — 0,39
вп/вп2



https://myv.wikipedia.org/wiki/%C2%AB%D0%A7%D0%B8%D0%BB%D0%B8%D1%81%D0%B5%D0%BC%D0%B0%C2%BB_(%D0%B6%D1%83%D1%80%D0%BD%D0%B0%D0%BB)

Лисни эрьва ковсто. Нолдави 1931-це иень сундерьковсто саезь. 1991-це иень
якшамковкс — «Пионерэнь вайгель». Чилисема ковставксось содавты эсензэ
ловныцятнень эрзянь сёрмадейтнень шкинемаст ды эрямо кист марто; ёвтни школань
эрямодонть, чачома ёнкстонть, Мордовиянть томбале эриця эрзятнень уцяскадост,
сехте вишкинетнень туртов максни валморот, ёвтнемат, печаты эсест
сёрмадовксосткак; тонавты эйсэст тиринь раськень койтнесэ викшнеме,
пидеме-панеме, вадрясто сёрмадомо.

2004 иесте «Чилисема» журналось ульнесь изницякс суоми-угрань прессанть; 2006
иесте XI Россиянь куляньсёрмадейтнень фестиваленть лауреат.



https://myv.wikipedia.org/wiki/%C2%AB%D0%9C%D0%B0%D1%81%D1%82%D0%BE%D1%80%D0%B0%D0%B2%D0%B0%C2%BB_%D0%BC%D0%BE%D1%80%D0%BE%D0%BA%D0%B5%D1%80%D1%8C%D0%BA%D1%81

«Масторава» морокерькс — те васенце эрзянь раськень эпосс (морокерькс), конань
эйсэ вейтьс ульнезь пурназь икелень шкань эрямось.

Шарононь Сандра, «Масторава» морокерьксэнть кисэ 1995 иестэ казязель Мордовия
Республикань Государственной Казнесэ, ды 1997 иестэ М. А. Кастренэнь
вейсендявксось ледстизе Васенце Сёрмадыцянь Казесэ.

Ютазь пингень 1994-це иесь Эрзянь культурань зрямосо тешкстазь «Масторава»
эпосонть -морокерьксенть лисемасо, конань эрзянь ды мокшонь кезэрень мифтнень,
эпической моротнень ды ёвтамотнень коряс сёрмадызе А.М. Шаронов фольклористэсь.
Сон топавтсь истямо важодевкс, кона аравтови мирэнь-масторонь келес содавикс
истят памятниктнень ваксс, кода Э. Лённротонь «Калевала», Ф. Крейцвальдонь
«Калевипоэг», А. Пумпуронь «Лачплссис» ды лият.

«Масторава» эпоссонть невтевить эрзятнень ды мокшотнень эрямо пингестэ сехте
редявикс событиятне-эрямотне. Васенце таркасо ашти мелявксонзо марто ломанесь.
Эпоссонть пачтяви, кода эрясь, мезде арсесь ды мезес бажась эрзянь раськесь
кезэрень шкатнестэ. Эрьва морось, эрьва ёвтамось эйсэнзэ — те моро ломаньде,
седе, кодамокс эряви улемс, кода мелявтомс эсь раськенть уцясканзо кисэ.

Васенце пелькссэнть (Пазонь пинге) ёвтневи, кода Инешкипазось теизе
мирэнть-масторонть; кортави Анге нидензэ, кона чачты тензэ сисем эйкакшт:
Верепаз, Пурьгинепаз, Веленьпаз, Масторпаз, Кастарго, Везорго ды Ведьава.
Мастораванть сюпавчинзэ ванстоманть кисэ, Инешкипазось теизе эрзянь ломаненть ды
ветясь тензэ ни: кадык касы-рашты эрзянь раськесь. Седе тов ёвтневи лия пазтнэнь
чачомадо, ломаньтнень ды пазтнэнь ютксо чиямодо-урьвакстомадо... Эрзятнень ды
мокшотнень кезэрень вановтост коряс, пазтнэ ды ломаньтне вейсэ ладить
мирэнть-масторонть. Пазтнэ аволь ломаньтнень прявтост, сынь весемесэ лездыть
тенст.

Омбоце пелькссэнть (Кезэрень пинге) ёвтневи башка сыметнень-буетнень
вейтсэндямодо, ломаньтнень ютксо од эрямонть ладямодо, минень-сюнонь зыяндо эсь
масторонть ванстомадо. Ламо стакачинь печтязь тень теить Андямо, Кудадей,
Тёкшонь ды лия маралятне-инязортне. Невтевить ломаньтнень ютксо од семиясо ды
весе сюлмавкстнэ.

Колмоце пелькссэнть (Тюштянь пинге) кортави, кода кувать вешнемадо мейле эрзятне
ды мокшотне пурныть эстест инязор, кона паролгавтсы эрямост, лади од койть-илат,
идесы масторонть инегуйтнеде ды Сарда хандонть. Сы Тюштянь куломазо, сон кадсы
эсь раськензэ ды велявты одов менелев. Од инязорокс ломантне кочкасызь сонзэ
веженсь цёранзо, конань истя жо лемдясызь Тюштякс. Шкась полавтови, эрзятнень ды
мокшотнень каршо сырги виев ят, ды эсь раськензэ идеманть кисэ Тюштя саи мель
туемс мартонзо лия масторов.

Нилеце пелькссэнть (Ятонь пинге) ёвтневи эрзятнень ды мокшотнень лангс
печкастнэнь каявомадо. Тесэ минь вастовтано Арсай прявтонть, Канява, Нарчатка,
Кастуша мазый тейтерьтнень марто. Весе сынь путыть виест вейке покш тевентень —
ванстомс эсь масторонть нулгодькс ятонть эйстэ.

Ветеце пельксэнть (Од пинге) юрсо аштить «Од пинге», «Саманька», «Шекшата пандо»
летописень моротне, «Пижень сюро» ёвтамось, конасонть чудань пижень сюронть
вельде эрзятненень ды мокшотненень максовить превть, кода эрямс од шкастонть.
Невтевить ломаньтнень эрямосо сеть покш лиякстоматне, конат сюлмавозь Рузонь
масторос совамост марто. Эрзятнень ды мокшотнень фольклорсост сехте ламо
моротне, преданиятне ды легендатне Тюштядо. Секс «Масторава» валморонтькак Тюштя
саи прявт тарканть. Эпосонть ванномсто минь васттано фольклоронь сёрмадовкстнэнь
марто зярыя авейкетьксчить. Кезэрень тексттнэ-сёрмадовкснэ ладсевсть ламо
пингень перть, секскак эрьва моронть улить зярыя вариантонзо, конат шканть
молеманзо марто пештявсть од ёнкссо; полавтовсть те эли тона тевтнень лангс
ломаньтнень вановтост, лиякстомсь Тюштянь лувось. Истя чачсть морот, конатнесэ
эрзятнень прявт маралянть ёвтнемасо вастневить сатирань ёнкст. Мертяно, ве
моросонть ёвтневи седе, кода Тюштя муи вирьстэ рузонь карь, тандады ды эсь
раськензэ марто кадсы эрямо таркаст. Лиятнесэ Тюштя малавгавтови алкуксонь
эрямосто саезь инязортнэнь марто ды тень пингстэ невтеви кежейкс, сюпавчис
правтыцякс; сон арси ансяк эсь прядонзо, мик стувтсы эсь раськензэяк.

«Масторава»-со Тюштя малавикс фольклоронь васенце сёрмадовкстнэнь, конатнесэ сон
а явови эсь раськензэ эйстэ, весе мелензэ-превензэ путы ломаньтнень эрямост
паролгавтомантень. «Масторавас» совавтозь зярыя таркат, конат арасть кезэрень
тексттнэсэ: вастовтано Вирьаванть марто; покштя марто, кона ёвтни Литова
тейтерьденть; Тюштя тюри инегуйтнень каршо, ды те тюремась невтезь
волшебно-фантастической ёвксонь тюссо; Тюштя эсь раськень коензэ-кирданзо
тонавтнеманть кисэ яки масторганзо; ды мекевлангт, «Масторавасо» а невтеви
эрзянь ды мокшотнень ютксо явовомась — веенст эйстэст кадовить кашадо ярсамо,
омбонстнэ туить Тюштя марто; бути кезэрень тексттнэсэ ятокс невтеви рузонь
инязорось, «Масторавасо» те асодавикс ят... Весемесь те теезь вейкень кисэ:
моротнень, преданиятнень ды легендатнень сюлмамс вейке сюжет марто
мельга-мельцек молиця произведенияс.

2004-це иестэ И.М. Яушев лемсэ театрасо «Масторава» моро керьксенть юрсо
путозель «Тюштя» невтевксесь. Эрявить тешкстамс моро керьксенть артовкстнэньгак,
конат кеместэ сюлмавозь содержаниянзо марто. Сынст теинзе Россиянь заслуженной
художникесь Н.С. Макушкин.

«Масторава»-нть сёрмадомсто А.М. Шаронов нежедсь эсензэ таштавкстнэнь ды
фольклоронь сетъ материалтнэнь лангс, конатнень пурнызь X. Паасонен, М.Е.
Евсевьев, А.А. Шахматов, П.И. Мельников, А.И. Маскаев... Те тешкстазь киниганть
песэ невтевкстнэсэ, ёвтазь, косто саезь те эли тона морось. Седе видеть кармить
улеме истят валтнэ: «Масторава» эпосось-морокерьксесь — те эрзянь ды мокшонь
раськенть художественной автобиографиязо, кона сюпалгавтызе весе минек
культуранть.

«Масторава» морокерьксэнь Чись Омбоце Эрзянь Инекужонть путонь мелензэ
(Резолюциясь), кона ютась 2006 иень чадыковонь 16 чистэ (Саран ош) коряс карми
ней тешкстневеме ацамковонь 21-е чистэнть. Шарононь Сандра те ковчинть (дата)
шнызе. Те чистэнть Чизэ рашты, карми касомо.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%9C%D0%B0%D1%81%D1%82%D0%BE%D1%80

Эрзянь Мастор — кезерень пингенть эрзянь раськенть масторт Обранонь ёнкссо,
озавтомат конат ульнесть Арзамассонь ды Обран ошонь ёнкссо, конат ульнесть
«Прявт ошокс», конат совильть Пургазонь Русеньте.

Эрзянь Масторось кирьсь эсинзэ ало седе покш пельксенть кинть молема
микшнема-рамсема пельтнень, кона мольсть лембе ёнксто, чилисемасто ды
пелеве-чивалгома ёнкснестэ Рав, Йока, Цна, Сура лейтнева, конат чудесть сонзе
масторга. Лембе-чивалгома ёнксто Эрзянь Масторонть сюлмиль Доннось. Парт
ульнесть коськестэмодань китьне як. Эрзянь Мастороськедсензэ кирьсь сюпав
вирьть, лейтть ды чачтыця модат.



https://myv.wikipedia.org/wiki/%D0%A6%D1%8B%D0%B3%D0%B0%D0%BD%D0%BA%D0%B8%D0%BD

Цыганкин Дмитрий Васильевич (1925 иень ожоковонь 22 чи Мокшалей веле) — эрзянь
ине кельсодый. Филологиянь наукань кандидат (1958), филологиянь наукань доктор
(1978). Доцент (1961), профессор (1979). Огаревонь казень Лауреат (1980).
МАССР-нь (1985) ды РФ (1987) заслуженной наукань-теий. Кавксть максозь (руз.
«Лауреат Государственной премии Республики Мордовия в области науки и техники»)
лем (2000, 2005), РМ-нь Прявтонь Казенть лауреат (2005).

Чачсь Д.В. Цыганкин 1925 иень ожоковонь 22 чистэ Саранонь уездэнь Пензань
губерниянь Мокшалеень волостень Мокшалей велесэ (ней – Мордовия Республикань
Чаунзабуе). 1940 иестэ прядынзе Мокшалеень аволь пешксе школань сисем класснэнь
ды тусь тонавтнеме Покш Маризьвелень средней школас.

1943 иень эйзюрковсто Д.В. Цыганкин эсь мелензэ коряс туи фронтов ды тееви вишка
командиртнэнь артиллериянь инструментальной разведкань курсантокс (Ногинск ош,
Бронницы ош).

1943 иень сундерьковсто кучозель Чивалгомань фронтонь 9-цей разведкань полкс.
1944 иень даволковсто – 3-це Белоруссонь фронтов. Ульнесь Орша, Минск, Борисов,
Витебск оштнэнь ятонть эйстэ идемстэ. Войнань прядовоманть вастызе Кёнигсберг
ало (ней – Калининград ош). Казязь «За отвагу», «За победу над Германией в
Великой Отечественной войне 1941-1945 гг.», «За взятие Кёнигсберга» медальтнесэ.

1946 иень якшамковсто саезь 1948 иень чадыковс Д.В. Цыганкин служась Белоруссонь
военнонь округонь № 62204 ушмонь частьсэ Поставы ош), а 1948 иень чадыковсто
сезь 1950 иень аштемковс – № 16447 ушмонь частьсэ (Галле ош, Германия).

1950 иень аштемковсто Д.В. Цыганкин туи Советэнь Армиясто ды карми тонавтнеме
А.И. Полежаевень лемсэ Мордовиянь педагогикань институтонь историко-филологиянь
факультетс. Тонавтнема пингстэ ламо важоди философиянь ды эрзянь келень коряс
факультетэнь кужотнесэ.

1972 иестэ саезь ды неень шкас Д.В. Цыганкин ловны «История эрзянского языка»,
«Диалектология эрзянского языка» лекционной курсат, «Ономастика», «Сравнительная
морфология финно-угорских языков» спецкурсат НИ МГУ Н.П. Огарева лемсэ
филологиянь факультетсэ, вети студентэнь дипломонь ды курсовой важодемат.



https://myv.wikipedia.org/wiki/%D0%A4%D0%BE%D0%BD%D0%B5%D1%82%D0%B8%D0%BA%D0%B0

Фонетика мерить истямо наукадо, кона ёвтни кода ёвтни валтнэде — вайгелькстнэде.

Валтнэ теевить вейке эли ламо вайгельксстэ. Мон сёрмадан сёрма валрисьмесэнть
васенце валсонть (мон) колмо вайгелькст, омбоцесэнть (сёрмадан) кавксо
вайгелькст, колмоцесэнть (сёрма) вете. Эрьва валонть ули эсензэ чарькодемазо.

Вайгелькстнэнь ёвтамсто минь тевилявтнэстэ тулкадтяно кошт. Коштось
тевилявтнэстэ моли киргапарьга ды курго потмова. Кирьгапарьсэ улить вайгельсант.
Соракадындеряйть коштонь ётамсто вайгель сантнэ, маряви вайгель. А
соракадындеряйть вайгельсантнэ, а ули вайгельгак. Вайгель марто эли вайгельтеме
коштось яла юты лексема киргапарьстэ курго потмова эли судонь пачк. Кургосонть
коштось юты истя эли лиякс аравтозь келенть велькска: лиясто келесь токавтозь
версе пейтненень, лиясто кель куншкась эли кель песь токавтозь курго менельс.
Кургосто лисемстэ коштось юты истя эли лиякс аравтозь турватнень юткова.
Турватне лиясто венстявить икелев, лиясто тетькевить кавтов, лиясто сювордавить.
Тень кувалт теевить эрьва кодат вайгелькст.



https://myv.wikipedia.org/wiki/%D0%A1%D0%B0%D0%BB%D0%BC%D0%B0%D1%82

Салмань каямо чись — виде-паро покшчи. Тантей ярсамопеленть анокстамсто ули мезе
кундамс лездыцятненьгак. Васняяк, эряви сувтнемс почт. Ичемс калгодо чапакс
(ламбамсто, оргавтомо), козонь, ведьте-ловсодо башка, чулгомс алт, каямс
аламошка сал. Кевердемс эчке карькскеть, керсемс сынст палтонь-палт — салматне
анокт.

Те шканьте чугунсо вадрясто уш пиевель ловажав сывель. Сонзэ таргасызь,
лакиведентень каить салматнень ладсо керсезь верек модамарть, салмат, веденть
одс лакамодонзо мейле чулгить алт, нолдыть тов ой марто рестазь чурькат-морковт,
лият мезть вечкевить, пидить 10-15 минутат. Пиемадозт мейле пештясызь-кайсесызь
ваканга-тарелкава (веденек-мезнек эли стяко), таньшкавтсызь кансёройсэ, велькссэ
ды ярсыть-коршить.

Тантей-паро салмат лисить, зярдо сынст ичесызь сывельнолдань-мясорубкань пачк
нолдазь верек максос. Товзюронь почтто башка, чапаксонтень кайсить сюронь каша,
ликша эли сюро ямксонь почт. Пидитькак эйсэст аволь свал ловажа-сывель ведьсэ.



https://myv.wikipedia.org/wiki/%D0%A0%D1%8F%D0%B1%D0%BE%D0%B2,_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Владимир Павлович Рябов (1900 чадыковонь 1 чи, Ламбаське веле — 1938 панжиковонь
22 чи Саранскойсэ) — эрзянь тонавтыця, ламо келень содыця, омбо масторонь кельс
ютавтыця.

Рябовонь Владимир чачсь чадыковонь 1-це чисте 1900 иесте Ламбаське велесэ,
Ицялонь буесэ эрзянь сокиця-видиця семияс. Сонзе лелязо ульнесь Анатолий
Рябовонь. 1927 иесте прядызеть рабфаконть Покровскоень институтонть вакссо
Московссо. Седе тов 1932 иесте прядызеть Московонь веленьхозяйствань академия
Тимирязевень лемсе, теде мейле тонавтсь Мордовской аграрной nонавтинститутсо.
1933 саезь 1937 видс важодсь прявтредакторокс веленьхозяйствань литературань
Мордовской кирьяпусмонь издательствасо. Сон поладыця таблицанть — руз. «Правила
смешивания минеральных удобрений для внесения под различные культуры и почвы».

Ютавтыль рузонь кельсте эрзякс сёрмадовтомат А.С. Пушкинень («Ёвкс калонь
кундыцядо ды калнэде» (руз. «О рыбаке и рыбке» 1937), М.Ю. Лермонтовонь, Н.А.
Некрасовонь («Якшаматя», (руз. «Дед Мороз» 1935). Владимир Рябов васеньце, кие
снартнесь ютавтомонзо эрзякс малавикс суоми-угрань раськетьнень - карелэнь ды
суоминь «Калевала» морокерьксэнть. Сон анокстызеть ды поладызеть Гамбургсо 1978
иесте эрзянь-немецень валксонть.

1937 иесте ульнесь чумондазь ды ёртозь тюрьмас. 1938 панжиковсто ульнесь ледезь
Саранскойсэ. Реабилитировазь ансяк 1956 иесте.



https://myv.wikipedia.org/wiki/%D0%9F%D1%83%D0%B6%D1%82%D0%B0%D0%B7%D1%8C_%D0%BC%D0%BE%D0%B4%D0%B0%D0%BC%D0%B0%D1%80%D1%8C%D1%82%D1%8C

Пуштазь модамарьть — те ярсамопель, сынст лемест ламо, ды тейневить сынь ламо
кода.

Васенцесь — седе, ды, паряк, сехте кезэренсесь, кона чачсь ломанденть а седе
мейле — толпандянь палыседь ало пуштамась. Сайть зярыя модарькат, толонть
скимемадо мейле айгши тонолтнэнь ды вельтик ярсамопелеть палыседьсэ (уголиясо)
комсешка минутань трокс ярсак псинестэ куш мезе марто. Истямо койсэ тееви
модамаресь кудонь уштомасояк.

Лия вариантось, конанть мон содаса те «бока карчка» — зярдо пидезь лукшо марто
модамартне ватксевить, путовить пачалгс конань потмакссонзо ваднезь касовксонь
ойсэ. Часошкас кекшевить пси каштомос эли духовкас, зярдо модарькатнень бокаст
мазыйстэ цитнезевить тюжа тюссо — таргить ды паро мельсэ ярсак эйстэст ламбамо
эли чапамо ловсо марто, режнезь ловсоськак маштови те ярсамопеленть марто.



https://myv.wikipedia.org/wiki/%D0%9F%D0%BE%D0%BA%D1%88_%D0%98%D0%B3%D0%BD%D0%B0%D0%B4%D0%B1%D1%83%D0%B5

Покш Игна́дбуе (руз. Большеигнатовский район Мордовии, мокш. Оцю Игнатовань
аймак) — ашти Мордовия республикань пелеве-чилисема ёнкссо.

Шабрацек ашти Обран ёнксонть марто ды Мордовиянь лия буетнень марто: чилисемань
ёнксканть — Орданьбуе ды лембе ёнкска — Ицял буенть марто.

Буенть покшолмазо 834 вп² ( 68 вп сравтови пелевеёнксто лембе ёнов, ды 42 вп
чивалгомасто чилисема ёнов). Куншка таркась — Покш Игнад велесь.

Ломаньтнеде весемикс 7463 ломанть (2015 ие), эйстест: эрзят — 83,47%, рузт —
15,94 % .

Шабрава ашти Нижегордской ёнксонь марто (чивалгомань, пелевеёнксо ды
пелеве-чилисема ёнкссова) ды лия Мордовиянь буетнень марто: лембе-чилисема
ёнкссонть – Орданьбуенть марто, лембе ёнксто – Ицялонь буенть марто. Буень
масторонь покшолмазо 834,2 вб2, чивалгома ёнксто чилисема ёнксов сравтови - 30
вайгельпеть, пелевеёнксто лембе ёнксов – 44 вп. Саран ошонть марто тевс ютавтови
ардома киваванть (106 вб).

Буесенть аштить Андреень чачома тарка кирпицень сёвонень (икелев анокстоманть
марто 1344 теж.м3) ды Покшигнатовонь керамзитонь сёвонень лисемат (4499 теж.м3)

Неень тевс молиця икелев анокстоматне потмомодань ведттнень кевсэдень-пермскоень
карбонатонь комплексканть - 18 тёжа.м3/чить-веть, минерализациянть марто 1 г/дм3
-2,6 теж.м3/чить-веть видс.



https://myv.wikipedia.org/wiki/%D0%9F%D0%BE%D0%B4%D0%B3%D0%BE%D1%80%D0%BD%D0%BE%D0%B2%D0%BE%D0%BD%D1%8C_%D0%90%D0%BB%D0%B8%D0%BD%D0%B0

Подгорновонь Алина (руз. Алина Подгорнова), (1991 иень ожоковонь 19 чи Кобалесэ)
— неень шкань эрзянь содавикс валморонь ладсий.

Алина Подгорнова чачсь 1991 иень ожоковонь 19 чистэ Тумобуень Кобалесэ. Тонавтни
Н.П. Огарёв лемсэ МГУ-нь филологиянь факультетэнь журналистикань отделениясо.
Валморонзо лиснесть «Чилисема»-со, «Эрзянь валске» пусмосо, «Эрзянь Мастор»
кулялопасо. Неень шкасто важоди «Сятко» ковставксонь редакциясо. 2014 иень
Эрзянь сёрмадома шкинемань «Эрзянь ойме» Казнень саицясь.

Сёрмады валморот эрзянь ды рузонь кельтнесэ, вастневи пакшат ды од ломанть марто
кода Мордовиясо, истя томбалеяк. Мордовия Республикань Прявтонь од
сёрмадыцятнень туртов литературной премиянь лауреат (2013 ие), Россиянь
Писателень союзонь член (2013 ие).

2015 иень панжиковсто, Алина Подгорнова ульнесь кочказь Эрзянь Инекужонть пельде
МАФУНов, кона карми ютамо медьковонь 29-31 читнестэ Тарту ошсо Эстэнь Масторсо.



https://myv.wikipedia.org/wiki/%D0%9F%D0%B8%D1%87%D0%B5%D1%87%D1%83%D0%BB%D1%8F%D0%BA%D1%81

Пичечулякс (лат. Vaccinium myrtillus, лиякс пичеумарькс, сэнь умарькс, пичечуля,
руз. Черни́ка, или Черника обыкновенная, или Черника миртолистная) —
чернигакуракш кандови пичеумарень (Vaccinium) канс (Ericaceae). Те максы ярсамс
ягодат.

Пичечуляксось касы 10–50 см сэрьс , кизна пижелат алонь кирьксалат лопанзо,
конат теленень прыть. Панчтонзо лисить панжиковсто, аштемковсто. Баягине
панчттнэстэ лиси веикине авака пелькске. Атяка пелькскетнеде ниле эли кавксо.
Панчтонть тюсозо валдо-пижела эли якстерть мериця.

Пичечулянь марьтнесэ ламо хруктань кислотат. Эйсэст ламо витаминт A, В ды С,
марганец, магний ды кальций.

Лопатнестэ ды цецятнестэ теить ламбамо ведь, симить дристамонть лоткавтомо.
Цецятнестэ мекштне саить медярво. Медесь лиси тантей чине марто, ашназа,
аламнедэ якстерть молиця.



https://myv.wikipedia.org/wiki/%D0%9F%D0%B5%D0%B9%D0%BA%D1%83%D0%B6%D0%BE_%D0%B1%D1%83%D0%B5

Пей́кужо бу́есь (руз. Зубово-Полянский район Мордовии, мокш. Зубунь аймак) —
Мордовия республикань лембе-чивалгомань ёнкссо.

Пейкужось сюлмавозь: Москов ош (450 вп), Саран ош (200 вп), Эрязань ош (200 вп),
Пенза ош (180 вп) марто, истяжо лия оштнень марто чугункасо ды лия китнева.
Буесь пек сюпав аютавикс вирьтнесэ.

Мордовия Республикань томбалеяк пек содавикс Пинясовонь Яковонь лемезэ — мокшо
ды эрзянь эйкакшонь литературань ушодыцянть.

Пейкужо буйсэ чачсть сёрмадеесь Петр Левчаев, Сергей Ларионов валморозеесь,
очеркень сёрмадыцясь - Семён Самошкин ды лият.

Зубово-Полянань ёнксонь мазычись свал ульнесь малавикс артыцятненень. 50-це
иетнестэ тесэ теевсть эсь ёнксонь артыцятнень художественной койтне. Пейкужосо
чачсь И.И. Сновальников, Мордовиянь артыцянь Вейсендявксонть ушодыцязо. 44 иеть
тесэ эрясь ды важодсь Валериан Рябов артыцясь. 60-70-це иетнестэ XX пингестэ
эрьва кизэ тей сакшнось московонь артыцясь Владимир Строев.



https://myv.wikipedia.org/wiki/%D0%9F%D0%B0%D1%87%D0%B0%D0%BB%D0%BA%D1%81%D0%B5%D1%82%D1%8C

Па́чалксеть — те ярсамопель, конань теить вецана чапакссто, ды пидить пси
пачалгосо. Пачалксе валось лиссь "пачалго" валстонть.

Мезень марто ансяк сынст а савкшны теемс. Кадовсть апак сэве кашат-лапшат,
пидезь дурак куярт - чавовить сынь почт марто, тееви вецана чапакс, каявить
оргат - ды пачалксетне анокт панемс. Панемадост икеле каяви теевксентень зярояк
чиньчарамо ой - пачалгонтькак а мезть ваднекшнемс: пачалксетне парсте кармить
саевеме. Содазь, сынь улить седе нардевть, чулгиндерят чапаксонтень алт. А
улиндеряйть алтнэ,саты каямс чапаксонтень кой-зняро модарькань почт (крахмал).
Сехте пек вечкевить сюронь каша марто пачалксеть.



https://myv.wikipedia.org/wiki/%D0%9F%D0%B0%D0%B7

Ине́шкипаз (Инешки, Паз, Шкай) — эрзянь ине Паз, Модамасторонь теиця. Инешкипаз
валось лиси колмо валсто — "ине" (покш), "шки" (шкамс-теемс - шкиця) ды "паз".

Ванстомакс ашти Пертьпельксэсь, конань теизе Инешкипазось. Мейсь Инешкись
Ломаненть теизе? Ломанекс, аволь пазонь урекс, Пертьпелксэнть ванстыцякс,
идицякс. Ознови-арась эрзя-ломаненть пежетезэ? Арась. Ломанесь озны чумонзо
нолдамонь кис, ансяк эрямопингензэ перть канды пежетенть сталмонзо оймесэнзэ,
мари чумо пежетенть кувалма. Мереви-арась Ломанентень кандомс зыян
Пертьпельксэнтень? Арась. Мекс? Модась — Мастораванть рунгозо. Эрьктне —
Ведьаванть сельмензэ, лейтне — сонзэ верьсанонзо. Коштось — Инешкипазонть
оймекоштозо. Мереви-арась понгавтнемс мезеяк ломаненть кирьгазонзо? Ансяк
аваломаннень кирьгакст, эрьгть, мазылгавтомкат. Кирьгасонзо кандтни тешкст ды
килькшт ансяк уресь, аволь Эрзя ломанесь. Мекс Инешкипазось лемдизе Ломаненть
Эрзякс? Эрзя — те Эриця, Эрий, Эри "эрямс" ды "эрямо" валтнэстэ.
Артокшныть-арась эрзятне Инешкипазонть чаманзо-рунгонзо лаз эли конёв ланга?
Эрзятне тейнить ансяк Нишкепазонь-Чипазонь Тешкс. Ули-арась Эрзянь Кемемасонть
кияк, кона эряви Инешкипазонтень пшкадемстэ-озномсто? Арась. Эрзянтень а эряви
бачкась эли диаконось Инешкипазонтень пшкадемстэ. Эрзянь ломанесь корты
Инешкипазонть марто ойместэ оймес. Кие вети вейсэнь озкстнэнь? Вейсэнь
(Раськень, Велень, Авань...) Озксонть вети Озатя эли Озава, кона кочкави
озксонть ютавтомонзо.



https://myv.wikipedia.org/wiki/%D0%9D%D0%BE%D1%80%D0%BE%D0%B2%D0%B0%D0%B2%D0%B0

Норо́вава (Пакся́ава) — те Инеава, паксянь кирдиця; лияксто сонензе мерильть
Паксяава. Эрзятне сонзе лемдить касыця сюронь, тикшень, умарень, кстыень,
пештень Пазавакс.

Эряви арсемс, те пазось Модааванть эйстэ явовсь модань тейнема койтнень
кемекставомадо мейле. Неень шкань эрзя кельсенть норов валось паксянть невтемс а
ёвтавкшны, сон полавтовсь пакся валсо, икеле те смустьсэнть ёвтамонь коряс
кавтолдомат арасть (варштынк, маринь нур — пакся, Нур-ава — паксянь паз).

Норов валось ванстовсь эрзянь кельсэ норовжорч ды нартемкс валтнэсэ, мокшонь
нормаль, нярьхкамаз, нардише валтэсэ.

Лововсь, эрьва веленть ульнесь эсензэ Пакся-авазо. Икеле нуицятне тердильть
эйсензэ мартост ярсамо, вешсть кедьстэнзэ лезкс сюронь урядамсто эли паксянь
кочкамсто, а керявомс нуемстэ:

Нуемань прядомсто сонзэ туртов кадыльть апак нуе лехинеть, салсо почодозь кши
палнэ - ярсаволь да аволь кежиявто. Ломантне пельсть Пакся-авадонть, арсесть:
сон коласы норовонть, кадсынзе кшивтеме. Паксясо важодемстэ кизэнь пси чине
эрсекшнесть ёжовтомо пракшномат. Ломантне эзть сода, те — псинть эйстэ, ловсть
тень Пакся-аванть пельде тешкст: мейсэ-бути эзь савтово тензэ.

Пакся-аванть эрямо таркакс лововсь межась. Шандрова велень вейке покшаваинесь
ёвтнесь, келя, межа лангсо а удсить, те теркась Пакся-авань.



https://myv.wikipedia.org/wiki/%D0%9C%D0%BE%D0%BA%D1%88%D0%BE%D1%82

Мокшот (руз. мокша, мокшане) — суоми-угрань раське, Уралонь покш семияньте
совиця.

Мокшотне эрить Мордовиянь чивалгома мастортнева. Ламо мокшотнеде эрить Равланга
ды Сибирьсэ, омбомасторсо эрить Эстэнь, Австралиянь, ды Американь Вейсендязь
Штатнесэ.

Мокшотне кортыть мокшонь кельсэ (мокшань кяль) кона совавтови суоми-угрань
келень группаньте уралонь семиясонть. Сехтэ малавикс кельтнень эйстэ
мокшоньсеньте аравтови эрзянь ды мари кельтне.

Каратайтнень ловить мокшонь юрсто саезь ломать, конат эрить Печкас Масторонть
Кама леенть вакска, сынь кортыть печкасонь кельсэ мокшонь валчоворязь.
Каратайтне эсист прядо мерить мукша.



https://myv.wikipedia.org/wiki/%D0%9C%D0%B0%D1%80%D0%B8%D1%82%D1%8C

Ма́рить (руз. марийцы, икеле мерильть: черемисы) — те суоми-угрань раське,
Уралонь покш семияньте совиця. Эсист пряст лемдить мари.

Маритьне эрить Маринь Масторга, ды тосо эйстэст пелест веситьнень эйстэ (200
иень ловномасонть 604 тёжа ломанть). Лиятьне мари ломаньтне эрить лия Равлангонь
ды Уралонь ёнкснева. Маритьнень эйсэ башка ловить колмо пелькст: нарлангонь
(эйстест сехтэ ламо, эрить Рав-Вятькень лейюткова (Волго-Вятское междуречье)),
пандолангонь (сынь эрить Рав леенть вить ды керш чирева), чилисемань (сынь
теевсть-пурнавсть Рав леенть нарлангонь ёнксто Башкирень Масторов ды Уралваксcов
(Приуралье)) марить. Кортыть мари ды пандомаринь кельтнесэ суоми-угрань
пельксенть уралонь семиясонть. Маритьнень ютксо, конат эрить Печакс ды Башкирэнь
масторнева сравтови печкасонь кель.



https://myv.wikipedia.org/wiki/%D0%9B%D1%8E%D0%B1%D0%B0%D0%B5%D0%B2,_%D0%9F%D0%B0%D0%B2%D0%B5%D0%BB_%D0%9A%D0%B8%D1%80%D0%B8%D0%BB%D0%BB%D0%BE%D0%B2%D0%B8%D1%87

Любаевень Павел Кириллович ( 1919 ие ацамковонь 24 чистэ Алоошонь ёнксонь Покш
Болдина буень Пикшень велесэ - 2013 ие умарьковонь 29 чисте Саранск ) — эрзянь
сёрмадей, лия кельстэ ютавтниця валморозей.

Павел Кириллович Любаев чачсь 1919 иень ацамковонь 24 чистэ Алоошонь ёнксонь
Покш Болдина райононь Пикшень велесэ. Чачсь сокицянь-видицянь семиясо. Прядынзе
Мордовиянь рабфаконть (1938), Мордовской государственной университетэнть (1961).
1946 иестэ саезь важодсь «Эрзянь коммуна» ды «Ленинэнь киява» газетатнень
редакциясо. Мейле 15 иеть — МАССР-нь МВД-сэ.

Литературань кинзэ ушодызе лия кельстэ ютавтниця поэтэкс-валморозеекс. Эрзянь
кельс ютавтынзе А.С.Пушкинэнь, М.Ю.Лермонтовонь, Н.А.Некрасовонь, Т.Г.Шевченконь
стихест. Эсензэ васенце «Тундо» стихотворениязо печатавсь «Ленинэнь киява»
газетасонть 1938 иестэнть. 1950 иестэнть жо нолдавсь «Мирэнть кис» пусмось. Тезэ
совасть патриотической произведеният ды А.Суриковонь, С.Шипачёвонь, И.Суриковонь
ды М.Исаковскоень стихест-морост ютавтовкстнэ. 1970 иетнень прядовомсто ды 80-це
иетнень ушодовомсто лиссть эштё зярыя пусмот: «Сквозь свинцовые вихри», «Валдо
ведьбайге», «Толбандянь сяткт», «Кемема» ды лият. 1994 иестэнть нолдавсь «Васень
теште» художественно-документальной повестесь, кона ёвтни Мордовиясто Советской
Союзонь васенце Геройденть И.А. Пожарскойде. 2000 иестэнть поэтэнть лиссь
«Сюкпря» стихень пусмось, конась сёрмадозь рузонь ды эрзянь кельтнесэ. Павел
Кириллович Любаев Ине Отечественной войнань участник ды казезь Отечественной
войнань II-це степенень Орденсэ, «За боевые заслуги», «За оборону Сталинграда»
медальтнесэ.

Минек свал ульнесть ламо инженек, сакшныльть валморозейть, сёрмадейть. Тетянень
сеедьстэ сакшныльть Московонь ялганзояк. Истя, весть сась Ирина Соколова
композиторось, тетям тень мерсь:

Истя жо ламо лембе валт Павел Кирилловичте пурнавозтненень ёвтась Россиянь ды
Мордовиянь культурань заслуженной роботникесь, журналистэсь Т.М.Ковалёва:

Кулось Павел Кириллович Любаев умарьковонь 29 чисте 2013 иеcте, калмазь
Саранскойсе.

1.Мирэнть кис: Стихть. – Саранск: Морд. кн. изд-вась, 1950. – 47 с. 2. Ялгань
вал: Стихть. – Саранск: Морд. кн. изд-вась, 1958. – 64 с. 3. Пичень гайть:
Стихть. – Саранск: Морд. кн. изд-вась, 1967. – 71 с. 4. Робочей-революционер:
Очерк: [О Баклайкине М. П.] // Сятко. – 1967. - № 6. – С. 47-49. 5. Валдо
ведьбайге: Стихть. – Саранск: Морд. кн. изд-вась, 1972. – 71 с. 6. Кода эрзякс
сермадынек «Кобзаренть» // Сятко. – 1974. – № 5. – С. 35-38. 7. Седей: Евтнема
// Сятко. – 1975. – № 1. – С. 48-52; 8. Кемечи: Евтнема // Эрзянь правда. –
1975. – 22, 25 нояб. 9. Толбандянь сяткт: Стихть, балладат ды поэма / Икельце
валось Г. Горбуновонь. – Саранск: Морд. кн. изд-вась, 1979. – 143 с. 10. Лездамс
од талантнэнень: Очерк: // Эрзянь правда. – 1980. – 9 авг. 11. Васенце герой:
[И. Пожарский] Очерк: // Сятко. – 1985. – № 5. – С. 65-66. 12. Эри лецтнемасо:
[О журналисте П. Батаеве] Очерк: // Эрзянь правда. – 1987. – 17 сент. 13. Маней
васолкст: Одтнэнь творчестваст. Очерк: // Эрзянь правда. – 1988. – 30 янв. 14. А
мадиця теште [Об И. Пожарском] Очерк: // Эрзянь правда. – 1990. – 6 нояб. 15.
Равонь ведь: И. Ф. Цыгановонь лецтнема // Эрзянь правда. – 1990. – 30 июня. 16.
Кемема: Стихотвореният ды балладат. – Саранск: Морд. кн. изд-вась, 1990. – 88 с.
17. Стака ёмавкс: Д. Т. Надькинэнь лецтнемга: Стихть // Эрзяынь правда. – 1992.
– 1 авг. 18. Тиринсенть – эрьва кудос: очерк // Эрзянь правда. – 1993. – 13
нояб. 19. Васенце теште: Документально-художественной повесть. – Саранск: Морд.
кн. изд-вась, 1994. – 80 с. 20. Сюкпря: Стихть. Вступит. статьясь А. Доронинэнь.
– Саранск: Морд. кн. изд-вась, 2000. – 76 с. 21. Кочказь произведеният: стихт,
повесть, ёвтнемат, ледстнемат. – Саранск: Мордов. кн. изд-во, 2009. – 272 с.

1. Шумбрат, художник! Азкс Владимир Карасевонь колга: Очерк // Мокшень правда. –
1992. – 12 нояб. На мокша яз.

23. Голос сердца: Стихи / Пер. с мордов.-эрзя В. Юшкин. – Саранск: Мордов. кн.
изд-во, 1961. – 79 с. 24. Сквозь свинцовые вихри: Стихи / Пер. с мордов.-эрзя И.
Пиняев. – Саранск: Мордов. кн. изд-во, 1969. – 59 с. 25. Красота человека: Стихи
/ Любаев П., Трошкин М., Чигодайкин И.; Пер. с мордов. – Саранск, 1974. – С.
5-53. Зерна радости: Стихи, поэмы / Пер. с мордов.-эрзя. – Саранск: Мордов. кн.
изд-во, 1984. – 71 с. 26. Песни с берегов Суры и Мокши: Стихотворения и поэмы /
П. Любаев, И. Калинкин, И. Носиков. Пер. с мордов. А. Дубаева и др. – М., 1988.
– С. 4-58. 27. Вел в атаку комиссар: К 85-летию со дна рождения И. Пожарского //
Сов. Мордовия. – 1990. – 26 окт. 28. Поясок. – Челябинск: Библиотечка «Лилии»,
2001. – 61 с.

1. Малькин А. Павел Любаев // Мокша. – 1969. – № 6. – С. 68-69. На мокша яз. 2.
Моро А. Ялгадо вал // Эрзянь правда. – 1969. – 23 дек. На эрзя яз. 3. Поэтти
Любаевонди – 50 киза // Мокшень правда. – 1969. – 25 дек. На мокша яз. 4. Павел
Кириллович Любаев // Произведения мордовских писателей. Поэзия. – Саранск, 1975.
– С. 134. 5. Любаев Павел Кириллович // Писатели Мордвоии: Рекл. справочник. –
Саранск, 1979. – С. 36. 6. Павел Любаевнень – 60 иеть // Эрзянь правда. – 1979.
– 22 дек.; Сов. Мордовия. – 1979. – 23 дек. На эрзя яз. 7. Мартынов А.
Поэтической сяткт: Ялгань вал // Эрзянь правда. – 1979. – 30 авг. На эрзя яз. 8.
Республикать эрек цёфксоц // Мокшень правда. – 1979. – 22 дек. На мокша яз. 9.
Эрзянь поэт ялганьке: П.К. Любаевнень 60 кизонзонды // Мокша. – 1979. – № 6. –
С. 65. На мокша яз. 10. Горбунов Г. 40 иеть – поэтэнь стройсэ. П.К. Любаевень
творчествадо // Сятко. – 1980. – № 4. – С. 68-73. На эрзя яз. 11. Любаев Павел
Кириллович // Антология мордовской поэзии. – Саранск, 1987. – С. 463-464. 12.
Бардин П. Толсо эждязь поэзия // Сятко. – 1988. – № 4. – С. 68-72. На эрзя яз.
13. Ванькс оймесэ, пси седейсэ: Эрзянь писателентень П. К. Любаевнень 70 иеть //
Эрзянь правда. – 1989. – 23 дек.; Сятко. – 1989. – № 6. – С. 61; Сов. Мордовия.
– 1989. – 24 дек. На эрзя яз. 14. Эрзянь поэтти П.К. Любаевонди Ванды топоди 70
киза // Мокшень правда. – 1989. – 23 дек. На эрзя яз. 15. Доронин А. Ойме
валдонь явшиця // Эрзянь правда. – 1993. – 13 мая. На эрзя яз. 16. Штрихи к
портрету // Современная мордовская литература 60-80-е годы. – Саранск, 1993. –
Ч. II. – С. 77-82. 17. Эрь строчкасонза эряфонь видешись // Мокшень правда. –
1993. – 13 февр. На мокша яз. 18. Голос сердца: Павлу Любаеву – 75 лет // Изв.
Мордовии. – 1994. – 24 дек. 19. Доронин А. Ойме валдонь явшиця // Доронин А.
Кинть ютасы молицясь. – Саранск, 1994. – С. 80-92. На эрзя яз. 20. Зиновьев Н.
Валдо мелень казиця // Эрзянь правда. – 1994. – 5 февр. На эрзя яз. 21. Павел
Кириллович Любаев: Шачема шистонза 75 кизонь топодемати // Мокша. – 1994. – №
12. – С. 54-55. На мокша яз. 22. Павел Кириллович Любаев // Ваймонь лихтибрят:
Мокшень и Якстерь тяштенять книгасна. – Саранск, 1994. – С. 119. На мокша яз.
23. Оймезэ – ванькс лисьмапря // Эрзянь правда. – 1994. – 24 дек. На эрзя яз.
24. Сурать и Мокшеть морайсна // Мокшень правда. – 1994. – 24 дек. На мокша яз.
25. Зиновьев Н. «Болдина маласо – чачома велем»: П. К. Любаевень чачома чистэ 76
иетненень // Эрзянь правда. – 1995. – 23 дек. На эрзя яз. 26. Бакланова М.,
Чеглакова С. «Стихами его сердце говорит» // Изв. Мордовии. – 1996. – 26 июля.
27. Зиновьев Н. Толсо эждязь стихть // Зиновьев Н. Валдо тештень пусмо. –
Саранск, 1996. – С. 80-91. На эрзя яз. 28. Доронина П. Поэтэнь а шожда Ки:
Творческой портрет // Эрзянь правда. – 1997. – 24 мая. На эрзя яз. 29. Девяткин
С. Любаев Павел Кириллович // История Мордовии в лицах. – Саранск, 1997. – Сб.
2. – С. 304. 30. О присвоении почетного звания «Заслуженный писатель Мордовской
АССР» Любаеву П.К.: Указ Президиума Верховного Совета Мордовской АССР // Сов.
Мордовия. – 1980. – 6 янв. 31. Ишенин М. «Особый отдел» // Мой город. – 2003. –
№ 7. – 12 февр.

1. Самородов К. Т. Мордовская литература и критика 1860-1963: Библиогр. указ. –
Саранск, 1964. – С. 51-52. 2. Писатели советской Мордовии: Библиогр. справ. 2-е
изд., испр. и доп. – Саранск, 1970. – С. 125-128. 3. Время и события. 1989.:
Библиогр. указ. – Саранск, 1988. – С. 58-59. 4. Писатели Мордовии: Библиогр.
справ. – Саранск, 2001. – С. 315-319.



https://myv.wikipedia.org/wiki/%D0%9B%D0%B8%D1%8F%D0%BD%D0%B0%D0%B7

Лияназ (лат. Línum, руз. Лён) — те ве, эли ламо иень тикше Лияназонь семиястонть
((Linaceae).

Лияназонь, канстень ды пиципалаксонь нетьксэзэ колмо пельксэнзэ: кедне, потсто
пелькс ды ютксо пелькс, кона ашти кедненть марто лубяной слоенть ютксо. Тосо
аштить керень волокнатне - сэльгесь.

Слойтне, конат ашти чувтонть ланга, мерить керь (руз. луб). Керень сантнэва
молить весе андома (органической) веществатне, конат теевить лопасо. Керень
волокнатне аштить нетьксэнь нежекс. Не сэльгенть кис кастытькак штердема
тикшенть : лияназ, кансть, кенаф, канатник, кендырь.

Лияназось — пелеве ёнксонь летьке буень культура. Лияназ виднить лембеёнояк,
ансяк тосо виднесызь сонзэ видьметнень кис, конасо ламо ой, аволь сэльгенть кис.
Лембеёно касыця лияназонть (руз. лён — кудряш) нетьксэнзэ пек раштнить, секс а
пек маштовить сэльгекс (мушкокс). Кувака, човине ды аволь пек тарадов олго марто
алкуксонь лияназось— (руз. лён долгунец) — касы седе пелеве ёно таркатнесэ -
Московонь, Чивалгома ёнксонь, Ленинградонь ды кой-кона лия ёнкстнэва.



https://myv.wikipedia.org/wiki/%D0%9A%D1%88%D1%83%D0%BC%D0%B0%D0%BD%D1%8C

Кшуманесь (лат. Ráphanus, руз. Редька) — те мода потмонь марь, конась касы
эчкелгадозь касовксонть юронзо верце-куншка пельксстэнть. Сови Капстань
семияньте лат. Brassicaceae).

Эрзянь андома-ярсамопельтнень ютксо пек ламо пингеть эрясь раужо кшуманесь.
Саволь пек куватьс ёвтнемс сонзэ лезэв ёнкстонзо, мереви вейке,улить пек ламо
паро тарканзо, берянезэ вейкесь - сондензэ а ярсама сенень, кинь улить пуярмонь
орманзо (гастрит, сыявкс, эчке сюлонь ормат).

Аволь пек покш кшуманесь ваткави раужо кедтенть, керсеви трокс-трокс вишка
палнэс, сэпенть маштомга эряви салтамс, ведензэ лисемадо мейле керсевксэсь
путови башка лия ваканс, эйзэнзэ каяви сатышка касовксонь ой, пек лади
чиньжарамонсесь.

Керсевить 300 гр. пидень сывель, 4 алт, куярт 2-3, 300 гр. пиже чурькат. Веси
човорявить покш кедьгес, мереви васня куяртнэнь чуртканть марто аламодо томбамс
эли кедьсэ лепштнемс- лисезэ летькест. Те6де мейле керсезентень каяви кши поза 2
литрат, теде мейле салведентень эряви каямс пек вишкинестэ човазь 100-200грю
кшумань. Ваканга кайсемадо мейле салведентень каяма велькс мелень коряс сатышка.



https://myv.wikipedia.org/wiki/%D0%9A%D1%83%D0%BB%D0%B4%D1%83%D1%80%D0%BA%D0%B0%D0%B5%D0%B2,_%D0%AF%D0%BA%D0%BE%D0%B2_%D0%AF%D0%BA%D0%BE%D0%B2%D0%BB%D0%B5%D0%B2%D0%B8%D1%87

Кулдуркаев, Яков Яковлевич (1894 ожоковонь 22 чи Ламбаське - 1966 медьковонь 28
чи Ламбаське) — эрзянь кельсэ сёрмадей ды валморонь ладсий.

Чачсь, Яков Яковлевич 1894 иень ожоковонь 22 чистэ Симбирской губерниянь
Ардатовской уездэнь Ламбаське (Лобаски) велесэ (Мордовиянь республикань неень
Отяжбуеcэ). 1903—1906 иетнестэ сон тонавтнесь эсь велень начальной школасо.
Мейле прядызе Саранской реальной училищанть (1912 ие). Зярдо эрзятне вешнесть
«паро эрямо», зярыя эсь велень ломатнень марто Яков Кулдуркаев туи Сибирев,
кавто иеть важоди тосо табельщикекс Амурской чугункань кинть лангсо. 1915 иестэ
саизь армияв, косо стакасто ранязель. Пичкамодо мейле сон служась Якстере
Армиясо. 1920 иестэ велявтсь чачома велев, стака контузиятнеде кувать сэредсть.
Яковонь ульнесь покш бажамозо тонавтнемс, ды те мелесь курок топавтовсы 1923
иестэ сонзэ примизь Московсо счетоводонь курсас, конатнень прядомадо мейле
кадсызь важдеме прявтошсо.

Ламбаськесэ пек вечкилизь эрзянь евкстнэнь ды моротнень. Вечкилизь сынст
Кулдуркаевень семиясояк. Уш вишка пингстэ Яша содась ламо евкст ды морот. Курок
сонськак кармась моронь складямо. Васенце морозо тешкстазь 1910 иесэ.
Творчествань тевензэ покш киява тусть, ансяк зярдо понгсь Московов ды сонзэ
талантонтень фатясть тосо эриця эрзянь сёрмадейтне П.С. Глухов, Фёдор Чесноков
ды Артур Моро. Сынст мельтнень коряс од валморсёрмадеесь кармась важодеме
эпической покш произ­ведения лангсо. 1928 иестэ «Якстере теште» кулялопань
ожоковонь колмо номертнэсэ лиссть «Эрьмезь ды Котова» сонзэ поэмасто саевкстнэ.

«Эрьмезь» поэмась (авторось лемдизе кезэрень эрямодо ёвксокс) башка книгасо
нолдазель ульнесь 1935 иестэ ды сон те шкас эзизе емавто художественной
питнейчинзэ. Эрзянь литературасо «Эрьмезенть» кондямо мазый, сюпав, домка
сёрмадовкс арась. Сонзэ эйсэ весе вийсэ гайгезевсь эрзянь келесь, конань
мазычизэ пурьгине чирькень тюссо цитни эрьва валсто. «Эрьмезенть» ловномсто
маряви, теке симат вирень лисьмапрясто: а ёвтавикс танстесь копордавксонь
копордавкс валови эзгат, тон яла симат ды кодаяк а пештеват!

Артур Моро «Яни Кулдуркаевнень» валморосонть «Эрьмезень» сёрмадыцянть невтизе
покштояк покш эрзянь валморозеекс. Ды уш сестэ весе арсесть: минек поэзияс лиссь
валдо, покш теште. Видеяк, лисекшнэсь алкуксонь теште, — ансяк сельмень
сявадыцятне, раужо ойме ломантне путсть ламо вийть сонзэ мадстемга. Сынь
сёрмалесть авторонть лангс эрьва кодат кенгелемат, ловизь «Эрьмезенть»
националистической произведениякс. Неть сёрматнень-кенгелематнень коряс 1938
иень таштамковсто МВД-нь «башка совещаниясь» Я.Я.Кулдыркаевень пекставтызе
тюрьмас. Тюрьматнесэ, лагертнесэ сонзэ пек чавсть — истя кармавсть лавгамо,
кенгелеме эсензэ ды сонзэ ялганзо лангс. Тень кувалма шумбрачизэ пек
беряньгадсь, памятеззяк лавшомгадокшнось.

Олякстомась пачкодсь тензэ ансяк 1958 иень ацамковсто. Комсь иень ютазь эрзянь
валморозееньтень ёвтасть: сон, келя, лагерьсэ аштесь чумовтомо. Зярдо
Я.Я.Кулдыркаевень нолдызь лагерьстэ – лиссь истя, кадовсь ськамонзо… Яков
Яковлевич сась Ламбаськев. Сонзэ нолдызе эсензэ кудос Михаил Горев атясь, кона
эрясь ськамонзо.

«Эрьмезде» башка Яков Кулдыркаевень лиссь поэмазо «Андямо», эйкакштнэнень
ёвксонзо «Якстере цеця»ды «Ёжов сенксь» (лись «Сяткосо» [1994 ие]]стэ).

Мейле ютавтозель покш промкс, кона алтазель поэтэнть Яков Яковлевич
Кулдур­каевень лемс. 2014-це иень ожоковонь 22 чистэ сонензэ топодсть 120 иеть.



https://myv.wikipedia.org/wiki/%D0%9A%D1%80%D0%B8%D0%B2%D0%BE%D1%88%D0%B5%D0%B5%D0%B2%D0%B0,_%D0%95%D1%84%D0%B8%D0%BC%D0%B8%D1%8F_%D0%9F%D0%B5%D1%82%D1%80%D0%BE%D0%B2%D0%BD%D0%B0

Кривошеева, Ефимия Петровна (1867 аштемковонь 1 чи Пензань ёнкссонь Тарасовка
велесэ — 1936 аштемковонь 24 чи) — эрзянь кельсэ содавикс сёрмадей, валморонь
ладсий.

Чачсь 1867 аштемковонь 1 чи Пензань ёнкссонь Кемешкирской буень Тарасовка велесэ
сокицянь-видицянь семиясо. Сонзэ ярямонзо вельде парсте неяви се, мезе макссь
Советской властесь икеле лепштязь важодиця раськенть шкинеманзо панжовомантень.

Ефимия Петровнань лемензэ минек масторонь ловныцятьне кармасть содамо 1936
иестэ, зярдо «Правда» кулялопасонть рузонь кельсэ ульнесь печатазь «Кировдо
лайшемась». Те сёрмадовксось алтазель Коммунистической партиянть инее цёранстэнь
Сергей Миронович Кировнень, конань Ленинградсо маштызь раськенть яттне.

«Кировдо лайшемась» поэманть аванзо мальга сёрмадызе эрзянь содавикс
валморозеесь Илька Морыця (И.П. Кривошеев). Те поэмась ютавтозь ламо лия
раськень кельс. Е.П. Кривошеева эсензэ мелеензэ-превензэ, седейшкавань
ёжомарямонзо эрзянь раськенть эрямонзо коряс видестэ невтизе моросонзо,
аварькшнемасонзо, лайшемасонзо, конатне лиссть «Лайшемат ды морот» ды «Авань в
айгель» пурнавксснесэ (Саранск, 1950). Куломадо мейле сказительницанть весе
сёрмадовксонзо нолдазельть башка кирь пусмозо «Е.П. Кривошеева».

«Истя ульнесь» моросонть сказительницась седей рискс марто ёвтни сеть стака
шкатнеде, зярдо эрзятьнень эзть лово ломаньскак, сынь ульнесть «соронь таркас».
Эрямонть перть весемикс ульнесь сёрмадозь ветьгеменьде седе ламо произведеният.
Саран ошонь Мокшонь куросо, косо Е. Кривошеева эрясь ульнесь мель путомс
лецтнема кевень лазпе.



https://myv.wikipedia.org/wiki/%D0%9A%D0%BE%D0%B1%D0%B0%D0%BB%D0%B5_(%D0%A2%D1%83%D0%BC%D0%BE%D0%B1%D1%83%D0%B5)

Ашти Явлей ды Наруслей лангсо. Лецтяви (руз. Списке населенных мест Симбирской
губернии) (1863 ие) Кобале — 165 кудот марто Алатырень уездсэ.

Лемесь-антропоним: сюлмавозь икелень Кабай лементь марто (руз. "Книга письма и
меры Д. Пушечникова и А. Костяева" (1624)) .

1873 иестэ Ф. ды Н. Арискинтнэ лелят-ялакст кармасть тееме велесэ менчезь
мебель. XX пингень ушодомсто те ёроков кедьтеевтьсэнть ульнесть 40 семият. 1919
иестэ сынь пурнавсть «Гроза» артельс. Велесэ ульнесь парсте нолдазь умарьпиресэ
озавтомась. 1922 иестэ ульнесь теезь коммуна, мейле вейсхоз, 1997 иестэ саезь —
«Икелев» вельхозяйствань производствань пурнавкс (руз. СХПК «Вперёд»).



https://myv.wikipedia.org/wiki/%D0%9A%D0%B0%D0%BD%D0%B8%D1%81%D1%8C%D0%BA%D0%B8%D0%BD%D0%B0,_%D0%9E%D0%BB%D1%8C%D0%B3%D0%B0_%D0%9D%D0%B8%D0%BA%D0%BE%D0%BB%D0%B0%D0%B5%D0%B2%D0%BD%D0%B0

О́льга Никола́евна Кани́ськина (1985 якшамковонь 19 чи, Пакся Тавла веле,
Мордовия) — россиянь спортава, шождаатлет (спортонь якамо), Мордовиянь спортонь
якамонь школаcто. Эрзява.

2008 иестэ Олимпиадань Налксемстэ спортонь якамонь коряс пелькстамосо 20
вайгельпень дистанциясо сырненть саиця. Кавксть Мирэнь чемпион (2007 ды 2009
иетнесте).

Кенярксонь лисьмапрят чавсть аволь умок весе эрзятьнень седейсэ, зярдо «Спорт»
телеканалсонть 2010 иень якшамковсто мольсь масторонь сехте виев спортцёратьнень
ютксо пелькстамось, ды эйсэнзэ изнясь эрзянь од тейтересь Ольга Каниськина.
Ютась васенце, омбоце туртнэ. Меельцентень кадновсть колмонест — Ольга
Каниськина (спортноь якамо), Светлана Слепцова ды Ольга Зайцева (кавонест —
биатлон). Ольга аламодо икельдизе Светлана Слепцовань. Колмоце таркас лиссь
Ольга Зайцева. Истя, Россиянь 2009-це иень сехте вадря спортцёравакс кармась
Ольга Каниськина. «Спорт» телеканалсо Ольга ёвтась сюкпря весенень, кить максызь
кисэнзэ вайгелест:



https://myv.wikipedia.org/wiki/%D0%98%D1%86%D1%8F%D0%BB_%D0%B1%D1%83%D0%B5

И́цял бу́есь (руз. Ичалковский район Мордовии, мокш. Ичалконь аймак)— ашти
Мордовия республикань чилисема ёнкссо.

Шабрацек ашти Обран ёнксонть марто (чивалгомань ды чивалгомань пелеве ёнкстнэва)
ды Мордовиянь лия буетнень марто: пелевеёнкссо — Покш Игнадбуень, чивалгомань
пелеве ёнкссо — Ордатбуень, чивалгома ёнкссо — Отяжбуень, чилисемань чипеле
(лембе) ёнксканть — Чаунзань буень, лембе ёнкска — Рамаданонь. Буень масторонь
покшолмазо 1265,8 вп2, чивалгома ёнксто чилисема ёнксов сравтови — 51
вайгельпеть, пелевеёнксто лембе ёнксов — 40 вп (км.). Ичалки ды Кемля сюлмазь
Саранскоень чугунка кинть марто (63 вп)

Буесь ашти вирьпаксянь модамасторонь юртка омбоцень мореннонь валаня таркасо,
пелевеёнкссо — пертьпельксэнть комплекстнэ човорязь вирень сыреаллювилень ды
ведеэйень ало таркань.

Буесенть улить чачома таркат: Кергудонь кирпецень сёвонть (икелев анокстоманть
марто 3876 тёжа м3), Резоватовонь (853 тёжа м3), кепедстямо чуваронь —
Степановскоень (744 тёжат м3). Лисемат: кирьпицень сусёвонть — Покшпетровсоесь
(534 тёжа м3), керамзитень сёвонть — Апухтинень (5129 тёжа м3), Инелеень (450
тёжа м3)

Неень тевс молиця икелев анокстамотне потмомодань ведтнень кевсэдень-пермскоень
карбонатонь комплексканть - 79 тёжа.м3/чить-веть, минерализациянть марто 1 г/дм3
— 67,2 тёжа м3/чить-веть видс.

Лейтне — Ратор (Алатырь), Инесаро. Весемекс 115 свал веденьчудевкст вейсень
цётазь кувалмосо 526 вайгельбеть. Коффициентесь тустома лень алтоманть — 0,39
вп/вп2

Моданть вельтямо велень ветямосонть – раужомодат (45%), ашнараужо вирь модат
(24%), лейчиревань (15%).

Весемекс седе ламо касыть келейлопань вирть ды лугань нарт. Вирь ало малавикс
23% модатнеде.

Кородовить: ледстнема пертьпелькс — наксадозь касовкс чейпуло «Оброчная статья»
Полдаська веленть вакссо; касозь-ботаническойть — пиче вирень пелькс Кемлянь
вирьвейсендявкссо, тумонь куро Кургуды веленть вакссо, Ханинеевень курось
Ламбаське веленть вакссо; ведень — эрьке Покш Инерка Петровка веленть вакссо,
эрьк. Инорка, эрьк. Тумонь-I, Тумонь–II –це, Буенть модасонть ашти Мордовской
государственной раськень «Смольной» вирькужо.

Зярдо теезь-пурназь Мордовия республикань буес — 1937 иень панжиковонь 10-це
чистэ.



https://myv.wikipedia.org/wiki/%D0%98%D0%BD%D1%81%D1%82%D0%B0%D0%B3%D1%80%D0%B0%D0%BC

Instagrám — бесплатное приложение обмена фотографиями и видеозаписями для
пользователей от 16 лет, позволяющее им снимать фотографии и видео, применять к
ним фильтры, а также распространять их через свой сервис и ряд других социальных
сетей. Instagram делает фотографии квадратной формы — как камеры моментальной
фотографии Polaroid, Kodak Instamatic и среднеформатные камеры 6×6 (большинство
же мобильных фотоприложений использует соотношение сторон 3:2).

Приложение совместимо с устройствами iPhone, iPad и iPod Touch на iOS 4.3 и
выше, а также с телефонами на Android 2.2 и выше с поддержкой OpenGL ES 2.
Распространяется оно через App Store и Google Play соответственно. В октябре
2013 года было объявлено, что в скором времени приложение появится и под Windows
Phone. 21 ноября 2013 года мир увидел Instagram Beta для Windows Phone.

В апреле 2012 года Instagram был приобретён компанией Facebook. Цена покупки
составила 300 млн долларов денежными средствами и 23 млн акций компании.

Разработка Instagram началась в Сан-Франциско, когда Кевин Систром и Майк Кригер
решили переориентировать свой проект Burbn на мобильные фотографии. Приложение
появилось в магазине приложений App Store компании Apple 6 октября 2010 года.

Вскоре после выпуска приложения к команде присоединился Джош Ридель в качестве
менеджера сообщества. В ноябре 2010 года к команде присоединился Шейн Суини в
качестве инженера, а в августе 2011 года — Джессика Золлман как ИТ-евангелист
сообщества.

В январе 2011 года в приложение были добавлены хэштеги для того, чтобы было
легче находить пользователей и фотографии.

В сентябре 2011 года была выпущена версия приложения 2.0, в которой появились
живые фильтры, мгновенное изменение наклона, четыре новых фильтра, фотографии
высокого разрешения, опциональные границы, поворот одним кликом и обновлённая
иконка.

В апреле 2012 года была выпущена версия приложения для платформы Android,
которое за сутки было скачано более миллиона раз.

9 апреля 2012 года Facebook объявил о покупке мобильного фотоприложения
Instagram за $1 млрд. Владельцам фотосервиса Facebook перечислит 300 миллионов
долларов и передаст около 23 миллионов своих акций. Кроме того, социальная сеть
обязалась в случае срыва сделки выплатить Instagram неустойку в 200 миллионов
долларов. В связи с покупкой 25 июня вышло обновление 2.5.0, в результате
которого в Instagram появилась более тесная интеграция с Facebook.

В августе 2012 года каждую секунду в Instagram ставилось 575 лайков и добавлялся
81 комментарий. На Instagram пользователи проводили в среднем 257 минут в месяц,
что на полтора часа больше, чем на Твиттер.

В конце 2012 года Instagram анонсировал изменение правил пользовательского
соглашения. Среди нововведений должен был появиться пункт, что Instagram
получает права на использование фотографий, загруженных его пользователями, в
том числе в рекламных целях. Это вызвало резкую критику в обществе, как среди
участников Instagram, так и со стороны юристов по авторскому праву. Многие
участники Instagram удалили свои учётные записи. По данным аналитической службы
AppData, Instagram, возможно, потерял до 25 % пользователей — его ежедневная
посещаемость снизилась с 16 млн до 12 млн человек. Столкнувшись с критикой и
протестами, руководство сервиса переформулировало спорный пункт
пользовательского соглашения, заявив, что их намерения были неправильно поняты.

В апреле 2013 года Instagram сообщил о начале внедрения своей новой разработки,
которая позволит пользователям отмечать на фотоснимках себя, своих друзей,
интересные места, а также известные бренды. Также будет предоставлена
возможность настраивать систему уведомлений о новых отметках и в том числе
делать их приватными.

К декабрю 2010 года у Instagram был один миллион зарегистрированных
пользователей. В июне 2011 года — уже пять миллионов. К сентябрю это число
удвоилось, а к марту 2012 года количество пользователей достигло почти 30
миллионов. К концу февраля 2013 года Instagram объявил о 100 миллионах активных
пользователей. А в конце марта 2014 года Марк Цукерберг заявил о регистрации
200-миллионного пользователя.

В июле 2011 года Instagram объявил о 100 миллионах загруженных фотографий. В
августе того же года их число достигло 150 миллионов. К ноябрю 2013 пользователи
загрузили уже 16 миллиардов снимков.

5 марта 2010 года, во время работы над приложением Burbn, Систром закрыл раунд
финансирования в размере 500 000 долларов от Baseline Ventures и Andreessen
Horowitz.

2 февраля 2011 года было объявлено, что Instagram привлёк 7 миллионов долларов
от различных инвесторов, в том числе от Benchmark Capital, Джека Дорси, Криса
Сакка (через фонд LOWERCASE Capital) и Адама Д’Анджело.

Первым из таких устройств является Instagram Socialmatic Camera — камера, дизайн
которой выполнен в стиле иконки Instagram. Камера позволяет сразу обработать
фотографию и отправить её в Instagram, а также моментально распечатать
фотографию. Таким образом, разработчики устройства хотят перенести Instagram в
реальный мир, предлагая пользователям делиться фотографиями не только в
социальной сети, но и в жизни. Первые модели продукта ADR студии и Polaroid,
которые можно будет купить уже в этом году, будут иметь два объектива, сенсорный
дисплей, мини-принтер с 4-мя картриджами, оптический зум, 3G модуль, а также
оснащены WiFi и Bluetooth.



https://myv.wikipedia.org/wiki/%D0%94%D0%B5%D0%BC%D0%BE%D0%BA%D1%80%D0%B8%D1%82

Демокрит, лиякс мерильть: Демокрит Абдерэнь (Δημόκριτος, 460 — 370 ии. м. п.
икеле) — кезэрень пингень грециянь философ.

Демокрит ловсь, што мирэнть юрокс ашти аволь пазось ды аволь кодамояк кошт, -
ансяк материясь, кона ашти пек вишкине пелькскестэ (атомсто). Неть пелькскетне
свал чарамосот: сынь то вейсэидявкшныть, то явовкшныть. Атомтнень эрьва кодамо
ладсо вейсэндявомасонть Демокрит толковась пертьпельксэнь весе эрьва кодат
теевкст. Сон тейсь виев вачкотькс Кемемантень, кона весементь толковась пазонь
тевсэнть. Секс самай сон ловови васенце парсте содавикс материалистэкс.



https://myv.wikipedia.org/wiki/%D0%92%D1%82%D1%83%D0%BB%D0%BA%D0%B8%D0%BD,_%D0%9C%D0%B8%D1%85%D0%B0%D0%B8%D0%BB_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Втулкинэнь Михаил Алексеевич ( 1929 эйзюрковонь 24 чи Самарань ёнкссо Дунаевка
велесэ — 1991 умарьковонь 16 чи Саранскойсэ ) — эрзянь валморонь ладсийть,
куляньсёрмадей, сёрмадей.

Чачсь 1929 иень эйзюрковонь 24 чистэ Дунаевка велесэ Похвистневань буэсе
Самарань ёнкссо. Сисем иесэ цёрынесь кадовсь тетявтомо. Тетязо, Алексей
Гаврилович, ульнесь ламонь содыця ломань — важодсь бухгалтерэкс, авазо, Анна
Нефедовна, чарась-велясь кудоютконь тевтнесэ. Втулкинтнэнь ульнесть ниле
эйкакшост. Миша ульнесь меельцесь. Эрясть Самара ёнксонь Покш Толкан велень
Дунаёвка велинесэнть. Ней те велиненть юртозояк эзь кадово. Ялатеке
валморозеенть оймесь свал тердсь чачома таркантень. Зярдо прыль ютко шка, Михаил
Алексеевич сыль тей, пульзиль латконь икелев, косо зярдо-бути ульнесь чачома
кудозо, паласы моданть, ды сельведензэ поцерьсэ туильть чамаванзо. Велинесь
вишкинель, вейке ульцясоль. Сестэ тосо ульнесь школаяк. Тесэ ушодсь тонавтнеме
Миша Втулкин. Мейле сисем иень школав якась Яблоновкав. Мольсь война, Мишань
ялганзо ниле классонь прядомадо мейле лоткасть тонавтнеме. Миша прядсь сисем
класст. Мейле сась Покш Толканонь педтехникумов, конань прядызе 1948 иестэ.

Кортыть, эрьва ломаненть морозо чачи мартонзо. Паряк, те алкукс истя: Михаил
Алексеевич моронь морамо кармась ниле иесэ. Сестэ лелязо тонавтнесь школасо ды
кандтнесь тосто мазый книгинеть. Ловнось сынст марямга. Куроксто Мишаньгак пря
потс совиль ловнозесь. Цёрынесь кармась содамост «Муха-Цокотуха»,
«Диван-Чемодан» стихсэ сёрмадозь ёвкстнэнь. Миша сынст кармась ловномост шабрань
атятненень-сырькайтненень. Весе дивсесть: кодамо вишка цёрынесь ды кодат кувакат
моронзо.

Велень ломантнень икеле Миша ловнось валморот, морась эрзянь морынеть. Весе
тензэ цяпасть... Мейле Миша стихень ловномо якась буень олимпиадав, мейле
ёнксонь-областевгак.

Косто саевсь моротнес бажамось? Истямо кевкстема макснесь М. А. Втулкин эсь
пиянтеньгак. Сонсь прыль виде арсемас: весемеде покш лезэ тесэ кандсь сонзэ
сырькаезэ Екатерина Еремеевна Пыряева. Втулкинэнь валонзо коряс те ульнесь
певтеме лисьмапря, косто Миша эйкакш шкасто саезь кармась симеме эрзянь ёвксонь
тантей веденть. Кода мейле поэтэсь чарькодсь, Екатерина Еремеевна ульнесь
алкуксонь эрзянь ава: превей, важов, видечинь вечкиця, чевте седей. Зяро ёвкст,
морот, лайшемат сон содыль! Мейле Михаил Алексеевич сынст ёвтнинзе содавикс
писателентень В. К. Радаевнень. Сон сынст совавтынзе кезэрень ёвтамот
сборникентень.

Те превс путомась ульнесь М. А. Втулкинэнь туртов пек питнеекс. Зярдо сон ушодсь
сёрмадомо эрзякс, чарькодсь: окойники, муевсь, мезе вешнесь, муевсь тензэ
эрямонь кизэ. Кись валморозеенть а шождынель. Сонзэ стяконь кисэ покордакшнызь.
Истямо шкасто кадовкшнось лездыцявтомо, ськамонзо. Домкасто, кежень апак невтне
панжи сёрмадыцясь минек сэретьксэнть, сардонть, кона пезнась кой-кона эрзятнень
обуцяс: сонзэ эряви таргамс ды седе курок стувтомс. Вана те валморось: Бутрав
эрькес татар ваясь, Татар тензэ жердя каясь, Лиссь татарось, мерсь: «Рахмет».
Чуваж мольсь пиземе алга, Нолаштсь — прась... Ды чуваж ялгась Венстясь тензэ
лесксэнь кедь. Вана вейке эрзянть «ватксить», Ниленьгемень лият раксить, Цяхи
Яхим, цяхи Устя: «Истя тензэ, истя, истя...» Дрига арси эцемс килькшс, Тюма поны
тензэ пикс. Ортя, Пазонть апак стувто, Вешни крёстокс тензэ чувто. Валдочистэ
сокортано — Вейке-вейкенек сэвтяно. Истя «олячисэ» эрязь, Минек корёнонок
керязь.

Литературасо эрямонзо перть М.А. Втулкин вастневсь ламо эрзянь сёрмадыця марто.
Сон вадрясто содылинзе Артур Моронь, Александр Мартыновонь, Андрей Куторкинэнь
ды лиятнень. Эсензэ стихензэ лиснесть башка книгасо:

Лия зярыя авторонь пусмосо - 1986 иесте сонзе валморонзо совасть «Светлячок»
пусмонь пурнавксос. В.К. Радаевень марто анокстась эрзянь коень ды ёвксонь
пурнавкс (1977).

Сермалесь ёвтемат, баснят — «Али-баба ды ниленьгемень разбойникть» (руз.
«Али-баба и сорок разбойников»), «Овтонь кежть» (руз. «Медвежья злость»), «Кши»
(руз. «Хлеб»), «Няка» (руз. «Кукла») ды лият.

1991 иестэ зярыя авторонь марто нолдась «Рав лангонь богатырь» (руз. «Волжский
богатырь») пусмо — эрзянь бороцицядо Боровонь Михаилдэ. М.А. Втулкин — «Эрзямас»
(руз. «Арзамас») поэманть сёрмадыцязо, ды «Эрзянь ава, зоря ава» (руз. «Эрзянка,
заря-женщина»), «Од таркав» (руз. «На новые места») ды лият.



https://myv.wikipedia.org/wiki/%D0%90%D1%82%D0%BB%D0%B0%D1%81%D0%BE%D0%B2%D0%B0_%D0%90%D0%BD%D0%BD%D0%B0

Чачсь Анна Григорьевна Отяжбуень Таразбиесэ. Моронтень вечкемась сась тензэ
вишка пингстэ. Школасо тонавтнемстэ урокто башка яксесь эрьва кодамо кужинев. Ды
ялатеке весемеде пек седеезэнзэ педясь моронтень вечкемась. Аня морсесь хорсо,
мейле ськамонзояк. Шко­ласо вейкеяк вастовома, чокшнэ эзь ютне сонтемензэ.
Фестивальть, ванкшномат, конкурсе — сынст эйсэ пелькстась Аняяк. Кизна лият
оймсесть, сон велень лия «артисттнэнь» марто паксява, фермава яксесь. Ков
тердьсызь, тов молияк. Тинге лангов — тинге лангов сы, нуиця икеле — нуиця икеле
ушоды морамо. Кода сизезь илязт уле ломантне, сынст чамаст валдомильть, зярдо
Аня серьгедиль моро. Сонзэ мазый, гайтев вайгелезэ срадыль паксянь келес, токиль
эрьвань седейс.

Омбоце тейтерезэ Галина тонавтни му­зыкальной школасо-интернатсо. Машты седямо
домрасо, лия седямопельсэ. Лиясто морсияк. Вайгелезэ истямо жо ванькс, мазый,
ко­дамо Маринаньгак. Зярс сон а лисни ськамонзо морамо. Ялатеке ули кемема: сы
шкасто Галя поладсы аванзо ды патянзо тевест. Эсь ютковаст Атласоватне кода
оят-ялгат. Кияк киньгак икеле а покшкавтни. Весе кевкстематнень толковакшныть
вейсэ. Свал вейке-вейкень чарькодицят, вейке-вейкенень лездыцят. Ават-тейтерть —
сынь эсест туртов весе вечке­маст, седей лембест панжить моротнень вельде. Анна
Григорьевнанень сехте покш казнекс эрси се, зярдо марясы моронть, кона алтазь
аватненень. Сонзэ морси сонськак, Марина тейтерезэяк.

Авай, авай, авинем, Чивалдынем, ойминем, Чевте таркань ацыйнем, Валдо ононь
ванстыйнем.



https://myv.wikipedia.org/wiki/%D0%90%D0%BB%D0%BE%D0%B9

Алой (лат. Áloë, руз. Ало́э) — ламо иень перть касыця тикше лилиянь семиясто.
Лопанзо эчкть, ведевть, чиреваст пупиця салмукскеть. Тропикэнь мастортнева сон
касы покш чувтокс, минек таркатнесэ касы вальмаланксо цецянь таркас.

Эсензэ чачома тарказо Лембеёнксонь ды Тропикэнь Африкась. Цеци эрьва иестэ
якстересэ, ожосо. Цецянзо покшт, пурнавозь теньстькес.

Лемесь сась грекень кельстэ: грек. άλς, άλός — «сал» ды грек. άλόη, ης, ή —
«касовкс, конань танстэсь моли иневедень лангс». Грекень кельстэ лиякстомсь
латинэнь кельс — Aloë, ды смустезэ «сепей».



https://myv.wikipedia.org/wiki/%D0%90%D0%B1%D1%80%D0%B0%D0%BC%D0%BE%D0%B2,_%D0%9A%D1%83%D0%B7%D1%8C%D0%BC%D0%B0_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Абрамов Кузьма Григорьевич (1914 иень сундерьковонь 12 чистэ эрзяньТашто Найман
велесэ Покш Килейбуесэ- 2008 иень умарьковонь 4 чистэ) — эрзянь сёрмадей.

Седе пек содавикс кода ёвтнемань, повестень, романонь ды драмань сёрмадыця. Ды,
паряк, пек аламот содыть: литературас васенце эскельксэнзэ сон теинзе стихень
сёрмадоманть вельде. Лисезь васенце книгазояк — стихотворетянь пусмо («Стихть»,
1940). Седе тов сти­хень сёрмадомань ёрокчись маштовсь тензэ рузонь ды
мирэнь-масторонь классиканть, Россиянь ламо нациянь литературань сехте пара
невтевкстнэнь эрзянь кельс ютавтомсто.

Школань прядомонзо мельга, 1931 – 1933 ии. важодсь велесэ. 1933 – 1934 ии.
тонавтсь Мордовиянь педагогической институтсо. Мейле важодсь тонавтыцякс
Госагырэнь сисемиень школасо. Ойнась ушодовсь сестэ, коли Кузьма Абрамов ульнесь
Тамбовонь военно-пехотной училищань курсантокс, тосто сеске саизь служамо
фронтс. Московонть кисэ туремасо ульнесь ранязь.

Ойнаданть мейле важодсь редакторокс Радиокомитетсэ, ульнесь театрань
литературань пельксэнть тевветицякс. Ойнадо икеле Мордовиянь кулялопатнесэ
лиснесть сонзэ валморонзо. Лисить башка нолдавкссо сёрмадовксонзо: «Рассказы»
(1959), «Русые косы» (1961), «Сырнень зорюват» (1961), «Ратор лейга» (1962),
«Комолявка» (1962), «Новоселье» (1963), пьесазо «Эрьванть эсензэ ормазо» (1968).

К. Г. Абрамовонь шкинемань виевчизэ парсте невти «Найман» (1957), «Ломантне
теевсть малацекс» (1961), «Качамонь пачк» (1964) трилогиясь. Омбоце трилогиясь –
«Эрзянь цёра» (1971, 1973, 1974) – весе мирэнть келес содавикс эрзянь
Инекерсицядонть ды артыцядонть, чувтосто керсицядонть Степан Эрьзядо. 1977 иестэ
сонзэ кис Кузьма Григорьевичне макст Мордовиянь АССР-нь Прявт Казне. XII-це
пингенть прядовомсто ды XIII-це пингень ушодовомсто эрзятнень ды мокшотнень
эрямодост сёрмадеесь ёвтни «Пургаз» исторической романсонзо (1988). «Олячинть
кисэ» – омбоце исторической романсонть, кона лиссь 1989 иестэ, Кузьма
Григорьевич варштась XVIII-це пингес, крестьянской войнань шкатнес.

Сёрмадеесь казезель «Якстере Тештень» орденсэ, «Отечественной войнань II
степенень» орденсэ ды «За победу над Германией в Великой Отечественной войне
1941–1945 гг.» медальсэ.



https://myv.wikipedia.org/wiki/%D0%90%D0%B1%D0%B0%D0%B6%D0%B0_%D0%BB%D0%BE%D0%BF%D0%B0

Абажа лопа, лиякс: Одажа лопа, литературань нормась: абажалопа, одажалопа (лат.
Tussilago farfara, руз. Ма́ть-и-ма́чеха) — ламо иень перть касыця тикше,
Ламоцецянь семиянь (Asteraceae).

Рана тунда лисисть ашола нетькскеть, конатнень прясост ожо цецинеть. Цецямодо
мейле теке ундоксонть эйстэ кармить касомо валоня келей пиже лопат, алксост
ашот, вельтязь чевте понынесэ. Касы сёвонев модасо, лей чирева, латкова, пандо
чамава.

Ловови ормадо лезэв тикшекс, пурныть лопанзо тунда, костить кошсо эли пекстазь
чистэ таркасо 40—50 °С температура марто.

Лопатнестэ ды цецятнестэ теить ламбамо ведь, симить тевелявонь экшендемстэ,
шождалгавты козомонть. Цецятнестэ мекштне саить медярво.

Наукань (латинэнь) буень лемесь лат. tussilago, inis саеви лат. tussis, is
(«козома») ды лат. ago, egi, actum, ere («панемс») валтнестэ — «шождалгавты
козомонть».



https://myv.wikipedia.org/wiki/%C2%AB%D0%AD%D1%80%D0%B7%D1%8F%D0%BD%D1%8C_%D0%BA%D0%B5%D0%BB%D1%8C%C2%BB_(%D0%B2%D0%B0%D0%BB%D0%BC%D0%BE%D1%80%D0%BE)

«Э́рзянь кель» — те валморонть сёрмадызеть эрзянь сёрмадеесь Журавлёвонь Числав.
Эрзянь кель, тонь ине оймень сиянть Авань моротнестэ саинь мон. Седе гайтев
эзинь марсе лия Ды а содан седэ чевте, ён. Кастан эйкакшт кортазь эрзянь кельсэ,
Рузонь келесь панжи тень од кить. Кавто кельсэ кортан паро мельсэ, Сынь монь
эйсе кавто седей вийть. Эрзянь кель, мон кенярдан тонь кисэ. Ламо масторт
тондеть содыть ней. Эрзянь кель, тон – мазый цецянь кизэ. Эрзянь кель, тон –
Равов прыця лей! Мон тонь эйсе вечкезь, стихсэ моран, Кандан мелявкст, арсемат
ды мельть… Кадык эйсэть кортыть нуцькан, цёран, Кезерь пингень мазый эрзянь
кель!



https://myv.wikipedia.org/wiki/%C2%AB%D0%AD%D1%80%D0%B7%D1%8F%D0%BD%D1%8C_%D0%9C%D0%B0%D1%81%D1%82%D0%BE%D1%80%C2%BB_(%D0%BA%D1%83%D0%BB%D1%8F%D0%BB%D0%BE%D0%BF%D0%B0)

«Эрзянь Мастор» — те эсьмельксэв вейксэнь эрзянь кулялопа, кона лисни Сарансо.
Сёрмадовксонзо лиснить эрзянь ды рузонь кельсэ.

«Эрзянь Мастор» кулялопась теезель 1994 иень таштамковсто Рябов Анатолиень лемсэ
Эрзянь келень идема ярмакпаргосонть. Кулялопанть прявтвитницякс ней важоди Нуянь
Видяз (Четвергов Евгений Владимировичесь).

Кулялопанть юрокс путозь сёрмадовксонзо истят: эрзянь келенть, раськенть
ванстомась, келейгавтомась мазычинть (культуранть) суоми-угрань раськетьнень,
раськень прявтполитикась, пазонтень кемемась. «Эрзянь Мастор» кулялопасонть
максовить эрьва ёндо ваннозь сёрмадовкстнэ эрзянь ды мокшонь раськетнеде, сынст
ванстомадозост.

Кулялопанть улить эсензэ эсьмелев сёрмадыцянзо эрьва-кодамо эрямо таркасто:
велестэ ды покш оштнестэ, косо эрить эрзятне. «Эрзянь Мастор»-ось парсте
сюлмавозь вейсэнь финно-угрань вейсэндявксонь марто Маринь, Коминь, Удмуртонь,
Хантонь ды Мансинь Масторстнестэ ды Эстэнь, Суоминь, Мадьяронь Мастортнэстэ.

Кулялопась сравтневи «кедьте кедьс, кургсто-кургс» Рузмасторга, эрьва кува, косо
эрить эрзянь ломантне:



https://myv.wikipedia.org/wiki/%D0%AF%D0%B3%D1%83%D0%BD%D0%BE%D0%B2,_%D0%9F%D0%B0%D0%B2%D0%B5%D0%BB_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Ягунов Павел Максимович (1900 иестэ якшамковонь 10 чи Цибирьцина велесэ — 1942
ие медьковонь 5 чистэ) — советэнь ушмодей.

Чачсь Павел Максимович сокицянь-видицянь семиясо. Прядсь 1923 иестэ велень
тонавтнима тарка ды 4-це Ташкентэнь вейсэндязь ойнань тонавтнема тарка (руз. 4-я
Ташкентскуая объединенная военная школа), 1930 ды 1938 иетнестэ «Выстрел»
курсатнень.

Якстере Армиям тусь эсензэ мелензэ коряс 1919 иестэ. В 1938 иестэ ульнесь
командирэкс 65-це ледницянь полконть Васолонь Чилисемасо, ульнесь полковникекс.
Секе иень медьковсто ульнесь пекстазь, - сонзэ полазо Юлия Александровна ульнезь
озавтозь. 1938 иень умарьковсто сонзэ озавтызь 10 иес, 1939 иень аштемковсто
ульнесь идезь ды одов саизь партияв. Ульнесь путозь Бакунь ялго шождань
тонавтнема тарканть (руз. Бакинское пехотное училище) прявтокс.

1941 иень таштамковсто путозь 138-це ледницянь дивизиянь командирэкс, кона 1942
иень якшамковонь куншкасто ульнесь 51-це армиясонть Керчень модаулосо.

Панжиковонь 17 чистэ Аджимушкаень кевеньанокстамо таркась, косо аштесь Ягуновонь
отрядозо ульнесь саезь кирьксэс немецтнэсэ.



https://myv.wikipedia.org/wiki/%D0%AD%D1%80%D1%8C%D0%B7%D1%8F%D1%82

Эрзя (руз. эрзя, эрзяне) — те Эриця, Эрий, Эри «эрямс» ды «эрямо» валтнэстэ;
суоми-угрань раське, Уралонь покш семияньте совиця. Эрзятне эрить Мокша ды Сура
лейтнень чирева, истяжо Рав ды Ашонь леень ютксо.

Эрзя валонть лемезэ-смустэзе лиси-саеви эриця - руз. живущий валонть эйстэ. V
пингстэ саезь эрзятне эрить пелеве-чивалгома ёнкссо мокшотнень эйстэ, неень
Эрязянень ды Обран ошонь Мастортнева.

961 иестэ эрзя (арта, ариса) лецтяви хагаронь каганатсонть Иосифсэнть кода
раське, кона панды каявкс сонензэ. Истя жо Эрзятнеде сёрмалесть пингэньгрэкень
географтнэ Страбонось (аорсы) ды Птолемей (арсииты).

Арза - эрзянь мастор, конадонть сёрмали арабонь киньякиця Ибн-Хаукалэсь (X
пинге). Эрзятнеде (арджаны) сёрмалесь Рашид-ад-дин (XIV пинг.); ногаень инязор
Юсуфось сёрмалесь о "рзянах" грамотассо (сёрмас содамосо), конань кучизеть
Московов 1549 иестэ.

Куншка пигэтнестэ Эрзя — раське, кона каршо моли хазартнэнm ланкс, печенегетнень
ды половецтнэнь. Пингэнь чинязось Эрзятнень аштиль мастортнева Сыре Эрзянь
(Эрзяни). Лепштевятомасонь, конань кандыльть славянонь раськесь, эрзятне туильть
чилисема ёнов — Эрзямас ёнов.

Мокшотнень содавксонть эйстэ, конать 1237 иестэ ве мельс састь кедь алдо
Ордатнть эйстэ, Эрзятне туить пелевеёнксов вирьтнэне, ды максыть каршо вий
татартненэ.

Сэсте коли суздалень прявтошось куншка XIV пингтнэсте тееви Обран ош (Ало ош)
Эрзятне понгсь суздалень инязоронь кеденть алов, ды кой-контне эрзятнедэ
рузыясть, кой-конатне тусть седе тов Чилисема ёнов, ды понгсть XVII пингэсте
Равоньтомбалев (Заволжье) ды Лембе Уральёнксов (Юж. Приуралье), косо турсь
ногайтнень ды калмыкнэнь марто.

Теевема Саратовонь-Оренбургонь-Челябань кирькс нарьдечитнень кармась улеме седе
тов молеме эрзятнень Уралов. Ламо эрзянь эрямо таркатне Уралонь Масторга
появасть рузонь ломатнень икелев.

Эрзянь ломаньтне кортыть Эрзянь кельсэ. Эрзякс, 2002 иенть
ловномасонть-цётомасонть пряст сермадызь 410 000 ломаньть.

Эсист раське лемест видсте ёвтыть «Эрзя», теде видсте ёвтасть «Эрзянь раськенть
алкуксонь лемензэ коряс мельяволявтома»-сонть:

Сех содавикс суоми-угрань масторга, кие моры эрзякс те Торама морамо
пурнавксось. 2005 иестэ ульнесь теезь арт-фолк группа Морденс, сон содавикс од
кунсолыцятнень ютксо. 2010 иестэ Саран ошсо ушодызе эсь шкинеманзо Мерема
морамо-седямо кужось. 2011 иестэ Мосоковсо васенцеде лись сцена лангс «Ойме»
морамо-седямо кужось.

Неень шкань морот эрзянь кельсэ морыть Бакич Видяй, Ежевика Спиркина, Панишень
Аня, Самаркинэнь Евгений, Виктор Рауткин, Трифоновонь Максим, Бакайкинань Лияна
ды лият.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%BF%D0%BE%D0%BB%D0%B0%D0%BD%D1%8C_%D1%81%D0%B0%D0%B5%D0%BC%D0%B0

Эрзянь полань саемась (Эрзянь свадьбась) — те эрзянь раськень эрямосо весе
кезэрень койтнень ды поэзиянть эйстэ а явовикс пелькс. Свадьбань поэзиясь
появась пек умок кезерень шкатнестэ, эрясь ды кассь ламо пингень перть, яла
сюпалгадсь ды сюпалгадсь.

Эсь эрямонь малав ведьгемень иетнень М.Е. Евсевьев алтынзе фольклоронь пурнамонь
пек эрявикс тевентень ды тень пингстэ сехте покш мель явсь свадьбантень. Кода
корты сонсь М. Е. Евсевьев:

«Мордовская свадьба» важодевкссэнть Макар Евсевьевич эрьва ёндо сёрмадынзе
одирьвань чиявтома койтнень-кирдатнень, тензэ анокстамсто саезь прядомазонзо.
Малав ведьгемень иеть покш мель явсь те тевентень. Седе тов, те пурнавксонть
поладызеть лия материалтнэсэ, конань пурнындэ фольклоронь экспедициятнесэ 38
эрзянь велетнэстэ. Пурнась сюпав фонотека. Неть питнейдеяк питней экспонаттнэ
ванстовить Саранонь, Казанень, Санкт-Петербургонь, Хельсинкинь ды лия ошонь
музейтнесэ. Полань саема коесь евтни кезэрень шкань эрямодонть, сеть
лиякстоматнеде, конат тейневсть пингеде пингес, свадьбась малав педе пес моли
одирьванть перька. Урнематнесэ евтавить одирьванть обуцязо ды мелявксонэо. Пек
стака явомс тетянзо-аванзо эйстэ. Одирьвась урни свадьбадо икеле, свадьбань
чистэ ды лиясто свадьбадо мейлеяк. Урнемат, морот, парянтнемат, пазморот совить
свадьбань лирикас. Эрзянь раськесь свал ванстась поэтической сюпавчинзэ. «Эрзянь
свадьба» книгась ульнесь нолдазь 1931-це иестэ.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%BA%D0%B5%D0%BB%D0%B5%D0%BD%D1%8C_%D1%87%D0%B8

Эрзянь келень Чи — покшчи, кона алтазь Эрзянь келенть кувалма. Ульнесь теезь
1993-це иестэ Анатолий Рябовонь лемсэ Эрзянь келень идема вейсэндявксонть.

Те коесь ульнесь теезь-путозь се чистэнть, коли васенце эрзянь профессорось,
кельсодыесь чачсь - Чадыковонь 16 чистэ. Пурнавить те чистенть аволь ансяк
Мордовиясо, томбалеяк, кува эрить эрзят. Ютавтома лувозо эрьва-кодамо: панжадо
урокт школасо, вастневемат содавикс ломань марто, кельяжамот, ютксо столь,
киштема-морамо пурнавкст ды седе тов. Смустесь вейке — невтемс эрзянь келень ды
литературань валонть киштеманть ды ванстоманть вельде.



https://myv.wikipedia.org/wiki/%D0%AD%D0%B9%D1%81%D1%8E%D1%80%D0%BA%D0%BE%D0%B2

Эй́зюрков — колмоце ковось иесенть Григориянонь ковкерьксенть, кона ашти
даволковонть ды чадыковонть юткова. Эйзюрковсонть эйсе 31 чить-веть. Славянонь
кельтнесе эйзюрковоньте мерить «март», латиннень «Mars» валонть эйстэ — истямо
лемезе ульнесь кезерь рименнь Пазонть Марсонть. Эйзюрковонь лемезе тусь «эйзюр»
валонть эйсте, те ковстонть сынь кармить соламо лембе чистенть эйсте.

Те ковстонть эрзятнень ютавтовить покшчить ды кенярьксчить конатат алтазь
норовжорчонь-нармунень тердемантень, ды телень якшамотнень панемантень, ды
теленть меельцеде арнемантень киряксневманзо алашасо.



https://myv.wikipedia.org/wiki/%D0%A8%D0%BA%D0%B8%D0%BF%D0%B0%D0%B7

Ине́шкипаз (Инешки, Паз, Шкай) — эрзянь ине Паз, Модамасторонь теиця. Инешкипаз
валось лиси колмо валсто — "ине" (покш), "шки" (шкамс-теемс - шкиця) ды "паз".

Ванстомакс ашти Пертьпельксэсь, конань теизе Инешкипазось. Мейсь Инешкись
Ломаненть теизе? Ломанекс, аволь пазонь урекс, Пертьпелксэнть ванстыцякс,
идицякс. Ознови-арась эрзя-ломаненть пежетезэ? Арась. Ломанесь озны чумонзо
нолдамонь кис, ансяк эрямопингензэ перть канды пежетенть сталмонзо оймесэнзэ,
мари чумо пежетенть кувалма. Мереви-арась Ломанентень кандомс зыян
Пертьпельксэнтень? Арась. Мекс? Модась — Мастораванть рунгозо. Эрьктне —
Ведьаванть сельмензэ, лейтне — сонзэ верьсанонзо. Коштось — Инешкипазонть
оймекоштозо. Мереви-арась понгавтнемс мезеяк ломаненть кирьгазонзо? Ансяк
аваломаннень кирьгакст, эрьгть, мазылгавтомкат. Кирьгасонзо кандтни тешкст ды
килькшт ансяк уресь, аволь Эрзя ломанесь. Мекс Инешкипазось лемдизе Ломаненть
Эрзякс? Эрзя — те Эриця, Эрий, Эри "эрямс" ды "эрямо" валтнэстэ.
Артокшныть-арась эрзятне Инешкипазонть чаманзо-рунгонзо лаз эли конёв ланга?
Эрзятне тейнить ансяк Нишкепазонь-Чипазонь Тешкс. Ули-арась Эрзянь Кемемасонть
кияк, кона эряви Инешкипазонтень пшкадемстэ-озномсто? Арась. Эрзянтень а эряви
бачкась эли диаконось Инешкипазонтень пшкадемстэ. Эрзянь ломанесь корты
Инешкипазонть марто ойместэ оймес. Кие вети вейсэнь озкстнэнь? Вейсэнь
(Раськень, Велень, Авань...) Озксонть вети Озатя эли Озава, кона кочкави
озксонть ютавтомонзо.



https://myv.wikipedia.org/wiki/%D0%A8%D0%BA%D0%B0%D0%B9

Ине́шкипаз (Инешки, Паз, Шкай) — эрзянь ине Паз, Модамасторонь теиця. Инешкипаз
валось лиси колмо валсто — "ине" (покш), "шки" (шкамс-теемс - шкиця) ды "паз".

Ванстомакс ашти Пертьпельксэсь, конань теизе Инешкипазось. Мейсь Инешкись
Ломаненть теизе? Ломанекс, аволь пазонь урекс, Пертьпелксэнть ванстыцякс,
идицякс. Ознови-арась эрзя-ломаненть пежетезэ? Арась. Ломанесь озны чумонзо
нолдамонь кис, ансяк эрямопингензэ перть канды пежетенть сталмонзо оймесэнзэ,
мари чумо пежетенть кувалма. Мереви-арась Ломанентень кандомс зыян
Пертьпельксэнтень? Арась. Мекс? Модась — Мастораванть рунгозо. Эрьктне —
Ведьаванть сельмензэ, лейтне — сонзэ верьсанонзо. Коштось — Инешкипазонть
оймекоштозо. Мереви-арась понгавтнемс мезеяк ломаненть кирьгазонзо? Ансяк
аваломаннень кирьгакст, эрьгть, мазылгавтомкат. Кирьгасонзо кандтни тешкст ды
килькшт ансяк уресь, аволь Эрзя ломанесь. Мекс Инешкипазось лемдизе Ломаненть
Эрзякс? Эрзя — те Эриця, Эрий, Эри "эрямс" ды "эрямо" валтнэстэ.
Артокшныть-арась эрзятне Инешкипазонть чаманзо-рунгонзо лаз эли конёв ланга?
Эрзятне тейнить ансяк Нишкепазонь-Чипазонь Тешкс. Ули-арась Эрзянь Кемемасонть
кияк, кона эряви Инешкипазонтень пшкадемстэ-озномсто? Арась. Эрзянтень а эряви
бачкась эли диаконось Инешкипазонтень пшкадемстэ. Эрзянь ломанесь корты
Инешкипазонть марто ойместэ оймес. Кие вети вейсэнь озкстнэнь? Вейсэнь
(Раськень, Велень, Авань...) Озксонть вети Озатя эли Озава, кона кочкави
озксонть ютавтомонзо.



https://myv.wikipedia.org/wiki/%D0%A7%D0%B8%D1%80%D1%8F%D0%B7%D0%BE%D0%BD%D1%8C_%D1%82%D0%B5%D1%88%D1%82%D0%B5

Раськень Озксонь анокстамонь меельце эвтемань читне улнесть вадрядояк вадрят.
Манейть, лембеть, кувакат. Истямо читнестэ, мерят, ойметькак сэрей менельганть
ливтни-укшны, тува, кува раужиньке налткекс-салмукскекс неявозь ювныть
цянакатне, кува пачк нетви ашо парсеень кондямо шожда сувнэтне венстизь локсеень
сёлмост певтеме менеленть келес. Лембе ялткетне састыне пувсить сынст чивалгома
ёндо чилисемав.

Эрзятне ванды пурнавить ине покшчис. Сеть, кинь ойместэ эзь нардавт эрзянь
мелесь, эрзянь койтне-илатне, палозь палыть те чинтень анокстамо тевтнесэ.
Тевтнеде… Пест арасть… Эрявить важодиця машинаткак, кедтькак, валдо превтькак.
Ломантнеде аламо, ансяк сеть, кить састь те ине чинтень,
анокстамонзо-ютавтомонзо, кемить — весемезэ топавтови шкастонзо.



https://myv.wikipedia.org/wiki/%D0%A4%D0%B5%D0%BD%D0%B5%D0%BA

Фенек (лат. Vulpes zerda, руз. Фе́нек) — ракша, вишкинька ривезьке, кона эри
Пелевеёнксонь Африка чаво паксятнесэ.

Кой-коли сонзэ путыть Fennecus буентень. Лемензэ саизе арабонь валстонть fanak,
конань смустезэ «ривезь».

Фенек — сехте вишкине кисканькань семиястонть, сон кудонь каткадо седе вишкине.
Сэрезэ 18—22 см, рунгонть кувалмозо 30—40 см, пулонть — 30 см, сталмозо — 1,5
кг. малав. Нернезэ нурькине, пштикс молиця. Сельмензэ покшт. Пилензэ фенекень —
сехте покшт прянть коряс; кувалмост пачкодить 15 см. Пеензэ сонзэ вишкинеть
(камакшонзо), молить пек покшпилень ривезенть ёнов. Левкснэ малав ашот.

Сех ламо эриця фенектнеде куншкань Сахарасо, куш сынь вастневить пелевеёнкс
Мароккасто саезь Синаень ды Аравиянь модаулотнень видс, лембеёнксо Нигерэнь,
Чадонь ды Суданонь видс.



https://myv.wikipedia.org/wiki/%D0%A2%D1%8F%D0%B3%D1%83%D1%88%D0%B5%D0%B2,_%D0%95%D1%84%D0%B8%D0%BC_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Тягушев Ефим Владимирович (1919 иестэ якшамковонь 26 чи Кенде велесэ — 1971 ие
якшамковонь 27 чистэ Дальнереченск ош) — радист связень батальононть 78-це башка
ледницянь бригадань 9-це армиянть Лембеёнксонь фронтонть, Советэнь Союзонь
Мараля (руз. Герой Советского Союза) (1942 ие).

Чачсь Ефим Тягушев 1919 иестэ якшамковонь 26 чистэ Ицял буень Кенде велесэ
сокицянь-видицянь семиясо. Прядсь сисем класст. Важодсь вейсхозсо. Якстере
Армиясо 1939 иестэ.

Ине Отечественной ойнасо ульнесь 1941 иень медьковсто саезь. 78-це башка
ледницянь бригадань связень батальононь радистэсь, комсомолецэсь рядовоесь Е.
Тягушев 1942 иень чадыковонь 22 чистэ кучозель Долгенькое веленть вакссо
(Харьковонь ёнкс, Изюминэнь буе) бригадань штабонть марто связень кирдеме. Ятонь
каршо пси тюремастонть толонть вешизе эсензэ лангс. Советэнь Союзонь Мараля
лемесь максозель тензэ 1942 иень ацамковонь 13 чистэ.

1946 иестэ Е.В. Тягушев велявтсь армиясто. Прядсь Благовещенскоень леень
училища. Важодсь Амуронь леень пароходствасо. Эрясь Иман ошсо. Казезь Ленинэнь
орденсэ, медальсэ.



https://myv.wikipedia.org/wiki/%D0%A2%D0%BE%D1%80%D0%B0%D0%BC%D0%B0

«Торама» (эрз. Йо́влат, латиницасо сёрмадыть Toorama) — цёрань сёдямо-морамо
кужо.

Мордовиянь Республиканть Масторпрявт Казямо 1995 иень лауреат. Пурназь 1990
иесте Сарансо. «Торама»-нь пурныцязо Йовлань Оло (В. И. Ромашкин).

Седить эрзянь ды мокшонь раськень седямопельсэ (кальхциямат м., кальцяемат э.;
шавома м., чавома э.; гарзи м.. кайга э.; вяшкома м., вешкема э.; сёвонень
вяшкома м., кевень тутушка э.; нюди м., э.), конатнестэ седе ламотнень теить
сынсь.

«Торама» — моронь мазычинь фольклоронь седямонь пурнавксонь 1992 иесте улицясь
Суоми Масторсо — Йоэнсу ошсо, Ряяккюлясо (1993 иесте); «Россиянь вайгельть»
раськень моронь топавтыцянь 2-це телерадиоконкурсонь лауреатт (Смоленск ош, 1994
ие).

1991 ды 1997 ии. ульнесь-мрсесь Суоми Масторга, 1994 иесте Англиясо. 1999 иесте
теезель «Торама-jazz» пурнавкс .

Телевидениянь Самарань студиясь снимась-тейсь «Тораманть» тердемазо» фильманть
(«Финно-угрань мирэсь» телепрограммань ды телефильмань омбомасторонь 4-це
фестивальсэнть прявт Каземанть ды лауреатонь лемесь, Сарансо, 1994 ие).

Эрзянь седямо историясонть васенцеде Суоми Масторсо сёрмадозь эрзянь морамо
кирькс, ды Эстония Масторсо мокшонь кезэрень морот.

Сон теезь эрзянь кельсэ, нолдазь 1997 иесте. Лемезе Mordvin Songs - Traditional
Erzya - Mordvin Folk Songs From The Republic Of Mordovia. Сонзэ эйс совавтозь 16
морот:

1990 иестэ саезь «Тораманть» ветясь Йовлань Оло; 2002 иестэ саезь неень шкас —
художественной правтось с А. В. Ромашкин.



https://myv.wikipedia.org/wiki/%D0%A2%D0%B0%D1%80%D0%B0%D0%B7%D0%B1%D0%B8%D0%B5_(%D0%9E%D1%82%D1%8F%D0%B6%D0%B1%D1%83%D0%B5%D0%BD%D1%8C)

Таразбие (кортамокельсэ: Таразбуе) (руз. Тарасово) — эрзянь веле Отяжбуесэ,
Мордовиясо.

Таразбие ашти Леплей (Лепелей) лангсо, 14 вп чилисема ёнов буенть куншка
таркасто, пелеве-чивалгома ёнкссо велестэнть чуди Сарка лей. Пелевеёнксто
велеванть юты ки Отяжвеле-Аловеле.

Ульнесь лецтязь (руз. «Книге бортных ухожаев Д. Пушечникова и А. Костяева
1624—1626 гг.») сёрмадовксо кода эрзянь веле медень пурныцянь 11 кудот марто.
Таразбиень эрицятне кирдсть Кирмалавонь яксеманть (руз. Кирмальский ухожай)
Ратор лейсэ, кунднесть калт Сура лейга. 1671 иенть видс пелькс эрицятне путсть
Покш Сарка леенть од эрямо тарка —(руз. «деревню Тарасова, Батушева тож»).



https://myv.wikipedia.org/wiki/%D0%A2%D0%B0%D0%B3%D0%B0%D0%BD%D0%BE%D0%B2_%D0%94%D0%BC%D0%B8%D1%82%D1%80%D0%B8%D0%B9

Таганонь Митё (руз. Таганов Дмитрий Анатольевич), (1971 иень якшамковонь 2 чистэ
Оренбургонь ёнксонь Пелевеёнксонь буень Боризвеле велесэ) — неень шкань эрзянь
од валморозей.

Чачсь 1971 иень якшамковонь 2 чистэ Оренбургонь ёнксонь Пелевеёнксонь буень
Боризвеле велесэ.

Вейксэ иес эрясь тиринь велесэ, тонавтнесь тесэ, мейле тетятнзо-аванзо марто
тусть эрямо Нижнекамск ошов (Татарстан), косо прядызеть куншкань тонавтнема
тарканзо. Теде мейле кармась тонавтнеме Оренбургонь прявтонь медицинань
тёшктонавтнема таркасо (ней академия), прядызе сонзэ 1998 иестэ. Важоди
Бугурусланонь куншкань буень сэредема кудосо (руз. Бугурусланская центральная
районная больница) анестезиологиянь ды реанимациянь пельксэнть ветицякс.

Сёрмадомо ушодсь одпораванзо, эрзянь кельсэ. 1992 иестэ, коли тонавтнесь
тёшкстонавтнемасо ушодсь якамо В.И. Далень лемсэ литературань пурнавксось, секе
иестэнть лись васенце валморонь пурнавксонь сёрмадовксозо «Сятко» ковкставксо.

Теде башка сёрмалесь «Чилисемав», «Странник», «Дон», «Гостиный двор» альманахов,
кона лисни Оренбург ошсо, «Эрзянь правда», «Эрзянь Мастор», «Вечерний Оренбург»,
«Южный Урал», «Оренбуржье» кулялопатнесэ. Ды лия вейсэнь пурнавкстнэсэ: «Красный
угол», « И с песней молодость вернётся», «Внуки вещего Бояна» (Оренбург ош), «О
любви-Кельгомать колга - "Вечкемадо», (Саран ош), «Пöсь öö» (руз. Горячая ночь,
Таллинн ош).

Сонзэ валморонзо ютавтсть Семичевонь Евгений («Аргуван» Самар ош, 2008 ие).) ды
Канонь Диана, Эсауловань Людмила.



https://myv.wikipedia.org/wiki/%D0%A1%D1%83%D1%80%D0%B2%D0%B5%D0%BB%D0%B5_(%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5)

Ашти Сеняш лей лангсо. Велесь ульнесь путозь ХIII - ХIV пингетнестэ кода
Сурвеле. Кода лецтяви:

Лемесь–антропоним, юрось саеви тюрконь (печказонь) Саба лемсьэнть (тюрк. саба,
(ар. саба) - (руз. «легкий, утренний ветер; юность, молодость») + -й суффиксэсь.
Эрзянь лемесь-гидроним: велесь ашти 4 вп Сура леенть эйстэ. ХVIII пингень
ушодомсто, коли явовтыльть леенть ды Нерлейкасо модатнень не таркатне максозь
ульнесть Сабаевень Аркашнень, сестэ велентень кармасть мереме Сабаево.

1920 иестэ ульнесь панжозь раськень ловнома кудо. 1970 иестэ ульнесь панжозь
заслуженной тонавтыцянь Лавровскоень Александрань Петровнань лемсэ музей.



https://myv.wikipedia.org/wiki/%D0%A1%D0%B8%D1%80%D0%B5_%D0%A8%D0%B0%D0%B9%D0%B3%D0%B0%D0%B2_(%D0%A2%D0%B0%D1%88%D1%82%D0%BE_%D0%A8%D0%B0%D0%B9%D0%B3%D0%B0%D0%B1%D1%83%D0%B5)

Сире Шайгав (руз. с. Старое Шайгово) — мокшонь веле Мордовиясо. Велесь совавтови
Ташто Шайгабуес.

Веленть лемесь саеви (мокш. шяй) (руз. «камыш; болото, трясина») + топоформант
-го ~ -га.

Кода сёрмады Дмитрий Цыганкин велесэнть улить: Акшувонь ки, Акшу ланга,
Анисимонь кура, Анисимонь седняц, Баба эшиня, Бедань седня, Ванькаснонь эшинясь,
Ведень прама, Вельняй шяй, Винань тиема ляйбря, Вяльтерьмень ал, Вяльтерьмень
ала эшиня, Гадечень паксяц, Дубовая яма, Завод шамань эшиня, Инеж лотка, Инеж
лотконь ешиня, Калма куронь ки, Каргашка, Кичкор шяй, Крёсляйбря, Кувака лотка,
Кукать седняц, Лашма, Ленокть ляейбряц, Лесничествань седня, Лёвань ляйбряц,
Мази сёнга шама, Мазы илинят, Мазы седь китькс, Марлю киня, Марлю эшеня, Модаю
киня, Модаю шамась, Нищаень кинга, Од курнянь ки, Оцю киланга вирь, Оцю седь,
Перяфтуманал шама, Рузонь шавома седня, Саразонь шяй, Сарайляйбря, Сарай эшиня,
Саранскеинь ки, Cяли куронь кись, Теризморгань межасна, Тимошкинонь меленцясь,
Уня шяй китькс, Урань шяй, курот: Ала курня, Вярде пе, Калма кура, Лягушевка,
Маци курня, Огибаловка, Пекарня курня, Сери край, Сире веле, Центральная;
Церькав площадь, Цюкор шама, Шяйгавонь ки, Янгатень киня, Яшать ляйбряц, Яшать
фтал вирец, Яшина шама.



https://myv.wikipedia.org/wiki/%D0%A1%D0%B8%D0%BC%D0%BA%D0%B8%D0%BD%D0%B0_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5)

Ашти Чермелей ланксо, 20 вп буень куншкатаркасто ды 48 вп Чамзинкань чугункасто.
Кода сёрмады Дмитрий Цыганкин Симкина велесь лецтяви:

Лемесь–антропоним. Саеви Симки Мемешев лемстэнть, кона лецтяви: (руз. «Книга
сбора оброка с пчельных заводов с ясашной мордвы Саранского уезда за 1704 год») 

Велесэнть улить: Баба Васянь эрьке, Базар латко, Белдевка, Беляёвка, Беляёвка
эрьке, Биляевка, Биостанция МГУ, Бирюкчей, Болота чей, Валгума, Глубокой, Глухой
эрьке, Дожга уло, Долгой, Дорка, Жёлтое, Жёлудь лисьма, Заповед, Запоед, Иванонь
мода, Каль удалксонь лисьмапря, Кантол латко, Кантол удалкс, Капса юрт, Катай
юрт, Кельме эрьке, Ключик, Крута, Крута пандо, Кулыскал латко, Кумбула, Кучапа,
Лапшарка, Левшкерь эрьке, Лём, Лисьма грива, Луша бабань лисьмапря, Мазы угол,
Мучалей, Незванка, Нудей чей, Нурькимне, Ознома латко, Ознома лисьма, Ознома пря
латко, Озяске, Печкема, Пиче ур, Пой нердень луга, Попонь поляна пакся,
Присурье, Раужо мода, Раужо эрьке, Сарайпря, Симкина ёно пакся, Симкинань латко,
Синдяров, Стариця, Сэрей грива, Татаронь поробка, Ташто Суро, Торф болота,
Тросной, Тросной эрьке, Тумопуло, Тунель пандо, Тюжа эрьке, Тюжа эрьке удалкс,
Чеймарь эрьке, Чёрный луг, Чеча, Човар латко, Ягодной, Янгай. курот: Алопе,
Варваровка, Варлановка, Ведьпе, Верепе, Ёгоревка, Навоз пе, Од линей, Пичепе,
Сэдьбе, Cэдьпе, Удало ульця, Фарваз, Цеця ульця, Эрзя велине.



https://myv.wikipedia.org/wiki/%D0%A1%D0%B5%D0%B4%D0%BE%D0%B9%D0%BA%D0%B8%D0%BD,_%D0%9C%D0%B8%D1%85%D0%B0%D0%B8%D0%BB_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87

Храброй Миша (руз. Седойкин Михаил Григорьевич) — морыця, седиця. Морси
эрзякскак.

Чачсь 1960 иень сундерьковонь 4 чистэ. Тумобуень Мордовиянь Кенде велесэ. 1976
иестэ мольсь тонавтнеме Саранскоень седямонь тонавтнемав дирижерско-хоровой
отделенияc. Морамо тевентень (вокалонтень) тонавтнесь РСФСР-нь Заслуженной
артистэнть Дмитрий Иванович Еремеевень пельде, кона се шкане важодсь Саранскоень
музыкальной театранть прявтокс. Тонавтнеманть прядомадо мейле, [1980 ие]]стэ,
Михаилэнь саизь армияв. Понгсь сон Васоло Чилисемав, Комсомольск-Амур-лангсо
ошсо служась полковой оркестрасо, седясь валторнсо.

2004 иестэ лиссь «Филантроп» раськеютконь премиянь лауреатокс. Морась Россиянь
Вишкине театрасо, Женевасо, Лозаннасо, кавксть тердтнизь Китаев.

Сонсь Михаил Седойкин седи гармошкасо, баянсо. Вечки морсеме раськень морот.
Истя жо моры Магомаевень, Кобзононь, Захаровонь репертуарсто. Ды аволь умок
моразевсь эрзякс. Интернетсэ совась «Эрзянь вал» пурнавксонтень, косо ламот
пшкадсть тензэ морамс мезеяк тиринь, эрзянь. Покш Игнадбуень тонавтыцясь Римма
Жегалина кучсь тензэ рузонь содавикс моротнень эрзянь кельс ютавтовкст. Эрзянь
аванть энялдоманзо коряс терявтсь морамс сынст. Пек парсте тензэ удалась! Вана
мезэ сон корты тень коряс:

Неень шкане эри Комсомольск-Амур-лангсо ошсо. Сеедьстэ морси ошонь
кенярксчитнесэ.



https://myv.wikipedia.org/wiki/%D0%A0%D1%8F%D0%B1%D0%BE%D0%B2%D0%BE%D0%BD%D1%8C_%D0%9B%D1%8E%D0%B4%D0%BC%D0%B8%D0%BB%D0%B0

Рябовонь Людмила (руз. Людмила Александровна Ломшина, тейтерекс Рябова), (1982
ие сундерьковонь 5 чистэ Поводелесэ) — неень шкань эрзянь содавикс валморонь
ладсий.

Чачсь 1982 иень сундерьковонь 5 чистэ Тумобуень Поводелесэ. 2005 иестэ прядызе
Н.П. Огарёв лемсэ МГУ-нь филологиянь факультетэнь суоминь-угрань отделениянть.
Важоди «Сятко» ковставксонь редакциясо редакциясо ответственной секретарекс.
Валморонзо печатавсть «Чилисема», «Сятко» журналтнэсэ, «Новая жизнь», «Эрзянь
правда», «Русь» кулялопатьнесэ, «Монь вайгелем» (2005 ие), «Эскелькс» (2008 ие)
вейсэнь пусмотнесэ.

Мордовия Республикань Прявтонь од сёрмадыцятнень туртов (2005 ие) ды И.П.
Кривошеев лемсэ (2008 ие) литературной премиятнень лауреат, Россиянь Сёрмадеень
вейсэндявксонь член (2013 ие).



https://myv.wikipedia.org/wiki/%D0%A0%D0%B8%D0%B2%D0%B5%D0%B7%D1%8C_%D0%B4%D1%8B_%D0%B2%D0%B5%D1%80%D0%B3%D0%B8%D0%B7

Эрясть-аштесть атят-бабат. Весть атясь мери: - Панть, баба, прякат, а мон ардан
лей чирес, калс. Кильдизе атясь лишменть нурдс, сайсь мезе тензэ эряви ды тусь
калонь ульмамо. Ульмась сон калтнэде пешксе нурдо ды уски кудоёнов. Арды атясь
вирьга ды неи: Килангсо ривезь валяи. Кирнявтсь атясь нурдсто, чийсь ривезенть
малас, ривезесь лык а теи, уды апак стыля, теке кулось. "Паро, карми бабантень
вадря сивекс", - арсезевсь сыресь ды ёртызе ривезенть нурдс. Сонсь лишменть
панст ведьмеде ветямо кармась. Ривезесь тавадовксонть кал лангсто каизе ды
калонь ёртлеме вейкень- вейкень кармась. Истя, вейкень-вейке, калтнэнь ёртлинзе
весе, тосо сонськак нурдсто кирнявтсь. Атясь мееяк эзь нееяк. Совась кудов ды
мери: - Азёка, баба, кардаз икелев, мон тосо тонеть сивеяк, калткак ускинь...
Бабась чиезь сейсь кудосто орта икелев, неинзе чавот нурдтнэнь: - Косо тонь
калтнэ ды сивесь ? - Ды, тосо! Нурдсот. - Арась тесэ мезеяк!.. Лиссь атясь ушов,
сась нурдтнэнь ваксс, ваны: сынь чавот. - Лиси ривезесь манимим, - чарькодьсь
атясь ды ёвлизе все бабантень, кода кудов самсто муизе сон куло ривезенть. Жаль
марявсть атянтень-бабантень ривезесь кал марто, ды мезеяк а теят. Маньчиця
ривезькесь пурнынзе калтнэнь каль ало, озась ды ярсы. Тесэ ваксканзо вергиз чии.

- Шумбрачи, ривезькай!... - Шумбрачи, вергизке! - Мезде тон ярсат ? - Калдо... -
Монень максат, ярсамом сась. - Азе ульмак ды ярсак. - Мон а маштан. - Те
тевентень ламо превть а эрявить: чик лейс, нолдык пулот ведьс ды учок: Калось
сонсь пулозот понгавтневи; ансяк учок седе кувать... Чийсь вергизэсь лейс. Мусь,
косо велень ломантне эенть чупонизь, ды тейсть тосо анксема,пулонзо нолдызе
ведентень ды учи. Истя озадо кувать аштесь, кода валдомгадомо кармась, вергизэсь
састынестэ кармась стямо ды пулонзо анксемастонть таргамо. Ды а стяви кодаяк:
пулозо эйс кельмесь! Варштась пертьпельга, неи - лей чиреванть ават парька-курся
марто ведьс молить. Арсезевсь превей вергизесь вирев менемс, ды пулось эйсэнзэ а
нолды. Аватне, кода неизь, вергизэнть пулозо эйс кельмесь, пельме эзть карма,
ваксозонзо састь. Ды кие кода машты, кармасть вергизэнть чавмо, кие ведрасо, кие
курсясо. Вергизесь тей-тов кирнявли, ды пулозо а нолды. Истя пек кирнявлесь,
пулось – сезевсь! Кода кирнявты вергезэсь чийме вирьёнов, ансяк аватне неемензэ
кенерсть. Ривезесь те шкастонть калтнэнь сэвинзе, ды симемазо сась. Сейсь сон
веле малав, васенце кудонтень совась. Ёвкстызе прязо чапакс парьс, прязо
чапакссо парстине ваднизе, ансяк кармась лия парьс прянзо тонгомо, ды тесэ
азоркась совась. Ривезесь кирнявтсь ды кудосто вирь ёнов чийме. Чии ривезесь
вирьга, неи, икелензе вергизэсь пуловтомо. - Ват, тон косат,маницям, понгить!!!
Ванат, кода монь порксымизь, верьс! Тонь трокс пуловтомо кадовинь! - Тонь,
вечкевикс ялга, верьс равтыдизь, а монь прям порксызь, Весе удемень ливтясть, -
ды невтизе вергизэнтень чапаксов прязно. Вергизэсь кемизе ривезенть, ды мери: -
Вечкевикс ялга, тонеть седе ламо понгсь. - Истя понгсь, пильгеньгак а
кандовить... - Сестэ мон тонь, ялгай, кандтан… - Кандымик... Озась ривезесь
вергизенть копорес, ды арды лангсонзо. Сонсь морот морси: - Чаво пря вергизэсь,
превей ривезьке уски, копоресэнзэ канды... - Мее тон, ялгай, тосо морат? - Ват,
авардян,ды ранган, равтозесь седе пек равтозенть канды... - Истя, ривезьке
ялгай, истя....



https://myv.wikipedia.org/wiki/%D0%A0%D0%B5%D1%81%D1%82%D0%B0%D0%B7%D1%8C_%D0%B0%D0%BB%D1%82

Маряви, рестазь алтнэде мезеяк седе аволь стака араськак. Кода теемс? Саеде
пачалго, калинк тол лангсо, нолдадо эйзэнзэ ой (скалонь али касовксонь) ды
чулгодо зяро эрявить алт. Ярсавксось анок сестэ зярдо ал ашотне теевить аволь
пачк неицякс. Чурька марто рестазь алтнэ теевить секе лувсонть, ансяк керсезь
чурькатне аламодо реставить алтнэнь чулгомадост икеле.

Вариантнэде пек ламо. Ансяк явови вана истямо - пидень рестань алт: пидень алтнэ
керсемаст кубиккес, ды каямаст пси ламо солазь ой марто пачалгс, рестамас
колмошка минутат. Тарелкасо почодомаcт сатышкасто пиже керсезь чурькасо.



https://myv.wikipedia.org/wiki/%D0%A0%D0%B5%D0%BF%D0%B5%D1%88%D1%82%D1%8F

Репештя таркась кочкави содыцять оймемарямонзо коряс, Инешкипазось невти тензе
инеялт-тешкс. Сонсь Репештянь таркась пек виев, мастораванть улить истят
иньванькс тарканзо. Неть таркатнесэ ведесь, тикшесь, модась весемезесь канды
покш иневий. Репештясь арсеви-тейневи колмо-кавсксо велене. Васняяк Репештянть
куншкасо кассы (чуморксов чувто те: Килей, Тумо, Пекше).

Репештянть маласо ули лисьмапря чудиведь марто. Сонсь репештясь пиряви здыйсэ,
сонзе колмо ортанзо. Репештяпотсонть, се вирьбулонтень косо Репештясь, а керсить
чувт, а кочксить пангт, кстыйть, эзть сакшно оцинямо.

Репештянтень а мереви совсемс теваразде-стяко, а талакавтнеммяс кирдийтнень,
атятнень-сэрдятнень оймест. А умок Лукоянова буень Репештянть пиренть, ве а паро
ойме ломань терявтнесь янгамонзо, лись истя экакшозо ваясь, соньсь повизе
прянзо. Эряви содамс те авуль театра, невтемка, се мезесь сюлмавозь Пазне кемема
койтне марто те пазоньлув, секскак озкстнень эряви ютавтомс кемезь, оймеежосо
марязь, сесте карми лезе, Мордовия масторсонть покшнестэ вейке пек мольсь каршо
Раськень Озксонть ютавтомга, лись эстензе педясь а пичкавтовиця орма, церазо
чавовсь.

Репештятне тейневить 3-10 велень, сынь тейневить Розь ава-розень кирди, ламо
сюронь максыця. Роки туво-Тоначистэ роки тувокс лисниця вий, молияк сонзе енов.



https://myv.wikipedia.org/wiki/%D0%9F%D1%83%D1%88%D1%82%D0%B0%D0%B7%D1%8C_%D0%BC%D0%BE%D0%B4%D0%B0%D0%BC%D0%B0%D1%80%D1%8C%D1%82%D1%8C

Пуштазь модамарьть — те ярсамопель, сынст лемест ламо, ды тейневить сынь ламо
кода.

Васенцесь — седе, ды, паряк, сехте кезэренсесь, кона чачсь ломанденть а седе
мейле — толпандянь палыседь ало пуштамась. Сайть зярыя модарькат, толонть
скимемадо мейле айгши тонолтнэнь ды вельтик ярсамопелеть палыседьсэ (уголиясо)
комсешка минутань трокс ярсак псинестэ куш мезе марто. Истямо койсэ тееви
модамаресь кудонь уштомасояк.

Лия вариантось, конанть мон содаса те «бока карчка» — зярдо пидезь лукшо марто
модамартне ватксевить, путовить пачалгс конань потмакссонзо ваднезь касовксонь
ойсэ. Часошкас кекшевить пси каштомос эли духовкас, зярдо модарькатнень бокаст
мазыйстэ цитнезевить тюжа тюссо — таргить ды паро мельсэ ярсак эйстэст ламбамо
эли чапамо ловсо марто, режнезь ловсоськак маштови те ярсамопеленть марто.



https://myv.wikipedia.org/wiki/%D0%9F%D1%80%D0%BE%D1%85%D0%BE%D1%80%D0%BE%D0%B2,_%D0%9F%D1%91%D1%82%D1%80_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Пётр Васильевич Прохоров (1923 иень ацамковонь 5 чистэ, Таразбиесэ — 1985 иень
медьковонь 10 чистэ, Саран ош) — содавикс эрзянь сёрмадыця. Ушмадей. Полковник.

Чачсь сокиця-видицянь семиясо. Тонавтнесь Сталинградонь, Иркутонь ушманонь
сюлмавксонь тонавтнемасо, Ушманонь-политикень академиясо Ленинэнь лемсэ. Ульнесь
Омбоце Ине Масторонь ойнасонть. Казезь ордентнэсэ ды медальтнесэ («Якстере
Тештень» орденсэ). 1974 иестэ саезь — 1985 иенть видс — Мордовиянь
марксизмань-ленинизмань университетэнть директор. .

Васенце ёвтнемазо Прохоровонь Петрань «Штабонь начальник» (руз. «Руководитель
штаба») ульнесь печатазь «Сятко» ковкставксо («Искра», 1974 иестэ).

Мордовиянь книгань издательствасо неизеть лисемаст «Цидярдома» (руз. «Выстояли»,
1-це пусмось — 1975 иестэ, 2-сь — 1978 иестэ) ды «Стако изнямот» (руз. «Трудные
победы», 1985 иестэ), «Военной повесть» (руз. «Военные повести», 1980 иестэ),
«Генералдо повесть» (руз. «Повесть о генерале», 1980 иестэ),
документальнойть-художественнойть сёрмадовкст «М. А. Пуркаев» (1986 иестэ).

«Ракетной дивизион» ёвтнемась (руз. «Ракетный дивизион», 1980 иестэ) ёвтни неень
шкань эрямосто армиясо. «Эрямонь лув» ёвтнемазо (руз. «Жизненные пути-дороги»,
1989 иестэ) сёрмадозь вейсхозонь велень 70-80 иетнень тувталтнэде.



https://myv.wikipedia.org/wiki/%D0%9F%D0%BE%D0%B7%D0%B0

Вирень тикшенть позантень пурныть вадрясто, костить сонзэ аволь чи ало (лато
ало), ванстыть чеерь эйсте. Эрьва тикшентень пурнави: карво тикше, чай тикше,
варакань пря тикше, кстый. Неень шкасто путыть тикше. Икеле шкатнестэ тевс
ютавтыльть сюронь сюват.

«Позань путомась» — те покш Инетев эрзятнень ютксо, теде соды весе куринкась, ды
велесь. Якстерькайтне парсте шлявить, урядавить, човавить ды путовить каштомс
чугунонь вакансо. Пидевить чи-ведень седе ламо. Икелень шкасто каштом кургонть
ваднилизь сёвоньсэ — а лисевель псись.

Анокставить позантень лепень эли тумонь парьсэ. Пичень ды поеньсесь — а
маштовить, васеньценть эйстэ лиси пиче ой, кона сови позантень, поесь максы
сэпе. Весемикс паро позань тееме — лепень парь — сехте ванькс, сонзэ кирдить
ансяк позакс. Коли-коли истямо кедьгесь «яки» кудова: вейке азоравась теезь
позанть максы шабранень.

Колияк а теить поза салтома кедьгсэ. Колмо-ниле ведрас стойкась (паресь)
вакссто, тютькеде потмаксонть верьде (кедь куншкань кувалмсо) варя — нолдама,
чувтонь туло марто суронь эчксэ.

Таргазь парсте пидезь якстерькайтнень каштомсто, каясызь парентень, секень вант
тов пештить човасто керсезь тикше. Тов истяжо каить аволь ламо комоля принеть.
Ней кадови весе валомс лаки ведьсэ ды каямс чапавтома. Сонзэ саить розень кшинь
чапакссто. Паресь пекстави чувтонь вельтямосо, парсте вельтяви сыре вельтямосо,
кирдеви лембе таркасо. Истя сон «яки» мерить. Седе мейле ливтсызь сонзэ
кудыкелев — келмевтить.

Седе тов панжыть састо паренть вельтявксонть, кунсолыть кода вети прянзо
позась — кодамо чинезэ, тыжнэмазо, ды тюсозо. Аватне содасызь не ваноматнева —
коли анок карми позась.

Кода позась тыжны паренть алов путыть вакан ды ноцкавтыть тулонть. Истямо
нолдавксонть лемдить «васняяк». Те сехте паро позась! Кода симеви — парентень
каить седе тов лаки ведь. Те карми омбоце каявкс. Кой-кить тейнить колмоцеяк —
меельцекс. Ансяк те карми аволь поза.

Якстерькайтнень пидить знярояк чить, васеньценть пидить, омбоценть таргить, седе
тов ёкстасызь каштомс одов. Седе мейле костить лаз лангс путозь, теле видьс.
Мейле анокстыть позань анокстома: начтавтыть розь ды путсызь сонзэ лембе
каштомос. Лисезь видьметнень пивсэсызь, почтотнень конат тевить (солод) — ведь
лангсо пидесызь. Якстерькайтнень ды солодонть путыть анокстазь парьс — сувтемас.
Истя паресь икелень шкасто ульнесь аволь весень, ды ульнесь вейсень 15-20
кудораськень, ды якиль кедьте-кедьс. Паренть потсо мендявикс илейстэ теить
кирькс, кона кодавови ленгесэ. Кирьксесь теезь сувтемакс якстерькайтнень юткова,
ды солодонть кона ашти потмакссо. Кирьксенть верьга каить-путыть керьсезь розь
тикше. Эрзянь позантень совавтови вирень комоля, тютькеде ламбамот, ды оргат.

Балдовасо Рузаень буесэ пидильть вирень поза. Якстерькаень печттнень костильть
каштомсо ды коли-коли пидильть-рестыльть. Не тантейкатьнень пек вечкильть
пакшат — ды лемдильть сынст — «ламбаське». Анокстазь истя якстерькатьнень
путыльть вейс юдмас, понгавтыльть коське таркас ды ванстыльть. Тельня
«якстерькань кошксе»-тьнень лакавтыльть, ды вецакавтыльть чай тикшень ламбамо
ведьсе, конаньтень каильть-путыльть оргат.



https://myv.wikipedia.org/wiki/%D0%9F%D0%B8%D0%BD%D0%B3%D0%B5

Пинге (шкань) — шкань ютко, кона вейкети 100 иетнене. Кемень пингетне пурнавить
тёжа иес.

Седе теинесте пингень смустенть лемдить ауль сядо иень шка, а се шкань
пельксеньте, кона таго тееви эрьва 100 иеть. Ушодома таркась саеви ансяк се
ковкерьксэнть эйсте (лиякс меремс кода шкань ловомастонть).

Григориень ковкерьксэнть коряс, I пинге ушодовсь якшамковонь 1 чисте 1 иесте ды
прядовсь ацамковонь 31 чисте 100 иесте. II пингесь ушодовсь 101 иесте, III
пингесь — 201 ды с. т. Меельце иесь пингенть ушодови те пингенть
тешкстэнть-номерстэнть (невтемга, 2000 ие — меельце ие XX пингенть). Секс,
Григориень ковкерьксэнть ланкс ванозь, лиси ильведькс, кода арсить XX пингесь
прядовсь ацамковонь 31 чисте 1999 иесте; видсте меремс те лись ацамковонь 31
чисте 2000 иесте. Теде башка, те системасонть арась «чаво пинге»: [I пингенть м.
п. икеле ушодовсь I пинге.

Рузонь кельсэ (ды мадьяронь, испанонь, италиянь, каталанонь, польшань,
португалонь, румынэнь ды французонь) пингень тешкстамось моли римэнь тешксэ: I,
II, III, IV, V, ды с. т.



https://myv.wikipedia.org/wiki/%D0%9F%D0%B8%D0%BA%D1%81%D1%8F%D1%81%D1%8C_(%D0%9E%D1%80%D0%B4%D0%B0%D0%BD%D1%8C%D0%B1%D1%83%D0%B5)

Пиксясь, лиякс кортыть: Пиксяська (руз. с. Пиксяси) — те эрзянь веле Орданьбуесэ
Мордовия Республикасо.

Ашти Лепелейканть Большая Сарка лееньте прамсто. Лецтяви (руз. Списке населенных
мест Симбирской губернии) (1863 ие) Пиксяси — 105 кудот марто Ордань уездсэ .

Кода сёрмады Дмитрий Цыганкин велесэнть улить:Агай удомо сэдь, Айгор пандо,
Айгор пандонь пакся, Айгор пандонь пря, Алашовкань пакся, Ало пакся, Ало ряд
пакся, Астинэнь крёст, Ашо пандо, Баба кипря пандо, Бондар удалкс, Бояр бокасо
сэдь, Вазлуга, Васоло вирь, Ведьгев ки, Ведьгев пакся, Велень калмо, Верьгиз
латко, Вирь пандо, Вирь удалкс, Вишка Лада эрьке, Дарянь лисьмат, Дудай эрьке,
Дюрькинань вирь, Завод латко, Запашка , Захар пандо, Илька лисьма, Инелей,
Инелей латко, Инерей латко, Кадозь калмо, Катя пандо, Кашланго велькс, Кевброд,
Кев пандо, Кельме лисьмапря, Килеень ки, Киска луга, Кувака пандо, Лей пандалкс,
Лекшов пакся, Лем латко, Мазыне, Мазыне лей, Мазыне луга, Мазыне пандо пакся,
Мекшов пакся, Обиднянь ки, Одзар угол, Орёл пандо, Ош пандо, Ош пандо луга,
Палсь латко, Паранёвкань ки, Пекше лисьмапря, Песок пандо, Пизёл пандо,
Пиксяськань киланго, Пиксяськинь угол, Покш ки, Попонь ки, Попонь мода,
Разногорка, Рангаень керявкс, Реве латко, Ризай лисьма, Риза лисьма латко, Розна
горка, Розна горкань латко, Селищтянь пакся, Сидай латко, Сидяй лисьма, Стерьва
латко, Татя пандо, Туво латко, Тувонь пандалкс, Турема луга, Тюрема луга, Ульяна
луга, Церькова луга, Цяпор пандалкс, Чистяба, Чукалонь ки. курот: Ёлац пандалкс,
Нахаловка, Од порятка, Одыре, Удало пе, Утомпе, Церькова ульця, Церькувапе.



https://myv.wikipedia.org/wiki/%D0%9F%D0%B5%D0%BD%D0%B7%D1%8F%D1%82%D0%BA%D0%B0_(%D0%98%D0%BD%D0%B5%D1%81%D0%B0%D1%80%D0%BE%D0%BD%D1%8C_%D1%81%D1%8F%D0%BD%D0%B3%D0%BB%D0%B5%D0%B9)

Пензятка — лей Россиясо, чуди Мордовиянь Лямбирьбуева. Инесаро леенть витьёнонь
сянглей.

Леенть кувалмозо 31 вп, покшолмазо 200 вп². Лейпрязо ашти Пензятка
лембе-чивалгомапелев, а прамо таркась 85 вп лейпрястонть керш чирева Инесаро
лейс Александровка веленть вакссо.

Леесь чуди пелевеёнов Саран ошсто. Ашти (Верьга) Рав леенть пурнавкссо (Йока
леенть пурнавксонзо теме).

Леенть лангсо аштить Пензятка, Щербаково, Татарская Свербейка, Блохино, Старая
Чекаевка, Блохинские Выселки, Берсеневские Выселки, Чекаевский, Лямбирь,
Владимировка, Александровка, Тарасполь велеть.

Лемесь саеви (эрз. <пе + сара> пенсара ~ пеньзара) - (руз. «конечная развилка,
конечный приток речки»). ненец. пензя - (руз. «овраг, высохший ручей с крутыми
берегами»). пензя топоюрсонть неи саемать индоиранонь *panzu - (руз. «песок,
пыль»), истя сон сюлмавты саемаст Пенза ошонть ды Пензятка леенть (Алоошонь
ёнкссо) лемтнень. Лиятне, Пенза лемстэнть невтить -нза удалксонть, кона моли
малавиксэкс (нар.-мар. выдсынза) - (руз. «родник») < (нар.-мар. выдсы) - (руз.
«водяной») + (нар.-мар. нза) - (руз. «источник, родник») >



https://myv.wikipedia.org/wiki/%D0%9F%D0%B0%D0%B0%D1%81%D0%BE%D0%BD%D0%B5%D0%BD_%D0%A5%D0%B5%D0%B9%D0%BA%D0%BA%D0%B8

Паасонен Хейкки (суом. Heikki Paasonen, 1865 якшамковонь 2 чи Миккели ош — 1919
умарьковонь 24 чи Хельсинки ош) — келень содый-теий, фольклорист, омбо масторонь
кельс ютавтыця.

Чачсь Суоми масторонь Миккели ошсо 1865 иень якшамковонь омбоце чистэ.
Университетэнь прядомадо мейле (1889) сыргась эрьзятнень-мокшотнень юткс келень
ды фольклор материалонь пурнамо. Келев-валов материалтнэсэ пурнась 1889-1912
иетнестэ аволь ськамонзо, ульнесть лездыцянзояк. Малав весе те пурназь
материалось ульнесь ютавтозь немецень кельс ды лиссь Финно-Угрань
вейксэндявксонь публикациясо кемень башка томсо 1891-1981 иетнестэ (в.вейсэ
4.552 лопа).

1889—1890 иетнестэ пурнась велетнева эрзятнеде ды мокшотнеде материал. 1898—1902
иетнестэ эрзятнень ютксо, истяжо маринь, татаронь-мишарень, хантонь ютксо.
Пурнась эрьва мезе суоми-угрань раськетнеде: эрямодост, кельдест,
оршамопельдест, истяжо явсь мель ветькень келентень. Эрзянь ды мокшонь
кельтнестэ мусь 20-те ламо кезэрень ветькень валт. Учёноенть мелензэ коряс, неть
валтнэ совавсть эрзянь ды мокшонь кельтнес XIII пингеденть икеле.

Кода келень ванкшныця ваннось эрьва-кодат малавикс кевкстемат суоминь-угрань
кельтнестэ, сюлмавкст суоми-угрань ды тюрконь кельтнень ютксто, сынст
вайгельксэнь касомаст. 1908 иестэ нолдась Мадярсо ветьке-мадяро-немецень валкс,
конатась турецень кельс ютавтозель ды нолдазель Стамбул ошсо, 1974 иестэ одс
нолдазь Мадярсо.

Хейкки Паасонен — Гельсингсфорской университетэнь профессор, лингвист. Сон
содылинзе эрзянь ды мокшонь кельтненьгак. Профессорось пурнась эрзянь ды мокшонь
кельсэ ёвтазь раськетнень шкинемань сюпав материалт. Россияв эрямонзо перть
ученоесь якась ниле экспедицияс. Васенце экспедициясь ютавтозель 1889 иестэ.
Ваннозельть-тонавтнезельть неень Ковёлбуень, Инесаронь ды Чаунзань буетне. 1890
иестэ сакшнось Пензань губерниянь Спасской уездэв. Кавксо иень ютазь ученоесь
сыргась сехте покш экспедициянтень. Исследованиятне ютавтозельть Самарской
губерниянь Бугульминской, Бугурусланской уездэнь эрзянь велетнева. Ней неть
велетне совить Татарияв, Самарань ёнкссов. Теде мейле таго якась Пензань,
Симбирской ды Казанской губерниятнес.



https://myv.wikipedia.org/wiki/%D0%9F%D0%B0%D0%B0%D1%81%D0%BE%D0%BD%D0%B5%D0%BD%D1%8D%D0%BD%D1%8C_%D0%A5%D0%B5%D0%B9%D0%BA%D0%BA%D0%B8

Паасонен Хейкки (суом. Heikki Paasonen, 1865 якшамковонь 2 чи Миккели ош — 1919
умарьковонь 24 чи Хельсинки ош) — келень содый-теий, фольклорист, омбо масторонь
кельс ютавтыця.

Чачсь Суоми масторонь Миккели ошсо 1865 иень якшамковонь омбоце чистэ.
Университетэнь прядомадо мейле (1889) сыргась эрьзятнень-мокшотнень юткс келень
ды фольклор материалонь пурнамо. Келев-валов материалтнэсэ пурнась 1889-1912
иетнестэ аволь ськамонзо, ульнесть лездыцянзояк. Малав весе те пурназь
материалось ульнесь ютавтозь немецень кельс ды лиссь Финно-Угрань
вейксэндявксонь публикациясо кемень башка томсо 1891-1981 иетнестэ (в.вейсэ
4.552 лопа).

1889—1890 иетнестэ пурнась велетнева эрзятнеде ды мокшотнеде материал. 1898—1902
иетнестэ эрзятнень ютксо, истяжо маринь, татаронь-мишарень, хантонь ютксо.
Пурнась эрьва мезе суоми-угрань раськетнеде: эрямодост, кельдест,
оршамопельдест, истяжо явсь мель ветькень келентень. Эрзянь ды мокшонь
кельтнестэ мусь 20-те ламо кезэрень ветькень валт. Учёноенть мелензэ коряс, неть
валтнэ совавсть эрзянь ды мокшонь кельтнес XIII пингеденть икеле.

Кода келень ванкшныця ваннось эрьва-кодат малавикс кевкстемат суоминь-угрань
кельтнестэ, сюлмавкст суоми-угрань ды тюрконь кельтнень ютксто, сынст
вайгельксэнь касомаст. 1908 иестэ нолдась Мадярсо ветьке-мадяро-немецень валкс,
конатась турецень кельс ютавтозель ды нолдазель Стамбул ошсо, 1974 иестэ одс
нолдазь Мадярсо.

Хейкки Паасонен — Гельсингсфорской университетэнь профессор, лингвист. Сон
содылинзе эрзянь ды мокшонь кельтненьгак. Профессорось пурнась эрзянь ды мокшонь
кельсэ ёвтазь раськетнень шкинемань сюпав материалт. Россияв эрямонзо перть
ученоесь якась ниле экспедицияс. Васенце экспедициясь ютавтозель 1889 иестэ.
Ваннозельть-тонавтнезельть неень Ковёлбуень, Инесаронь ды Чаунзань буетне. 1890
иестэ сакшнось Пензань губерниянь Спасской уездэв. Кавксо иень ютазь ученоесь
сыргась сехте покш экспедициянтень. Исследованиятне ютавтозельть Самарской
губерниянь Бугульминской, Бугурусланской уездэнь эрзянь велетнева. Ней неть
велетне совить Татарияв, Самарань ёнкссов. Теде мейле таго якась Пензань,
Симбирской ды Казанской губерниятнес.



https://myv.wikipedia.org/wiki/%D0%9F%D0%B0%D0%B0%D1%81%D0%BE%D0%BD%D0%B5%D0%BD%D1%8C_%D0%A5%D0%B5%D0%B9%D0%BA%D0%BA%D0%B8

Паасонен Хейкки (суом. Heikki Paasonen, 1865 якшамковонь 2 чи Миккели ош — 1919
умарьковонь 24 чи Хельсинки ош) — келень содый-теий, фольклорист, омбо масторонь
кельс ютавтыця.

Чачсь Суоми масторонь Миккели ошсо 1865 иень якшамковонь омбоце чистэ.
Университетэнь прядомадо мейле (1889) сыргась эрьзятнень-мокшотнень юткс келень
ды фольклор материалонь пурнамо. Келев-валов материалтнэсэ пурнась 1889-1912
иетнестэ аволь ськамонзо, ульнесть лездыцянзояк. Малав весе те пурназь
материалось ульнесь ютавтозь немецень кельс ды лиссь Финно-Угрань
вейксэндявксонь публикациясо кемень башка томсо 1891-1981 иетнестэ (в.вейсэ
4.552 лопа).

1889—1890 иетнестэ пурнась велетнева эрзятнеде ды мокшотнеде материал. 1898—1902
иетнестэ эрзятнень ютксо, истяжо маринь, татаронь-мишарень, хантонь ютксо.
Пурнась эрьва мезе суоми-угрань раськетнеде: эрямодост, кельдест,
оршамопельдест, истяжо явсь мель ветькень келентень. Эрзянь ды мокшонь
кельтнестэ мусь 20-те ламо кезэрень ветькень валт. Учёноенть мелензэ коряс, неть
валтнэ совавсть эрзянь ды мокшонь кельтнес XIII пингеденть икеле.

Кода келень ванкшныця ваннось эрьва-кодат малавикс кевкстемат суоминь-угрань
кельтнестэ, сюлмавкст суоми-угрань ды тюрконь кельтнень ютксто, сынст
вайгельксэнь касомаст. 1908 иестэ нолдась Мадярсо ветьке-мадяро-немецень валкс,
конатась турецень кельс ютавтозель ды нолдазель Стамбул ошсо, 1974 иестэ одс
нолдазь Мадярсо.

Хейкки Паасонен — Гельсингсфорской университетэнь профессор, лингвист. Сон
содылинзе эрзянь ды мокшонь кельтненьгак. Профессорось пурнась эрзянь ды мокшонь
кельсэ ёвтазь раськетнень шкинемань сюпав материалт. Россияв эрямонзо перть
ученоесь якась ниле экспедицияс. Васенце экспедициясь ютавтозель 1889 иестэ.
Ваннозельть-тонавтнезельть неень Ковёлбуень, Инесаронь ды Чаунзань буетне. 1890
иестэ сакшнось Пензань губерниянь Спасской уездэв. Кавксо иень ютазь ученоесь
сыргась сехте покш экспедициянтень. Исследованиятне ютавтозельть Самарской
губерниянь Бугульминской, Бугурусланской уездэнь эрзянь велетнева. Ней неть
велетне совить Татарияв, Самарань ёнкссов. Теде мейле таго якась Пензань,
Симбирской ды Казанской губерниятнес.



https://myv.wikipedia.org/wiki/%D0%9E%D0%B2%D1%82%D0%BE%D1%80%D0%BD%D0%B8%D0%BA

Ва́станьчи — таргонь омбоце чись, кона ашти атяньчинть ды куншкачинть ютксо.
Омбомасторонь ISO 8601 стандартонть коряс, те — омбоце таргонь чи, ансяк
кой-кона койтнесэ колмоце.

Эрзянь койсэ те авань чи. Вастаньчистэнть кудазоравась лездынцянзо марто ушодыль
таргонь кудоютконь топавтома тевтнень. Те чистэнть сеедьстэ якильть урьвань
чиявтомо. Лиякс мерить овторник.

Вастаньчи валось тееви кавто валсто: "вастома" ды "чи" валтнэнь эйстэ. Армянонь
(арм. Երեքշաբթի — ерекшабти́), грузинэнь (груз. სამშაბათი — самшабати),
башкирэнь (шишәмбе), таджикэнь (сешанбе) ды печкасонь (сишәмбе) кельтнестэ те
валось ютавтови кода «колмоце (чи) шлямочистэ саезь» (руз. «три (дня) от
субботы»).



https://myv.wikipedia.org/wiki/%D0%9C%D0%BE%D1%80%D0%BE,_%D0%90%D1%80%D1%82%D1%83%D1%80

Моро Артур (руз. Афанасий Матвеевич Осипов) (1909 иень панжиковонь 11 чистэ
Самарань ёнксонь Похвистневань буень Якстере Лисьмапрят велесэ — 1989 ие
якшамковонь 13 чи Московсо) — эрзянь валморонь ладсий.

Чачсь Якстере Лисьмапрят велесэ Похвистневань буень Самарань ёнкссо
сокиця-видицянь семиясо. Тетязо нужачиденть тукшнось Сибирев, важодекшнесь сюпав
ломань кедьгак, чугункань ки лангсояк. В 1925 иестэ А. Моро туи Московов.
Глуховонь Петрань (кона ульнесь эрзянь «Якстере теште» кулялопанть
прявт-редакторокс) лездамонзо коряс Моро пряды Фабрикань-заводонь тонавтнеманть.
Теде мейле сонзэ саизь важодеме текстэнь пурныцякс СССР-нь раскень Центриздатов.

Васенце валморонзо рузонь кельсэ («Сердце бедное, зачем нам горевать?») ульнесь
публиковазь 1926 иестэ «Печатник» ковставксо. Теде мейле лисить валморонзо:
«Пиже тумо ало» (руз. «Под зелёным дубом», 1927 ие), «Пекшень дудкине» (руз.
«Липовая дудочка», 1927 ие), «Сёрма деданень» (руз. «Письмо дедушке», 1927 ие)
ды лиятне, конат кансть од сёрмадыцянтень содамочи. Валморозо «Пекшень дудкине»
теевсь раськень морокс.

Кой-конат валморонзо совасть васенце эрзянь ды мокшонь пурнавксос «Васень сяткт»
(руз. «Первые искры», Москов, 1929 ие).

1997 иестэ лись сонзэ романозо «Степан Эрьзя». СССР-нь Сёрмадеень вейсендявксов
совиця 1935 иестэ. Мордовиянь заслуженной валморозей (1969 ие). Кулось 1989 иень
якшамковонь 13 чистэ Московсо.



https://myv.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8%D1%8F

Мордо́вия Респу́бликась (мокш. Мордовиясь, эрз. Мордовиясь) — республика, Россия
Масторонть вейкеть права марто субъект. Прявтошось — Саран ош.

Республикась ашти Чилисема-Европейскоень валаня тарканть лангсо чилисема
ёнксонть, чивалгома ёнксось ашти Йока-Дононь валаня таркаванть, тараказо — 26,2
тёжат вайгельпеть. Республиканть сехте вере тарказо — 324 м.

Пелевеёно Мордовиясь шабрацек ашти Обран ёнкс марто, пелеве-чилисема ёнга —
Ветькень Мастор марто, чипеле ёнга — Пенза ёнкс марто, чивалгомава — Эрязянь
ёнксонть марто.

Мордовиява чудить 114 лейть. Сехте покштне: Мокша леесь, Исса, Сивинь, Сатис,
Вад чудильманзо марто ды Сурась — Ратор (Алатырь), Инсар ды Рудня чудильманзо
марто. Истяжо Мордовиясо малав 500 эрькеть. Сехте покштне: Инерка ды Татарка.

1928 иень кемкотово чистэ, Куншка-Равонь ёнкстнень потмсо, теезь Эрзямокшонь
округось (кужось). Эрзянь Мокшонь Масторось (Мордовиясь) чачсь 1930 иень
якшамковонь 10 чистэ кода явозь ёнкс, мейле сон теевсь Эсь Азорксчи марто
(Автономной) Масторокс. 1934 иень ацамковонь комсеце чистэ лемдязь — Мордовской
Автономной Советской Социалистической Республикакс. 1990 иень ацамковонь сисемце
чистэ сон теезь — Мордовской Советской Социалистической Республикакс. 1994 иень
комсьветееце чистэ неень шкас — Мордовия Республикась. Эрзянь ды Мокшонь
Масторонь Конституциясь примазь 1995 иень таштамковонь комсьвейкеце чистэ
Мордовия Республикань Конституциянь Промкссонть.

Мордовиясо неень шкасто эрить 808 888 лом. (2015 ие), 807 453 лом. (2016 ие).
Мордовия Республикасо совить комськавтово велень буеть, вейке ошонь кужот ды
кото буень кедь алов совиця ошт. Весемекс: 19 важодиця эрямот, ды 1 313 велеть.
Ошонь эрицят — 61,22 % (2015 ие).

Мордовиясо эрить эрзят (чилисема ёнкссо) ды мокшот (куншка таркасо ды чивалгома
ёнкссо).

Сех ламо эрицятне лововить православиянь христианокс. Теде башка ламо эрицятнеде
каить пряст мусульманонь кемемантень (магометянонь). Алкуксонь эрзятне кемить
Эрзянь Кемема юртненень, ды алтыть оймест Инешкипазнэнь. Икелень шкасто эрьва
эрзя раськенть-буенть ульнесь эсензэ прявтозо — Чиряз, конань лангсо ульнесть
буень Эрзянь Чиряз, весень сынст перть-перькава пурныль Эрзянь Инязор. Васенце
Ине Инязорокс ульнесь Тюштя. Сондензэ мейле сехте содавикс Инязорокс ульнесть
Пургаз, кона аштесь Эрзянь Масторонть кисэ XIII пингестэ. Инязоронть икеле
кочкильть эрзянь Покш чистэ — Эрзянь Раськень Озксо. Неень шкань эрямосонть,
кочкасть Эрзянь Инязоро Пиргуж.

2002 иестэ весе Россиянть келес эрицятнень ловноманть коряс эрзятнеде,
мокшотнеде, каратайтнеде, тюрюханьтнеде ды шокшатнеде Россия Масторсо эрить
малав 843350 ломаньть. Тиринь келенть содасызь эйстест 614260 ломанть, рузонь
келенть содасызь 837534 ломанть. Эрзякс, 2002-це иень ловномасонть эрзякс пряст
сёрмадызь 84407 ломанть, мокшокс — 49624. Кода невти ловномась (статистикась)
эрзянь ды мокшонь эрицятнеде 1989 иестэ 2002 иес вишкиньгавтовсь 27%-с (1989
иестэ эрзятнеде ды мокшотнеде ульнесь 1 153 987 ломанть).

Васенцеде, наукань тевсэ эрзянь келень юронть ванькставтызе руз валтнэнь эйстэ
эрзянь васенце профессор Рябовонь Анатолий Павлович .

Неень шкасто Мордовия ловови аграрно-индустриальной регионокс, течинь чис саезь
сон ашти вейке рядсо виев ды покш Россиянь предприятиятнень ютксо. Мордовиясо
нолдавить электроника, экскаваторт, резинотехнической изделият, медицинань
препарат, валдонь приборт, вагонт ды пельвагонт. Покш вирень площадьтне аштить
юрокс чувтонь перерабатывающей промышленностьсэнть. Республиканть велень
хозяйствасо кастовить модамарть, сахор якстерькайть ды лия эмежт. Покш тарка
истя жо саи кудонь ракшань кастомась ды сывелень миемась.

Республикасо улить пек мазы таркат, тесэ ваставить тусто вирть, вирень степть,
чеядавкст ды чуварт, лейть ды эрькть, поронь пандопрят ды раужо мода. Тесэ
касыть тёжадо ламо куракшонь ды цецянь видт, эрить кавтосядто ламо нармунть ды
малав котонькемень ракшат. Эсензэ мазычисэнзэ республикась мани иестэ иес седе
ламо оймсицят.

Республикась ловови ламораськенекс, тесэ эрить эрзят, мокшот, шокшат, рузт,
печкаст ды лиять, весе сынь эрить паро мельсэ ды оймсэ. Мордоявиясо ламо
тонавтнемань, шкинемань ды оймсемань учрежденият.

Мордовиясь ламо иеть содави эсензэ налксицясо-спортменсэнзэ истямо видсэ, кода
якамосо, стака атлетикасо, греко-римской бороцямосо, пауэрлифтингсэ ды
спидвейсэ. 2004 иестэ васенцекс республикасо Михаил Мишин сайсь сиянь медаль
Афинэнь Олимпиадасо. Неень чистэ республикасо 500 ламо эйкакшт бажить саемс
соревнованиясо призовой таркат спортивной якамосо, ды эряви меремс, ули кинь кис
кенярдомс. Денис Нижегородов ды Алексей Воеводин 2004 иестэ теевсть сиянь ды
бронзовой призерокс Олимпиадасо Афинасо. Спортонь якамоcо содавиксэвть Ольга
Каниськина ды Валерий Борчин, конат 2008 иень Пекинэнь Олимпиаданть Чемпионтт.

Ней Мордовиясо 22 буеть ды республикань кедь ало 3 ошт (Саранск, Рузаевка, Ковёл
ош).



https://myv.wikipedia.org/wiki/%D0%9C%D0%BE%D1%80%D0%B4%D0%B2%D0%B0

Эрзя (руз. эрзя, эрзяне) — те Эриця, Эрий, Эри «эрямс» ды «эрямо» валтнэстэ;
суоми-угрань раське, Уралонь покш семияньте совиця. Эрзятне эрить Мокша ды Сура
лейтнень чирева, истяжо Рав ды Ашонь леень ютксо.

Эрзя валонть лемезэ-смустэзе лиси-саеви эриця - руз. живущий валонть эйстэ. V
пингстэ саезь эрзятне эрить пелеве-чивалгома ёнкссо мокшотнень эйстэ, неень
Эрязянень ды Обран ошонь Мастортнева.

961 иестэ эрзя (арта, ариса) лецтяви хагаронь каганатсонть Иосифсэнть кода
раське, кона панды каявкс сонензэ. Истя жо Эрзятнеде сёрмалесть пингэньгрэкень
географтнэ Страбонось (аорсы) ды Птолемей (арсииты).

Арза - эрзянь мастор, конадонть сёрмали арабонь киньякиця Ибн-Хаукалэсь (X
пинге). Эрзятнеде (арджаны) сёрмалесь Рашид-ад-дин (XIV пинг.); ногаень инязор
Юсуфось сёрмалесь о "рзянах" грамотассо (сёрмас содамосо), конань кучизеть
Московов 1549 иестэ.

Куншка пигэтнестэ Эрзя — раське, кона каршо моли хазартнэнm ланкс, печенегетнень
ды половецтнэнь. Пингэнь чинязось Эрзятнень аштиль мастортнева Сыре Эрзянь
(Эрзяни). Лепштевятомасонь, конань кандыльть славянонь раськесь, эрзятне туильть
чилисема ёнов — Эрзямас ёнов.

Мокшотнень содавксонть эйстэ, конать 1237 иестэ ве мельс састь кедь алдо
Ордатнть эйстэ, Эрзятне туить пелевеёнксов вирьтнэне, ды максыть каршо вий
татартненэ.

Сэсте коли суздалень прявтошось куншка XIV пингтнэсте тееви Обран ош (Ало ош)
Эрзятне понгсь суздалень инязоронь кеденть алов, ды кой-контне эрзятнедэ
рузыясть, кой-конатне тусть седе тов Чилисема ёнов, ды понгсть XVII пингэсте
Равоньтомбалев (Заволжье) ды Лембе Уральёнксов (Юж. Приуралье), косо турсь
ногайтнень ды калмыкнэнь марто.

Теевема Саратовонь-Оренбургонь-Челябань кирькс нарьдечитнень кармась улеме седе
тов молеме эрзятнень Уралов. Ламо эрзянь эрямо таркатне Уралонь Масторга
появасть рузонь ломатнень икелев.

Эрзянь ломаньтне кортыть Эрзянь кельсэ. Эрзякс, 2002 иенть
ловномасонть-цётомасонть пряст сермадызь 410 000 ломаньть.

Эсист раське лемест видсте ёвтыть «Эрзя», теде видсте ёвтасть «Эрзянь раськенть
алкуксонь лемензэ коряс мельяволявтома»-сонть:

Сех содавикс суоми-угрань масторга, кие моры эрзякс те Торама морамо
пурнавксось. 2005 иестэ ульнесь теезь арт-фолк группа Морденс, сон содавикс од
кунсолыцятнень ютксо. 2010 иестэ Саран ошсо ушодызе эсь шкинеманзо Мерема
морамо-седямо кужось. 2011 иестэ Мосоковсо васенцеде лись сцена лангс «Ойме»
морамо-седямо кужось.

Неень шкань морот эрзянь кельсэ морыть Бакич Видяй, Ежевика Спиркина, Панишень
Аня, Самаркинэнь Евгений, Виктор Рауткин, Трифоновонь Максим, Бакайкинань Лияна
ды лият.



https://myv.wikipedia.org/wiki/%D0%9C%D0%B0%D1%81%D1%82%D0%BE%D1%80%D0%B0%D0%B2%D0%B0%D0%BD%D1%8C_%D0%BC%D0%BE%D1%80%D0%BE%D1%82

Ютавтови Прявт кемекстамонь ды касомань коряс раськень культурань пельксэнть
лездамонзо вельть 1992 иестэ саезь эрьва иень аштемковонь читнестэ Ульяновкс
ёнксонь вейке эрзянь велесэ.

Те покш чись (фестивалесь) ушодови вейке кирдастонть свал содавикс те велентень
койтнень-кирдатнень эйстэ: «Тундонь ильтямонь чи», «Норовавань чи», «Велеозкс»;
полань максома койтьнэ: «Кашадо ярсамо чи», «Парень вачкамо», «Одирьвань
урнемат», налксемасто, овтонь киштемасто ды лият.

Седямо-морамо невтема пурнавксонь читнестэ ютавтови эйкакштнэнь туртов конкурс
«Эрзянь моро — пингеде пингес»; невтевить ломанень кедьсэ теезь теевксэст ды
артыцятнень артовксост, ташто коень-эрямонь оршавкстнэ, ярсамопелькстнэ.
Седямо-морамо невтема пурнавкссонть пряст невтить кода покш ломанть (15-с
саезь), истя жо 10-12 эйкакшонь фольклоронь пурнавкст, Мордовия ёнкссто инжеть
ды лият. Седямо-морамо невтеманть пурнавксонть тештекс-символокс ловови эрзянь
оршамосо чувтонь теевкс — матрёшка, конань эрьва разнэ буйтне явить эсь
ютковаст, ды конане мерить эрзява.

Седямо-морамо невтема пурнавксось ютавтозель: Од Малыклань (1992, 1999), Инзей
(1994), Вешкай (1995), Кузоватонь (1996, 2007), Паволонь (1997), Суронь (2000),
Николаень (2001) буйтнесэ. 2015 иестэ саезь сон ютавтови Кузоватонь буень Кивать
велесэ. Велесэнть чапозь-путозь «Эрзянь эрамо тарка» , косо эрьва кизэ пурнавить
инжеть ды морыцят кода Ульянонь, истя жо Самарань, Алоошонь, Оренбургонь,
Пензань, Саратовонь, Мордовиянь ды Татаронь ёнкссто.



https://myv.wikipedia.org/wiki/%D0%9C%D0%B0%D0%BD%D1%87%D0%B5%D0%BC%D0%B0

Медьков. Коштсонть медьарвонь тансть. Чизэ азорокс кутмордызе лембе, эждий
кедьсэнзэ валдос навазь пертьпельксэнть, эрзянь ёнксонть-масторонть. Чипаенть
лангс а варштават, сельмть кери. Сон теке пициця тюжа пачалксе поводсь пря
велькссэ, ванькс менеленть сэрей тёкшсо ды пси вечкемань толсонзо палсезь палси
эрямоилыксэ пешксесэ Нороваванть-моданть, сень весементь, мезентень сон эсь
лембесэнзэ казсь ине казне — Эрямо.

Чопода кудыкельксэнть потсто, панжадо кенкшканть, мельганзо каятотсь Федай
сырькаензэ мелявксов вайгелезэ: — Ва, нуцькинем, ванок… Кувать илядо экшеле,
ормалгадат! Ды илядо чопавтне кува а эряви. Прянк ванстадо!… Нама, неть превс
саема валтнэнь цёрынесь маринзе уш удалдонзо, зярдо ношкстась Верепе ёнов
Осипинь пандо чиреванть молиця теине, кудонь ракшасо шешкевть яннэванть. Тосо,
Верепесэ, учость эйсэнзэ Оря васол сырькаензэ нуцьканзо, Киятань васол лелятне —
Серьгут-Микольть, кирдажозо — Михал ды Нина васол сазорказо. Сынь исяк мартонзо
кедьсэ чавсть молеме вейсэ Чирекс лисьмав экшелямо.

Кията чиезь-чиезь ютызе Осип атянь кудонть, Олёшкань пандочаманть, конань ало
каргокс венстизе кувака кирьганзо менельс сэрей очоп лисьмась. Тестэ саеви
Кажвелень Верепесь, алопенсэнь цёрынетнень туртов — лома пе. Киятань икеле ней
ульнесь пелема ки пельксэсь. Тесэ эрить Маёртнэ. Торпингень паксясто тетяст
велявтсь «майор» ушманлемсэ, секскак велень продештяст истямо. Сынст кавто
покшке цёрынетне та-мекс а вечксызь Киятань, секс кодак несызь, пачк терявтыть
кундамонзо ды «вачкамо» тензэ парстине. Судонзояк цёрыненть а весть
порксакшнызь-тапакшнызь. Пилень стявтозь, пштистэ кудост ёнов ванозь, Кията
комазь-комазь ютынзе Маёрынь удалсь кардтнэнь-утомтнэнь. Таргизе оймензэ…Седе
тов кись ульнесь ванькс, пеляскалемс ней ульнесь а мезть. Цёрынесь курокке
пачкодсь Оря сырькаензэ кудо юртонть видьс. Зярдо сон совась чивалдостонть экше
кудыкелксэс, сельмензэ чоподадонть теке сокоргадсть. Кальцькадсь синдерькссэнть.
Кедензэ икелензэ венстязь, ютась панжадо кудо кенкшканть, совась удалсь кудос.
Тесэяк чоподаль. Вальматне вельтнезельть, налкставт кизэнь карвотне кудос иляст
совсе-ливтне. Васолсырькаезэ чоподаванть каштом чирестэнть цёрынентень сеск эзь
нееве. Тонантеньгак эзь содаво, кие сась. Кията маризе тосто корсяня вайгелензэ:
— Те кие сась ? Тон, Михал? — Аволь. Те мон, Кията, — макссь вайгель каршонзо
цёрынесь. Куйсь каштомонь алсе, пильгтнесэ валакавтозь, чалгамонть лангс. Ней
нурькинестэ наразь прязо сатыль каштом лангонь видьс. Оря сырькаесь сырель,
якиль стакасто. Коське, лавшо кедьсэнзэ вадяштызе Киятань прява. — Ва-ай,
левкскем, кода кецявтык седеем. Варштамом сыть? — Аволь! — тей-тов ахолдась
прясонзо Кията. — Экшелямо. Косот Михалт-Микольть? — терявтсь сон сеске валгомо
кияксов. — Аштека, аштека вакссом куш аламнешка, витик мелем, — кирдизе
сырькаесь цёрыненть кедте. — Иля капша, кенерят экшелямо. Васня ёвтника тень,
кода тосо эрить-аштить Кият ды Федай покштят-сырькаеть? Шумбрат-парт? А
сэредить? — Арась. А сэредить. Покштям нешкть ванкшны. Од дадана тейсь. Магазинт
аноксты. — Киятань сельмензэ тонадсть кудонь чоподантень, вальма сляниканть пачк
сон неинзе ялганзо. Пакшатне эмеж пиресэ кочксть чурька пандят. — Мон туян,
сырькай! — Оря сырькаесь чарькодсь, кодамо акирдемасо пешксель Киятань оймезэ.
Седе тов эзь карма цёрыненть кирдемензэ. — Азё эно, цёрынем. Ванан пек капшат.
Ванодо тосо. Экшелямсто ков а эряви илядо эце. Кият атянень ды Федай
сырькаентень ёвтак шумбракстнемат пельдень. Кадык сыть варштамон ютко шкасто…-
Неть валонзо Кията маринзе уш кудыкелькстэнть. Кочкицятне сазь ялгаст вастызь
чатьмонемасо. Ансяк варштасть лангозонзо. Прянь апак кепсе капшасть кочкома
паест прядомост. Кувака чурька пандясь явтазель колмов. Сехте покш пельксэнть
кочксь Серьгу. Сон покшось. Тензэ моли кемнилееце ие. Ялатеке сон кочкомсто
икельдинзе Миколень ды Михалонь-Нинань. Кията кундась лездамо кирдажнэнзэ.
Тевесь курок прядозель. Эйкакштнэ вешсть сырькаест кедьстэ модамарень-чурькань
сывтень, скалойсэ рестазь прякинеть. Шкань апак ёмавтне сеск ношкстасть Покш
пандонть алга Грань лисьманть ёнов. Косо лисьмась прыль лейс, ульнесь
эйкакштнэнь сехте вечкевикс экшелямо таркаст. Вана сонгак, Грань лисьмась. Истя
тензэ мерить вана мекс. Сон ашти Захарка ды Адлякува велетнень модаст граньсэ.
Тесэнь эрзятне ловить сонзэ Пазонь лисьмакс. Коське шкасто тей сакшныть ломантне
Пургине Пазнэнь озномо, пиземень вешеме. Лисьмапрязо пек виевстэ чави эрексиянь
кондямо ведьсэ Покш пандонь чамалондавксонть алдо модапотмонь чопода
потмаксстомо варятнестэ. Пакшатне сеске кайсизь понкскест-панарнэст чевте
луганаронть лангс. Варакань лопасто тейнесть симема ваканкат, амолькшнесть
лисьмапрястонть сиясо кувтолдыця кельме ведтенть ды ярсасть прякинеде ведень
корштнезь. Тансть дык тансть те ульнесь! Келетькак нильсак…Вейкесь превс а
саеви: мекс неть прякинетне истя курок сэвевсть?! Лисьмапрядонть аламодо седе
ало Сургутось лиси тусто каль ютксто панжадо таркав. Сельме икелев сон ливти есь
ванькс, сэтьме ведензэ. Тесэ сон теи келей ужо. Те ужосонть леесь келемти
чирензэ ды алкиньгавты сэрензэ. Теи мик веденькеверькс таркат, косо састыне
шольни потмаксстонть неявиця кевтнень велькска чудемстэ. Пачк невти ведьсэнть
парсте неяви тюжала човарось, сёвоньсэ ацазь лей потмаксось. Эзганзо чудеманть
каршо юв-яв ёзмолдозь укшныть та-мезень вешнезь модарькат. Седе сэрей
таркатнева, косо ведесь седе чопода, веденть потсо тей-тов ювныть валдо пижеть,
рацяня ведьпарсейть. Ужонь алка лейчиретне теке кумбосо ацазь мода ёжова касыця
чевте, вишка ожо цецине марто тикшинесэ — «дигань лапинесэ». Те лейчиресэнть
налксемскак пек ён ды паро. Улить вишкинетнень туртов пулькамо таркаткак,
покштнэнень — сэрей чирестэ чопавтнема таркаткак. Мельга меельцек эйкакштнэ
чопавсть леентень. Ансяк вете иесэ раужо сельме Нинань кадызь лей чиресэнть. Сон
зярс укшномо а машты. Сонзэ мейле Серьгу экшелявтсы. Серьгут-Микольть сеск уйсть
домка таркав, кармасть сэренть онкстнемензэ. Михалт-Киятат бакакс
пулькасть-ботасть алка таркасонть, вейкесь омбоценть терявтсь прянек-мезнек
навамонзо. Лейчире лондавксонть алдо коморосо таргсесть сэньшт молиця, чапаксокс
ичевиця сёвоненть, идемевсекс ваднилизь чамаст-рунгост, пижакалезь кирнявтнильть
ведьс. Тень пингстэ веденть чамава укшныця ваксошкань покшолмасо синтёпкатне ды
лия кал левкстнэ эрьваксть тандадозь сралесть эйстэст эрьва ёнга ды шкань ютазь
одс пурнавильть секе таркантень. Леенть велькска васов кайсететсть эйкакштнэнь
гайтев вайгелест. Ансяк Нина сазоркась лей чирестэнть вешсь ниреждезь: —
Мо-оньга-ак экшеля-а-а-втами-и-изь… Окойники сонзэяк Серьгу састыне, кедь педе,
нолдызе ведев. Пекине алга кирдезь аламнеде укшновтызе тей-тов. Нинань раужо
плаштинень кондят сельминензэ тень пингстэ цитнесть а ёвтавикс кеняркссо. Сон
мезе вийсэнзэ плестяесь ведьганть кедь лапушкасонзо, киска левксэкс цийнезь
цийнесь мельспародонть. Эйкакштнэ кельместь, рунго киськеваст пупстасть
пупорькат, ёжо понасткак стякшность, пейзаласкест сорномадост кармасть
кальцкаеме, турваст сэньшкадсть. Пакшатне кирнявтсть лейстэнть, маднесть пекест
лангс вейке-вейкень ваксс чевте, лембе луганаронть ланга. Чинть ало киськень
калямо. Чизэ курок костинзе ды эждинзе рунгинест. Кията велявтсь кунст, путынзе
кедензэ прянзо алов. Чи валдось валдо якстересэ неяви пекстазь сельмекерьтнень
пачк. Чинь лембесь тантейстэ кутьсти сельмтнень, кости сельмепонатнень. Кията
соды: ломанень вересь — якстере, секскак сельмекерень пачк чи валдоськак неяви
якстерестэ. А вана пиже тикше лопанть пачк сон неяви пижестэ, ванькс веденть
пачк сон валдо сэньшт моли…Та-косо пек вере, певтеме сэрей менельсэнть, жойсэ
моры а неявиця норовжорчось…Кода сон тонадсь истя мазыйстэ морамо? Пилензэ
вакссо бийнезевсь сеське, омбоце…Ней неть идемевстне сэтьместэ эжнеме а
кадтадызь. — Эрь! Адядо Покш пандо пряв! — кирнявтсь таркастонзо пакшатнестэ
сехте эрязась, Миколь. Пандо чамаванть касыця тикшетне седе коськеть, калгодот,
пупсить кепе пильгтнень. Ялатеке эйкакштнэ вейкень-вейкень икелькстнезь,
чиезь-чиезь кузить пандонь чиречамаванть верев ды верев, тов, косо пандо прясь
вастови менеленть марто, тов, косто, маряви, ансяк кедеть венстик ды вана сон,
ашо вецана пель панкскесь, карми кедь коморсот…Киятанень маряви: сон теке
витьстэ сэнь потмаксонь менельс кузи… Стакасто лексезь лоткасть пандо пря
чиресэнть оймень таргамо. Кията мари, кода мештькесэнзэ ирдезкетнень пачк озяз
левксэкс сиземадонть чави седейнезэ, пря бокасонзо токнозь чави, чави верь
саннэсь… Тесэ, Покш пандо прясонть, Кията мари эсь прянзо ливтиця нармунекс,
вадовокс эли мик куцьканокс. Мастор элесь теке потазевсь удалов ды васов. Сон
ней неяви эрьва ёнов васолксонь лембеденть сорныця сувнэсэнть. Ансяк пондакш
пель панкскетне шождасто кепетсть седеяк верев, кодаяк а сасавить…Сынь истя,
улема, мик чипаенть сэрьс кузить…А вана цикниця цянакатне ней леенть кувалт мик
алонзо ёндолокс ливтнить…Кията арси: — Вана мон ливтян таргавозь штапо пря
пандокерьксэнть велькска Якстере пандонть ёнов, мик эль-эль неявиця Адлякува
веленть видьс. Мейле пурдан мекев, ютан паксятнень велькска Микольскоенть ёнов,
мейле — чипелев, Лёксандровка рузонь веленть велькска теян састо кирькс ды
валган Отрада велень калонь сёлтнэнь ваксс. То ёнов чизэ чокшнэ ланга ланди…
Штапо керш лавтовозонзо кирнявтсь покш, пиже пакся цирькун, сезинзе Киятань
маней, шожда мелензэ-арсеманзо, ды апак учо валгстызе цёрыненть верьга-васолга
ливтниця оймензэ Мода масторонть лангс. Цёрынесь соркстась лавтовсонзо.
Цирькунось цирьсэ цирьнезь ливтясь та-ков ашо ковёлтнэнь потс, ёмазь ёмась.
Ялганзо те шкане ульнесть уш таго пандонть ало, кармасть лисьмапрястонть чудиця
лейненть сёлтамонзо, теить экшелямо сёлт. Сёлт пирявксокс кантнить пакся кевть,
карягат, коське тарадт, тюжа ичевиця сёвонь. Ёроков, эряза эйкакшонь кедтне
курокке вачкизь сёлтонть. Мода потсто чавиця, эекс тарькс кельме ведесь
чаразь-велязь пешти келей керезень кондямо домка сёлткенть. Вана сон кармась
чадомо сёлт пирявксонть трокс, теевсь дорныця ведьпрамо ды дорны чакш. Шказо
сась чопавтомс эзэнзэ! Тулевксэкс цирьнезь пакшатне кирнявтсть кельмесэ пициця
ведентень. Ведьсэнть те кельмеденть васня ойметькак сеск а таргави, кельмесь
сэрьс толсо кирты-тапарды рунгонть. Эйкакштнэ пелькстыть: кие седе куватьс
цидярды те кедень-пильгень катаргавтыця тол кельме ведьсэнть?! Васенцекс
тандавтозь вашинекс кирнявтсь ведьстэнть та-мекс сехте покшось, Серьгу. Паряк
превензэ лиятнень коряс седе ламольть? Мельганзо — Киятат-Михалт. Весемеде
куватьс эсь рунгонзо те ведьсэнть нарьгизе Миколь. Сонзэ вана пачк истямо
корозо, зярдояк валдонзо-тевдензэ удалов а поты. Ней нейке эряви чиезь чопавтомс
Сургут леентень! Самай теньсэ те тевенть весе зэмезэ аштияк. Сестэ леень экшине
ведесь лисьмапрянседенть мейле маряви малав-малав мик псикс! Вана кедтнень пря
велькссэнзэ венстязь домка таркас прясо чопавтсь кувака Серьгусь, мейле вейсэ
Микольть-Михалт… Мельгаст истяяк, прянь икелев, кирнявтсь серейне лейчирестэнть
Киятаяк… Сон маризе, кода плестядсь прянзо алдо эрьва ёнов эждиця ведесь,
маринзе ашо човонь булдоркатнень лажномаст-каштордомаст… Пря човонезэ
нерькставсь мезес-амезес калгодос, теке узерень обушкас. Сельмссэнзэ кирвайсть
кавто валдодояк валдо тол кесакт, гувны толонь кирькст, конатне кармасть
келейгадомо, эчкелгадомо, касомо. Теке толга тодовонь пачк Киятанень марявсть
та-кодат а чарькодевикст вайгелькст-пижнемат, конатнестэ тензэ чарькодевсь ансяк
вейкине валось: — Верь…верь…верь… Сон марясь, кода чуди ведесь састыне уски
лавшомозь рунгинензэ алов…Мейле сон уш мезеяк эзь маряяк… Зярдо стакасто
панжовсть сельмензэ, неизе эсь прянзо кунст мадезекс лей чирень луганаронть
лангсо. Прязонзо путозель томба верьсэ вадневезь панарнэзэ. Сельмезэнзэ пштистэ
вансь Серьгу, чевелявтсь сэньшкадозь турвасонзо. — Кода ёжот? Пек тонеть? —
окойники маринзе Кията кевкстеманзо пилесэнзэ марявиця увтонть пачк.
Аламонь-аламонь сэнь менелесь велькссэнзэ кармась лоткамо велямодо. Цёрынесь
озась, кармась сонсь кирдемензэ порксазь прясонзо комказь верев панарнэнть. —
Кията! Кода ёжот?! — таго кевкстизе Серьгу. — Пп-п-парст-тте…ашназа турванзо
эль-эль явтынзе Кията. — А-ансяк п-пилесэм мезе б-бути б-бийни… Серьгунь
чамазояк мик валдомсь. Кортазевсь цёрынесь! — Те мезес истя мон? — кевкстсь
Кията. -Улема, кевс, — ёвтызе мелензэ Миколь. — Се паро, сон аволь пшти понгсь,
меремс, мик валаня. Верепазось аламнешка ванстынзеть. — Ва-а-ай…мезе ней мон
кудосо ёвта-ан…- кармась ней ниреждеме Кията. — По-онги-и тень…Ав-в-аам прям
сейсы-ы… — Лоткак!..- казякадсь Серьгунь вайгелезэ. — Васняяк эряви мейсэяк прят
тапардамс, — арзезь сон поладызе валонзо.- Оно, панарось тунь
вериясь…Эсиньсенть, паряк, сезнеса, — кармась сон эсь панаронзо каямо. —
Аштека, — лоткавтызе сонзэ Миколь. — Эрьде, Нинань кучсынек кудов. Кадык веши
Оря сырькаенек кедьстэнзэ кодамояк ванькс коцт панкске. Кадык Нинась тензэ мери,
келя Киятань пильгезэ тапазь сляникасо керявсь экшелямсто, секскак панкскесь
эряви пильгенть сюлмсемс… Те мелесь весень мельс тусь. Нина сеске чиезь
ношкстась велиненть ёнов. — Ней эряви арсемс, мезе тенек ёвтама кудосо, зярдо
кевкстьсамизь, кода истя те апаро тевесь Кията марто лиссь, — поладынзе
арсеманзо Серьгу. — Эрь, мертяно: минь экшелилинек, ардсть Покш пандо пряс
Адлякувасто та-кодат ласте цёрынеть, апак учо кармасть тосто лангозонок ёртнеме
кевсэ. Вейке кевесь вана понгсь Киятанень пря ланга…- ёвтась превей мель ёжов
Миколесь. Прасть ве мельс: истяня кудосо кармить теевезденть ёвтнемеяк. Шкань
ютазь велявтсь ней уш пек апак капша Нина. Ве кедьсэнзэ пельс сэвезь прякине,
омбоцесэнть — вишкинькине якстере панкске, конаньсэнть аволь мик лазозь пря,
пелька пряяк а сюлмави. Венстизе сонзэ Серьгунень: — Вана, кандыя… Тона
тетькинзе лангозонзо сельмензэ: — Те мезе, панкс истямо? — Па-анкс… — Арази те
панкс?! Эх тон, вазонь пря…Тонь мезе мельга кучныдизь? — кальцкадизе лелясь
тейтерьканть куншка сурсонзо конява. — Тон несак мезе кандыть?! Нинань чамазо
чапаськадсь, раужо сельминестэнзэ пургасть сэпей сельведть, тейтерькась
аварьгадсь эчкела, икныця вайгельсэ. — Па-анкскенть тень сы-ырькаем м- максызе…
— Паро, эно. Лоткак ильсемеде,- мерьсь тензэ Серьгу ды кармась таго каямо
панаронзо. Ансяк эзь кенере. Экшелямо таркастонть аламодо седе ало теезь
печкимантень кальстэнть лиссь ава ломань ды серьгединзе сынст. Те ульнесь Ёвга
васол патяст, кона эрясь Адлякувасо ды ней Микольскоенть трокска мольсь инжекс
Кажвелев. Вана сон печкизе састыне леенть, ютась пакшатнень малазост ды
абунгадозь вачкодсь кедьсэнзэ пукшованзо: — Вай-вай-вай! Нишкепаз! Верепаз! Те
мезе истямось Кията марто?! Кие сонзэ истяня?! Цёрынетне, сельмень модас
пезнавтозь, вейкень-вейкень сезнезь, ёвтнесть тензэ «ластетнеде». Келя, вана
ардсть, вана апак учо ёртсть ды вана понгсть кевсэ Киятанень пря ланга. Ды вана
сеске тусть ардозь Адлякува ёнов… Ёвга патясь каизе прястонзо ашо пацинензэ.
Сюлмсизе эйсэнзэ Киятань прянзо, кепедизе цёрыненть, озавтызе кедензэ лангс ды
келейстэ эскельдязь сыргась мартонзо велиненть ёнов. Эйкакштнэ нувара пулынекс
мольсть мельганзо. Киятянь тапазь прязо ней а сэредильгак, ансяк превензэ
аламодо велясть ды уксноманзо шкань-шкань кепсевсть, рунгозояк тень пингстэ
марявсь нулакс лавшокс. Цёрынентень ульнесь пектеяк пек виськс: кода эно, вана
теть, пачкодсь истямо тевс — сон уш покш цёра, а вана кандыть эйсэнзэ кедь
лангсо теке потякшонь кудотнень-вальматнень икельга весе веленть кувалма…Секскак
сон зярыякс терявтнесь валгомо Ёвга патянть кедьстэнзэ ды тонась эссекшнэ нолда,
седеяк кеместэ лепштылизе чевте, лембе мештезэнзэ. Кията кекшизе сельведтнеде
начко судынензэ аванть лавтов юрс, косо сталмодонть токнось чавиця седейверь
саннэсь ды истя, сельмень конязь ды кекшнезь ютавтызе весе молема кинть.
Кудосонть, зярдо сынь совасть, весе талнозевсть. Киятань авазо, Насько, зярс
Ёвга патясь ёвтнесь ластетнеде ды сынст апаро тевденть, курокке шлизе
армотьксонть ды томба веренть, тапардызе цёрыненть прянзо ванькс марлясо. Путызь
Киятань икельсь кудосо кшнынь, чевтьстэ ацазь коникенть лангс, вельтизь лембе
вельтявкссо, макссть тензэ симеме та-кодамо куслянь кондямо симемка, марявсь
тензэ теке вецана кулага. Прялксокс путсть сэрейстэ чавозь, чевте тодов.
Цёрынесь неть мелявкстнтнэде-ваноматнеде ды кудонь лембеденть кармакшнось уш
сутямомо, зярдо маризе, кода удалсь кудос совась Кият покштязо. Тона сеск чийсь
кудов велень вейсэнь кардайстэ, зярдо тозоньгак пачкодсь кулясь нуцьканзо марто
теевезь зыяндонть. Кията марясь пельс панжозь кенкшенть пачк, кода аватне
атянтеньгак ёвтнесть адлякувань ластетнеде… Вана кияксонтень вачкодевсть
тубареткань пильгтне. Кият атя истя сезевсь-стясь лангстонзо. Кежензэ лаказь
лаказевсть! — Федай! Косо панстось ды локшось?! Панстаса Бунчуконть, стардсынь
злыдартнень, киськест верьс ваткасынь! — марявсть мик икельсь кудоскак кежень
пачк ёртозь валонзо. Киятань седеезэ киторк тейсь, мерят, чавомодояк
лоткась…Вить кодаткак ластеть арасть ды арасельтькак! Сеть ластетне — голь
маньчемат!! Седеезэ эзь цидярдо… — Ава-а-ай-й!..- верьга вайгельсэ тюрьсэ
рангозевсь цёрынесь эчке вельтявксонть алдо. Авазо тандадозь кирнявтсь удалсь
кудостонть ваксозонзо. — Тон мезе, левкскем?! Истя пек теть? — А-аво-оль..,
и-и..,- ниреждсь Кията ды терявтсь кекшемензэ прянзо тодовонть алов. — Кады-ык
по-окштя-ям ковгак а ардтни-и…Ко-одаткак ла-астеть арасе-ельть…Те мон экшелямсто
ке-евс…Но-олдынк чумо-ом…Мо-он ма-аньчинь… Виськсэсь псисэ валызе-пештизе
цёрыненть весе оймензэ…

Ниленьгеменьшка иесэ цёра ашти озадо Покш пандопря чиресэнть, кувать ваны Сургут
леенть лангс, леенть томбале лымбиця товзюро паксятнень лангс. Сон мари прянзо
теке куцьканокс эли вадовокс, кона ливти пандокерьксэнть велькска васня Адлякува
веленть ёнов, мейле паксятнень велькска, Микольскоенть велькска ды валги
плёсанть томбалев… Штапо лавтовозонзо кирнявтсь пижела пакся цирькун… — Па-акшт!
Пакшт-пукшторрр!!!- апак учо сезизе пертьпельксэнь кашкамонть ды сэтьменть теке
гранатань сезема пандонть ало, тосо, косо Грань лисьмань лейнесь прыль Сургутс
ды теиль ведьулыне. Ды сеск тосто каятотсть казямо вайгельть: — Вот это
пиз…анули! Рыбы-то тут! Ох…еть! Да ху…ли ты её руками!! Сачком! Сачком её греби!
Каршозонзо седе човинестэ: — А ты не п…зди! Сам давай лови. Тут всем самарским
бл…ям хватит! Озадо цёрась стясь таркастонзо, теке пувтась. Соракавтызе
лавтовстонзо цирькуннэнть. Велявтызе чаманзо леенть эйстэ ды тусь то ёнов, косо
зярдо-мень шка ульнесь эрзянь Кажвелинесь. Ней таркасонзо ансяк чаво тарка.
Тия-тува неявить калавтнезь кудоюртонь губорькскетне, азортомо касыця
шукшторовкс курынеть, пельс синтрезь умаринат. Ракшасо шешкезь-тапазь
калмазыренть таркасо ладс аштесь ды кунсолось варматнень ансяк вейкине лецтнема
палмань. Эйсэнзэ сёрмадозь:

Цёранть превсэнзэ налкставт карвокс чавсь-токнось кевкстема: — Кинень мешась те
идемевсь Масторсонть вишка эрзянь велинесь?!



https://myv.wikipedia.org/wiki/%D0%9B%D0%B5%D0%BC%D0%B0%D0%B9%D0%BA%D0%B8%D0%BD,_%D0%98%D0%B2%D0%B0%D0%BD_%D0%A1%D0%B0%D0%BC%D1%81%D0%BE%D0%BD%D0%BE%D0%B2%D0%B8%D1%87

Лемайкин Иван Самсонович (1922 иень сундерьковонь 16 чистэ Пермезь велесэ, Покш
Килейбуень, Мордовия Республикасо — 1992 ие умарьковонь 2 чистэ Пермезь
велесэ) — капитан Важодицянь сокиця-видицянь Якстере Армиянь. Советэнь Союзонь
Мараля (руз. Герой Советского Союза) (1943 ие).

Ушодксонь школанть прядомадо мейле важодсь вейсхозсо. 1941 иестэ медьковсто
ульнесь тердезь службас Важодицянь сокиця-видицянь Якстере Армияв. 1943 иень
эйзюрковсто - Иван Лемайкин ванстниця (разведчик) 120-це ледницянь полконть
69-це ледницянь дивизиянть 65-це армиянть Куншка фронтонть. Прянзо невтизе
Днепра леенть тюреманть шкасто 1943 иестэ ожоковонь 15 чистэ.

Ульнесь казнезь Ленинэнь орденсэ (30.10.43) ды Советэнь Союзонь Мараля лемсэ,
«Сырнень Теште» медальсэ (номерэзэ 1611). Отечественной ойнань 1-це степенень
орденсэ ды лия медальтнесэ.



https://myv.wikipedia.org/wiki/%D0%9A%D1%83%D1%82%D0%BE%D1%80%D0%BA%D0%B8%D0%BD_%D0%90%D0%BD%D0%B4%D1%80%D0%B5%D0%B9_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Куторкинэнь Андрей (cёрмадей лемезэ эрз. А. Ёндол, 1906 умарьковонь 25 чи - 1991
панжиковонь 12 чи) — эрзянь кельсэ сёрмадей ды валморонь ладсий.

Чачсь 1906 умарьковонь 25 чистэ Студенец велесэ неень Порец буень Ветькень
Республикасо изыця-видицянь семиясо. Прядызеть Порецень куншка школанть. 1924
иестэ 1927 иес тонавтнесь Ульянонь совпартшколасо, косто сонзе кучить Мордовияв.
Ульнесть тензэ 18 иеть. Тесэ чалгаськак литературань кинть лангс. Пек лездась
политпросвещениянь коряс тонавтыцясь Анна Александровна Караваева. Самай сон
тешкстынзе тонавтницянть ёрокчинзэ. Се шкастонть Андрей Куторкинэнь лемесь
появась Алатырень уездэнь «Трудовой газетасонть». «Деревенские» – истя лемдязель
васенце очеркезэ. «Красная звезда» газетасонть лиссть прозань лия
произведениянзо.

Ушодовсь социализмань шкась. Вишка народтнэнь кармась улеме сёрмаст. Ушодовсь
асодамочинть марто бороцямось. Андрей Куторкинэнь кучизь Мордовияв, Дубинькав.
Тесэ сон Тумобуеень ловномакудонь прявт, сон ламо вийть путы ломантнень
ловнома-сёрмадома тонавтомасо. Коллективизациянь иетнестэ созэ кочкить васенце
председателекс «Рассвет» вейсхозсо Жабина велесе.

1932 иесте куляньсёрмадымась, литературань важодемась карми сонзэ смустезэ,
Куторкин сась Саранов.. 1934 иенть видс важодсь «Эрзянь коммуна» кулялопасо,
седе тов «Сятко» ковставксонь редакторокс (1934-1935), важодсь прявтредакторокс
Мордовской книжной издательстванть (1935-1939, 1943-1945), ульнесь кочказель
правлениянь прявтокс МАССР-нь Сёрмадеень Вейсэндявксонть (1945-1951). 1952 иестэ
саезь 1958 иес ульнесь ответственной секретарекс, ветицякс «Советская Мордовия»,
«Эрзянь правда» кулялопатнень. Колмоксть ульнесь «Сятко»/«Сурань толт»
ковставксонть-журналонть прявтсо: 09.1933 ― 12.1933, 11.1935 ― 12.1937 ды
09.1958 ― 06.1959.

Сон вадрясто топавтсь тевензэ Мордкизэнь прявт редакторокс ды Сёрмадеень
вейсэндявксонть правлениянь прявтокс улемстэяк. 1934 иестэнть лиси «Раужо
палмань» историко-революционной романозо. Важодсь лангсонзо пек куватьс.
Сялдыцятнеяк эзть пракшно мартонзо ве мельс. 1941 иестэнть лиссь «Ламзурь»
поэмазо. Теманть тензэ евтызе СССР-нь сёрмадеень васенце промкссонть сонсь
Максим Горький. Эйсензэ невтезь 1743-1745 иетнестэ инязоронть каршо Терюшевской
волостень эрзятнень-мокшотнень восстаниясь. Сонзэ коряс сёрмадозь эрзянь васенце
оперась «Несмеян и Ламзурь» (1944). 1905-1907 иетнень революциядонть ёвтневи
«Покш ки лангсо умарина» валморосо сёрмадозь романсонть. 1976 иестэнть лиссь
«Лажныця Сура» колмо книгасо романозо. Те кармась редявикс тевекс республикань
культурной эрямосонть. Куторкиннэнь максозь Мордовиянь Государственной премиясь.
Романось нолдазель Московсо.



https://myv.wikipedia.org/wiki/%D0%9A%D1%83%D1%80%D0%BD%D0%B8%D0%BA

Курник - те пряка. Эрьва велесэнть сон паневи эсь койсэ. Сонзэ смустезэ пек покш
секскак ломантненень максомстонзо-каванямсто мельсэ кирдеви инжентень пек
арсемась, мелест ваномадо арсемась. Каванить лемень кундамстояк. Невтемакс
Бугурусланонь районсо Коровина ды Григорьевка велетнесэ лецнема читнесте сонзэ
ливтить сехте меельцекс ды эрьвавнтень мереви кулозенть мелензэ ваномга сэвемс
куш вишка сускомне.

Те оргавтомо чапакссто курник. Саеви килограммшка ашо почт, тусто велькс малав
300 граммтт, нолдазь эли чевтемгавтозь скалой малав 300 граммтт, танстень коряс
сал, пеельпринесэ сода. Ичеви чапакс, кона путови кельмепарьс 20 минутас. Те
шканть анокстави сывтесь - верек керсезь модамарть, верек нилеужинес тапазь
чурька, верек сывель. Теде башка - раужо перець, лавра лопа. Весе сывтенть
пелькстнэнь сталмост улезэ килограммань туртов.

Чапаксонть явить кавто пельксэс седе покшстонть теить аламодо седе эчке кедень
алкс ды путсызь домка пачалгос эли сэрей стена марто формас (вере краесь аламодо
лисезэ-валгозо форманть велькска). Анокстазь чапаксонь формантень пештить
модамарть, лангаст сывель, мейле чурька ды истя кавто-колмоннь кирда, верде
сывтесь вельтяви лавра лопасо, почодови перецьсэ, бути сывелесь левше - путови
ламбамо скалой. Верьксэ чапакс кеденть эчкезэ улезэ седе човине - сон сюлмави
алксонть марто мазый сёрмасо(пикскеть, сюропрят ды лиякс), куншказонзо тееви
почо конанть потомдыть потомкссо (секе чапаксстонть). Тень теемадо мейле прякась
путомка каштомос эли духовкас аволь пек покш толс 160 градусонь малава.
Пидеманть мельга ваномсто эряви редямс сывтенть лаказевеманзо, те шкастонть пек
паро каямс почо варяванть лаказь ведне али сывель лакавтовкс (бульон). Пиезь
прякась ловови 2-шка часто мейле. Алкуксонь курниктенть ярсыть верьксэнть
каямодонзо-штавтомодонзо мейле пенчсэ ды аламонь-аламонь синтрить кеденть.



https://myv.wikipedia.org/wiki/%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5

Ко́чкурбуе (руз. Кочкуровский район Мордовии, мокш. Кочкуровань аймак) —
Мордовия республикань буесь.

Кочкурбуесь ашти Мордовиянь чилисеманть ёнксо. Шабрацек ашти чилисема ёнкссо
Ульянонь ёнксонть, Пенза ёнксонть марто лембе ёнкссо. Истяяк Мордовиянь лия
буетнень марто: пелеве-чилисема ёнксканть — Лямбирь ды Покш Килей буетненть
марто, чивалгома ёнкссо — Рузайбуенть ды мастортнева конат Саран ошонть кедь
ало. Буень масторонь покшолмазо 816,5 вп², чивалгома ёнксто чилисема ёнксов
сравтови — 51 вайгельпеть, пелевеёнксто лембе ёнксов — 40 вп. Кочкур велесь
сюлмазь Саран ошонть марто автокисэ, конань кувалмозо 25 вп).

Чавонь эрьке ды Плетень пильге – яволявтозь ванстома пертпельксень таркас.
Буесэнть - 120 лисьмапрят.



https://myv.wikipedia.org/wiki/%D0%9A%D0%B5%D1%87%D0%B5%D0%BD%D1%8C%D0%B1%D0%B8%D0%B5_(%D0%9E%D1%80%D0%B4%D0%B0%D0%BD%D1%8C%D0%B1%D1%83%D0%B5)

Ашти Кармалей лангсо. Лецтяви (руз. Списке населенных мест Симбирской губернии)
(1863 ие) Жабино (Кечушево) — 56 кудот марто Ордань уездсэ.

Кода сёрмады Дмитрий Цыганкин веленть марто сюлмавозь ламо таркат: Абазпе сэдь,
Алдай лей, Ало лей, Ало пакся, Берёнь тропа, Болотань ки, Болота усия, Бука
луга, Васягань вирь, Ведьгев латко, Дёбань лисьма, Журавлевка, Журавля пакся,
Зайцовой, Инязоронь ки, Калмо лисьма, Калмонь киланго, Килей латкопря велькс,
Киленг латконь лисьма, Круглой посадка, Леень томбалькс ки, Менепень ки,
Менепень лисьма, Менепень пакся, Менепе пандо велькс, Норолей, Озномка ки, Окса
пакся, Олго сэдь лей, Орданьбуень пакся, Оскалкс пакся, Пекарня латко, Першалей,
Рубеж посатка, Рузава ваямо лей, Рузавань киланго, Салманово, Салов лисьмапря,
Сельме чирьке, Сёмкань мельниця, Скалонь калмо пакся, Темашское поле, Церькува
лей, Чапамонь ки, Чапамонь пакся, курот: Абазпе, Бам, Верепе, Дёбапе, Од линей,
Окульця, Татарпе,



https://myv.wikipedia.org/wiki/%D0%9A%D0%B0%D1%88%D0%B0

Каша, валонть ундокстнэ таргавить-сатстыть, кашкамс валонтень, конась вастневи
эрзянь ярсамопельтнень ютксо, малав, се шкастонть зярдо эрзятне понгсть Моданть
ланс. Смустезэ те пидевксэнть - аволь стака, теке марто потмакстомо: шождасто
тейневиця, аламо важодьксэнь вешиця, аволь питней пекень пештявкс, кона лезэде
башка мезеяк а канды.

Кашатне пидевить эрьва кодамо ямкссто, малав весе вастневиця ямкстнэстэ, седе
сеедьстэ - суро (проса ямкс), ликша, сорочина (рис), шуж - целасто, пельс яжазь,
сюронь - целасто ды башка койсэ яжазь, виш (полба), кснав, титиря (цицявка) ды
лият.

Башка смустезэ суронь кашанть. Эрзятне свал ловить сонзэ Пазонть пельде
ярсамопелекс, секс сонзэ пидесть ды пидить нейгак покш коень коендамсто. Сон
невти паронь арсемань ламочи: зяро ямкскеть кашасонть - истянь паро неезэ сонзэ
ярсыцясь.

Диетологтнэнь мелест коряс эрьва ломанентень эрьва валскене эряви ярсамс
кодамояк кашадо ды сестэ сонзэ шумбрачись ванстови ламодо ламо иес.

Панго марто ликшань каша тееви истя: саевить 1 стакан аламодо пуштазь ликша
ямкс, 0.7 литрат ведь, тастень коряс сал. Кельме ведьс каяви ямксось,
лаказемемас пидеви покш толсо, теде мейле кедьгесь копачави вельтявкссо ды
кадови пек вишка тол лангсо пиемазонзо. Бояр пангтнэнь (кодак арасть, саевить
лияткак) керсемаст покш палнэс, рестамаст пиемазост касовксонь (чиньжарамонь эли
лия) ойсэ керсезь пря чурька марто. Кашанть пидевемстэнзэ сон човоряви
реставксонть марто ды тееви анококс. А маштовить те кашаньтэ килей пангось,
лейкс ( груздя) пангтне, пиче пангось.



https://myv.wikipedia.org/wiki/%D0%9A%D0%B0%D0%BD%D1%81%D1%82%D1%8C

Мушко, лиякс кансть, (лат. Cannabis, руз. Конопля) — те ве иень тикше-лопа
мушконь семиястонть (Cannabaceae). Сонзэ нетьксэзэ касы видьстэ, лопанзо
явшавить сур ладсо (пальчатораздельнойть). Канстесь сави роднякс
пиципалакстнэнень. Эйстэнзэ лиси лияназонь коряс седе казямо сэльге, конадо
мерить мушко.

Ломанесь мушкостонть саиль пек покш лезэ: ярсамопель (видьметьнень), сонзэ эйстэ
теилть конёв, оршамопельть, карсемапельть, пикст, суреть, ды прянь
дураскалевтнеметь (наркотик лацо). Канстень мушксто кодыть казямо ды нардев
коцт, примеркс парусина, ды юдмас коцт. Пек эряви канстень мушкось
венченьякамсто ды калонь кундамо тевсэ эрьва кодамо кедьёнксонь теемс.

Пек тантей канстестэнть лиси ой, сонзэ лемдить — кансёро , кансёрой, канцёрой.
Икеле шкатнестэ сонзэ путыльть эрьва кодамо томбамос, кашас, ямс ды лияв.



https://myv.wikipedia.org/wiki/%D0%9A%D0%B0%D0%BB%D0%B0%D0%B3%D0%B0%D0%BD%D0%BE%D0%BD%D1%8C_%D0%9A%D0%B5%D1%80%D1%8F%D0%B7

Калаганонь Керяз (руз. Рябов Пётр Владимирович), (1951 ие сундерьковонь 27 чи
Вирь Тавла Кочкурбуе) — эрзянь керсидей, Йовлань Олонь лемсэ Этно-кудонь
прявтось.

Чачсь Вирь Тавла Кочкурбуень велесэ 1961 иень сундерьковонь 27 чистэ, эрзянь
покш семиясо, косо чачсть-кассть кото эйкакшт. Аванзо пельде сон сайсь пек ламо.
Ульяна Тихоновна авась превей, фольклоронь содыця, моронь вечкиця. Зярдо Петр
тонавтнесь котоце классо, школазост сась чувтосто содавикс керсицясь Н.И.
Мастин, кармась ветямо артовтомань ды трудонь урокт. Сон пурнынзе перьканзо
эйкакштнень, варштась, кие машты керсеме, изняви-арась чувтось. Николай Иванович
теевсь тенст пек вадря тонавтыцякс. Истя Петра кармась якамо чувтосто керсицянь
кужос. Покш класттнэнь прядынзе Пакся Тавлань школасо. Истя лиссь, школань
прядомадо мейле сон сась важодеме тиринь велев. Тосо панжовсь чувтосто керсемань
эйкакшонь школась. Петя Бочкин ялганзо марто ульнесть васенце тонавтыцякс,
кармасть тонавтомо керсеме вишкинетнень.

1980 - 1982 иетнестэ служась армиясо, Белорузиянь Могилев ошсонть, тосто сазь
кадовсь велесэ, ды эсензэ виензэ путозель чувтосто керсемантень. 80-иень
прядовомсто Вирь Тавласо ульнесь панжозь кооператив (руз. «Тавлинский сувенир»),
прявтокс ульнесь кочказь Керяз. Сон ульнесь пурныцякс I чувтосто керсиця
семинаронть Мордовиясо, ды I Омбомасторонь суоми-угрань раськень чувтосто
керсицятнень семинаронть «Вейсэнь ундокст» (руз. «Единные корни»). 2006 иестэ
панжозель «Шкань суринеть» персональной васенце выставказо. Керсидеенть
ёрокчинзэ содыть финнэнь-угрань мастортнэсэ.

Калаганонь Керяз ламо таркава невтнесь эсь керсевксэнзэ, ламо Раськемасторга ды
Масторга. Тензэ максозь «Россия Масторонь раськень мастер» (руз. «Народный
мастер России») лем. Россиянь Художникень союзонь член (2003 ие). Ламо иень
перть Керяз ашти «Эрьмезь» тавлань керсицянь вейсэндявксонть прявтокс. Седе ламо
керсевксэнзэ Керязонь алтазь эрзянь эрямонь невтемантень. Сон керси истямо
лувсо, кода керсильть кезэрень эрзятне. Сехте содавикст керсевксэнзэ:
«Инешкипаз», «Уцяскань пакся», «Калонь кундыйть», «Охотникть», «Анге патясь».
Меельце кавто иетнень перть примась участия Салехардсо, кавксть Удмуртиясо,
Ульяновской областьсэ садово-парковой скульптурань фестивальтнесэ. Керсевксэнзэ
ванстовить Таллинсэ, Ине-Петрань ошсо, Сарансо ды лия ламо ошсо.

2006 иестэ, Вирь ало Тавласо панжозель «В.Ромашкин лемсэ музеесь этно-кудось».
Сонзэ прявтокс-ваныцякс путозь Калаганонь Керяз.



https://myv.wikipedia.org/wiki/%D0%99%D0%BE%D0%B2%D0%BB%D0%B0%D0%BD%D1%8C_%D0%9E%D0%BB%D0%BE%D0%BD%D1%8C_%D0%BB%D0%B5%D0%BC%D1%81%D1%8D_%C2%AB%D0%AD%D1%82%D0%BD%D0%BE-%D0%9A%D1%83%D0%B4%D0%BE%C2%BB

Йовлань Олонь лемсэ Этно-кудо — те эрзянь седямонь ды эрямонь шкинемань музей,
кона ашти Кочкурбуень Вирь Тавла велесэ.

Сон ульнесь пажозь 2006 иень таштамковонь 6 чистэ, коли Йовлань Олоне
топодевельть 55 ие чачома чистэнзе. Покш мелезе ульнесь Йовлань Олонь сестэ коли
сон ульнесь содавиксев морыцякс, «Торама» морамо-седямо кужонть прявтокс,
теемс-ветямс Вирь Тавлав этно-инжень ки. Кода сон арсесь тесэ паро улевель
невтнемс эрзянь койтнень - чувтосто керсиманть, пурнавомс фольклоронь
морамотнене, якамс вирев алашасо эрзянь кемема таркатьнене. Те ульнесть истят
арсеманзо, ансяк морыцясь 2002 иестэ кулось. Ниле иеть кудынесь, конань сон
рамизеть, састынге наксадыль ды коськиль.



https://myv.wikipedia.org/wiki/%D0%98%D0%BD%D1%81%D0%B0%D1%80

И́несаро лей, Инзара (руз. Инсар) — лей кона чуди Мордовиянь Масторга, Ратор
леенть видьёнонь сянглей.

Кувалмозо 168 вп, покшолмазо 3860 вп². Ярсамозо-симеманзо ловонь. Тундань
чадыведесь покш чадыковсто; кизна алкине меженесь. Куншкань ютавтовксозо Саран
ошонть вакксо 7,71 м³/сек. Кельми — сундерьковсто, панжови чадыковсто.

Инзара леенть ланксо аштить ошт: Оразай ош, Саран ош, ды велеть: Мурай Веле,
Инсар-Акшино, Сире Усад, Турксляй, Красный Клин, Архангельское Голицыно, Красное
Сельцо, Надеждинка, Болду, Луговая, Суркино, Хаджи, Красный Дол, Большая
Елховка, Шувалово, Кривозерье, Анненково, Красный Узел, Ромоданово, Ивановка,
Каменка, Кавторовка, Константиновка, Заречный, Пушкино, Алтары, Ромодановский
махоркосовхоз, Лада, Инсаровка, Оброчное, Атманка, Песочной, Языковка,
Варваровка, Ицяло, Ульянка, Баево, Александровка, Жедрино.

Лемесь саезь, эрз. ине руз. «большой, великий» + сар ~ сара, руз. «развилка,
ответвление».



https://myv.wikipedia.org/wiki/%D0%98%D0%BD%D0%B5%D1%81%D0%B0%D1%80%D0%BE_%D0%BB%D0%B5%D0%B9

И́несаро лей, Инзара (руз. Инсар) — лей кона чуди Мордовиянь Масторга, Ратор
леенть видьёнонь сянглей.

Кувалмозо 168 вп, покшолмазо 3860 вп². Ярсамозо-симеманзо ловонь. Тундань
чадыведесь покш чадыковсто; кизна алкине меженесь. Куншкань ютавтовксозо Саран
ошонть вакксо 7,71 м³/сек. Кельми — сундерьковсто, панжови чадыковсто.

Инзара леенть ланксо аштить ошт: Оразай ош, Саран ош, ды велеть: Мурай Веле,
Инсар-Акшино, Сире Усад, Турксляй, Красный Клин, Архангельское Голицыно, Красное
Сельцо, Надеждинка, Болду, Луговая, Суркино, Хаджи, Красный Дол, Большая
Елховка, Шувалово, Кривозерье, Анненково, Красный Узел, Ромоданово, Ивановка,
Каменка, Кавторовка, Константиновка, Заречный, Пушкино, Алтары, Ромодановский
махоркосовхоз, Лада, Инсаровка, Оброчное, Атманка, Песочной, Языковка,
Варваровка, Ицяло, Ульянка, Баево, Александровка, Жедрино.

Лемесь саезь, эрз. ине руз. «большой, великий» + сар ~ сара, руз. «развилка,
ответвление».



https://myv.wikipedia.org/wiki/%D0%94%D1%8F%D0%B3%D0%B8%D0%BB%D0%B5%D0%B2%D0%BA%D0%B0_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5)

Лемесь саеви рузонь дягиль (дягел), валтнень эйстэ (руз. «в русских говорах
обозначались разные растения, в частности борщевик, растение семейства злачных,
или один из видов валерианы – купырь и некоторые другие»).

1931 иестэ велесэ ульнесь 227 кудот (1 346 лом.). 1930-це ии. ульнесь теезь
Суворовонь вейсхоз, 1997 и. — пелькс «Гузынское», «Атемарская»
нармунень-фабрика. Неень шкасто велесэ — куншкань тонавтнема тарка, Шкинемань
Кудо, ловноматарка, лавка.

Веленть вакссо ули — маар XVII — XVIII пингетнень. (1927 иестэ сон ульнесь
ванозь А. А. Гераклитов ды А. А. Кротков учёнойтнесэ).



https://myv.wikipedia.org/wiki/%D0%94%D0%B0%D0%B2%D1%8B%D0%B4_%D0%B2%D0%B5%D0%BB%D0%B5_(%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5)

Давыд веле (лиякс кортыть: Дауд веле, руз. с. Мордовское Давыдово) — те эрзянь
веле Мордовиянь Кочкурбуесэ.

Ашти Умыс лей лангсо, 26 вп буенть куншка таркасто ды 7 вп Кацялай чугункань
станциястонть.

Кода лецтяви (руз. Списке населенных мест Пензенской губернии) (1869 ие) Давыд
веле (руз. Давыдовка) - 68 кудот марто Саранонь уездсэ.

1930 иестэ теезь-пурназь вейсхоз «Правда», 1996 иестэ — «Сурские зори»
вельхозяйствань производствань пурнавкс (руз. СХПК «Сурские зори»). Неень шкасто
велесенть ули ушодксонь тонавтнеме тарка, Культурань кудо, лавка, Ине Ойнасо
маштозь ушмантнэнень ледстнема тарка.



https://myv.wikipedia.org/wiki/%D0%93%D0%B0%D0%B9%D0%BD%D0%B8_%D0%9F%D1%91%D1%82%D1%80

Гайни Пётр Уварович (чачома буелемезэ: Поздяев) (1910 иень таштамковонь 6 чистэ
Алоошонь ёнксонь Лугаян буень Салманьбиё велесэ — 1968 иень ожоковонь 17 чистэ
Саран ош) — эрзянь сёрмадей ды валморозей.

Чачсь 1910 иень таштамковонь 6 чистэ Алоошонь ёнксонь Лугаян буень Салманьбиё
велесэ. Ушодома школанть прядомонзо мельга ульнесь ракшань ваныцянь лездыцякс.
Горьковской рабфаконть прядомадо мейле сась Мордовияв. Васня важодсь
Кочкурвелесэ — «Якстере колхоз» буенькулялопасо, мейле тонавтсь эрзянь кель ды
литература Кемлянь вельхозтехникумсо Ицялбуесэ.

П.Гайнинь войнань шкань валморонзо пешксеть эрямонь пси ойме коштсо, сынь
лездасть тапамс ятонть. Валморсёрмаденть лириканзо лаказь лакась алкуксонь седей
лембесэ, изнямонтень кемемасо. Кудов велявтсь инвалидэкс. Войнадо мейле важодсь
Мордкизсэ, радиокомитетсэ, «Эрзянь правда» кулялопанть редакциясо, сёрмалесь
«Сятко»-со, «Ленинэнь киява» кулялопасо. Вишкине ловныцятьненень Гайни эрзянь
кельс ютавтокшнызе «Конёк-Горбунок» Ершовонь ёвксонть.

Васенце валморозо «Кизэнь чи» (руз. «Летний день») лиси 1932 иестэ лугоянонь
«Вейсэнь эрямо» (руз. «Коллективная жизнь») кулялопасонть. Васенце валморонь
пусмозо Гайнинь «Гайгек, вайгель» (руз. «Звени, голос») лись 1933 иестэ. 1935
иестэ лись омбоцесь «Уцяска» (руз. «Счастье»), ков совавтозь ульнесь васенце
поэмазо «Кавто уцяскат» (руз. «Два счастья»).

Кулось валморозеесь 1968 иень ожоковонь 17 чистэ. Калмазь Саранскоень
калмазырьсэ.



https://myv.wikipedia.org/wiki/%D0%92%D0%B8%D1%80%D1%8C_%D1%81%D0%B0%D1%80%D0%B0%D0%B7

Вирь сараз (лат. Lyrurus tetrix) — те покш нармунь, фазанонь семиясто
(Phasianidae), эри вирень ды вирь марто степень таркатнева, Россиянь
марсторгаяк.

Кизна сынь эрить семиянь-семиянь, сёксня пурнавить покш стадас. Сонзэ ланкс
оцинить: кундыть петлясо, алтымасо ды леднить ружиясо. Атяка вирь саразось лира
ёнов молиця пулонзо, раужо толганзо кувалт, конат сэнежат, молить читниця металл
ёнов, ды якстере сельме чирькензэ кувалт пек содави аваканть эйстэ, конань
лангозо аволь истямо мазый.

Нармунтнень «васодема шкастост»  эрси токовамост. Сестэ сынь турить, «киштить»,
морыть, атякатне пижнить. Вирь саразтнэ валске рана пурнавкшныть кужонть куншкас
токовамо: атякась веер ладсо сравтнесы пулонзо, нолдтнесынзе сёлнонзо, венстнесы
киргянзо ды моткоди выжнэзь-пижнезь.



https://myv.wikipedia.org/wiki/%D0%92%D0%B0%D0%BD%D1%8F%D1%82-%D0%BC%D0%B0%D1%80%D1%8F%D1%82

Ванят-марят, лиякс: Тумовирень дарькат-марькат (лат. Melampýrum nemorósum, руз.
Марья́нник дубра́вный, или Иван-да-марья) — вейкеиень тикшень касыця,
Дарькань-марькань буень (Melampyrum) Тикшень маштыцянь семиянь (Orobanchaceae).

Нетьксэзэ човине, лопанзо керсевезь, аламодо понавт, казямот. Цецянзо ожот,
верце лопанзо фиолетовойть. Касовкс 15—50 см сэрьсэ. Нетьксэнзэ видеть, пек
тарадов. Россиява вастневи веси евпропань пельксева, касы пиче вирьга, кужонь
таркава, куракшнонь касовкска, начко ды чеядавксонь таркава. Мазылгавты
пертьпельксэнть Мекштне саить эйстэнзэ медярво.



https://myv.wikipedia.org/wiki/%D0%91%D1%80%D1%8B%D0%B6%D0%B8%D0%BD%D1%81%D0%BA%D0%B8%D0%B9,_%D0%9C%D0%B8%D1%85%D0%B0%D0%B8%D0%BB_%D0%98%D0%B2%D0%B0%D0%BD%D0%BE%D0%B2%D0%B8%D1%87

Чачсь 1951 ожоковонь 6 чистэ Кочкур буень Од Мурза велесэ тонавтыцянь семиясо.
Эрзя. Армиясо служась радиотехнической войскасо локаторонь операторокс. Прядызе
М. Е. Евсевьев лемсэ Мордовиянь педагогикань институтонть 1977 иестэ филологиянь
факультетенть. Эри Од Мурза велесэ, косо колмонькемень вете иеть школасо тонавты
эрзянь кель ды литература. Сёрмадсь-пурнась «Тиринь вал» тоневтнемань
кирья-пусмо 6-це класснэнь, анокстась «Пингень гайть» (2004)
историко-культорологической курс. Россиянь од учебникень сёрмадыцятьнень ютксо
изнямонть кисэ 1995-це иестэ тензэ максозель Соросонь грант. Россиянь Сёрмадеень
Сюлмавксонь член. Лиссть зярыя кирья-пусмо (книганзо): «Половт» повестезэ
(1983), «Эрямодо надобия» (1991) сёрмадозь эрзянь кельсэ; «Ради братий своих»
повестезэ (1986) ды «Поклонись борозде» романозо (1988) листь рузонь кельсэ.
Эйсэст эрзянь сюпав кель, кирдиця-касыця сюжет, ютазь шкатнень домка содамочист.
Эрьвань мельс туи «Сяткосо» печатазь «Маштомс инегуенть» ёвтнемазо. Мордовия
Республикань Прявт Казязь лауреат.



https://myv.wikipedia.org/wiki/%D0%91%D1%80%D1%8B%D0%B6%D0%B8%D0%BD%D1%81%D0%BA%D0%B8%D0%B9,_%D0%92%D0%B0%D1%81%D0%B8%D0%BB%D0%B8%D0%B9_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Василий Сергеевич Брыжинский — неень шкань эрзянь театраньветиця, режиссёр,
тонавтыця, искусствоведениянь кандидат (1983 ие), профессор(1988 ие). Россиянь
ды МАССРнь культурань заслуженной важодиця (1999 ие, 1977 ие). Государственной
премиянь лауреат (2005 ие). Эрзя.

Чачсь 1934 иень якшамковонь 19 чистэ Кочкур буень Од Тягловка велесэ
сокицянь-видицянь семиясо. Тетязо Сергей Григорьевич, авазо Елена Парфеновна
тейсть весементь эйкакшост туртов, штобу содавольть сёрмас. Кавто цёраст лы
кавто тейтерест прядсть пединститут, важодсть тонавтнеме таркасо, а куншкасо
леляст Андрей чавовсь Ине Ойнасо. Эсест велесэ ушодовкс класстнэнь прядомадо
мейле Василий тонавтнесь Симилеень куншкань школасо. Саран ошонь тонавтыцянь
институтонть прядомадо мейле ульнесь кучозель важодеме Самарань ёнкссонь покш ды
мазый эрзянь Покш Толкан велев. 1953 – 1956 иетнестэ В.С. Брыжинский служась
армиясо, мейле важодсь Кочкурбуень Од Мурза велень школасо. 1958 — 1959 иетнестэ
— ВЛКСМ-нь Мордовской Обкомонь школань отделэнь инструктор.

Путынзе спектаклятнень: А. Жариковонь «Мой суровый друг», П. Кирилловонь
«Учительница» (1968 ие), К. Абрамовонь «Лес шуметь не перестал» (1970 ие), «Люди
стали близкими (1971 ие), «Дым над землёй» (1972 ие), А. Дорогойченконь «Большая
Каменка», «Журавлиная дорога»ды лият; документальной фильматнень: «Родные
напевы», «Академик живописи», «Художник Илюхин», «Писатель Кузьма Абрамов».
Сценариензэ коряс путозельть «Умарина» морамо-киштема кужонь концертной
программат. Теде башка невтизе прянзо театрань паро критикекс, эрзянь раськень
театрань кезэрень коень тонавтницякс. Меельце шкастонть прянзо невтизе кода паро
драматург (лиссь колмо томсо «Каргонь кинь ломанть»сагазо). Тиринь, эрзянь
кельдэ сон корты:

1984 — 2002 иетнестэ — Мордовской государственной университетэнь тонавтыця,
доцент, профессор, раськень культурань факультетэнь декан, «Масторава»
вейсендявксонь член.



https://myv.wikipedia.org/wiki/%D0%91%D0%BE%D0%BB%D1%8C%D1%88%D0%B0%D1%8F_%D0%90%D1%82%D1%8C%D0%BC%D0%B0_%D0%BB%D0%B5%D0%B9

Большая Атьма — лей Мордовиясо, чуди Лямбирьбуева, Рамаданбуева ды Алоошоньонь
Починкань буева. Инесаро леень кершёнонь сянглей (сехте покш). 30 вп прамонть
эйстэ сонзэ пры Сухая Атьма леесь.

Кувалмозо 50 вп, покшолмазо 375 вп². Прамонть тарказо ушодови 117 вп кершёнонь
чирева Инесаро лейганть. Ашти (Верьга) Рав леенть пурнавкссо (Йока леенть
пурнавксонзо теме).

Лейбрянь тарказо ашти Лямбирьбуень Саловка веленть вакссо, 8 вп Лямбирь
велесэнть. Чуди пелевеёнов, мейле пурды пелеве-чилисемав. Верьгачудемазо
Лямбирьбуева, мейле Алоошонь ёнкска ды Мордвовиянь межа модаванть, седе тов
чудемась туи Рамаданбуев ды Ицял буев. Чудемазо юты вирьтеме масторга. Пры
Инесаро лейс Лада веленть верепесэ.

Большая Атьма лей лангсо аштить велетне: Атьминский, Ефимовка, Новая Карачиха,
Киселиха, Княжиха, Трофимовщина, Юсуповка, Мухановка, Первомайск, Саловка,
Кошкаровка.

Лемесь саеви эрз. отьма - (руз. «трясина, омут, пучина») эли булг. атма - (руз.
«сеть для ловли рыбы и зверей», чув. атма «невод, сеть») валтнень эйстэ.



https://myv.wikipedia.org/wiki/%D0%91%D0%B0%D0%B1%D0%B0%D0%BD%D1%8C_%D0%BF%D0%B8%D1%86%D0%B8%D0%BF%D0%B0%D0%BB%D0%B0%D0%BA%D1%81

Бабань пиципалакс, дикой ледемка, крандазтикше — (лат. Leonurus cardiaca, руз.
Пусты́рник серде́чный, или Пусты́рник обыкнове́нный) — ламоиень тикшень касовкс
Сэнь тюсонь цецянсетнень раськень (Lamiaceae) эли (Labiatae).

Нетьксэнзэ виде, потмозо чаво. Сэрезэ пачколи метрань сэрьсэ. Нетьксэсь прок
ирдис марто, вельтязь понынесэ. Лопанзо мазыйстэ керсевезь. Цеци
ашола-розовойстэ, кизэнь перть. Кассы апак соксе модава, латко чирева, ки
малава. Эйсэнзэ ламо дубильной веществат. Ловови ормадо лезэв тикшекс. Сонзэ
эйстэ чаесь – седеень ды нервань оймавтыця надобия, лезды ярсамонь органтнэнень
пидеме ярсамопеленть.



https://myv.wikipedia.org/wiki/%D0%90%D1%88%D0%BE_%D1%80%D0%B8%D0%B2%D0%B5%D0%B7%D1%8C

Ашо ривезь (лат. Alopex lagopus, руз. Обыкновенный песе́ц, эли полярная лисица)
— те сывельде ярсыця ракша, кискань семиястонть ("Canidae"), вейкине ашо
ривезтнень буестэ ("Alopex"). Ривезь ланкс молиця.

Рунгонть кувалмозо 50—75 см, пулонть — 25—30 см, сэрезэ — 20-30 см. Атяканть
сталмозо — 3,5 кг., сехте покш сталмось вастневи — 9 кг. видс; аваканть — 3 кг.
Видэнть лем юрось саеви — lagopus валстонть — ютавтови грек. кельстэ «нумолонь
пильге»: пильгалксось ашо ривезень вельтязь калгодо черьсэ.

Ашо ривезень эрямо сравтовомазо ашти Пелевеёнкс полярной кирьксканть, ды
Пелевеёнкс Эйень Иневедень усиятнесэ.



https://myv.wikipedia.org/wiki/%D0%90%D0%BB%D0%BE_%D0%B2%D0%B5%D0%BB%D0%B5_(%D0%9E%D1%82%D1%8F%D0%B6%D0%B1%D1%83%D0%B5)

Ало велесь ашти Пандалкс лей (Трязовка лей) лангсо, 30 вп буень куншкатарканть
видс ды Отяжвелень чугункане.

1612 иесте Пичевелень (руз. Сосновка) эрицятне теизь-путызь «Покш веле» (руз.
Большое село). 1639 иестэ ульнесь путозь «Нагорка» эли «Вере пе» (руз. д. Новая
Алова эли руз. Нагорная Алова). 1927 иестэ велетне совасть Отяжбуень, Мордовской
АССР-нь. 1929 иестэ велетнень пурнызь вейс: «Аловеле» (руз. «Алово»).

Лемесь-антропоним: мурза Бориске Алове ульнесь лецтязь (руз. «Атемарской десятне
1669 – 1670 годов») конёвсонть.

Веленть марто улить зярыя сюлмавозь лемть, сынст пурнынзе Дмитрий Цыганкин:
Пичелей латко, Пой вирь лисьма, Пойгаль, Покш вирь, Покш ки, Поно яма лисьма,
Ревень печкема ряд, Рузонь ряд ки, Савиновой поляна, Салатана пакся, Сарлей
луга, Сарчиха гора, Сёвонь латко, Сёмкань ведьгевть, Синтревкс лисьма, Сирть
каль, Сирть кальть луга, Солатина лисьма, Солдат мода, Солотина луга, Солотина
пакся, Соловьёв мода, куро Сомунка, Сохай латко, Спирька Васянь сэдь, Староста
угол, Столбовой ки, латко Сухадов, Ташто юрт, Тейтерь ваямо латко, Техник латко,
Тингелей, Тингелей гора, Тингелей лисьма, Трязовка, Тразов лисьмапря, куро
Трокске, Трязов лисьмапря, Тюмаень ведьгевть, Тюмкань сэдь, Федя лисьма,
Церькова гора, Цирьков алкс, Цыган нерь, Цямза, Цяра гора (цяра - руз. «звук от
удара кнута»), эрьке Чаркаль, Шан-колодец , куро Школьная, Шлятай лисьма,
Элдамерев, куро Элдамеревпе, Яшка латко.



https://myv.wikipedia.org/wiki/%D0%90%D0%B7%D0%B0%D1%80%D1%86%D1%8C_%D1%82%D0%B8%D0%BA%D1%88%D0%B5

Азарць тикше, лиякс: дурак тикше, ормаза тикше, дурмантикше, душмантикше (лат.
Hyoscýamus, руз. Белена́) — те тикшень касовкс, Пиненьбабстонь буестэ
(Solanaceae).

Сон аволь вишкине, касны пель метрань, косо-косо метрань серьсэ. Недьксэзэ эчке,
касы видьстэ. Лопанзо келейть, пест керсезь покш пей ладсо, аламодо педицят,
качады эйстэст а тантей чине. Цецянзо аштить вете лопинестэ, понаст ашо марто
бутравоень кондят, эзгаст молить фиолетовой санынэть, конадо венчикесь аламодо
розовойгады.

Эмежезэ — вельтемне марто кукшуннэнь кондямо коробкине-куйме, улить пейнензэ,
конат кенерема малав кармить пупамо. Азарць тикшень мазый куйметнесэ налкстнить
эйкакшт ды ярсакшныть сынст маконь кондят видьмест, конань эйсэ мейле пек
морявкшныть, эрзякс мерить азаргадыть — те тикшесь куловтыця: лопанзояк,
цецянзояк, недьксэнзэяк.



https://myv.wikipedia.org/wiki/%D0%90%D0%B2%D0%B0_(%D0%9C%D0%B8%D1%84%D0%BE%D0%BB%D0%BE%D0%B3%D0%B8%D1%8F%D0%BD%D1%8C)

Ава (Эрзянь коень) — те валонь пелькссэ лиякстомтыть таркань — тевень
чарькодеманть — ломанькстомтыть эйсэнзэ.

Ава валось юр-нилькс, эрзянь койсэ кирдийтнень лемдямосост. Сайсынек веденть,
сонзэ кирдиенть лемдить Ведень Кирдийкс. Сонензэ пшадемстэ мерить Ведьава (лиясо
Ведява). Те — ломанькстомтозь ведь. Авась, нись, свал эрзянь раськенть
мельёжосонзо ульнесь шкинема, мельванома тёшксокс. Эрьва эрямоёнксонь виесь,
сюлмавозь кавто юрсто-нилькстэ, авань чачома-шкинема, ды атянь-цёрань
раштавтомо-шкинеме кармавтыця, нама кирдиень вийюрось, те авань-цёрань
вийсюлмавкс, секскак кирдийтнень лемест, сыненст пшкадемась вейкетькс, кода Ава:
мертяно Ведь Ава, истя Ведь Атя, аваксчинь-цёраксчинь вийсюлмавкстомо, эрямо
арась.



https://myv.wikipedia.org/wiki/%C2%AB%D0%A2%D0%BE%D1%80%D0%B0%D0%BC%D0%B0%C2%BB_%D0%BC%D0%BE%D1%80%D0%B0%D0%BC%D0%BE-%D1%81%D0%B5%D0%B4%D1%8F%D0%BC%D0%BE_%D0%BA%D1%83%D0%B6%D0%BE

«Торама» (эрз. Йо́влат, латиницасо сёрмадыть Toorama) — цёрань сёдямо-морамо
кужо.

Мордовиянь Республиканть Масторпрявт Казямо 1995 иень лауреат. Пурназь 1990
иесте Сарансо. «Торама»-нь пурныцязо Йовлань Оло (В. И. Ромашкин).

Седить эрзянь ды мокшонь раськень седямопельсэ (кальхциямат м., кальцяемат э.;
шавома м., чавома э.; гарзи м.. кайга э.; вяшкома м., вешкема э.; сёвонень
вяшкома м., кевень тутушка э.; нюди м., э.), конатнестэ седе ламотнень теить
сынсь.

«Торама» — моронь мазычинь фольклоронь седямонь пурнавксонь 1992 иесте улицясь
Суоми Масторсо — Йоэнсу ошсо, Ряяккюлясо (1993 иесте); «Россиянь вайгельть»
раськень моронь топавтыцянь 2-це телерадиоконкурсонь лауреатт (Смоленск ош, 1994
ие).

1991 ды 1997 ии. ульнесь-мрсесь Суоми Масторга, 1994 иесте Англиясо. 1999 иесте
теезель «Торама-jazz» пурнавкс .

Телевидениянь Самарань студиясь снимась-тейсь «Тораманть» тердемазо» фильманть
(«Финно-угрань мирэсь» телепрограммань ды телефильмань омбомасторонь 4-це
фестивальсэнть прявт Каземанть ды лауреатонь лемесь, Сарансо, 1994 ие).

Эрзянь седямо историясонть васенцеде Суоми Масторсо сёрмадозь эрзянь морамо
кирькс, ды Эстония Масторсо мокшонь кезэрень морот.

Сон теезь эрзянь кельсэ, нолдазь 1997 иесте. Лемезе Mordvin Songs - Traditional
Erzya - Mordvin Folk Songs From The Republic Of Mordovia. Сонзэ эйс совавтозь 16
морот:

1990 иестэ саезь «Тораманть» ветясь Йовлань Оло; 2002 иестэ саезь неень шкас —
художественной правтось с А. В. Ромашкин.



https://myv.wikipedia.org/wiki/%C2%AB%D0%A1%D1%91%D0%BA%D1%81%D0%B5%D1%81%D1%8C_%D1%81%D0%B0%D1%81%D1%8C%C2%BB_(%D0%BC%D0%BE%D1%80%D0%BE)

Валтнэ: Салавинька свал тонеть пачколи Зняро мон цецят тонеть сезьнинь Ансяк
неть цецятьнесэ вачколить Эзить сае кода и весинь

Эскелян шождасто пандо алов Икелень тонь сельмтнесэ неян Ды валске монь лангс
иля кеж сае Иредьстэ улян.

Мороютко: Сёксесь сась, сёксесь сась Чувттнэстэ ожо лопась Састынькасто-састо
прыть тенек Сёксесь сась, сёксесь сась Нурькине читне кармасть Пиземесь пизи
чинек-венек

Валтнэ: Кизэнтень миненек а сульмавовмс Бойкасто ливтить лембе читне Тееви
истямо асодавикс Кисэнзэ ней каямо питне Варштат лангозонзо - сон мазыйка
Певерить эйстэнзэ сырьнень повт Тапарявить весэ чувттнэнь перька Сёксень колмо
ковт.



https://myv.wikipedia.org/wiki/Vulpes_zerda

Фенек (лат. Vulpes zerda, руз. Фе́нек) — ракша, вишкинька ривезьке, кона эри
Пелевеёнксонь Африка чаво паксятнесэ.

Кой-коли сонзэ путыть Fennecus буентень. Лемензэ саизе арабонь валстонть fanak,
конань смустезэ «ривезь».

Фенек — сехте вишкине кисканькань семиястонть, сон кудонь каткадо седе вишкине.
Сэрезэ 18—22 см, рунгонть кувалмозо 30—40 см, пулонть — 30 см, сталмозо — 1,5
кг. малав. Нернезэ нурькине, пштикс молиця. Сельмензэ покшт. Пилензэ фенекень —
сехте покшт прянть коряс; кувалмост пачкодить 15 см. Пеензэ сонзэ вишкинеть
(камакшонзо), молить пек покшпилень ривезенть ёнов. Левкснэ малав ашот.

Сех ламо эриця фенектнеде куншкань Сахарасо, куш сынь вастневить пелевеёнкс
Мароккасто саезь Синаень ды Аравиянь модаулотнень видс, лембеёнксо Нигерэнь,
Чадонь ды Суданонь видс.



https://myv.wikipedia.org/wiki/Otocyon_megalotis

Покшпилень ривезь (лат. Otocyon megalotis, руз. Большеу́хая лиси́ца) — те
сывельде ярсыця ракша кискань семиястонть (Canidae). Буестэнть вейкине. Лемензэ
саизе грекень кельстэ ютавтозь, кода «пилень киска покшпилень».

Покшпилень ривезенть рунгонть кувалмозо 46—66 см, сэрезэ 40 см. видс. Пулонть
кувалмозо — 24—34 см, сталмозо — 3—5,3 кг. Пек моли тюжа ривезенть ланкс, ансяк
сон седе вишкине, ды амазыйстэ покш пиле марто. Нерезэ нурькине, пшти. Пилензэ,
кода весе чаво таркань ракшатнень пек покшт — 13 см. сэрьсэ. Икельце пильгензэ
вете сур марто, удалцетне ансяк ниле. Те ривезень видэнть пеень системась лови
48 пейть.

Покшпилень ривезесь вастневи Африкань кавто буесэ: Эфиопия ды лембеёнкс Судансто
саезь Танзания видс, ды лембеёнкс Замбиясто ды Анголасто ЛАР видс. Истямо
сравтовтомась сюлмавозь сонзэ ярсамканзо марто — тикшеде ярсыця термиттэнть
(Hodotermes mossambicus) марто.



https://myv.wikipedia.org/wiki/%D0%AF%D0%BA%D1%81%D0%B0%D1%80%D0%B3%D0%B8%D0%BD,_%D0%92%D0%B0%D1%81%D0%B8%D0%BB%D0%B8%D0%B9_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Яксаргин Василий Владимирович (1915 ие чадыковонь 26 чистэ Киржеман веле,
Отяжбуе, Мордовия Республикань — 2009 ие сундерьковонь 12 чистэ Краснодар ош) —
танконь батальононь командир. Советэнь Союзонь Мараля (руз. Герой Советского
Союза) (1945).

Чачсь эрзянь сокия-видицянь семияс 1915 иестэ чадыковонь 26 чистэ Киржеман
велесэ (Пензань губерниясо, Россиянь империясо), неень шкасто те велесь
совавтови Отяжбуес.

1941 иестэ турсь Минск ош, Орша ош, Вязьма ош. Паулюсонь армиянь марто тюремасо
Сталинград ошонь малас (1942 ие), Курсконь чирькесэ, Днепрань Ютамосо (1943 ие),
Львов, Хмельницкий, Тернополь оштнэнь олякстомтомасо (1944 ие). Тюрсь Польшасо,
Чехословакиясо ды Германиясо. Прага ошонть олякстомтомасо ды Берлин ошонть кис
туремасо (1945 ие).



https://myv.wikipedia.org/wiki/%D0%AE%D1%80%D1%82%D0%BE%D0%B2_%D0%90%D0%B2%D0%BA%D1%81%D0%B5%D0%BD%D1%82%D0%B8%D0%B9

Юртов Авксентий(руз. Авксентий (Арсентий) Филиппович Юртов, 1855 даволковонь 20
чи Уфань губерниянь Калейкина велесэ – 1916 панжиковонь 1 чи) — эрзянь кельсэ
васенце букварень нолдыцязо (1884 иестэ). Бачка. Эрзя.

Чачсь 1854-це иень даволковонь 20 чистэ (8-це чистэ ташто стильсэ) Уфань
губерниянь Мезелинань уездэнь Акташонь волостень Калейкина велесэ (ней Татаронь
Республикань Альметьевскоень буе). Тенязо-авазо прявтмасторонь
сокицяльть-видицяльть, бояронь локшо эзть сода, семияст покшоль. Авксентий
цёракаесь превеель, чарькодицяль, пек бажась содамочинь валдоньтень. Покш
назойчинзэ кувалма кучозель тонавтнеме Казанев церьковасо лемдязь печкасонь
школав. Тесэ сонзэ редизе сонсь Н.И. Ильминский, кона панжовтызеяк те школанть.
Мейле сынст — тонавтыцянть ды тонавтницянть — ламо иес сюлминзе кеме ояксчи.
Тенень кемевтить вейкест-вейкест туртов сёрматне, конат ванстовсть Казанень
архивсэ.

Зярдо казаньсэ панжовсь лияраськень (инородецэнь) тонавтыцянь семинариясь, А.
Юртов — эрзятнестэ васенцекс кармась тонавтнеме тосо. Семинариясо содамочинь
таштамода Юртов ютавтнесь тиринь кельс церьковань кирьяпусмот, пурнась эрзянь
оршамопельть, фольклоронь сюпавчить. 1876-це иестэ сон прядызеть тонавтниманть
ды ульнесь кадозель тоско тонавтыцякс. Ламо якась эрзянь велетнева, вешнесь
Казанев тонавтнеме превей ды ёроков эйкакшт. Весемикс важодсь семинариясонть
сисем иеть. 1883-це иестэ сонзэ полавтызеть Макар Евсевьевич Евсевьев
тонавтницязо. Сонсь Авксентий Филиппович тусь важодеме Самаронь губерниянь Сыре
Бесовка велень школав. Тесэ сон тунь од ладсо ладизеть тонавтома тевенть:
сёрмадомадо ды цётома башка кармась ветямо морамонь, артомань, аволь классо
ловномат. Эрявикс кирьяпусмосо лездась тензэ Н.И. Ильминский. Цёрковань пире
удалов пакшатньнень марто озавтсь вирьпуло. Вастневсь-кортнесь эрицятнень марто,
ловнось тенст кирьяпусмот, сёрмалесь пельдест морот, ёвкст, ёвтамот,
содамоёвкст, валмеревкст, валъёвтавкст ды раськень кельвалонь лия сюпавчить.

1889-це чистэ А.Ф. Юртов урьвакстсь. Никс саизе Самарань епархиянь училищань
трянь-кастонь тейтеренть Березовская Аннань. Секе иестэнть сынь тусть эрямо
мокшонь Сыре Бинарадка велев, ков Авксентий Юртов кучозель учителекс. Мокшонь
келенть сон содылизеть а пек, секс тонавтомс тензэ стакаль. А шождаль эрямозояк:
властень кирдейтне а пек мелявтсть «лияраськень» школань тонавтыцятнеде. Теде
башка веленть ланга ютась ёндол ды пурьгине марто човор виев давол, сон тюшумбар
нолдызе школантькак, Юртовнень эрямо кудосткак. Палсть Авксентий Филипповичень
веси кирьяпусмотне, конёвонзо, ды 1891-це иень кизна сон полавтсы тонавтыцянь
тевенть церковасо служамонть лангс: яволявтсь эседензэ Пазнэнь кемемань ёжось,
кона совась эйзэнзэ Казанень семинариясо тонавтнемстэ.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D1%84%D0%BE%D0%BB%D1%8C%D0%BA%D0%BB%D0%BE%D1%80

Эрзянь фольклор— эрзя раськень шкинемазо, кона невти раськень эрямонзо ды
мелензэ, саезь умонь пингетнестэ неень шкань видс.

Содазь фольклорось эрьва таркасонть ванстовсь аволь вейкетьстэ. Тувталтнэ тенень
ламот. Эрьва кодат меельце шкань экспедициятне невтизь, косо седе покш
культурась, тосо сон седе ванстовськак. Теде корты Пензань ёнксонь
экспедицияськак. Сон теезель Сура леенть чирева. Фольклорось тесэ пек сюпав,
тематикаськак эрьва кодамо: социально-гражданственной, социально-бытовой. Улить
морот историческойть, пейдемань. Минек шкас сынь парсте ванстовсть. Тенень
васняяк лездась региононть тарказо, лиякс меремс, географической аштемазо,
тесэнь перпельксесь: ламо вирть, эрькеть. Тунда ды тельня тей мейсэяк а ютават.
Те шкастонть перть-пельксэнть марто сюлмотне лавшот, секскак Сура енксонь
фольклорось ванстовсь кода-бути лиятнень енов а молицякс.

Сура маласо эрзянь велетнень моротне човорявсть рузонсетнень марто. Эрзянь
велетнестэ ламо ломанть туильть важодеме лия ёнксов. Зярыя иеде мейле
велявтыльть тиринь велев. Сынь ускильть мартост аволь ансяк ярмакт, рузонь
мороткак. Эряви тешкстамс теньгак, эрзянь велетнень маласо свал ульнесть рузонь
велеть. Сынст ютксо сюлмотне ульнесть кеметь. Историясь сынст вейсэндинзе. Зярдо
сыль кажось, сынь вейсэ стильть врагонть каршо. Рузонь моротне, конатне понгсть
эрзятнень репертуарс, аламонь-аламонь полавтовсть.

Эрзянь фольклоронь пурныцятне, Макар Евсевьев, А.И.Маскаев, Л.С. Кавтаськин,
И.С. Сибиряк, свал тешкстыльть эрямосо фольклоронть таликанзо. Морось, келя,
аволь ансяк кенярдовты, сон кармавты арсеме, паролгавты ежомарямонть. Сонзэ эйсэ
путозь художественной виесь кармавты седе парсте чарькодеме раськенть.

Эрзятнень моронь культурась тонавтнезь эште а весе. Аламо экспедицият ульнесть
Ульяновской, Оренбургской, Саратовской, Нижегородской, Пензенской областнесэ,
Чувашия Республикасо, лия регионтнэсэ. 1883 иестэ Финляндиясо теезель
финно-угорской вейсэндявкс. Истямо вейсэндявксонть покш мелезэль домкасто
тонавтнемс эрзятнень ды мокшотнень культураст. Теньсэ те вейсэндявксонть
таликазо покш. Сехте ламотейнесь, нама, Х.Паасонен ды П.Гавила.

Эряви меремс, пурназь сюпав материалтнэстэ Х.Паасоненнэнь удалась печатамс овсе
аламо, ансяк а покшкеть кавто сборникть. Васенце сборникентень совасть 54 морот,
46 валмеревкст ды 415 загадкат, омбоце сборниксэнть ульнесть ёвкст. Ламо евкстнэ
ютавтозь немецень кельскак. Зярдо Х.Паасонен кулось, сонзэ тевензэ поладызе
ученоесь П.Равила.

Тешкстасынек, Х.Паасоненэнь роботанзо кандыть покш смусть ды сюпавчи. Сонзэ покш
эстетической енксозояк. Те собраниясь ловныцянть теевти содавиксэкс эрзянь сюпав
устно-поэтической культуранть марто. «Устно-поэтическое творчество мордовского
народа» пурнавксонть пельксэзэ печатазель Саранскойсэяк. Сонзэ домкасто
тонавтнизь минек научно-исследовательской институтонь ученойтнеяк.

Экспедициянть ульнесь мелезэ пурнамс фольклорной ды келень материал финской
ученоенть Хейкки Паасоненэнь киява, конась ульнесь неть таркатнесэ 110 иеде
икеле. Ванномс, кодат полавкст теевсть келенть ды фольклоронть марто неть
иетнень перть. Экспедициясь роботась Сярда- Белинской райононь Вышелейсэ,
Мордовской Ишимсэ, Шемышейской райононь Ташто Яксаркасо, Од Яксаркасо,
Захаркинасо. Сосновоборской райононь Тешнярь, Вязовка, Ега, Кардафлей велетнесэ.
Теде башка ульнесть Мордовиянь Рузаевкань райононь Левжасо, Сузгарьсэ,
Ковылкинань райононь Троицкойсэ, Инсаронь райононь Кочетовкасо, Чувашиянь
Напольное велетнесэ.

Экспедициянь перть диктофонс сермадозь ведьгемень часос материал. Теезь ламо
фотографият. Материалось, кона сермадозель диктофонс тонавтнемадо мейле,
невтьсы, кода 110 иес полавтовсть эрзянь морось, евксось, жанрань лия видтнэ.
Евтазь велетнесэ пурназь материалось невти эрзянь моронть неень тевензэ. Истя
Пензань областень Сосновоборской райононь Тешнярь велесэ удалась сермадомс ламо
содавикс хорт, группат. Ульнесть сермадозь весе жанратне. Белинской буень
Карсаевка велесэ седе парсте ванстовсть устной народной творчествань
произведениятне. Тесэ вастовсть истят ломанть, кинь ульнесь мелезэ лездамс
ванстомс эрзянь моротнень. Теке жо шкастонть Сярда велесэ эрицятне а пек покш
мельсэ лездасть экспедициянтень. Экспедициясь невтизе, эрзянь фольклорось жив.
Кезэрень моротне эште эрить ды сынст морсить. Велень эрьва кодамо праздниктне
моровтомо а ютнить.

Афанасьева Ольга Семеновна чачсь 1918 иестэ Пензань областень Бессоновской буень
Пазелки велесэ. Сонзэ мельсэ ламо эрзянь морот. Зярдо кортамось тусь неень
шкадонть, сон серьгедсь моро «зярдо пурнавкшныть вейсэ». Аванть ламо моронзо
сермадозь магнитофонс. Сонзэ эйкакшонзо, нуцьканзо покш мельсэ кунсолыть эйсэст
ошсояк.

Роботатнесэ, конатнесэ тонавтневить неень шкань фольклоронь процесстнэ, аволь
весть тешкставкшнось эрзянь фольклоронь традиционной жанратнень енксост. Сынь
весе эште апак тонавтне. Моротне эсь художественной питнест эзизь емавто. Сынь
кандызь эсь шкань эрямонть минек шкас. Традиционной моротнень Сура маласо
велетнесэ морсить те шкас. Сынтемест тесэ а кода. Пензань областень
Сосновоборской райононь Тешнярь велень фольклорной ансамблясь, Шемышейской
райононь Ташто Яксарка велень хорось а весть ульнесть Московсо, Саранскойсэ,
Прибалтикасо. Сынь ламоксть тейнесть выступленият радиова ды телевидениява.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%BA%D0%B5%D0%BB%D1%8C%D1%81%D1%8D_-%D0%BA%D0%BE_/_-%D0%B3%D0%BE,_-%D0%BA%D0%B5_/_-%D0%B3%D0%B5_%D1%81%D1%83%D1%84%D1%84%D0%B8%D0%BA%D1%81%D1%82%D0%BD%D1%8D%D0%BD%D1%8C_%D0%B2%D0%B5%D0%BB%D1%8C%D0%B4%D0%B5_%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D0%BD%D1%82%D1%8C_%D1%83%D0%BB%D0%B8%D0%BC%D0%B0%D1%87%D0%B8%D0%B7%D1%8D

Кода содави, валлувтнэ явовить валъюрга ды суффикска. Валъюрось теезь
валлувтнэсэ муеви суффикс лангс нежедезь, аволь теезетнесэ валлувтнэ эрсить
целанек валъюрокс. Валонть морфемава явовомсто эрсекшнить истят енкст, конат
стакалгавтыть морфематнень ютксо явомань муеманть. Истятненень кандови се
енксось, конань лемезэ опрощения (или интеграция).

Опрощения – истямо морфологиянь процесс, зярдо валъюрось ды суффикстнэ кеместэ
сюлмазь вейкест-вейкест марто, ды сынь ней лововить аволь производной валокс.

Васенцеде опрощениянть ланга кармась сермадомо рузонь исследователесь
В.А.Богородицкой. Теде сон сермадсь «Лекции по общему языковедению» (2 изд.,
Казань, 1915) книгасо. Эрзянь жо кельсэ теде кармась кортамо содавикс ученоесь,
профессорось Д.В.Цыганкин («Опрощенные суффиксальные образования в мордовских
языках»).

Опрощениясь эрси пешксе (полной) ды аволь пешксе (аволь полной).
В.А.Богородицкоень терминологоянть коряс, опрощениянь пешксе валлувокс кармить
сетне, конатнень валъюронь пельксэсь а ловови башка лексической единицакс.
Икелень шкань сонзэ явовомазо башка морфемава муеви сравнительно-исторической
методонть лангс нежедезь.

Эрзянь кельсэ улить ламо валт, конатнесэ суффикстнэ кеместэ сюлмазь валъюронть
марто. Эйстэст улить пешксе интеграция марто и аволь пешксе.

Пешксеть опрощениянь валлувтнэ эрсить эрьва кодамо кортамо пелькссэ –
существительнойсэ и прилагательнойсэ.

Пешксетне муевить ансяк сестэ, зярдо интегрированной валъюронтень (валлувонтень)
муеви малавикс валъюр (суффикстэме) раськень кельтнесэ (финнэнь, вепсэнь,
хантынь, маринь ды лия). Саемга: э. muško “кудель, пенька”. Те валсонть
интегрированнойкс ловови muš пельксэсь. Неень шкань –ko суффиксэсь а явови кода
башка морфема те валъюрсонть. Маринь кельсэ вастневи muš валось теке смусть
марто.

Сялго s`algo (<*s`al = + -go) “жало (у пчелы), колючка, кость (рыбья)” – венг.
szal “нить, нитка”

Сэльге sel`ge (<*sel` = +-ge) “волокно” – эст. seli, selis “веревка, толстая
веревка”

Сулика sul`ika (<*sul`e = / sul`I = + -ka) “стекло, бутылка” – саам. sule
“бутылка”

Ютко jutko (<*jot = / jut = + -ka / -ko) “досуг, свободное от работы время” – х.
jǒt “время, промежуток времени”

Чевге čevge (<*čev = + -ge) “калина” – фин. heisi “калина”, х. čeyǒ ~ čeyä ~
čäwǒ “почка лиственного дерева, гроздь ягод, стебелек ягодного куста”

Моцька moc`ka (<*moc` = + -ka) “мочка (прядильная) – руз. мок- (мокрый,
мокнуть); тесэ ч → ц + -ка”

Каська kas`ka (<*kas` = + -ka) “подпечье” – х. kas “пространство за чем-либо,
позади чего-либо”

Нурька n`ur`ka (<*n`ur`h / n`ur` = + -k / -ka) “короткий” – фин. nuora, саам.
nūrr` “веревка”

Аволь пешксе опрощенной валлувтнэ (эли валтнэ) саить тарка сестэ, зярдо сынст
валъюронь пелькстнэ кирдить эсь ютксост вейкетьксчи сюлмавозь валъюронь
элементнэнь мокшэрзянь кельтнесэ (эрси еще валонь продукция).

Аволь пешксе опрощениятне эрсить истяжо эрьва кодамо кортамо пелькссэ, васняяк,
существительнойсэ ды прилагательнойсэ.

Аволь пешксе валъюрокс (валлувокс) лововить сеть, конатнесэ интегрированной
валъюрось муеви эрзянь эли мокшонь кельсэ раськень валтнэсэ. Саемга:

Кикерька k`ik`er`ka (<*k`ik`er` = + -ka) “связка чего-либо’ – э. k`ik`er`ams
“согнуться”

Нарвицька narvic`ka (<*narvic` = + -ka) “наседка” – э. narvams “высиживать,
выводить (птенцов)”

Пачалго pačalgo (<*pačal = + -go) “сковорода” – мокш. pača “блин”; пача + ал
(ало) + -га

Летьке l`et`ke (<*l`et` = + -ke) “влага, влажность” – э. l`et`ams “стать
влажным”

Чочко čočko (<*šoč = / čoč = + -ka / -ko) “бревно” - э. čočams (<*šoča = / čoč =
+ -ms) “нанизать; зацепить”

Коське kos`ke (<*kos` = + -ke) “сухой” – э. kos`t`ams “сушить, просушить,
высушить”

Рашко raško (<*raš = + -ka / -ko) “развилина; промежность” – э. raštams (<*raš =
+ - t – a - ms) “родить; развестись”

Цильге c`il`ge (<*c`il` = + -ge) “звукоподражательное слово” – э. c`il`ed`ems
“чирикать (о воробье)”

Перька p`er`ka (<*p`er` = + -ka) “вокруг” – э. p`er`t`i (<*p`er` = + -t`i) сови
пертьпелькс валонтень

Куншка kunška (<*ku = ~ kun = + čka / -ška) “середина” – э. kunst (<*kun = +-st)
“навзничь”

Выводокс эряви евтамс се, што неень шкань эрзянь кельсэ неть кавто интеграциянь
енкстнэ саить валташтавкссонть эсест таркаст, и сынст ванномаст, интеграциянь
процессэнть панжомаст вешить седе тов исследованиянть.

1. Богородицкий, В. А. Очерки по языковедению и русскому языку / В. А.
Богородицкий. – Казань. 1901. – 310 с.

2. Зайцева, Н. Г. Вепско-русский, русско-вепский учебный словарь / Н. Г.
Зайцева, М. И. Муллонен. – Петрозаводск: Карелия, 1995. – 191 с.

3. Мокшень-рузонь валкс. Мокшанско-русский словарь / под ред. Б. А.
Серебренникова, О. Е.Поляковой.- М. : Рус. яз.: Дигора, 1998. – 920 с.

4. Терешкин, Н. И. Словарь восточно-хантыйских диалектов / Н. И. Терешкин. – Л.:
Наука, 1981. – 542 с.

5. Финско-русский словарь / под ред. Е. П. Лаатикайнен. – М. : гос. изд-во ин. и
нац. словарей, 1942. – 284 с.



https://myv.wikipedia.org/wiki/%D0%A8%D0%B0%D1%80%D0%BE%D0%BD%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9C%D0%B0%D1%80%D0%BA%D0%BE%D0%B2%D0%B8%D1%87

Шарононь Сандра (руз. Александр Маркович Шаронов, 1942 даволковонь 18 чистэ
Шокша велесэ Теньгушбуесэ) — эрзянь ды рузонь кельсэ сёрмадей, наукань
келеньсодыця докторось.

Чачсь 1942 иень даволковонь 18 чистэ Шокш велесэ Теньгушбуесэ. Прядызеть
Васеньце Якстерекуронь технической училищанть (1959—1961 иетнестэ), мейле
ульнесь масторонь ванстыцякс — ульнесь армиясо (1962—1965), прядызеть
эрямопингень фаультетенть Мордовиянь Прявтуниверситетсэ (1965—1969), важодсь
эрямопингень ды вейсэньсовавтома (обществовведение) тонавтыцякс Отяжбуень
Кузломань куншкань школасо (1969).

Эрзянь ды Омбомасторонь эрицятне содасызь Шарононь Сандрань кода Ине валморонь
сёрмадеекс, сон 15-де иень седе ламо тейсь эсензэ «пакшанзо» — «Масторава»
морокерьксэнзэ. Те шкинеманзо кис покш питне мерсть омбомасторонь
куляньсёрмадейть ды учённойть: Пекка Лентонен, Тармо Хаккарайнен, Сиркка
Сааринен (Суоми Мастор), Петер Домокош (Мадьяронь Мастор), Мария Дуганчи (Швеция
Мастор).

Истяжо сонзэ кедь алдо лиссть: «Шокша», «Планета Эра», «Потехония», «Любовь и
карлик» повестьтне.

1995 иестэ казезь Мордовия Республикань Масторпельдень Казнесэ, ды 1997 иестэ
М. А. Кастрен вейсендявксонть Васенце Сёрмадыцянь Казнесэ.



https://myv.wikipedia.org/wiki/%D0%A7%D0%B5%D1%81%D0%BD%D0%BE%D0%BA%D0%BE%D0%B2%D0%BE%D0%BD%D1%8C,_%D0%A4%D1%91%D0%B4%D0%BE%D1%80_%D0%9C%D0%B0%D1%80%D0%BA%D0%B5%D0%BB%D0%BE%D0%B2%D0%B8%D1%87

Чесновковонь Фёдор Маркелович (1896 Пенза ёнкссо Кшуманця веле — 1938
панжиковонь 23 чи Саран ош) — эрзянь содавикс прозань сёрмадей, драмотург,
Сёрмадеень Кужос совиця (1934).

Чачсь Фёдор Чесноков 1896 панжиковонь 7 чистэ неень Пенза ёнкссо Лопатинской
буесэ Пылково (Кшуманця) велесэ сокицянь-видицянь семиясо. Сайсь се шканть
кувалт аволь берянь образования, прядсь ушодксонь школа жы Кутиньской кавто иень
училища. Училищанть прядомадо мейле валь куватьс важодсь ушодксонь школасо
тонавтыцякс. Васенце мировой войнань иетнестэ ульнесь фронтсо.

Ф.М. Чесноковонь лемензэ марто эрзянь литературасонть минь сюлматано ёвтнемань
ды пьесань жанратнень чачамост. Гражданской войнань шкастонть тюрсь
ашогвардеецтнэнь каршо Чилисемань фронтсо. Зярдо тапазельть интервентнэ, Ф.М.
Чесноков весэ вийсэ кундась эрзянь раськенть культуранзо ды литературанзо
касомань тевентень. Сёрмадсь эйкакштненень ды сёрмадсь а содыця покштненень
зярыя букварть ды ловнома кирья пусмот. «Сыре учитель» васенце ёвтнеманзо лиссь
1922 иестэ.

Ф.М. Чесноков зярдояк эзинзе стувтне вишка ловныцятненьгак. Сон сынест ялтась
зярыя сёрмадовкст, конат нейгак кандыть покш смустев вий.

Ульнесь чумондозь кода раськень ят 58-6, 58-7, 58-8, 58-11 статьятьнень коряс
(УК РСФСР Военной Коллегиясо Верьсе Судонть СССР) панжиковонь 23 чистэ 1938
иесте. Ульнесь ледезь. Реабилитировазь ансяк 19-це таштамковонь 1957 иесте.



https://myv.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F%D0%BD%D1%8C_%D0%9C%D0%B0%D1%81%D1%82%D0%BE%D1%80

Фра́нция Масторось (Фра́нция Респу́бликась, фр. République française) — мастор
Чивалгомань Европасо.

Чивалгомасо ды пелевеёнкснева шляви Атлантикань покш иневедсэ, лембеёнкска —
Куншканьмасторонь иневедьсэ. Шабрацек ашти Бельгиянь, Люксембургонь, Германиянь,
Швецариянь, Италиянь, Монако, Испанонь ды Андоррань Мастортнень марто. Теде
башка Франциянь Масторонть улить иневедень томбале масторт Пелеве ды
Лембеёнксонь Америкасо, Чилисема-Индиясо, Индиянь ды Сэтьме иневедьсэ, ды
Антаркидасо. Масторонь лемесь саеви франки раськенть леместэнть.

Прявтошось — Париж ош. Ломаньтнедэ 64,5 млн лом., 90 % эйстэст — французт. Неень
шкасто ломаньтнеде неяви касома, XIX пинге коряс.



https://myv.wikipedia.org/wiki/%D0%A3%D0%BB%D1%8F%D0%BD%D0%BA%D0%B0_%D0%BB%D0%B5%D0%B9

Улянка лей (руз. Чеберчинка) — лей Россиясо. Кершёнонь Сура леенть (Тумобуесэ)
сянглей. Чуди Мордовиянь Тумобуева. Прамонть тарказо юты Ульянонь ёнксска,
лейбрянь тарказо ашти Отяжбуесэ.

Кувалмозо 62 вп, покшолмазо 560 вп². Ашти (Верьга) Рав леенть пурнавкссо (Йока
леенть пурнавксонзо теме).

Лейбрянь тарказо ашти 355 вп Сура леенть кершчирева Кирзять веленть вакссо.
Улянка леенть ланксо аштить велеть: Смирновка, Ульяновка, Михайловка, Ольховка,
Красино, Красной Луг, Николаевка, Орданьбуе, Цибирьцина. Сянглеензэ — Излань,
Покшсельме, Качерма, Ашня лей.



https://myv.wikipedia.org/wiki/%D0%A2%D1%83%D0%B2%D0%BE%D0%BD%D1%81%D1%8F%D0%B9

Эрси сон якшамковонь 14 чистэ. Бути кежиявты Тувонсясь, кадоват сывельтеме,
нельгсынзе тулевкскеть. Кода мельгаст иля яка, кулыть левксэкс.

Эрьва ломанест учи, Зярдо Тувонсяй сови. Инжеть вастасызь прякасо, Каванясызь
сывель ямсо. Тувонсяй — тувонь паз, — Седе ламо сывель макст! Вай, Вере паз,
мезть тейнемс, модамарьтне прядовсть, Мейсэ андомс туляканть, Тувонсяс жо
кадовсь ков. Кувать...

Секскак эрьва азорось туляканзо печксы Тувонсясто. Ярсак, тувонь паз, седе ламо
сыця иестэнть сывель максат.

Кой-кить тулякатнень печксызь сёксня, седеест а кирдить. Тундонь самонтень
сывелест прядовиль, модамарьтнеяк маштыльть. Cыль вачо шка. Савиль саемс кескав
ды сыргамс велеванть пурнамо. Кить печкилизь Тувонсясто - сывелест сатыль
тундос. А кемтядо? Печкинк туляканк Тувонсянень ды сы иестэ сывеленк ули кавксть
седе ламо. Варчасынек...



https://myv.wikipedia.org/wiki/%D0%A2%D0%B5%D0%B9%D1%82%D0%B5%D1%80%D1%8C%D0%BA%D0%B0%D1%82

«Тейтерькат» — те Бакич Видяень морось. Сон совась ветеце лисезь морыцянть
«Тейтерькат» альбомоньте (2007 ие).

Валтнэ: Тон а морат монь моросо Ды аштят ськамот тон кудосо Тон а вечкат ней
монь эйсэ Нать, лиясь ули тонь седейсэ Валонк весе тынк ладить Зярдо боказот
мадить

Тейтерькат тейтерькат Весе тынь виде мазыйкат Ансяк мартонька молян Эйстэнк
виздян ды пелян Тейтерькат тейтерькат Весе вадринькат бойкат Мезе марто тонть
теемс Кодат валт оштё муемс

Валтнэ: Ней а карман тонть учнеме Сядо смс-т кучнеме Мезе карми сень ёвтаса Мон
се тейтеренть саласа Бокинезо мон кекшса Весемеде пек вечкса



https://myv.wikipedia.org/wiki/%D0%A2%D0%B0%D1%80%D0%B0%D0%B7%D0%B1%D0%B8%D0%B5_(%D0%9E%D1%82%D1%8F%D0%B6%D0%B1%D1%83%D0%B5)

Таразбие (кортамокельсэ: Таразбуе) (руз. Тарасово) — эрзянь веле Отяжбуесэ,
Мордовиясо.

Таразбие ашти Леплей (Лепелей) лангсо, 14 вп чилисема ёнов буенть куншка
таркасто, пелеве-чивалгома ёнкссо велестэнть чуди Сарка лей. Пелевеёнксто
велеванть юты ки Отяжвеле-Аловеле.

Ульнесь лецтязь (руз. «Книге бортных ухожаев Д. Пушечникова и А. Костяева
1624—1626 гг.») сёрмадовксо кода эрзянь веле медень пурныцянь 11 кудот марто.
Таразбиень эрицятне кирдсть Кирмалавонь яксеманть (руз. Кирмальский ухожай)
Ратор лейсэ, кунднесть калт Сура лейга. 1671 иенть видс пелькс эрицятне путсть
Покш Сарка леенть од эрямо тарка —(руз. «деревню Тарасова, Батушева тож»).



https://myv.wikipedia.org/wiki/%D0%A2%D0%B0%D0%B3%D0%B0%D0%BD

Се Таганонть конанть мон содаса тейнесть истя: саить паро сывель, керсесызь
сантнэнь-куятнень ды кадыть ансяк эсензэ сывеленть, палон-пал керсемадонзо мейле
аламодо рестасызь пачалгсо эли котёлсо касовксонь ойсэ эли лия куясо.

Теде мейле аламос рестыть сонзэ керсезь чурька марто, мейле аламодо эряви
почодомс раужо перець, салтомс. Зярдо сывеленть калгодозо сиви (карми
поревиксэкс сывелесь) эйзэнзэ каить ведь, седе паро бути те ули сывелень
пидиведь (бульон). Тол лангсо кирдема весементь лаказевемас, теде мейле
весементь ланга эрявить каямс (бути те килошка сывель) ветешка чулгозь,
аламнешка сал марто човокс човазь-тапазь верек алт.

Алонь човось састыне каяма сывелень пидевксэнть ланга весе кедьгесь састыне
путома газонь каштомос (духовкас) эли уштозь каштомос зярыя шкас - зярс алтнэ а
теевить аламодо седе пидезекс, зярс лангост а тееви седе мазыйкс. Ярсадо паро
мельсэ - пиледе а усковтадо те ярсамопельденть.



https://myv.wikipedia.org/wiki/%D0%A1%D1%8F%D1%82%D0%BA%D0%BE_(%D0%B6%D1%83%D1%80%D0%BD%D0%B0%D0%BB-%D0%BA%D0%BE%D0%B2%D1%81%D1%82%D0%B0%D0%B2%D0%BA%D1%81)

«Сятко» — те литературань-художественной ды вейсэнь-политикань
журнал-ковставкось лисни 1929-це иестэ. Сёрмадовксонзо лиснить эрзянь кельсэ.

Нолдави Самар ошсо весть ковозонзо якшамковонь 1929 иестэ саезь. Тевсь нолдамось
сокиця-видицянь коряс журнал-ставкслопа эрзятненень ульнесь путозь чадыковонь
5-це чистэ 1928 иестэ Вейсроссиянь промкссо партиянь важодицятнень периодической
ды аволь эрзянь ды мокшонь кулялопатнень. 1930 иень якшамковсто, коли ульнесь
теезь-путозь Эрзямокшонь эсь азорксчи марто ёнксось, журнал-ковставксось кармась
нолдавомо Сарансо. СССР-нь Верховной Советэнь Призидиумось казизе «Сятко»
ковставксонть-журналонть «Знак Почёта» орденсэ, 1979 иень эйзюрковонь 6 чистэ.

Малав кеветее иеть журналось эзь лисне. 1956 ― 1964 ставкслопанть лемезэ «Сурань
толт» ульнесь.



https://myv.wikipedia.org/wiki/%D0%A1%D1%83%D1%85%D0%B0%D1%8F_%D0%90%D1%82%D1%8C%D0%BC%D0%B0_%D0%BB%D0%B5%D0%B9

Сухая Атьма — лей Мордовиясо, чуди Лямбирьбуева, Ташто Шайгабуева ды Алоошоньонь
Починкань буева. Инесаро леень кершёнонь сянглей, прамозо ашти 30 вп прамонть
эйстэ.

Кувалмозо 16 вп, покшолмазо 68 вп². Ашти (Верьга) Рав леенть пурнавкссо (Йока
леенть пурнавксонзо теме).

Лейбрянь тарказо ашти Ташто Шайгабуень вирьсэ, 12 вп Мельцаны веленть вакссо,
Алоошонь ёнксонь межа модасторнть. Сеске лейбрянь таркасто ушоды чудеме
Лямбирьбуева. Чуди пелеве-чилисемаёнов, юты Языково, Дальний посёлканть ды
Николаевка веленть. Лейсэнть улить знярояк сёлтт. Пры Большая Атьма лей
Николаевка алопесэ.



https://myv.wikipedia.org/wiki/%D0%A1%D1%83%D1%83%D1%80_%D0%BC%D1%83%D0%BD%D0%B0%D0%BC%D1%8F%D0%B3%D0%B8

Суур мунамягись (Покш Алпандо) Эстмасторонь ды Балтиянь мастортнэнь весемеде
сэрей пандо. Сэрезэ иневедьстэ 318 метрат. Пандонть тёкшсо ашти перька ванома
башня, конась путозель 1939-це иестэ. Башнянть сэрезэ 30 метрат.

Пандотёкшсонть уш 5 башнят. Васенцесь путозель 1812-це иестэ. Келянь-кулянь
коряс башнять калавтызь, мейсь иневедьсэ укшныця покш венчтненень зыян кандсь .
Омбоце башнянть путызе 1870-це иестэ таркань трахтырэнь кирдий. Сэрезэ 8 метраль
ды трахтырэнзэ кисэ таркань ломантнень седьс педясь. Башняс кельгиль ансяк 4–5
ломань, аволь кувать аштесь ды уш чувттнэ кармасть ваномантень мешамо.



https://myv.wikipedia.org/wiki/%D0%A1%D1%83%D0%BE%D0%BC%D0%B8%D0%BD%D1%8C_%D0%9C%D0%B0%D1%81%D1%82%D0%BE%D1%80

Суоми Республикась (Суоми Мастор, суом. Suomi, Suomen Tasavalta, швед.
Republiken Finland) — Мастор Европань пелеве ёнкссо. Сови Пелевеёнксонь
Вейсендявксоньте (саезь 1956 иесте), Европань веёсендявксоньте (саезь 1995
иесте) ды Шенгенень соглашенияньте (саезь 1996 иесте).

Шабрацек ашти чилисема ёнкссто Россиянь Масторонть марто, пелеве-чивалгома
ёнкссто — со Шведэнь ды пелеве ёнксто — Норвегиянь марто. Лембе ёнкссто ды
чивалгомасто масторонть чиренть начтыть Балтикань Иневедень ведьтне, ды сонзэ
усиянзо - Суоминь (Финской) ды Ботанической. Прявтошось — Хельсинки ош.



https://myv.wikipedia.org/wiki/%D0%A1%D1%83%D0%BC%D0%B3%D0%B8%D0%BD,_%D0%9C%D0%B8%D1%85%D0%B0%D0%B8%D0%BB_%D0%98%D0%B2%D0%B0%D0%BD%D0%BE%D0%B2%D0%B8%D1%87

Сумгин Михаил Иванович (1873 иень даволковонь 24 чистэ Ало куро велесэ, Лугаян
буень, Алоошонь ёнксо — 1942 ие ацамковонь 8 чистэ Ташкент ошсо) — содавикс
советэнь учёной, доктор геологиянь наук, васенце кие путызе модань кельмемадо
тонавтнеманть. Эрзя.

Эстедензэ, сонсь Михаил Иванович, сёрмады конёвтнесэ, конат улить Наукань
Академиясо:

Вишка шкава Михаил Иванович якась колмо иень церьковань школаст, тонавтнесь
Лугоянонь ошонь училищасо, конань вадрясто прядызе 1887 иестэ. Седе тов
тонавтнеме кармась ансяк ниле иень ютазь, тетянзо куломадо мельга сон ламо
важодсь велень хозяйствасо. Тусь парочинь вешнеме Ине-Петрань ошов, важодсь
Демчинскоень Типографиясо. Пек ламо ловнось ды тонавтнесь. 1895 иень тунда
кирдсь экзамен ды сёксня сонзэ саизь тонавтнеме Петербургонь Университетэв
Физикань-математикань факультетс.



https://myv.wikipedia.org/wiki/%D0%A1%D0%BF%D0%B8%D1%80%D0%B8%D0%B4%D0%BE%D0%BD%D0%BE%D0%B2%D0%BA%D0%B0

Винай-веле (руз. Спиридоновка) — Печкасонь республикань, Лениногорсконь буе
эрзянь веле. Сови Зелёной Рощадо вельсоветэнь.

Велесь ашти кавто пандо ютксо, Шешма лень кавто берёксо. Кезерень шкасто
сюлмазевсть велень куринка лемть: "Покш веле — керш чиресе, Томбале, сон жо
рузкс «Арбузовка» — вить чиресе. Покш велесе улить «Вере пе» ды «Ало пе»,
Томбалень алопеньте кортыть «Ватракшвеле, Ватракшовка (рузкс)».

Винай-велесь те Лениногорск буень васенцэ эрзянь веле. Неть эрзятне ульнесь
одлемдязь, эль кемасть Инешкипазнэ. Те раськенть кемемась кадовсь ней велень
лемсэ. Винай — эрзянь лемесь. Велесэ ули лисьмапря «Баба-каль» кезерень пингстэ
сонзэ лемесь ульнесь «Баба-озкс», тосо ютавтыльть бабань ды авань озкстнэ.

1910 иестэ аштесь 310 кудот, эрясть 1203 цёрат ды 1184 ават, улесь церькува,
кавто школат — земской ды церькувань приходонть. Базарось вастньчистэ. Волостень
правления, земской станция, кавто ведьгевть, эрясь урядник. Паро модат —
3846 га, апаро модат — 66 га.



https://myv.wikipedia.org/wiki/%D0%A1%D0%BC%D0%BE%D0%BB%D1%8C%D0%BD%D0%BE%D0%B9_%D0%B2%D0%B8%D1%80%D1%8C%D0%BA%D1%83%D0%B6%D0%BE

«Смольной» Мордовской государственной раськень вирькужось, ульнесь панжозь
Ичялонь буесе, 1995 иесте. Покшолмазо 36,5 тёжа га.

Вирькужонть таркась ашти нижнемеловой ды верхнеюрской чуваронь-сёвонень
модатнесе. Рельефензэ абсолютной тешкстнэ 217 м, Алатырень поймасо малав 100 м.
Климатось умеренно-континентальной. Коштонть иень перть куншка температуразо 3,7
град. Вегетациянть кувалмозо 138 143 чить. Иень перть ановкстнэ 4401525 мм.

Лембе ёнксонь буйганть чуди Раторось, конанть сянглеензэ вирькужонть модамванть:
Ашня, Калдуба, Калыша, Язовка. Лейтнень кувалмост 185 вб. Улить алкс таркань,
переходнойть, седе чуросто верькс таркань чеядавкст. Модатнень эйстэ седе
ламотне дерново-подзолистойть ды вирень ашна раужо модат.

Касыть тумонь ды куз марто човор пиче вирть. Тешкстазь малав 700 парцунонь
касовкст, с. ю. чувттнэде р 24, куракштнэде 30, пельскуракштнэде 3, куракшкеть
4, пельскуракшкеть 1, кадовикстнэ тикшень касовкст. 64 парцунт кандовить чуросто
вастневицятненень ды эль ёмицятненень, эйстэст малав 30 сёрмадозь МР-нь Якстере
книгас (керитикше, чейумарь ды лият; сэпень панитикше, чеядавксонь гаммарбия,
Биберштейнэнь тюльпан, вастневи ансяк «С.») ды РФ-нь Якстере книгас (ведень
пеште, неоттианта клобучковой).

Фаунастонть вастневить ласькамот, верьгизт, идем тувот, сёрмав сёканть, сярдот,
чинеметь, ривезть, урт, нумолот (ван. Чуросто вастневиця ды эль ёмиця касовкст
ды ракшат).



https://myv.wikipedia.org/wiki/%D0%A1%D0%B5%D0%B2%D0%B0%D1%81%D1%82%D0%BE%D0%BF%D0%BE%D0%BB%D1%8C

Севастополь — те ошось Крымень модаулосо. Крым модаулонть седе покш пельксэнть
кувалма ней ули пелькстамо Россия Масторонть ютксо, коната кирди эсь
кедьвийсэнзэ ало те пельусиянть, ды Украина Мастортнэнь ютксо. Россия Масторонть
админэнь ды модань явтовксонть коряс, Крымень модаулонь пелькстамосо аштиця
модатнень лангсо аштить РФ-нь масторпелькстнэ - Крым Раськемасторось ды
Севастополь масторонь тешксчисэ аштиця ошось. Украина Масторонь админэнь ды
модань явтовксонть коряс пелькстамонь модатнень лангсо аштить Украина Масторсо
аштиця Крым Башка Раськемасторось ды башка аштемасэрьсэ аштиця Севастополь
ошось.



https://myv.wikipedia.org/wiki/%D0%A1%D0%B2%D0%B0%D0%B4%D1%8C%D0%B1%D0%B0%D0%BD%D1%82%D0%B5%D0%BD%D1%8C_%D0%B0%D0%BD%D0%BE%D0%BA%D1%81%D1%82%D0%B0%D0%BC%D0%BE

Симемадо мейле невестась ушоды анокстамо свадьбантень: анокстамо казнеть ды
урнеме тонавтнеме. Сехте пек невестась мелявты казнетнень анокстамодо. Весе
казнетнень эряви теемс эсеть кедьсэ. Эрявить авань 10—20 викшнезь панарт, зняро
жо церань ды зярыя викшнеэь кокошникть, нардамот, пацинеть ды седе тов. Нурька
шкасто весе а теевить. Секс свадьбань казнетне анокставить зарыя иень перть седе
икеле. Теде башка, эрзянь тейтересь весень марто вейсэ тельня ды кизна важоди
кудонть перька, пиресэ, паксясо. Ансяк аштемаковсто (максневи тейтертнень
туртов) тейтересь важоди эсензэ лангс. Симемадо мейле сакшныть лездамо ялганзо

Истя жо невестанть мелявтовтыть свадьбань урнематне. Эрзянь свадьбань урнематне
складявсть-теевсть пингеде пингес. Сынь кандовить ве поколениясто омбоцес
ёвтнезь. Эрзянь тейтертне ушодыть сынст тонавтнеме вишка пингстэ саезь, зярдо
тейтернентень топодить 7 — 8 ие, сон яки весе свадьбань чокшнень, косо урни
невестась. Мейле лецтни сынст мельс. Пек лезды кукласо налксемась. Тейтернесь
налксемстэ урни невестанть кисэ, моры сваханть кисэ. Тейни весе сень, мезе эрси
свадьбасо. Ансяк урнематне пек ламо, ды невестантень савкшны ламо тонавтнемс
свадьбадо икеле.

Ловозь, кона шкантень весе те анокстави, цёра женихенть тетязо, лиясто авазояк
кавто-колмо родня марто молить сватонтень свадьбань чинть кочкамо. Те коентень
мерить — чинь путома. Ней сынь сыть сватонтень кода роднянень, ускить мартост
весе: вина, ярмакт, медь, кона эряви эрьва свадьбасто кулозь малавиксэст
валкундамост кисэ.

Свадьбань чинть путомадо мейле невестась ушоды чокшне ланга урнеме. Васенцеде
урнеманть ушодсы вень куншкава ушосо. Лиси чопода вентень ськамонзо. Тевесь пек
стака. Чилисема енов невестась ушоды:

Вере, вере, вере Паз! Верешки Паз сияка! Ниле ёнов сюконян, Ниле пазнэнь
энялдан. Кона Пазось максымим, Секе Пазось чануязман Чис сэринень лажамо, Чис
сэринень вальмамо. Тетянь юртонь кирдизэ, Тетянь кардо сяркозо! Иля тандатт
шумнедень, Сэрь ёмамо вайгельдень, — Аволь тонть мои тандавтлян. Аволь тонть мон
тормошан. Эсь сэринень мои лажан, Эсь сэринень коволян. Мейле невестась сы
лисьмантень, юты перьканзо колмоксть, сюкони ды урни: Лисьмань кирди, тейтерней!
Лисьмань кирди, кастарго! Иля тандадо шумнедень, Сэрь ёмамо вайгельдень: Аволь
тонть мон тандантнян, Аволь тонть моy тормошан — Монсень сэрень коволян, Монсень
эрямон мон лажан. Седь икеле эрямсто, Тейтерькс пингень печтямсто, Валске рана
сакшнылинь, Чокшне позда сакшнылинь. Эзинь сакшно лангозот Кол ёмамо крик маро.
Киштезь аштильть пильгинень, Пейдезь аштиль кургинем. Валске рана самосто,

Чокшне позда самосто, Паряк, токалить удомсто, Паряк, токалить оймамсто, Паряк,
чалгавкшнынь Виде килей сэреть лангс, Мазы умарь тюсот лангс, Чевте-паро алксот
лангс, Сэрей-паро прялксот лангс; Паряк, чалгавкшнынь Котова таргазь палят
лангс, Кумажас путозь руцят лангс, Матразь коцт ашко пильгеть лангс, Сия ведьс
навазь карь прят лангс, Илямака осудя: Седе икеле эрямсто, Тейтерькс пингень
печтямсто, Киштезь аштильть монь пильгень, Пейдезь аштиль монь кургом.

Лисьмадо мейле тейтересь сы ванькс таркас, кона икеле ульнесь эрьва кудонть
боксо ды ванстови эрьва кодамо рудаздо. Тесэ тейтересь таго сюкони ды энялды
покштянзо-бабанзо икеле:

Покшт покштинень-бодинень! Мода мазыть бабинень! Сырк мерезэ, бодинень, Матразь,
оймазь киськиненк, Кепсть мерезэ, бабинень, Раужо човоля модыненк. Покшт
покштинень-бодинень! Мода мазыть бабинень! Аволь шкастонк, порастонк Мазы леменк
ушодсынь, Мода челькенк явавтсынь. Аволь пси пачалксес тердтядызь, Аволь пси
ямнес туйтядызь. Кува, кува тердтядызь? Кува, кува туйтядызь? Тердевлидизь покш
киява, Покш кинь ламо якинзэ, Ламо каршо понгинзэ, Ламо мельга сасынзэ: Пелян,
покш покштинень бабинень, Берянь ломань вастадо, Берянь валонь тергиде.
Тердевлидизь бодинень, Туевлидизь, бабинень, Ош порядка юткова, Москов ульцянь
кувалма, — Ульцянь ламо неинзэ, Ульцянь ламо рединзэ: Пелян берянь сельмеде,
Пелян берянь варчавксто. Тердевлидизь, бодинень, Туевлидизь, бабинень, Ташто
тайной киява, Ташто кадонь киява. Пелян, покш бодинень бабийень, Одранк, саванк
сезневить, Тарад прява кадновить. Тердевлидизь, бодинень, Туевлидизь, бабинень,
Мода алга киява, Мастор алга киява. Хоть мода алга кинь Арась кияк якизэ, Арась
кияк пакизэ, Ламо мода пульнезэ, Ламо мода челькезэ. Пелян, бодинень-бабинень,
Кисеянь одранк, саванк Мода пульне сайсынзе, Мода чельке муйсынзе. Садоя, бодян,
садоя, Садоя,бабан, Велень бодянь кснав рядга. Туеде, бодян, туеде, Туеде,
бабан, туеде Кеверить кснавт-сельведькеть. Садоя, бодян, садоя, Садоя, бабан,
садоя Каль пулова киява, Пешкс пулова киява. Туеде, бодян, туеде Чулгонь
пештькеть валнэде. Ванькс таркастонть невестась моли кудонть пелев. Те шкан тень
карми ушодовомо валскень зорясь. Невестась пшкади зорян тень:

Зоря пувась толонзо, Сялксь кувака чевензэ, Уськеть, уськеть сятконзо, Рисьметь,
рисьметь куловзо, Масторонь келес валдозо, Менелень келес зэрькезэ. Тиринь
тетянь кардайс Зоря валдо эзь токак, Зорянь шумне эзь марявт: Тиринь тетянь
кардайсэ Мон пайстомо ломанян, Пайстомо сэрень мон лажан, Грешной сэрень
коволян. Мейле пшкади эсь велень эрицятненень: Велень бодят, бодинень, Велень
бабат, бабинень, Велень урят, алинень, Велень урят, уринень, Кона, можот, токати
Тантей паро удомсто, Кона, можот, токати Апак удок, аштемстэ. Кона токати
аштемстэ, Се марясазо монь шумом, Сэрь ёмамо вайгельнем. Кона некшнесь берянень,
Марсесь берянь монь валон, Се эрьгедезь мерезэ: Коля, сука Охима (поланть
лемезе) Чис сэрензэ коволи, Чис сэрензэ сон лажи. Кона эзь некшнек берянень, Эзь
марсек берянь валынень,

Се мерезэ монь жалязь: Коля, грешной Охима Пайстомо сэрензэ сон лажи, Грешной
сэрензэ коволи.

Ох, тетякай-тиринем! Ох, авакай-ванынем! Мезень удозь саидизь, Мезень оймазь
муидизь, Или пек эрьгедиде Монь ёмамо чинезэнь? Ох, тетякай-тиринем! Ох,
тетякай-ванынем! Удок ней, тетякай, удок! Удок ней, тетякай, удок! Удок ней,
тирякай, удок! Мелявтлить, тетяй, мелявтлить, Ризнэкшныть, тиряй, ризнэкшныть, А
ютыкс пижеть а юты, А солыкс киветь а солы; Маштсь, тетякай, ней рисксэть,
Маштсь, тетякай, мелявксот: А ютыкс пижеть — тонть ютась, А солыкс киветь —
тонть солась. Мон ней, тетякай-тиринем, Пижедеяк пек ютан, Киведеяк пек солан.
Ох, тетякай-ти нем! Ох, тетякай-ванынем! Мейс безардить эйстэдень? Мейс ёмавтат
мон эйсэнь? Или кудот вишкингадсь? Или сюрот тонть эзь чачт?

Авай, авакай-ванынем! Авай, авакай-тиринем! Маштокшныть, авай, трямон ваномон,—
Кизэ чинень самосто Шёлкке потсо трякшнымик, Теле чинень самосто Пухке потсо
трякшнымик; Монь трямостон-ваномстон Эзить содакшно удомо, Эзить содакшно
аштеме... Эзить машт, авакай, эзить, машт, Ёмавтомон эзить машт!

Урнематненень пурнавкшныть тейтерть ды од ават. Церат а эрсить. Весе инжетне
урнема шкасто чатьмонезь аштить невестанть икеле, ламотне эйстэст авардить.
Невестась ашти тодов лангсо озадо, кедьсэнзэ кирди ашо паця, конаньсэ нартни
сельведензэ. Те пацянтень мерить — лажамо паця. Икеле шкатнестэ невестатне
урнесть кеветее ды седе ламо чокшнеть. Ней кавто — ниле чокшнеть. Тесэ максови
васень ды остатка чокшнетне.

Мень седей кирдезь саимим! Мень седей оймазь муимим! Кевкс кеведнясь седеем,
Повкс поводнясть сельведень. Или мон эрьгединь Лужадозан — урексчис, Или мон пек
кецинь,— Лондадозан вардоксчис. Мондень икеле урексчись Эрьгедезэ-кецязо,
Мондень икеле вардоксчись Радовань седьсэ аштезэ. Промодо, ялган, промодо!
Промодо, оян, промодо! Сэрь лажамо тарказон, Сэрь вальмамо тарказон! Умок
марясынь, ялгинень, Мазы циповкат вальгеенк (или Москов баяга вальгеенек), Умок
марясынь, ялгинень, Сахьянской котанк чикордыть, Пуховой цюлканк каштордыть.
Лисикскелинь каршозонк, Лисикскелинь вастомонк, Тиринь ваньшь, тетинем, Икельган
таргась таргань столь, Удалган пирясь кшнинь пирявт, Вить пельган нолдась
Келейстэ чуди-чуди ведь, Керш пелень сон вачкась Сэрейстэ палы-палы тол.
Ютыкскелинь столь трокска, Пелинь тетянь мельнеде, Норовавань кежнеде.
Ютыкскелинь пирявтсть трокс, Кедень вентинь - эзть сатот, Пильгень чалгинь —
эзть пекстак. Печкикскелинь, ялгинень, Чуди веденть мон трокска- Пелинь,
ялгинень, Бояраваксчим начки. Ютыкскелинь, ялгинень, Палы толонть мон велькска -
Пельстия, ялгинень, Бояраваксчим киртави. Эрь, эзинь лисевть каршозонк, Эрь,
эзинь лисевть вастомонок, Илядоя пеняця, Илядоя осудя. Аштеде, ялган, евтнеса,
Кода манявинь урексчис, Кода манявинь вардоксчис: Теде веде удылинь Вере, вере
утомсо, Вере утомонь цюлансо, Цюлан мазы вальмало. Вальмань сэрьсэ алксомоль,
Лавсянь сэрьсэ прялксомоль. Пелеведе икеле, Атякш морамодо мееле, Сайтець лембе
монь вельксэм, Калготкстомсь чевте монь алксом, Алкиньгадсь сэрей монь прялксом,
Штатотсь тантей удомам. Чикор мерькшнесь ялгинень, Тиринь тетянь ортазо.
Лавузнякшность, оинень, Тиринь тетянь кисканзо. Варчинь вальма чирева: Урексчи
ашти вальмало Тиринь тетянь тюскесэ; Ве кедьсэнзэ сахъянской котат, Омбоцесэ —
пуховой цюлкат. Манчесь, манчесь нень эйсэ, Эзинь манявт мон тензэ: Тиринь
тетянь вийнесэ Эзинь пиштлек котадо, А пуховой цюлкадо. Мейле сакшнось,
ялгинень, Ванынь авань тюскесэ, Парсей кесак кедьсэнзэ. Манчесь, манчесь нень
эйсэ, Эзинь манявт мон тензэ: Ванынь авань вийнесэ Эзинь пиштлек суреде. Оштё
сакшнось, ялгинень, Вечкема лелянь тюскесэ: Мазыть семеричкат кедьсэнзэ, Сувтем
ленгень карть кедьсэнзэ. Манчесь, манчесь сынст эйсэ, Эзинь манянт мон тензэ:
Вейкине лелянь вийнесэ Эзинь пиштлек семеричкадо, Сувтем ленгень карнеде. Мейле
сакшнось, ялгинень, Вечкема ялгань тюскесэ. Мазы алнэ кедьсэнзэ, Троицянь каштаз
прясонзо: А ялгинем, а Охим! А оинем, а Охим! Тиринь тетять вальмало Чачозь мазы
поляна, Пиже лугань поляна. Ниле рядсо тикшезэ, Ниле рядсо лукшозо. Васенце ряд
тикшезэ — Пильге лапава ташто гавданзо. Омбоце ряд тикшезэ — Карькс тапардамга
Тантей цяпор тикшезэ. Колмоце ряд тикшезэ Кумажава керясь-тикшезэ, Нилеце ряд
тикшезэ — Карксамова горнипов цецязо. Се полянасть кунчкасо Виев кужо эй налки,
Се полянасть кунчкасо Виев кужо эй чары. Весе ялгат киштить, морыть, Весе оят
пеедить, шутить, Ансяк арасят тон, ялгай, Ансяк арасят тон, оям. Содасынк,
ялгинень, Кужо вечки ульнекшнынь, Ялга печки ульнекшнынь. Истя манявинь
урексчис, Истя манявинь вардоксчис Ялгатненень пшкади: Адядо, ялгинень, адядо
Килей пулова якамо, Тарадто тарадс кунсеме, Лопадо лопас чалксеме. Орта вакссо
урни: Сакшнодо, ялгай, сакшнодо Сэрь лажамо тарказон. Сакшнодо, оян, сакшнодо
Сэрь вальмамо тарказон. Илядо безарть эйстэдень, Илимизь кадт тынь скушнас,
Илимизь кадт тынь тошнас. Илядо пель, ялгинень, Тиринь тетянь мельнеде, Илядо
пель, оинень, Ванынь авань мельнеде, Илядо пель, ялгинень, Перекладонь сивмеде,
Илядо пель, ялгинень, Алов мостонь менемде.

Аштеде, ялган, аштеде, Тыненк наказ наказан, Тыненк приказ приказан: Валске рана
стямосто Ашо пацят сюлмседе, Таргань палят оршледе, Лиседе тынь, ялгинень,
Тиринь тетянк орта лангс, Варштадо тынь, ялгинень, Тиринь тетянь турба лангс:
Бути лиси, ялгинень, Тиринь тетянь турбава Ашо мазы качамо, Сестэ тиринь авинем
Кудосо семиянь кис стряпаи. Бути лиси, ялгинень, Тиринь тетянь турбава Виев
штурма качамо, Сестэ тиринь тетинем Покш поминкат кепеди Пайстомо лемень ливамо.
Сестэ садо, ялгинень Мазы лемень ливамо, Мазы лемень кундамо. Илядо учо тердемат
- Кучмо таркам монь арась, Арась чожда посолом - Пиже дугам сазором, Мазы дугам
ялаксом. Истя прядовить чокшнень урнематне свадьбадо икеле.

Ох, лужадовлинь лужадозь, Лондадовлинь лондадозь. Ванодо, ялган, ванодо, Ванодо,
пижеть дугинень, Истя якинь, ялгинень, Прянь ёмавтома базаров Анок ярмаксо
рамсеме. Тов молеместэ, ялгинень, Ки чирестень касокшнось Умарина сад чувто.
Чувтонть васень тарадсо Бояраваксчим ашти озадо, Лажамо паця прясонзо, Сельведь
паця кедьсэнзэ. Саия бояраваксчим, Чинь каршо лавкас ветия Мазы нарядонь
рамсеме. Бояраваксчим, ялгинень, Эзь радова мазы нарядтнэс, Эзь пеедезевть
кургозо. Зярс яксилинь, ялгинень, Эсь ярмаксон рамсеме, Весёлгалиль
тейтерьксчим, Пеедезь якиль оляксчим.

Симемадо мейле зярьтя чинь ютазь ававтось уски невестантень викшнеманень понань
суреть: якстереть, сэнть ды пижеть. Суретнень марто ававтось уски кши, курник,
сюкорот. Суретнень ускить покшчинть чистэ. Бути невестась эсест велесэ, весемесь
кандови ялго, бути лиясо, усковить алашасо. Эсест велесэ ававтось ильтицякс саи
тейтерне, лия велес кучеркс-церыне. Ававтонть каванить. Туемадо икеле казить
тензэ панар, тейтернентень - паця. Морот ды урнемат а эрсить.



https://myv.wikipedia.org/wiki/%D0%A1%D0%B0%D0%BC%D0%B0%D1%80_%D1%91%D0%BD%D0%BA%D1%81

Самара ёнкс (руз. Самарская область) — ашти Россия Масторсо, сови Равчирева
федерациянь кужоньте.

Шабрацек ашти Сарат, Ульян, Оренбургонь ёнкснень марто, Печкас Масторонть марто,
истяжо ули апокшке тарка косо шабрацекс ашти Казахонь Масторось.

Ёнксось ульнесь теезь 1928 иень панжиковонь 14 чистэ кода Куншкаравонь ёнкс.
1928 иестэ лемдязь Куншкаравонь краекс, 1935 иестэ — Куйбышевонь краекс:

Самарань ёнксось — ветеце покшолманть кувалт Равлангсо (Поволжьясо). Покшолмазо
53,6 тёж. вп², мезе пурны 0,31 % Россиянь Мастор. Ёнксось сравтовсь пелевеёнксто
лембе ёнксов 335 вп кувалмос, чивалгомасто чилисемас — 315 вп-ть.



https://myv.wikipedia.org/wiki/%D0%A1%D0%B0%D0%BC%D0%B0%D1%80%D0%B0_%D0%BE%D0%B1%D0%BB%D0%B0%D1%81%D1%82%D1%8C

Самара ёнкс (руз. Самарская область) — ашти Россия Масторсо, сови Равчирева
федерациянь кужоньте.

Шабрацек ашти Сарат, Ульян, Оренбургонь ёнкснень марто, Печкас Масторонть марто,
истяжо ули апокшке тарка косо шабрацекс ашти Казахонь Масторось.

Ёнксось ульнесь теезь 1928 иень панжиковонь 14 чистэ кода Куншкаравонь ёнкс.
1928 иестэ лемдязь Куншкаравонь краекс, 1935 иестэ — Куйбышевонь краекс:

Самарань ёнксось — ветеце покшолманть кувалт Равлангсо (Поволжьясо). Покшолмазо
53,6 тёж. вп², мезе пурны 0,31 % Россиянь Мастор. Ёнксось сравтовсь пелевеёнксто
лембе ёнксов 335 вп кувалмос, чивалгомасто чилисемас — 315 вп-ть.



https://myv.wikipedia.org/wiki/%D0%A1%D0%B0%D0%BC%D0%B0%D1%80%D0%B0%D0%BD%D1%8C_%D1%91%D0%BD%D0%BA%D1%81

Самара ёнкс (руз. Самарская область) — ашти Россия Масторсо, сови Равчирева
федерациянь кужоньте.

Шабрацек ашти Сарат, Ульян, Оренбургонь ёнкснень марто, Печкас Масторонть марто,
истяжо ули апокшке тарка косо шабрацекс ашти Казахонь Масторось.

Ёнксось ульнесь теезь 1928 иень панжиковонь 14 чистэ кода Куншкаравонь ёнкс.
1928 иестэ лемдязь Куншкаравонь краекс, 1935 иестэ — Куйбышевонь краекс:

Самарань ёнксось — ветеце покшолманть кувалт Равлангсо (Поволжьясо). Покшолмазо
53,6 тёж. вп², мезе пурны 0,31 % Россиянь Мастор. Ёнксось сравтовсь пелевеёнксто
лембе ёнксов 335 вп кувалмос, чивалгомасто чилисемас — 315 вп-ть.



https://myv.wikipedia.org/wiki/%D0%A1%D0%B0%D0%BB%D1%82%D0%BE%D0%BD%D1%8C_%D0%BA%D1%83%D1%8F%D1%80

Мон ёвтнеса сехте аволь стака салтамо коенть. Саевить шлязь апокшке - ваксонь
турошка куярнэть. Суликань кедьгес сынь пештявить чукшторов ды атямарь лопа
марто човор, мереви путомс пейчурька пейнеть(ватксезь , сыре (зонтке марто)
копёр.3 литрань банкас каяма 3 покш пенчт сал ды лангаст кедьгень пештявомс
каяви лисьма ведь. Капрононь копачасо(крышкасо) банканть пекстамодонзо мейле
куяртнэ нолдамкат мацтс. Анококс сынь лововить 3-4 таргодо мейле, зярдо озыть
бутраст. Покш кедьгесэ теемстэст салось саеви вере ёвтазенть мельсэ кирдезь.
Парькантень пештить куярт-лопат-тикшеть, верде вельтясызь тагояк чукшторов
лопасо, лангаст варяв-пельнезь копача, конанть лангс путыть свисть- кирьпець,
судоваря кев, пурьгинекев, ды ансяк мейле кеме крышка. Тень теезь парьканть
эряви путомс мацтс. Телень самс улить анокт.



https://myv.wikipedia.org/wiki/%D0%A1%D0%B0%D0%B0%D0%BC%D1%82%D0%BD%D0%B5%D0%BD%D1%8C_%D1%80%D0%B0%D1%81%D1%8C%D0%BA%D0%B5%D0%BD%D1%8C_%D0%BA%D0%BE%D1%86%D1%82

Саамтнень раськень коцт (руз. Флаг саамского народа, эсьлем — суом. Saamen
lippu, нюнорск Det samiske flagget, швед. Samernas flagga) — раськень коцт
саамтнень, раськенть, кона эри Лапинь Масторга (Норвегиясо, Швециясо, Суомисэ ды
Россиясо (Колань модаулосонть)). Ульнесь кемекстазь 1986 иестэ.

1986 иестэ умарьковонь 13-це чистэ саезь 15 чинть видс шведэнь Оре ошсо ютыль
XIII Омбораськень саамонь конференциясь. Сонзэ ушодоманзо икеле ульнесь нолдазь
пелькстамот раськень коцтонть коряс. Сехте вадрякс ульнесь кочказь коцтось,
конань арсинзеть ды артызе Астрид Баль (Astrid Bahl). 1986 иень умарьковонь 14
чистэ раськень саамонь коцтось ульнесь васенцеде кепедезь, ды умарьковонь 15
чистэ ульнесь кемекстазь.

Раськень коцтонть покшолмазо — 2020 мм 1500 мм лангс. Коцтось ашти стядо линиядо
эрьва-кодадо келейгадомасо сэнь, ожо, пиже ды якстере тюсо ды вейс пурнавомо
якстере-сэнь кирьксэ.

Ниле тюстнэ коцтсонть — те гактинь тюстнэ, саамонь оршамо пель. Кирьксэсь невти
саамонь чавоманть ды пурны Чинть ды Ковонть, конат ульнесь саамтнень раштыцякс
(Фьелльнер, Андерсэнь «Paiven parneh» поэманть (руз. «Дети солнца» эли «Сыновья
солнца») коряс: сэнь пельксэст кирьксэ — Ковось, якстересь — Чись.

Ниле тюссо коцтось, кода кирьксэсь невти вейсэндямонть саамтнень Норвегиянь,
Финляндиянь, Швециянь ды Россиянь.

Покш читне коли саамтнень коцтонть понгавтыть (ульнесь кемекстазь XV Саамонь
конференциясь Хельсинки ош, 1992 ие, аштемковонь 15—17 читнестэ):



https://myv.wikipedia.org/wiki/%D0%A0%D1%8F%D0%B1%D0%BE%D0%B2%D0%BE%D0%BD%D1%8C_%D0%90%D0%BD%D0%B0%D1%82%D0%BE%D0%BB%D0%B8%D0%B9

Анатолий Павлович Рябовонь (1894 чадыковонь 16 чистэ Ламбаське велесэ, Ицялонь
буесэ, Мордовия Республикань — 1938 панжиковонь 22 чистэ Саранскойсэ) — эрзянь
профессор, ламо келень содыця, васенце Эрзянь букварень пурныця-нолдыця. 1923
иестэ сти Московсо «Сыргозема» вейсэндявксонть прявтокс, ледезь 1938-це иень
панжиковонь 23-це чистэ.

Рябовонь Анатолий чачсь эрзянь сокиця-видиця семияс, Ламбаське велесэ. Велень
школанть прядовомадо мейле тетянзо-аванзо кучизь сонзэ тонавтнеме Починковонь
духовной училищав, мейле тонавтни Нижегородской оймень (духовной) семинариясо.

Тетянзо куломадо мейле кадсы семинариясо тонавтнеманть, ансяк, сёксня 1912-це
иестэ пек парсте максы экзамент Нежинской педагогической институтонь келень
тонавтнема(филологической) факультетс, конань пек парсте прядсы 1916-це иестэ.
Тонавтнемстэ сон кармась содамост латинэнь, англань, финнэнь ды эстониянь
кельтнень.

4 иеть А. П. Рябов важодсь тонавтыцякс семинариясо, мейле — Нижегородской
губерниясо раськень образованиянь отделсэ сотрудникекс. Тесэ сон бажи теемс
школасо тонавтнеманть эрзянь ды мокшань кельтнесэ. Активной профессиональной
важодемазо эрзятненень ды мокшотненень раськень школа панжома коряс неизь
РСФСР-энь Наркомпросонь прогрессивной сотрдниктне, секскак 1924-це иестэ сонзэ
тердить Московов важодеме методистэкс Совнацменэнь Центральной Мордовиянь бюров.
Московсо свал ульнесь покш мокшонь ды эрзянь томбале эрицятнеде. Тесэ мокшотне
ды эрзятне муильть кекшема тарка вачочиденть, революциядо мейле кундсематнеде,
свал весе кортасть эсь ютковаст тиринь кельсэ.

1923-це иестэ эрзятне ды мокшотне панжить Московсо «Сыргозема» вейсэндявкс, покш
тарка косо явозель морамо кужотненень, конань прявтокс ульнесь А. П. Рябов. Те
хоронть лемс Весесоюзонь пачтямокерьксень (радиосо) морамодо мейле масторонть
эрьва пельде сыльть пек ламо сёрмат, конатнесэ ломантне ёвтнесть покш
ёжомарямодост эсест кельсэ искусстванть марто вастомадонть, вельть седейсэ
моразь эрзянь моротнеде.

1926-це иестэ панжови эрзянь ды мокшонь клуб Марьиной Рощасо, прявтокс путозель
А. П. Рябов. Те клубось теевсь эрзянь келень, литературань ды культурань
центракс. Свал инжекс ульнесть тесэ Артур Моро, Никул Эркай, А. Лукьянов, Яков
Григошин, Фёдор Чесноков ды ламо лия сёрмадыцят. А. П. Рябов свал вансь од
ломантнень касомаст мельга.

Зярдо теевсь Мордовия автономиясь ды панжовсь Саранск ошсо пединститут,
А. П. Рябов сы Саранск ошов, сестэ сон кадызе эсензэ «эйкакшонзо» — хоронзо уш
се шкане содавикс эрзя морыцянтень Илларион Яушевнень.

А. П. Рябовонь, кода лингвистэнтень, покш вий макссть вастоматне келень покш
содыцятнень Д. В. Бубрихень, Ф. Ф. Советкинэнь ды народонь просветителенть
М. Е. Евсевьевень марто. Сон покш тев тейсь эрзянь ды мокшонь
тонавтниця-учительтнень 1-це ды 2-це промкстнэнь анокстамосонть ды ютавтомасонть
1924—1925-це иетнестэ. Неть иетнестэ А. П. Рябов аноксты эрзянь школань лездамо
пелькст (учебникть). 1926—1927-це иетнестэ ульнесь сон эрзянь келень
экспедициясо Лувне ды Кеченьбуе велетнесэ. 1926-це иестэ сон кармась тонавтнеме
Востоконь народтнэнь НИИ-нь аспирантурасо. Тосо сон тееви эрзянь ды мокшонь
келень покш содыцякс. А. П. Рябовось аноксты эрзянь келень юронть, ванькскавты
эрзянь келенть руз валтнэнь эйстэ.

1934-це иестэ эрзянь келень васенце профессоронть А. П. Рябовонь тердизь
Мордовской пединститутс мокшонь-эрзянь келень кафедранть прявтокс. А. П. Рябов
профессоронть покш питнезэ сеньсэ, што сон васенцеде сёрмадызе ды ловнызе неень
шкань эрзянь келень курсонть, методиканть ды сонзэ историянзо.

«Вельть покш важодемась» мокшо ды эрзянь культуранть кепедемасонть НКВД-нтень
неявсь берянь тевкс. 1937-це иень аштемковонь 5-це чистэ ульнесь максозь №4
ордер Рябовонь Анатолиень кудосо вешнеманть коряс. Сонзэ пекстызь, ёвтазь
«мокшонь ды эрзянь ятокс». Пекстазель сонзэ низэяк, тонавтыцясь Прасковья
Фадеевна, а цёраст Ричард ёртозель ушов.

1937-це иень ацамковонь 17-це чистэнть чумондомасонть мерезель, што сонзэ
сиведизь финнэнь ды эстононь шпионтнэ, Дмитрий Бубрих ды Марк. Нама, А. Рябов
кодамояк «антисоветской» тевсэ арасель, ялатеке 1938-це иень панжиковонь 23
чистэ ледезель. Калмамо тарказо апак ёвта те шкас.

Омбоцеде чавизь сонзэ кода «раськень ят» 1952-це иень келень конференциясо, кона
алтазель келень коряс «Сталинэнь» роботатненень, истя жо ледезельть Мордовиянь
ламо лия покш ломанть. СССР-нь Верховной Судонь Военной коллегиясь 1956-це иень
сундерьковонь 28-це чистэ полавтызе Верховной Судонь коллегиянь приговоронзо,
кона теезель А. П. Рябовонь коряс, секскак тевесь лоткавтозель преступлениянть
арасьчинзэ коряс.

А. П. Рябов профессоронть ульнесь нурькине эрямозо, ялатеке сон виензэ максызе
эрзянь ломантнень туртов. Сон сёрмадсь малав 30 ловномат эрзянь ды мокшонь
кельтнень коряс, конатне кандыть те шкас покш лезэ. Минь сюконятано те покш
Эрзянь ломанентень, кирдтяно сонзэ мельсэнек — превсэнек.



https://myv.wikipedia.org/wiki/%D0%A0%D1%83%D0%B4%D0%BD%D1%8F_%D0%BB%D0%B5%D0%B9

Рудня — лей Россиясо, кона чуди Мордовиянь Лямбирьбуева ды Ташто Шайгабуева, ды
Алоошонь ёнкска. Ратор леенть витьёнонь сянглей.

Кувалмозо 86 вп, покшолмазо 1420 вп². Ашти (Верьга) Рав леенть пурнавкссо (Йока
леенть пурнавксонзо теме).

Лейбрянь тарказо ашти Лопатино веленть вакссо ды 6 вп пелевеёнов буень
куншатаркасто — Лямбирь велестэнть. Лейбрянть ёно леесь чуди чивалгомав, лиява —
пелевеёнксов. Верьгачудемазо ашти Лямбирьбуева, куншкань — Ташто Шайгабуева,
алочудемазо — Алоошонь ёнкска Починкань буева.

Рудня леенть лангсо аштить: Акаевка, Болотниково, Лопатино (украинецэнь),
Лопатино (рузонь), Репьевка, Советское, Старая Обуховка, Ингенер-Пятина, Верхняя
Верченка, Нижняя Верченка, Говорово велеть. Ратор лейс пры Ильинское веленть
вакссо. Прамо таркасонть леенть келезэ — 20 метрат.

Лемесь саеви: др.-русск. рудой «рыжий», русск. диал. руда «что-нибудь
замаранное, грязное; болотная ржавчина»; Гидронимт Рудня, Руда, Рудка келейстэ
вастневить Чилисемань Европава



https://myv.wikipedia.org/wiki/%D0%A0%D0%BE%D1%81%D1%81%D0%B8%D1%8F%D0%BD%D1%8C_%D0%9C%D0%B0%D1%81%D1%82%D0%BE%D1%80

Росси́я Ма́стор, Россиянь Федерация (руз. Росси́я, Росси́йская Федера́ция) —
ламораськень мастор, кона ашти Европань чилисемань ёнкссо ды Азиянь
пелевеёнкссо.

Россия Масторось — сехте покш мастор мирсэнть-масторсонть (17 млн 75 тёж. 400
вп² али 11,46 % (1/9) покшолманть веси моданть, мезесь кавксть седе ламо,
Канаданть Масторонть моданьть).

Россия Масторонть эрицятне — 141 903,9 тёж. ломанть (2009 иень умарьковонь 1-це
чинть ланкс, Росстатонть коряс [1] 2,15 % весе Моданть эрицятнень, эйстест 4/5
эрицятнеде эрить Европань ёнкссо Россия Масторсо. Неень шкасто Россия Масторось
саи кавксоце тарканть мирсэнть тень коряс. Седе покш пельксесь эрицятнеде эрить
ошсо — 73 %. Россия Масторонть эрицятне ламораськень: рузтнэде башка, конат
пурнавить 79,83 %, масторсонть эрить 180 седе ламо раськеть. Россия масторонть
келесь — рузонь.



https://myv.wikipedia.org/wiki/%D0%A0%D0%BE%D0%BC%D0%B0%D1%88%D0%BA%D0%B8%D0%BD

Йóвлань Оло (руз. Владимир Иванович Ромашкин, 1951 таштамковонь 6 чи Ицяло -
2002 умарьковонь 29 чи Саранскойсэ) — эрзянь содавикс Ине морыця-седиця,
«Торама» морамо-седямо кужонть пурныцязо-ветицязо.

Чачсь Йовлань Оло 1951 таштамковонь 6 чистэ иестэ Ицял буень Ицяло эрзянь
велесэ. 1975 иестэ прядызе пакшань седямо школанть Саран ошсо, 1980 иестэ -
Консерваториянть Казан ошсо.

2006 иеньТаштамковонь 6 чистэ Вирь Тавла велесэнть ульнезь панжозь Йовлань Олонь
лемсэ «Этно-Кудо». Те кудось, конань сон рамизеть 1989 иестэ, ульнесь сонензэ
оймень витнема таркакс - тезей сакшныль оймсеме стакачитнеде, саиль од вийть
эсинзэ седямо-морамо тевтнене, арсиль кода седе пек сравтомонзо эрзя раськенть
мазычинть.



https://myv.wikipedia.org/wiki/%D0%A0%D0%B0%D0%B7%D0%B3%D1%83%D0%BB%D1%8F%D0%B5%D0%B2%D0%B0,_%D0%A2%D0%B0%D1%82%D1%8C%D1%8F%D0%BD%D0%B0_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%BD%D0%B0

Татьяна Васильевна Разгуляева (тейтерькс Ладыгина) (1957 умарьковонь 30 чистэ
Мордовиянь Орданьбуень Чукало велесэ) — эрзянь сёрмадей, валморонь ладсий.
«Сятко» ковставксонть прявтредактор.

Чачсь Татьяна Васильевна умарьковонь 30 чистэ 1957 иень ОрданьбуеньЧукало
велесэ. Школанть прядомадо мейле тонавтнеманзо поладызе М.Е. Евсевьев лемсэ МГПИ
–нь филологиянь факультетсэ. Тосо мельспаросо яксесь литературань кужинес,
конань прявтсоль А.Г. Борисов фольклористэсь.

Васень сёрмадовксонзо туртов питне путсть тонавтыцянзо, эрзянь содавикс
литературоведэсь Г.И. Горбунов ды Мордовиянь заслуженный сёрмадеесь В.К. Радаев.
Сынст «чанстямодо» мейле, 1977 иестэ саезь, Т.В. Разгуляевань сёрмадовксонзо
кармасть печатавомо «Эрзянь правдасо», «Сяткосо» ды «Чилисемасо». Шкань ютазь
ламотне эйстэст лиссть «Тештине» (1982 ие) ды «Оцёр» (1997 ие) вейсэнь
пусмотнесэ.

Институтонть прядомадо мейле (1981 ие) Т.В. Разгуляева малав 20 иеть важодсь
«Эрзянь правдасо» корреспондентэкс. Мейле, – «Сятко» журналонь прявтонть
полавтыцязо. Ней сон – «Сятконть» прявтредактор.



https://myv.wikipedia.org/wiki/%D0%A0%D0%B0%D0%B4%D0%B0%D0%B5%D0%B2%D0%B5%D0%BD%D1%8C,_%D0%92%D0%B0%D1%81%D0%B8%D0%BB%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Чачсь 1901 иень эйзюрковонь 11 чистэ Пензань губерниянь Городищенской уездэнь
Алова велесэ (ней Пензань ёнксонь Никольской буень) сокицянь-видицянь покш
семиясо. Кавксо иесэ уш кармась тетянстэнь кудоютконь ды паксянь тевтнень
топавтомсто лездамо. Теке шкастонть парсте прядызе эсь велень школанть. Мейле
саизь Якстере Армияв, косто велявтсь ансяк 1925 иесте. Тюрсь ашотнень ды
Антоновонь банданть каршо. Секе иестэнть тусь совпартшколав, конань прядомадо
мейле кучизь важодеме Мордовиянь Кочкурбуев. Васня ульнесь кочказь вейсхозонь
прявтокс, мейле — «Якстере колхоз» (руз. «Красный колхоз») буень кулялопанть
редакторокс. Сесте ушодкскак сёрмадомо.

1932-1942 иетнестэ важоди «Эрзянь коммуна» (руз. «Эрзянская коммуна»), «Красная
Мордовия» кулялопатнесэ, ды Мордовиянь Сёрмадеень пурнавксонть Ветикуросо.

Саезь 1942 иестэ - турем киксэ (фронтсо). Содавиксэв валморозеенть Артур Моро
марто ойнань шкасто нолдась 20-сь леднема бригадань НКВД «Вперед за Родину»
кулялопаньть. Седе тов, пенсияв туема шканть видс (1962 ие) важодсь «Эрзянь
коммуна» (руз. «Эрзянская коммуна»), «Советская Мордовия» кулялопатнесэ,
Мордовиянь пачтамо ды теленевтемань Прявткомитетсэ (руз. Госкомитет по
радиовещанию и телевидению Мордовии).

Сермадома лувсонть ушодовсь 1930 иестэ. Васенце пурнавксось «Од пингень вий»
(руз. «Сила нового времени») лись 1933 иестэ. Эйсензэ совась валморот ды поэмат.
Сёрмадовкстнэсэ маряви сёрмадыцянть гайтев вайгелезэ одкстомтнеде, конат састь
веленть эрямонтень. Седе содавиксэкс В. Радаев теевсь кода прозаньсёрмадей.
Васенце истямо пурнавксось «Омбоце эскелькс» лем ало (руз. «Второй шаг»), кона
лись 1947 иестэ, сон ёрокчистэ, кемевикстэ невти важодиця ломантнень, вейсхозонь
веленть эрямонть. Омбоце пурнавксось – «Велень ёвтнемат» (руз. «Деревенские
рассказы») неинзеть валдонть 1958 иестэ.

Революциянть седе икелень эрямонзо, сонзэ тюремазо эрьва ёндо Василий Иванович
Радаев невти «Кайга» пусмосонть (1961 ие). Пек содавикс сёрмадовксозо «Сиведезь
жених» (руз. «Подставной жених», 1957 ие). Сон нолдазель «Огонек» ковкставксо,
ютавтозь чехень кельс ды нолдазь Прагасо «Кветы» ковкставксо. Саранонь
теленевтнемань студиясь 1978 иестэ невтсь те сёрмадовксонть ланга спектакля.

Ламо сёрмадсь эйкакшонь туртов: «Колмо ялгат» ёвтнемась (повесть) (руз. «Три
товарища»), пурнавкс пусмотне «Наташа ды сонзэ оянзо» (руз. «Наташа и ее
подруги»), «Заботиця эйкакшт» (руз. «Заботливые ребята»), «Част» (руз. «Часы»),
«Раужо озяз» (руз. «Черный воробей») ды лият. Весемикс сёрмадеесь нолдась 15
конёв пусмот.

Ламо лезэ путсь ютавтомантень, рузонь кельс сон ютавсь сёрмадовкст Ф.
Беззубовань, А. Лукьяновонь, П. Кономанинэнь, Н. Киржайкинань, А. Жулюпкинань,
Н. Филипповонь ды лиянь.



https://myv.wikipedia.org/wiki/%D0%9F%D1%83%D1%80%D0%B3%D0%B0%D0%B7%D0%BE%D0%BD%D1%8C_%D0%A0%D1%83%D1%81%D0%B5%D1%81%D1%8C

Пургазонь Русесь (Эрзянь Мастор) — масторось, конань эйсэ эрясть эрзянь
ломантне. Масторонть прявтокс ульнесь Инязор Пургаз, ды те Масторонть рузонь
иеньсёрмадыцятне лемдизь «Пургасонь волостекс-масторокс». Рузтне Инязоро
Пургазонть сёрмадызь «Пургас» лемсэнть, ды «з» тешксэнть сёрмадсть «с» вельде.
«Пургазонь Русесь» лиякс ульнесь Эрзянь Масторокс, ды пурнась масторонть Мокша
леенть алочудевазованть, Темниковонь-Ваддонь вирьтнень эйсте Ока леенть видс ды
эйсензе эрясть аволь ансяк эрзят, рузткак, конат оргодсть феодалонь
стакачистэнть. Неень шкань мастортнэва Пургазонь Русентень понгильть Мордовия
республикась, Обранонь ёнксонь мастортне.



https://myv.wikipedia.org/wiki/%D0%9F%D0%BE%D0%BB%D0%B5%D0%B6%D0%B0%D0%B9%D0%BA%D0%B8%D0%BD,_%D0%A1%D0%B5%D1%80%D0%B3%D0%B5%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Полежайкин Сергей Иванович (1920 иестэ таштамковонь 14 чи Ташто Мурза велесэ —
1944 ие ожоковонь 10 чистэ Кретинг ош) — покш лейтенант Важодиця-Сокиця-Видиця
Армиянть, Ине Ойнань улиця, Советэнь Союзонь Мараля (руз. Герой Советского
Союза) (1945 ие). Эрзя.

Чачсь Сергей Полежайкин 1920 иестэ таштамковонь 14 чи Ташто Мурза велесэ
сокицянь-видицянь семиясо. Прядсь сисем класст ды тусь эрямо ды важодеме
Андижанонь ёнксов Узбекень ССР-сэ. Якстере Армиясо 1940 иестэ. 1943 иестэ
прядызе Рязанень ушмонь-автонь тонавтнемасо (руз. Рязанское военно-автомобильное
училище). Панжиковсто — Ине Отечественной ойнасо улиця.

1944 иень ожоковонтень покш лейтенантось Сергей Полежайкин ульнесь 1-це
гвардиянь башка мотоциклетэнь полконть 5-це гвардиянь танконь ушмонь 1-це
Балтваксонь турем киксэнь ванстницянь ушмоветиекс (руз. офицером разведки 1-го
гвардейского отдельного мотоциклетного полка 5-й гвардейской танковой армии 1-го
Прибалтийского фронта).

Сон тюрьсь Литонь ССР-нь масторга. 194 иень ожоковонь 10 чистэ Полежайкин, кода
ванстницянь пурнавксонть азор, печтизе Ланге леенть Мемеля буесэ. Ютась ятонь
юткс, ды керизе модань ды чугункань китнень Кретинг ды Мемель оштнень ютксо.
Тюремасоль Полежайкин ульнесь маштозь. Калмазь Кретинг ошсо .

Полежайкинэнь лемсэ ули куро Клайпеда ошсо, Кочкур велесэ путозь-стявтозь
кеврунго, ды сонзэ лемесь тешкстазь Рязанень ушмонь-автонь тонавтнемасо.



https://myv.wikipedia.org/wiki/%D0%9F%D0%BE%D0%BA%D1%88_%D0%98%D0%B3%D0%BD%D0%B0%D0%B4_%D0%B1%D1%83%D0%B5

Покш Игна́дбуе (руз. Большеигнатовский район Мордовии, мокш. Оцю Игнатовань
аймак) — ашти Мордовия республикань пелеве-чилисема ёнкссо.

Шабрацек ашти Обран ёнксонть марто ды Мордовиянь лия буетнень марто: чилисемань
ёнксканть — Орданьбуе ды лембе ёнкска — Ицял буенть марто.

Буенть покшолмазо 834 вп² ( 68 вп сравтови пелевеёнксто лембе ёнов, ды 42 вп
чивалгомасто чилисема ёнов). Куншка таркась — Покш Игнад велесь.

Ломаньтнеде весемикс 7463 ломанть (2015 ие), эйстест: эрзят — 83,47%, рузт —
15,94 % .

Шабрава ашти Нижегордской ёнксонь марто (чивалгомань, пелевеёнксо ды
пелеве-чилисема ёнкссова) ды лия Мордовиянь буетнень марто: лембе-чилисема
ёнкссонть – Орданьбуенть марто, лембе ёнксто – Ицялонь буенть марто. Буень
масторонь покшолмазо 834,2 вб2, чивалгома ёнксто чилисема ёнксов сравтови - 30
вайгельпеть, пелевеёнксто лембе ёнксов – 44 вп. Саран ошонть марто тевс ютавтови
ардома киваванть (106 вб).

Буесенть аштить Андреень чачома тарка кирпицень сёвонень (икелев анокстоманть
марто 1344 теж.м3) ды Покшигнатовонь керамзитонь сёвонень лисемат (4499 теж.м3)

Неень тевс молиця икелев анокстоматне потмомодань ведттнень кевсэдень-пермскоень
карбонатонь комплексканть - 18 тёжа.м3/чить-веть, минерализациянть марто 1 г/дм3
-2,6 теж.м3/чить-веть видс.



https://myv.wikipedia.org/wiki/%D0%9F%D0%BE%D0%BA%D1%88%D0%BF%D0%B8%D0%BB%D0%B5%D0%BD%D1%8C_%D1%80%D0%B8%D0%B2%D0%B5%D0%B7%D1%8C

Покшпилень ривезь (лат. Otocyon megalotis, руз. Большеу́хая лиси́ца) — те
сывельде ярсыця ракша кискань семиястонть (Canidae). Буестэнть вейкине. Лемензэ
саизе грекень кельстэ ютавтозь, кода «пилень киска покшпилень».

Покшпилень ривезенть рунгонть кувалмозо 46—66 см, сэрезэ 40 см. видс. Пулонть
кувалмозо — 24—34 см, сталмозо — 3—5,3 кг. Пек моли тюжа ривезенть ланкс, ансяк
сон седе вишкине, ды амазыйстэ покш пиле марто. Нерезэ нурькине, пшти. Пилензэ,
кода весе чаво таркань ракшатнень пек покшт — 13 см. сэрьсэ. Икельце пильгензэ
вете сур марто, удалцетне ансяк ниле. Те ривезень видэнть пеень системась лови
48 пейть.

Покшпилень ривезесь вастневи Африкань кавто буесэ: Эфиопия ды лембеёнкс Судансто
саезь Танзания видс, ды лембеёнкс Замбиясто ды Анголасто ЛАР видс. Истямо
сравтовтомась сюлмавозь сонзэ ярсамканзо марто — тикшеде ярсыця термиттэнть
(Hodotermes mossambicus) марто.



https://myv.wikipedia.org/wiki/%D0%9F%D0%B8%D0%B6%D0%B5%D0%BD%D1%8C_%D1%8F%D1%80%D0%BC%D0%B0%D0%BA

Пижень ярмактнэ, пиже ярмакт — неень шкаваяк якиця вишка ярмакт. Питнест аволь
покш, маштовить, минек масторсонть, маряви, кармасть вастневеме ансяк Пётр 1
инязоронть путомадонзо мейле. Теде икеле тевс нолдтневсть ансяк сиянь ды сырнень
ярмактнэ, те секс мекс пиженть питнезэ тёжаксть седе алкине вере сёрмадозтнень
коряс. Ломантне тень коряс сыремкшнесть тюремат, ансяк шкадо мейле кода а кода
манявсть (кода конёвонсеськак), ды нейгак, косо мельспаросо, косо а пек эрить
истят ярмактнэнь марто. Меельце шкастонть, ярмаконть кармасть тееме
алюминийстэ — те ашо кшнинть питнезэ пижедентькак алкине, кона-кона мастортнэсэ
кшнитнень таркас нолдтнить тевс мик пластмассань вишка питнесэ ярмакт.



https://myv.wikipedia.org/wiki/%D0%9F%D0%B5%D1%88%D1%82%D0%B8%D0%BD%D0%B5%D1%82%D1%8C

Теевить оргавтомо оев чапаксто. Чапксонть теемс саеви килошка ашо васенце
(сэренть коряс) сортонь почт, килошка ламбамо вельксэнь скалой кона ансяк
чевтемтови (нолдамодо мейле со тееви чудикс ды колы чапаксонть стаензэ).
Танстень коряс каямс сал, нень шкасто ламот путнить сахоргак, пельстаканшка.

Ичеви чевте чапакс, седе кавшанякс пештинетнень улемга чапаксось а эряви пек
куватьс ичемс. Седе тантейкс улемга мереви чапаксось кельме парьс (холодильникс)
путомс 30 минутас. Тедэ мейле чапаксось таргави да вишка паморьксэнь сезнезь
теевить вирь пештешкат. Сынст кайсемат панема кедьгес ды путома панемаёнксс
(духовка, каштомо) сес, зярс а мазылгадыть.

Таргамодост мейле пештинетне почодовить сахор почтсо, лиякс валовить медьсэ,
кинень бути вечкеви истяк порнемасткак.



https://myv.wikipedia.org/wiki/%D0%9F%D0%B5%D1%82%D0%B0%D0%B9%D0%BA%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Петайкинэнь Александр Иванович (псевдонимезэ А. Крутогорский, 1936 иень
таштамковонь 8 чистэ - 1999 иень сундерьковонь 3 чистэ Саран ош) — эрзянь
сёрмадей, прозаньсёрмадей, Россиянь Сёрмадеень вейсэндявксос совиця.

Чачсь Ицял буень Крутой Гора велесэ (лиясо сёрмадозь: Ицяло велесэ). 1973 иестэ
прядызе Литературань институтонть А.М. Горькень лемсэ.

Важодсь «По заветам Ленина» вейсхозсо (1954-1961 иетнестэ), Ицял буень «Путь
Ильича» кулялопасонть сёрмадеекс (1961-1963 иетнестэ), «Знамя» (Чамзабуень)
кулялопанть литважодицякс (1963-1965 иетнестэ), Покш Игнадбуень «Восход»
кулялопанть пельксэнь ветицякс (1965-1967 иетнестэ), ульнесь «Эрзянь правда»
кулялопанть корреспондентэкс (1967-1975 иетнестэ), Оразайбуень «Заря коммунизма»
кулялопанть пельксэнь ветицякс (1975-1979), «Сятко» ковкставксонь литважодицякс
(1979-1984 иетнестэ), Лямбирьбуень «Призыв» кулялопанть пельксэнь ветицякс
(1984-1987 иетнестэ) ды «Огни коммунизма» кулялопасонть (1987-1989 иетнестэ),
«Пионерэнь вайгель» ковкставксонть покшредакторокс (1989-1991 иетнестэ),
Мордовиянь Сёрмадеень вейсэндявксонть литкевкстемань ёвтыцякс (литконсультатокс)
(1991 ие), «Сельский строитель» кулялопанть корреспондентэкс (1992 ие),
Кочкурбуеень «Заря» кулялопанть пельксэнь ветицякс (1994 ие).

Васенце валморонзо ульнесь невтезь «За социализм» буень кулялопасонть 1958
иестэ. 1978 иестэ лиси эйкакштненень сонзэ ёвтнемазо «Кизэнь казне» (руз.
«Подарок лета»). Лия сёрмадовкстнэ паро мельсэ ульнесь вастазь ловныцятнесэ
конёв пурнавкстнэсэ: «Василёк» (1982 ие), «Лёмзёркс цецят» (руз. «Цветы
черемухи») (1984 ие), «Чудикерькссэ чипай» (руз. «Солнышко в ручье») (1990 ие)
ды лият.

А.И. Петайкинэнь пьесанзо: «Вишка оя» (руз. «Маленький друг»), «Олда бабань
кенярксозо» (руз. «Радость бабушки Олды»), «Ошонь цёрыне» (руз. «Городской
мальчик») ульнесь путозь-налксэзь раськень театратнева.



https://myv.wikipedia.org/wiki/%D0%9F%D0%B5%D1%80%D0%BC%D0%B5%D0%B7%D1%8C_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5%D0%BD%D1%8C)

Ашти Урлей лангсо, 13 вп буень куншкатаркасто Покш Килейбуень велестэ ды 25 вп
Кацелай чугункань станциястонть. Авасоло чуди Сура лей ды Ине эрьке.

Лемесь-антропоним: икелень эрзянь Пермесь лементь эйстэ. Ульнесь лецтязь 1624
иестэ Д. Пушечниковонь ды А. Костяевень (руз. «Книге письма и меры»)
сёрмадовксо. Лецтяви (руз. Списке населенных мест Симбирской губернии) (1863 ие)
Пермиси — 216 кудот марто (2 032 лом.) Карсунонь уездсэ (руз. Карсунский уезд) .

1935 иестэ Пермезьсэ ульнесьть теезь Парижэнь Коммунань лемсэ вейсхоз (руз.
колхоз им. Парижской Коммуны) ды 16-це партсъездэнь лемсэ (руз. колхоз им. 16-го
партсъезда), седе мейле ульнесь покшолгавтовсь «50 лет Октября» вейсхозос. 2000
иестэ — теезь К(Ф)Х «Исток».



https://myv.wikipedia.org/wiki/%D0%9F%D0%B5%D0%BB%D1%8C%D0%BA%D0%B0_(%D0%BB%D0%B5%D0%B9)

Пелька лей (руз. Пелька) — лей Россиясо, чуди Мордовия Масторга ды Алоошонь
ёнкска. Леенть кувалмозо 20 вп, покшолмазо весемезэ 55 тёж. вп². Ашти (Верьга)
Рав леенть пурнавкссо.

Прамосто 13 вп саезь вить ёнксто пры сонензэ Пелька лисьмапря. Лейбрянь тарказо
саеви Починкань буесэ Алоошонь ёнкссо Пеля-Хованонь веле вакссо, 12 вп
лембеёнксс-чилисемас Починкав. Чудеманть куншкасо юты Ицял буева.

Леенть лангсо аштить Пеля-Казязь веле (Алоошонь ёнкссо) ды Кочкари веле
(Мордовиясо). Пры Ратор лейс Гуляево веленть вакссо.

Паряк лемсэнть ули балтонь юр, ванодо: латонь рelke -латокс pelee, pelke (руз.
«болото, лужа», «полыня, прорубь», «ложбина». Ды (руз. Географический термин
пелька в значении «прорубь» известен в русских говорах).



https://myv.wikipedia.org/wiki/%D0%9E%D0%BB%D1%8C%D0%B3%D0%B0_%D0%9A%D0%B0%D0%BD%D0%B8%D1%81%D1%8C%D0%BA%D0%B8%D0%BD%D0%B0

О́льга Никола́евна Кани́ськина (1985 якшамковонь 19 чи, Пакся Тавла веле,
Мордовия) — россиянь спортава, шождаатлет (спортонь якамо), Мордовиянь спортонь
якамонь школаcто. Эрзява.

2008 иестэ Олимпиадань Налксемстэ спортонь якамонь коряс пелькстамосо 20
вайгельпень дистанциясо сырненть саиця. Кавксть Мирэнь чемпион (2007 ды 2009
иетнесте).

Кенярксонь лисьмапрят чавсть аволь умок весе эрзятьнень седейсэ, зярдо «Спорт»
телеканалсонть 2010 иень якшамковсто мольсь масторонь сехте виев спортцёратьнень
ютксо пелькстамось, ды эйсэнзэ изнясь эрзянь од тейтересь Ольга Каниськина.
Ютась васенце, омбоце туртнэ. Меельцентень кадновсть колмонест — Ольга
Каниськина (спортноь якамо), Светлана Слепцова ды Ольга Зайцева (кавонест —
биатлон). Ольга аламодо икельдизе Светлана Слепцовань. Колмоце таркас лиссь
Ольга Зайцева. Истя, Россиянь 2009-це иень сехте вадря спортцёравакс кармась
Ольга Каниськина. «Спорт» телеканалсо Ольга ёвтась сюкпря весенень, кить максызь
кисэнзэ вайгелест:



https://myv.wikipedia.org/wiki/%D0%9E%D0%B4_%D0%9C%D1%83%D1%80%D0%B7%D0%B0_(%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5)

Од Мурза (руз. с. Новые Турдаки) — те эрзянь веле Мордовия Республикань
Кочкурбуесэ.

Ашти Авьяз лей лангсо. Кода лецтни (руз. Списке населенных мест Пензенской
губернии) (1869 ие) Новые Турдаки - 126 кудот марто Саранонь уездсэ.

Лемесь саеви Ташто Мурза велестэнть, кона ашти 10 вп. Кезэрень эрзянь лемде
Турдай ~ Турдей.

Ульнесть 3 ведьгевть, 3 ойень пивтема парть. 1894 иестэ Од Мурзасо ульнесть 215
кудот (1 414 лом.), важодсь тонавтнема тарка. 1930 иестэ теезь-пурназь вейсхозт
«Од эрямо» (руз. «Новая жизнь») ды «1 Мая», 1950 иестэ саезь — покшолгадозь
«Победа» хозяйства, 1989 иестэ — 9 вейсэнь фэрмэрень хозяйстват(сехте покштнэ —
«Вера», «Восток», «Мечта», «Нешке», «Росток», «Союз»).



https://myv.wikipedia.org/wiki/%D0%9E%D0%B4%D0%B0%D0%B6%D0%B0_%D0%BB%D0%BE%D0%BF%D0%B0

Абажа лопа, лиякс: Одажа лопа, литературань нормась: абажалопа, одажалопа (лат.
Tussilago farfara, руз. Ма́ть-и-ма́чеха) — ламо иень перть касыця тикше,
Ламоцецянь семиянь (Asteraceae).

Рана тунда лисисть ашола нетькскеть, конатнень прясост ожо цецинеть. Цецямодо
мейле теке ундоксонть эйстэ кармить касомо валоня келей пиже лопат, алксост
ашот, вельтязь чевте понынесэ. Касы сёвонев модасо, лей чирева, латкова, пандо
чамава.

Ловови ормадо лезэв тикшекс, пурныть лопанзо тунда, костить кошсо эли пекстазь
чистэ таркасо 40—50 °С температура марто.

Лопатнестэ ды цецятнестэ теить ламбамо ведь, симить тевелявонь экшендемстэ,
шождалгавты козомонть. Цецятнестэ мекштне саить медярво.

Наукань (латинэнь) буень лемесь лат. tussilago, inis саеви лат. tussis, is
(«козома») ды лат. ago, egi, actum, ere («панемс») валтнестэ — «шождалгавты
козомонть».



https://myv.wikipedia.org/wiki/%D0%9E%D0%B1%D1%80%D0%B0%D0%BD_%D0%BE%D1%88

А́лоош (лиякс: Нижнёй, Нижней Новгород, руз. Нижний Новгород) — те Россия
Масторонть ошось, Алоошонь ёнксонть прявтошось.

Кезэрень шказо: Эрзянь Обран ошось ульнесь Равонь-Окань юткосо, вере пандо
прясо, косо нев Ало ошонь кремлясь. Окань томбале эрькесь, ало ёнксо
Олодимир-Суздальскоень рузтнэ тейзть эйсест од ошне ды лемдизь Од Ало ошокс
(Нижнёй Новгород). Ташто Обран ошось каршо, конась се шкава ульнесь паро вере
таркасо чувтонь пирень куншкасо. Рузтнэ теизь Ало ошонть, икелев ванозь, — бути
седе вадрясто туремс эрзятнень марто. Седе тов, Обран ошонть пултызь, мееле, те
ошонь юртонте кевень кремля путозь.



https://myv.wikipedia.org/wiki/%D0%9D%D1%83%D1%8F%D0%BD%D1%8C_%D0%92%D0%B8%D0%B4%D1%8F%D0%B7

Нуянь Видяз (руз. Четвергов Евгений Владимирович) (Эйзюрковонь 30 чи 1934 ие
Тумобуе) — советэнь учёной-агроном, эрзянь сёрмадей, прявтредактор «Эрзянь
Мастор» кулялопанть.

Чачсь 1934 иень Эйзюрковонь 30 чистэ Мордовия АССР-нь Тумобуень Орданьбуе эрзянь
велесэ. Тумобуень (Дубинкань) куншка школань прядомодо мейле (1952) важоди Од
ломаннеь Максим Горькиень лемсэ театрасо сценань важодицякс (Бакусо) ды чачома
велесэнзэ - клубонь прявтокс (1953-1954-це иетнестэ). 1959-1959 иетнестэ Пензань
велень хозяйствань институтонь агрономия факультетэнь студент.

Кото иеть ульнесь «паксняь азорокс», агрономокс Ордань ды Ковылкань буень
келей-покш вейсхозтнесэ. Колоньгеменде ламо иеть эрямозо сюлмавозель Мордовиянь
Ораёвонь лемсэ университетэнть марто: аспирант, ассистент, тонавтыця, доцент.
Велень хозяйствань наукатьнень кандидат. Нолдась ведьгеменде ламо статьят,
книгат, вейке изобретениянь соавтор. Тонавтомань интересэнзэ: модань
паролгавтома ды сюронь кастома, сюронь ванстома зыян тикшетнеде ды
унжатнеде-сукнэде (насекомойтнеде).

80-це иетнень эйстэ саезь сёрмалесь «Сятко» , «Чилисема», «Сибирские огни»
ковставкснессэ. Лисcть истят коневпусмонзо (книганзо):

Эрзянь сёрмадоманть кисэ, ды «Янгамо» конёвпусмонть кисэ ульнесь теезь
Литературной казень 2009 иень Лауреатокс.



https://myv.wikipedia.org/wiki/%D0%9D%D0%B0%D0%B9%D0%BC%D0%B0%D0%BD_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5)

Ташто Найман веле (кортамокельсэ: Эрзянь Найман) (руз. с. Старые Найманы) —
эрзянь веле Покш Килейбуесэ, Мордовиясо.

Ашти Пичелей лангсо, кона Малая Кша леенть сянглей. Ульнесь путозь XVII
пингесте: лецтяви (руз. «Книга бортных ухожаев») конёвсо (1614 ие) Ташто Найман
веленть мельга кирдевсть-ульнесть 500 цётат мода. Кода лецти (руз. «Список
населенных мест Симбирской губернии») конёвось (1863 ие) Найманы – веле 253
кудот марто Ордань уездсэ.

Лемесь-этноним: тюрконь найман (руз. «народность», «название одного из тюркских
племен») валонть эйстэ.

Ули лия арсема веленть лемденть. Содазь, коли-коли эрзянь велетне кандыть а
чарькодевиця лемть. И кой-зярдо мельс сакшны истямо арсема — а косто появась
Найман веленть лемесь? Кой-кона велетне кандыть леень лемть, конань вакссо сынь
сравтовозь; лиятне — пандонь ды седе тов. Те велесь, кона ашти кавто а покш
пандо юткссо, латко шушмосо, кувалмонзо чуди а покшке лейне — канды лем Найман.

XIX п. прядомсто — XX п. ушодомсто велесэнть тейнесть чувтонь койметь, нешкень
кудот. 1929 иестэ ульнесь теезь вейсхоз «Од ки» (руз. «Новый путь»), 1996 иестэ
— «Старонайманонь» вельхозяйствань производствань пурнавкс (руз. СХПК
«Старонайманский»), 1998 иестэ саезь — 2 К(Ф)Х. Неень шкасто велесэнть —
куншкань тонавтнема школа, ловнома кудо, Шкинемань кудо, медицинань тарка,
лавка.



https://myv.wikipedia.org/wiki/%D0%9D%D0%B0%D0%B9%D0%BC%D0%B0%D0%BD_%D0%B2%D0%B5%D0%BB%D0%B5

Ташто Найман веле (кортамокельсэ: Эрзянь Найман) (руз. с. Старые Найманы) —
эрзянь веле Покш Килейбуесэ, Мордовиясо.

Ашти Пичелей лангсо, кона Малая Кша леенть сянглей. Ульнесь путозь XVII
пингесте: лецтяви (руз. «Книга бортных ухожаев») конёвсо (1614 ие) Ташто Найман
веленть мельга кирдевсть-ульнесть 500 цётат мода. Кода лецти (руз. «Список
населенных мест Симбирской губернии») конёвось (1863 ие) Найманы – веле 253
кудот марто Ордань уездсэ.

Лемесь-этноним: тюрконь найман (руз. «народность», «название одного из тюркских
племен») валонть эйстэ.

Ули лия арсема веленть лемденть. Содазь, коли-коли эрзянь велетне кандыть а
чарькодевиця лемть. И кой-зярдо мельс сакшны истямо арсема — а косто появась
Найман веленть лемесь? Кой-кона велетне кандыть леень лемть, конань вакссо сынь
сравтовозь; лиятне — пандонь ды седе тов. Те велесь, кона ашти кавто а покш
пандо юткссо, латко шушмосо, кувалмонзо чуди а покшке лейне — канды лем Найман.

XIX п. прядомсто — XX п. ушодомсто велесэнть тейнесть чувтонь койметь, нешкень
кудот. 1929 иестэ ульнесь теезь вейсхоз «Од ки» (руз. «Новый путь»), 1996 иестэ
— «Старонайманонь» вельхозяйствань производствань пурнавкс (руз. СХПК
«Старонайманский»), 1998 иестэ саезь — 2 К(Ф)Х. Неень шкасто велесэнть —
куншкань тонавтнема школа, ловнома кудо, Шкинемань кудо, медицинань тарка,
лавка.



https://myv.wikipedia.org/wiki/%D0%9C%D0%BE%D1%80%D0%BE_%D0%90%D1%80%D1%82%D1%83%D1%80

Моро Артур (руз. Афанасий Матвеевич Осипов) (1909 иень панжиковонь 11 чистэ
Самарань ёнксонь Похвистневань буень Якстере Лисьмапрят велесэ — 1989 ие
якшамковонь 13 чи Московсо) — эрзянь валморонь ладсий.

Чачсь Якстере Лисьмапрят велесэ Похвистневань буень Самарань ёнкссо
сокиця-видицянь семиясо. Тетязо нужачиденть тукшнось Сибирев, важодекшнесь сюпав
ломань кедьгак, чугункань ки лангсояк. В 1925 иестэ А. Моро туи Московов.
Глуховонь Петрань (кона ульнесь эрзянь «Якстере теште» кулялопанть
прявт-редакторокс) лездамонзо коряс Моро пряды Фабрикань-заводонь тонавтнеманть.
Теде мейле сонзэ саизь важодеме текстэнь пурныцякс СССР-нь раскень Центриздатов.

Васенце валморонзо рузонь кельсэ («Сердце бедное, зачем нам горевать?») ульнесь
публиковазь 1926 иестэ «Печатник» ковставксо. Теде мейле лисить валморонзо:
«Пиже тумо ало» (руз. «Под зелёным дубом», 1927 ие), «Пекшень дудкине» (руз.
«Липовая дудочка», 1927 ие), «Сёрма деданень» (руз. «Письмо дедушке», 1927 ие)
ды лиятне, конат кансть од сёрмадыцянтень содамочи. Валморозо «Пекшень дудкине»
теевсь раськень морокс.

Кой-конат валморонзо совасть васенце эрзянь ды мокшонь пурнавксос «Васень сяткт»
(руз. «Первые искры», Москов, 1929 ие).

1997 иестэ лись сонзэ романозо «Степан Эрьзя». СССР-нь Сёрмадеень вейсендявксов
совиця 1935 иестэ. Мордовиянь заслуженной валморозей (1969 ие). Кулось 1989 иень
якшамковонь 13 чистэ Московсо.



https://myv.wikipedia.org/wiki/%D0%9C%D0%BE%D0%BA%D1%88%D0%B0%D0%BD%D0%BE%D0%B2%D0%BE%D0%BD%D1%8C_%D0%A2%D0%B0%D1%82%D1%8C%D1%8F%D0%BD%D0%B0

Мокшановонь Татьяна (руз. Татьяна Петровна Мокшанова), (1984 ие якшамковонь 9
чистэ Баганя велесэ) — неень шкань эрзянь содавикс валморонь ладсий.

Чачсь 1984 иень якшамковонь 9 чистэ Самара ёнксонь Шенталань буень Баганя
велесэ. 2006 иестэ прядызе Н.П. Огарёв лемсэ МГУ-нь филологиянь факультетэнь
эрзянь отделениянть. Ней сон суоминь-угрань литературатнень кафедрасо аспирант.
Важоди «Чилисема» эйкакшонь ковставксонь-журналонь редакторонь полавтыцякс.
Сёрмады валморот. Мирдень вакссо. Касты кавто пакшинеть - тейтертне ды цёрыне.
Печатавсь «Шенталинские вести», «Слободские куранты», «Округа», «Эрзянь
Мастор»,«Валдо ойме», «Эрзянь правда» кулялопатнесэ, «Сятко»
ковтставксо-журналсо. Валморонзо лексить пертьпельксэнь мазычинтень, тиринь
келентень, культурантень певтеме вечкемасо. Сёрмадовксонзо мазыйть, эйсэст ламо
валдочи, парочи.

Т. Мокшановонь валморонзо совасть «От Урала до Невы» (2001), «Первая капель»
(2005), «Монь вайгелем» (руз. «Мой голос», 2005), «Литературный сентябрь»
(2006), «Эскелькс» (руз. «Шаг», 2008), «Эрзянь валске» (руз. «Эрзянское утро»,
2011), «Тешкс» (руз. «Знак», 2014) вейсэнь пусмотнес. Сёрмады эсензэ ладсо,
седейшкава, виевстэ. Секс 2006-це иестэ Мокшанова Татьянанень максозель од
сёрмадыцятнень туртов Мордовия Республикань прявтонь литературань премиясь.

Неть валморонь пусмотнень кис авторось саезель 2014 иестэ Россиянь Сёрмадеень
вейсэндявксос.

Татьяна Мокшанова - Мордовия Республикань Прявтонь од сёрмадыцятнень туртов
литературной премиянь лауреат (2010 ие), Саран ошонь Литераторонь союзонь член
(2006 ие). Покш мельсэ Татьяна Петровна топавты лия кельстэ ютавтомань
тевентькак. Ютавтовксонзо вельде эрзянь ловныцясь теевсь содавиксэкс коминь,
удмуртонь, маринь, мокшонь, рузонь, венгрань, украинэнь сёрмадыцятнэнь валморонь
шкинеманть марто. Ней варчни виензэ прозасояк.



https://myv.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%92%D1%82%D1%83%D0%BB%D0%BA%D0%B8%D0%BD

Втулкинэнь Михаил Алексеевич ( 1929 эйзюрковонь 24 чи Самарань ёнкссо Дунаевка
велесэ — 1991 умарьковонь 16 чи Саранскойсэ ) — эрзянь валморонь ладсийть,
куляньсёрмадей, сёрмадей.

Чачсь 1929 иень эйзюрковонь 24 чистэ Дунаевка велесэ Похвистневань буэсе
Самарань ёнкссо. Сисем иесэ цёрынесь кадовсь тетявтомо. Тетязо, Алексей
Гаврилович, ульнесь ламонь содыця ломань — важодсь бухгалтерэкс, авазо, Анна
Нефедовна, чарась-велясь кудоютконь тевтнесэ. Втулкинтнэнь ульнесть ниле
эйкакшост. Миша ульнесь меельцесь. Эрясть Самара ёнксонь Покш Толкан велень
Дунаёвка велинесэнть. Ней те велиненть юртозояк эзь кадово. Ялатеке
валморозеенть оймесь свал тердсь чачома таркантень. Зярдо прыль ютко шка, Михаил
Алексеевич сыль тей, пульзиль латконь икелев, косо зярдо-бути ульнесь чачома
кудозо, паласы моданть, ды сельведензэ поцерьсэ туильть чамаванзо. Велинесь
вишкинель, вейке ульцясоль. Сестэ тосо ульнесь школаяк. Тесэ ушодсь тонавтнеме
Миша Втулкин. Мейле сисем иень школав якась Яблоновкав. Мольсь война, Мишань
ялганзо ниле классонь прядомадо мейле лоткасть тонавтнеме. Миша прядсь сисем
класст. Мейле сась Покш Толканонь педтехникумов, конань прядызе 1948 иестэ.

Кортыть, эрьва ломаненть морозо чачи мартонзо. Паряк, те алкукс истя: Михаил
Алексеевич моронь морамо кармась ниле иесэ. Сестэ лелязо тонавтнесь школасо ды
кандтнесь тосто мазый книгинеть. Ловнось сынст марямга. Куроксто Мишаньгак пря
потс совиль ловнозесь. Цёрынесь кармась содамост «Муха-Цокотуха»,
«Диван-Чемодан» стихсэ сёрмадозь ёвкстнэнь. Миша сынст кармась ловномост шабрань
атятненень-сырькайтненень. Весе дивсесть: кодамо вишка цёрынесь ды кодат кувакат
моронзо.

Велень ломантнень икеле Миша ловнось валморот, морась эрзянь морынеть. Весе
тензэ цяпасть... Мейле Миша стихень ловномо якась буень олимпиадав, мейле
ёнксонь-областевгак.

Косто саевсь моротнес бажамось? Истямо кевкстема макснесь М. А. Втулкин эсь
пиянтеньгак. Сонсь прыль виде арсемас: весемеде покш лезэ тесэ кандсь сонзэ
сырькаезэ Екатерина Еремеевна Пыряева. Втулкинэнь валонзо коряс те ульнесь
певтеме лисьмапря, косто Миша эйкакш шкасто саезь кармась симеме эрзянь ёвксонь
тантей веденть. Кода мейле поэтэсь чарькодсь, Екатерина Еремеевна ульнесь
алкуксонь эрзянь ава: превей, важов, видечинь вечкиця, чевте седей. Зяро ёвкст,
морот, лайшемат сон содыль! Мейле Михаил Алексеевич сынст ёвтнинзе содавикс
писателентень В. К. Радаевнень. Сон сынст совавтынзе кезэрень ёвтамот
сборникентень.

Те превс путомась ульнесь М. А. Втулкинэнь туртов пек питнеекс. Зярдо сон ушодсь
сёрмадомо эрзякс, чарькодсь: окойники, муевсь, мезе вешнесь, муевсь тензэ
эрямонь кизэ. Кись валморозеенть а шождынель. Сонзэ стяконь кисэ покордакшнызь.
Истямо шкасто кадовкшнось лездыцявтомо, ськамонзо. Домкасто, кежень апак невтне
панжи сёрмадыцясь минек сэретьксэнть, сардонть, кона пезнась кой-кона эрзятнень
обуцяс: сонзэ эряви таргамс ды седе курок стувтомс. Вана те валморось: Бутрав
эрькес татар ваясь, Татар тензэ жердя каясь, Лиссь татарось, мерсь: «Рахмет».
Чуваж мольсь пиземе алга, Нолаштсь — прась... Ды чуваж ялгась Венстясь тензэ
лесксэнь кедь. Вана вейке эрзянть «ватксить», Ниленьгемень лият раксить, Цяхи
Яхим, цяхи Устя: «Истя тензэ, истя, истя...» Дрига арси эцемс килькшс, Тюма поны
тензэ пикс. Ортя, Пазонть апак стувто, Вешни крёстокс тензэ чувто. Валдочистэ
сокортано — Вейке-вейкенек сэвтяно. Истя «олячисэ» эрязь, Минек корёнонок
керязь.

Литературасо эрямонзо перть М.А. Втулкин вастневсь ламо эрзянь сёрмадыця марто.
Сон вадрясто содылинзе Артур Моронь, Александр Мартыновонь, Андрей Куторкинэнь
ды лиятнень. Эсензэ стихензэ лиснесть башка книгасо:

Лия зярыя авторонь пусмосо - 1986 иесте сонзе валморонзо совасть «Светлячок»
пусмонь пурнавксос. В.К. Радаевень марто анокстась эрзянь коень ды ёвксонь
пурнавкс (1977).

Сермалесь ёвтемат, баснят — «Али-баба ды ниленьгемень разбойникть» (руз.
«Али-баба и сорок разбойников»), «Овтонь кежть» (руз. «Медвежья злость»), «Кши»
(руз. «Хлеб»), «Няка» (руз. «Кукла») ды лият.

1991 иестэ зярыя авторонь марто нолдась «Рав лангонь богатырь» (руз. «Волжский
богатырь») пусмо — эрзянь бороцицядо Боровонь Михаилдэ. М.А. Втулкин — «Эрзямас»
(руз. «Арзамас») поэманть сёрмадыцязо, ды «Эрзянь ава, зоря ава» (руз. «Эрзянка,
заря-женщина»), «Од таркав» (руз. «На новые места») ды лият.



https://myv.wikipedia.org/wiki/%D0%9C%D0%B5%D0%BA%D1%88%D0%B5%D0%BD%D1%8C_%D0%BA%D0%B8%D1%80%D0%B4%D0%B5%D0%BC%D0%B0

Мекшень кирдема— кезэрень эрзя раськень кой. Касомстонзо сон ютась колмо кить:
бортничества, кандосо мекшень кирдема ды нешке пирень тейнема. Минек эрань I
тёжтиестэнть эрзятне, кода теде икелень пингетнестэяк, пурнасть се меденть,
конань кандтнесть чувтонь ундотнес идем мекшетне. Те меденть ды штанть нолдасть
тевс эсест кудоютксо ды полавтнесть эрьва мезе лангс, микшнесть.

Минек эрань I тёжтиень ушодомсто чувтнэс ундотненнь-борттнень ушодость тейнеме
сынсь ломантне – мекштнень ламолгавтомаст кисэ. Тень туртов сесэнь кузнецтне
анокстыльть бортень узереть – кувакат (40-шка сантиметрань кувалмосо), теине
оржакс марто курсякс мендязь узереть. Теде башка, теильть бортень пелемат
(долотат), пеельть. Бортенть карамодо мейле пурнылизь-сэрнилизь потмонзо.
Сырьксэнь таркас, кода ней, кедьсэ сеезь те ундонтень башка койсэ кеместыльть
илёвт. «Азгондиця», кудовтомо мекш пувозонть манямга путытльть бортентень эли
сюлмильть борть марто чувтонтень медь, керязпал эли шта, конань эйстэ ялатеке
молиль медь чине.

Те тевенть вечксть ды тейсть пек ламо. Ульнесть натой пек покш «бортной
уходайть» - вирьсэ таркат, косо эрьва маштовикс чувтосонть – седее эчкетнесэ –
теезельть бортть. Лиятнесэ мик кавто, колмо. Неть борттне лововсть сонсензэ
теицянть, секс мекштнень теезь-каразь ундо марто чувттнэ тешкставильть
бортникенть эсензэ тешкссэнзэ. Эсь мелензэ коряс сон эли миилизе, эли казилизе
киненьгак те «бортной ухожаенть».

XVI пингестэ саезь появить кандонь некшть. Сынст путнесть кода вирь кужос, исят
кудо маласкак. Нешкеть карыльть кавто-колмо сэльсэ (метрашка эчкесэ) ды кавтошка
метрань сэрьсэ кандос. Сестэ минек виртне пешксельть истямо чувтодо, конатнень
эчкест ульнесть зярыя сэльть. Верде те нешкесь вельтявиль пекшее керень латосо.
Кандонть куншка видьсэензэ теезель мекшень совсема варясь. Сеедьстэ те нешкенть
паролксозо – икельце пельксэзэ – мазылгавтовиль Нишке пазонть керязь арцтсо .
Нишке пазось, эрзятнень пазонь кемемасо сехте покш пазось, ульнесь мекшень
кирдийтнень туротов лездыцякс-ванстыцякскак. Ней истямо кезэрень нешке неят
ансяк Саранскойсэ республикань краеведческой музейсэ. Ды бути ванстовсь киньгак
эсензэ нешкепиресэ, зярдо мекш мельга якамо ёрокоськак, весе эрявикс
кедьёнксоськак ютыть ве сыместэ омбоцес.

Чарькодеви, кезэрень шкане нешкетне каравильть кандосто, аволь пурнавильть башка
лаз пестэ, кода ней – теде корты нешке парь валоськак, кона ули эрзянь кельсэ.
Кой-кона велетнесэ те валось ванстовсь минек шкас. Неть велетнесэ парь мерить
аволь куш кодамо паренть эйстэ, истя лемдить ансяк сень, кона каразь эчке
кандосто.

«Борьтной ухажайтне» ульнесть покш сюпавчикс, ды, кода уш меринек, путовиль
каявкс кода соксевиця модатьннеь, «локсеень кундсема таркатьнень» ды «миянь
гонтэнь» лангскак. XVII пингестэ, зярдо Карго Масторонть, кода эрзятьне мерсть
эсест тиринь ёнксонтень, саизе эстензэ Московиясь, олясто эрямось прядовсь.
Ушодсть керямо кезерень виртнень – тейсть поташ ды мисть омбо масторов,
сюпалгавтсть апештявикс казнанть. Инязорось явшесь модатьнень эсь малавиксэнзэ
туртов. Олясто эрямонтеньгак, борничествантеньгак сась пе. Сон кадовкшнось ансяк
сеть таркатнестэ, косо педе пев эзть истожавкшно виртне. Мейле аламонь-аламонь
тосояк ёмась. Видичинзэ кисэ лецтясынек, неень Маордовиясо сехте меельце
бортникенть – Кижапкин Дмитрий Васильевичень, Атюрьева ёнксонь мокшонть – XX
пингень 80-це иетнестэ ульнесть 20 бортензэ. Сонзэ куломадо мейле
бортничестваськак, паряк, допрок кулось-ёмась.



https://myv.wikipedia.org/wiki/%D0%9C%D0%B0%D1%81%D1%82%D0%BE%D1%80%D0%B0%D0%B2%D0%B0%D0%BC

«Масторавам» — те Бакич Видяень морось. Сон совась васенце лисезь морыцянть «Тон
туить» альбомоньте (2001 ие).

Валтнэ: Масторавам вечкевиксэм мон тонь пек вечктян Конат кортыть арась ломанть
мон тонь кисэ стян/ Зяро ансяк мазый тейтерть мон тестэ неян Виде рунгот, сэрей
пильге чаракады прят.

Мороютко: Мон а содан, мон а содан Кинь вечкан а кине манчан. Течи вейке тейтерь
ильтян Валске мон лиянь палсян. Ансяк чись ды неи ковось Мезе арсян сень теян.
Од шкась весь максови монень Ансяк урьвакстомс пелян. Од шкась весь максови
монень Ансяк урьвакстомс пелян.

Валтнэ: Ней монь седейс совась сардо конадо пелинь Авай умок минек ошсо мон
тейтерь вастынь Вакскам ютась чаракадынь седеем лодкасть Виде рунго сэрей пильге
валомдак арась



https://myv.wikipedia.org/wiki/%D0%9C%D0%B0%D1%81%D1%82%D0%BE%D1%80%D0%B0%D0%B2%D0%B0

Масторава валось лиси кавто валтнень эйстэ — «ава» ды «мастор». Смустезэ эрзянь
мифологиясонть Мастораванть покш — те Мода масторонь кирдиця, Эрзятне вечксызь
сонзэ, кемить покш чачома виезензэ, ды астувтнить сонензэ озномс. Минек
раськенть моротнесэ улить ламо Масторавадонть лайшемат, авердемат, морот.

Содавикс валморонь сёрмадеесь Шарононь Сандра (А. М. Шаронов) аволь вейке кемень
иеть пурнась вейтьс, эрзянь эрямодонть моротнень ды мифтнень. Тень эйстэ лиссь
покш сёрмадома — морокерькс-эпос «Масторава», кона теевсь содавикс аволь ансяк
Россиянь Масторсо, ды омбомасторонь, Суоми-угрань Мастортневаяк (финно-угрань).



https://myv.wikipedia.org/wiki/%D0%9B%D1%8E%D0%BB%D1%8F%D0%BA%D0%B8%D0%BD%D0%B0%D0%BD%D1%8C,_%D0%A1%D0%B5%D1%80%D0%B0%D1%84%D0%B8%D0%BC%D0%B0_%D0%9C%D0%B0%D1%80%D0%BA%D0%BE%D0%B2%D0%BD%D0%B0

Люлякинань, Серафима Марковна (1922 иень медьковонь 29 чистэ Самарань ёнксонь
Похвистневань буень Ягодное велесэ - 1993 иень якшамковонь 17 чистэ
Похвистневань буень Ягодное велесэ) — эрзянь моронь ладсиця, сёрмадей.

Чачсь Самарань ёнкссонь Похвистневань буень Ягодное велесэ эрзянь сокиця-видиця
семиясо. Прядызе Подбельскоень ушодксонь тонавтнема тарканть, важодсь вельхозсо,
кастась сисем эйкакшт. Тонавтнема шкасто уш морсесь художественной
самодеятельностьсэ, варчнесь морамонь ёрокчинзэ буень, ёнксонь олимпиадатнесэ,
ванмотнесэ. Сеедьстэ морсесь эсензэ морот. Морамо ды моронь складямо Серафима
Люлякина ушодсть одпорасто. Сонзэ ванькс вайгелесь, моротнень гайтест, ладост
пштистэ марямось редявсь весень ютксто, ды од тейтересь бойкасто, шождасто
тонавтнинзе велень эрицятнень морост. Фольклоронь моротьнень Серафима бажась
морамо эсь койсэ-лацо. Тенень сон васняяк тонадсь семиясонзо, косо веси пек
вечксть раськень моротнень ды ёвкснень. Ялатеке сехте малавикс тонавтыцякс
Серафима марковна ловсь эсинзе покшаванзо, Анисия Ефимовнань, кона эрясь сядо
вете иеть, ды конань содылизь морамонь коряс Самарань губерниянть-ёнксонь келес.
Нуцьканзо сон тонавть моронь складямо ды тиринь эрзянь келенть мазычинзэ марямо.

Зярыя иеть Серафима Марковна ульнесь Нижне-Ягодинской культурань кудонь
прявтокс. Сонзэ моротнень сеедьстэ кунсолость аволь ансяк велень клубонь сцена
лангсто, радиосто, теленевтемасояк. Сон кортась Куншкань литератортнэнь кудосо
Московсо, ульнесь Эстониясо, Чехословакиясо, Финляндиясо.

1992 иестэ Серафимане Марковнанэ путыть орма «рак». 1993 иестэ, якшамковонь 17
чистэ сон туи тоначив. Калмазь тиринь велесэ Ягодное.



https://myv.wikipedia.org/wiki/%D0%9B%D1%83%D0%BA%D1%8C%D1%8F%D0%BD%D0%BE%D0%B2,_%D0%90%D0%BB%D0%B5%D0%BA%D1%81%D0%B5%D0%B9_%D0%9C%D0%B8%D1%80%D0%BE%D0%BD%D0%BE%D0%B2%D0%B8%D1%87

Лукьяновонь Алексей (1910 иень эйзюрковонь 15 чистэ Самарань ёнкс Похвистневань
буень Якстере Лисьмапрят велесэ — 1991 даволковонь 24 чистэ, Москов) — эрзянь
кельсэ сёрмадей, валморонь ладсий, прозаик, куляньсёрмадей.

Эрзянь поэтэсь, прозаикесь, журналистэсь Алексей Миронович Лукьянов чачсь 1910
иень эйзюрковонь 15 чистэ Самарань ёнкс Похвистневань буень Якстере Лисьмапрят
(Красные Ключи) велесэ. Ушодкс школанть прядомадо мейле тонавтнесь Вишка
Толканонь сисем иень школасо. Ушодкс школанть прядомадо мейле тонавтнесь Вишка
Толканонь сисем иень школасо. Тонавтнемстэ ушодсь валморонь сёрмадомо. 1926-це
иестэ «Якстере теште» кулялопасо лиссь «Нурька морыне» васенце валморозо.
Школань прядомодо мейле Алексей Лукьяновонь, кода касыця валморонь ладсиенть,
саизь важодеме «Якстере теште» кулялопанть литважодицякс. Чокшне ланга сон
тонавтнесь Московонь прявтуниверситетсэнть литературной факультетсэ.

1932—1935-це иетнестэ А.Лукьянов эрясь Саранскойсэ. Важодсь «Эрзянь коммуна»
кулялопасонть, иеде седе аламо ульнесь «Сятко» ковставксонть-журналонть прявтсо:
09.1932 ― 08.1933. Истя жо ульнесь Мордовиянь Сёрмадеень кужонть правлениясо. Те
шкастонть сёрмадсь ламо валмороть, поэмат, ёвтнемат, повессть ды валморосо
романт, сеедьстэ вастневсь ловныцятнень марто.

1935-це иестэ А. М. Лукьянов велявтсь Московов, ульнесь Учпедгизэнь редакторокс.
Зярдо ушодовсь Ине Отечественной туремась, тусь фронтов, пачколесь натой
Порт-Артуров. Алексей Миронович казезь колмо орденсэ ды ламо медельсэ.

Кулось А. М. Лукьянов Московсо 1991-це иень даволковонь 24 чистэ, тоско
калмазьгак.

Сонзэ сёрмадовкстнэ сеедьстэ печатавсть «Сятко» ковставксонь ды «Эрзянь правда»
кулялопань лопатьнесэ.



https://myv.wikipedia.org/wiki/%D0%9A%D1%83%D1%82%D0%BE%D1%80%D0%BA%D0%B8%D0%BD%D1%8D%D0%BD%D1%8C_%D0%90%D0%BD%D0%B4%D1%80%D0%B5%D0%B9

Куторкинэнь Андрей (cёрмадей лемезэ эрз. А. Ёндол, 1906 умарьковонь 25 чи - 1991
панжиковонь 12 чи) — эрзянь кельсэ сёрмадей ды валморонь ладсий.

Чачсь 1906 умарьковонь 25 чистэ Студенец велесэ неень Порец буень Ветькень
Республикасо изыця-видицянь семиясо. Прядызеть Порецень куншка школанть. 1924
иестэ 1927 иес тонавтнесь Ульянонь совпартшколасо, косто сонзе кучить Мордовияв.
Ульнесть тензэ 18 иеть. Тесэ чалгаськак литературань кинть лангс. Пек лездась
политпросвещениянь коряс тонавтыцясь Анна Александровна Караваева. Самай сон
тешкстынзе тонавтницянть ёрокчинзэ. Се шкастонть Андрей Куторкинэнь лемесь
появась Алатырень уездэнь «Трудовой газетасонть». «Деревенские» – истя лемдязель
васенце очеркезэ. «Красная звезда» газетасонть лиссть прозань лия
произведениянзо.

Ушодовсь социализмань шкась. Вишка народтнэнь кармась улеме сёрмаст. Ушодовсь
асодамочинть марто бороцямось. Андрей Куторкинэнь кучизь Мордовияв, Дубинькав.
Тесэ сон Тумобуеень ловномакудонь прявт, сон ламо вийть путы ломантнень
ловнома-сёрмадома тонавтомасо. Коллективизациянь иетнестэ созэ кочкить васенце
председателекс «Рассвет» вейсхозсо Жабина велесе.

1932 иесте куляньсёрмадымась, литературань важодемась карми сонзэ смустезэ,
Куторкин сась Саранов.. 1934 иенть видс важодсь «Эрзянь коммуна» кулялопасо,
седе тов «Сятко» ковставксонь редакторокс (1934-1935), важодсь прявтредакторокс
Мордовской книжной издательстванть (1935-1939, 1943-1945), ульнесь кочказель
правлениянь прявтокс МАССР-нь Сёрмадеень Вейсэндявксонть (1945-1951). 1952 иестэ
саезь 1958 иес ульнесь ответственной секретарекс, ветицякс «Советская Мордовия»,
«Эрзянь правда» кулялопатнень. Колмоксть ульнесь «Сятко»/«Сурань толт»
ковставксонть-журналонть прявтсо: 09.1933 ― 12.1933, 11.1935 ― 12.1937 ды
09.1958 ― 06.1959.

Сон вадрясто топавтсь тевензэ Мордкизэнь прявт редакторокс ды Сёрмадеень
вейсэндявксонть правлениянь прявтокс улемстэяк. 1934 иестэнть лиси «Раужо
палмань» историко-революционной романозо. Важодсь лангсонзо пек куватьс.
Сялдыцятнеяк эзть пракшно мартонзо ве мельс. 1941 иестэнть лиссь «Ламзурь»
поэмазо. Теманть тензэ евтызе СССР-нь сёрмадеень васенце промкссонть сонсь
Максим Горький. Эйсензэ невтезь 1743-1745 иетнестэ инязоронть каршо Терюшевской
волостень эрзятнень-мокшотнень восстаниясь. Сонзэ коряс сёрмадозь эрзянь васенце
оперась «Несмеян и Ламзурь» (1944). 1905-1907 иетнень революциядонть ёвтневи
«Покш ки лангсо умарина» валморосо сёрмадозь романсонть. 1976 иестэнть лиссь
«Лажныця Сура» колмо книгасо романозо. Те кармась редявикс тевекс республикань
культурной эрямосонть. Куторкиннэнь максозь Мордовиянь Государственной премиясь.
Романось нолдазель Московсо.



https://myv.wikipedia.org/wiki/%D0%9A%D0%BE%D1%80%D1%8F%D0%B9_%D0%9A%D1%83%D0%B6%D0%BE_%D0%B2%D0%B5%D0%BB%D0%B5_(%D0%90%D0%BB%D0%B0%D1%82%D1%8B%D1%80%D1%8C_%D0%B1%D1%83%D0%B5)

Легендась ульнесь сёрмадозь А.Е. Дерюшкинэнь 82-це иесэ Аловелень эрицянть
валонзо коряс. Эйсэнзэ ёвтневи седе, што веленть теизе колмо лелят-ялакстэнь
ютксто вейкесь, конатнень лемест Ало, Кабай ды Коряй. Икеле сынь эрясть
«Пичевеле велесэ, ды кодат-бути тувталтнень коряс эрявсь тенст туемс эсь
велестэ, муемс од тарка. Вейкесь эйстэст – Ало – озась эрямо Сарлейде аволь
васоло ды теизе Покш Алова (Алово, Отяжелень район) веленть, лиясь – Кобай –
тусь седев васов ды теизе Кобале (Кабаево, Дубёнкань район) веленть, колмоце
ялаксось – Коряй – печтясь Сур леенть трокс ды ульнесь Коряй-Кужо (Алтышево,
Чувашия) велень теицякс»



https://myv.wikipedia.org/wiki/%D0%9A%D0%BE%D1%80%D1%8F%D0%B9_%D0%9A%D1%83%D0%B6%D0%BE

Легендась ульнесь сёрмадозь А.Е. Дерюшкинэнь 82-це иесэ Аловелень эрицянть
валонзо коряс. Эйсэнзэ ёвтневи седе, што веленть теизе колмо лелят-ялакстэнь
ютксто вейкесь, конатнень лемест Ало, Кабай ды Коряй. Икеле сынь эрясть
«Пичевеле велесэ, ды кодат-бути тувталтнень коряс эрявсь тенст туемс эсь
велестэ, муемс од тарка. Вейкесь эйстэст – Ало – озась эрямо Сарлейде аволь
васоло ды теизе Покш Алова (Алово, Отяжелень район) веленть, лиясь – Кобай –
тусь седев васов ды теизе Кобале (Кабаево, Дубёнкань район) веленть, колмоце
ялаксось – Коряй – печтясь Сур леенть трокс ды ульнесь Коряй-Кужо (Алтышево,
Чувашия) велень теицякс»



https://myv.wikipedia.org/wiki/%D0%9A%D0%BE%D0%BD%D1%87%D0%BA%D1%8D%D1%82%D1%8C

Кончкэть (лиякс мерить: куринесэ, гуринесэ) — налксема. Сонзе содасызь пек
ламонь таркава. Налксекшнить эйсэнзэ 6 — 12 иесэ эйкакшт кудосо тельня.
Налксицятнеде зняро, зяро пурнавить, ансяк седе паро ули, бути ламочись а меши
кудо потмова чийнемантень.

Налксема таркастонть сайневи-кекшневи весемесь, мезесь меши налксемстэ.
Табуреткатне, пряхатне, ведратне, партне аравтневить цюланга, каштом удалга,
эзем алга, айгсевить ужотнева. Весе налксицятне лемдясызь эсь пряст лия лемсэ.
Саемга, мак, якстерька ды лият.

Налксицятнестэ вейкесь вадьсы суронзо каштом трубань содсо эли ашо порсо ды
сювордасынзе суронзо мокшнас. Бути налксицятнеде ветеде ламо, сестэ сювордавить
кавонест мокшнатне ды венстявить икелев. Весе лиятне невтема сурсост сювордазь
мокшнатнестэ кармнть кочкамо эстест суронь-сур. Кинень саты содсо эли порсо
тешкстазь сурось, се ули одицякс-конч-сельмекс.

Налксицятне чийнить конч-сельменть перька, цяпить судонзо икеле кедьлапушкасост
ды бойка полавтнить таркаст. Бути налксицятне редить, конч-сельмесь эшкеви
кодамояк пшти ужос-каштомс, стуворс, — весе пижакадыть: «Тол! Кирвазят!». Икелев
венстязь кедтнесэ конч-сельмесь снарты киньгак кундамс. Налксицятненень лиясто
меревкшны састынька токшемс одицянть кутьмерьс, хлопадемс сонзэ венстязь
кедьлапушканзо. Те шканть конч-сельментень эряви эрязасто велявтнемс ды кундамс
эшкицянть. Зярдо одицясь киньгак кундасы, сон, сельмень апак панжо, терявты
содамс, кие те: токшесы кундазенть рунгонзо, прянзо ды ёвтасы сонзэ од лемензэ.
Бути а содави тензэ, весе пижакадыть: «Толось палы! Толось палы!». Ды налксемась
туи седе тов. Зярдо жо кундазенть лемезэ ёвтазь видестэ, сестэ пижнить: «Толось
мадстязь!».

«Толось мадстязь!» валтнэнь ёвтазь пацясь саеви одицянть сельмстэ ды сюлмасызь
од конч-сельменть сельмензэ.



https://myv.wikipedia.org/wiki/%D0%9A%D0%B8%D1%80%D0%BC%D0%B0%D0%BB%D0%B0%D0%B2

Атякарь лопа, лиякс: кирмалав, рукшна лопа, атякарь лопа, бабалопа, ватракшонь
кель лопа, лапужа кермарав, лопапиле, овтолапа, скарябабань лопа (лат. Árctium,
руз. Лопух, или репейник) — кавтоиень тикшень буе. Вейсэндявозь цецянсетнень
раськесь (Asteráceae).

Касы ломань удалксонь вакссо: кинь вакссо, пиресэ, паксясо. Весемекс буесэнть 20
видт, ламотне лововить ормадо лезэв тикшекс.

Буенть лемесь латинэнь кельсэ Arctium, саеви латинэкс човорязь грекекс
кирмалавонть лемстэнть — грек. arcion, эли arceion, или arktion, конань
васенцеде ледсти Диоскорид эсензэ сёрмадовксонзо.

Кода сёрмады Макс Фасмер, рузонь валось лопух (эли лапу́х), истяня малавикссэть
тензэ славянонь тикшень лемтне, конататнень улить келей лопаст, — укр. лопу́х,
бел. лопу́х, болг. ло́пуш, сербохорв. ло̀пух, словен. lopúh, чех. lopuch,
lopouch, пол. łopuch, łopian — малавикст латонь lãpas «лист» валонтень. Эрзякс
лопа валось тензэ малавикс. Теде башка, Фасмер невти малавиксэнть лопата ды лапа
валтнень лопух валонтень.



https://myv.wikipedia.org/wiki/%D0%9A%D0%B5%D0%BD%D0%B4%D1%8F_(%D0%A2%D1%83%D0%BC%D0%BE%D0%B1%D1%83%D0%B5%D0%BD%D1%8C)

Кенде (лиякс кортыть: Кендя) (руз. Чиндяново) - эрзянь веле Тумобуесэ,
Мордовиясо.

Ашти Кальцяклей лангсо. Кода лецтни (руз. Списке населенных мест Симбирской
губернии) (1863) Кендевеле - 118 кудот марто Алатырень уездсэ. 1614 иестэ велень
эрицятнень мельга лововиль ламо соказь модат, ды яксемат (руз. Мосягаковский на
Барыше, Пиядимский, Кардяевский на Черменеве). Эрицятнеде 529 лом. (2010 ие),
636 лом. (2001 ие).

Лемесь-антропоним: сюлмавозь икелень Чиндян (Чиндяс) ды Кендя (Кендес) лемтнень
марто.

1930 иестэ ульнест теезь вейсхоз «Олячи» (руз. «Свобода»),1970 иестэ — «Изнявкс»
(руз. «Победа»), 1997 иестэ — вельхозяйствань производствань пурнавкс. Неень
шкасто велесэнть — лувонь школа, ловномакудо, Культурань Кудо, почта.



https://myv.wikipedia.org/wiki/%D0%9A%D0%B5%D0%BD%D0%B4%D0%B5_(%D0%A2%D1%83%D0%BC%D0%BE%D0%B1%D1%83%D0%B5)

Кенде (лиякс кортыть: Кендя) (руз. Чиндяново) - эрзянь веле Тумобуесэ,
Мордовиясо.

Ашти Кальцяклей лангсо. Кода лецтни (руз. Списке населенных мест Симбирской
губернии) (1863) Кендевеле - 118 кудот марто Алатырень уездсэ. 1614 иестэ велень
эрицятнень мельга лововиль ламо соказь модат, ды яксемат (руз. Мосягаковский на
Барыше, Пиядимский, Кардяевский на Черменеве). Эрицятнеде 529 лом. (2010 ие),
636 лом. (2001 ие).

Лемесь-антропоним: сюлмавозь икелень Чиндян (Чиндяс) ды Кендя (Кендес) лемтнень
марто.

1930 иестэ ульнест теезь вейсхоз «Олячи» (руз. «Свобода»),1970 иестэ — «Изнявкс»
(руз. «Победа»), 1997 иестэ — вельхозяйствань производствань пурнавкс. Неень
шкасто велесэнть — лувонь школа, ловномакудо, Культурань Кудо, почта.



https://myv.wikipedia.org/wiki/%D0%9A%D0%B0%D0%BD%D1%81%D1%91%D1%80%D0%BE

Мушко, лиякс кансть, (лат. Cannabis, руз. Конопля) — те ве иень тикше-лопа
мушконь семиястонть (Cannabaceae). Сонзэ нетьксэзэ касы видьстэ, лопанзо
явшавить сур ладсо (пальчатораздельнойть). Канстесь сави роднякс
пиципалакстнэнень. Эйстэнзэ лиси лияназонь коряс седе казямо сэльге, конадо
мерить мушко.

Ломанесь мушкостонть саиль пек покш лезэ: ярсамопель (видьметьнень), сонзэ эйстэ
теилть конёв, оршамопельть, карсемапельть, пикст, суреть, ды прянь
дураскалевтнеметь (наркотик лацо). Канстень мушксто кодыть казямо ды нардев
коцт, примеркс парусина, ды юдмас коцт. Пек эряви канстень мушкось
венченьякамсто ды калонь кундамо тевсэ эрьва кодамо кедьёнксонь теемс.

Пек тантей канстестэнть лиси ой, сонзэ лемдить — кансёро , кансёрой, канцёрой.
Икеле шкатнестэ сонзэ путыльть эрьва кодамо томбамос, кашас, ямс ды лияв.



https://myv.wikipedia.org/wiki/%D0%9A%D0%B0%D0%BB%D1%8F%D0%B4%D0%B0

Ка́ляда — те кезэрень пингень кирдась-коесь ульнесь пек вастневицякс эрзятнень
ды лия раськетьнень ютксо.

Калядань чистэ, якшамковонь 6-це чистэ саезь таргонть перть, эрзятне морсесть
калядань морот. Якасть кудосто кудос ды калядасть вальма ало. Якасть кода
эйкакштнэ, истя покшнтнэяк. Кой-кона велетнесэ прякинеть вешнеме совсесть ансяк
эйкакшт, тейтреть эли ракшань ваныцят.

Морыцянь ветницясь кудыкелев совамсто панжилинзе веси кенкшнэнь, ёртниль
видьметь истямо вал марто: "тити-пити, саразкеть, зяро ёртынь зёрнат мон, зняро
улест одониянк".

Теде мейле ушодыльть калядань морамо: Каляда! Бабабм пидесь каша, Томбам лангс
путызеть, Мольсь каткась, сэвизе. Каткась косо? Ведрас ваясь. Ведрась косо?
Лисьмас ваясь. Лисьмась косо? Якстере бука симизе. Якстрере букась косо? Пшти
пеельне печкизе. Пшти пеельнесь косо? Кузницясо уголсо. Кузницясь косо? Палы
толнэ пультызе. Палы толнэсь косо? Чуди ведне мацтизе. Чуди веднесь косо? Лиси
чипаз костизе. Лиси чипаз косо? Сэнь пельнесь вельтизе. Сэнь пельнесь косо?
Сэтьминестэ пизизе, Мастораванть начтызе. Кудазоро содазо, Колмо прякат максозо!

Зярдо морыцятненень макснесть берянь казне, эли тунь эзть максне, сынь морасть
истямо пейдекшнемань моро: Каляда! Суре штердят истямо, Каляда! Кода эчке
пикскине. Каляда! Кода эчке ватала.

Згилямонь морот морсевсть эрьва кодат, ды ламо. Вана эйстэст вейкесь: Каляда!
Сюк тенк-тыненк! Минь сынек тыненк, Тынь моледе миненек! Сэдь песэ кудонок,
Ведьс ваныть вальманок. Стядо керень кенкшенек, Стядо лазонь ортанок, Сувтемесэ
пиянок, Олго потсо браганок. Кудазоро содазо - Колмо прякат максозо! Вадря
казнень максомсто морыльть истя: Каляда! Ураз тяка пряка, Коли максат пряка,
Чачтак цёра тяка. Кудряв, вадря улезэ, Сюро види улезэ, Салонь рами улезэ,
Мелень ваны улезэ, Коронь кирди улезе. Кудазоро содазо, Колмо прякат максозо!

Ульнесть калядамот седе нурькинеть. Сынст морасть ансяк эйкакш (эйкакшонь
калядат). Тень пингстэ каляда валось ёвтневсь ансяк строфань ушодомсто: Каляда!
А кирине, кирине, Ков кеверят, кирине? Молян урьвань саеме. Коданть лемезэ?
Горниповка-московка. Кода цёранть лемезэ? Инязоронь баяга. Кудазоро содазо,
Колмо прякат максозо! Каляда! Чиинь-чиинь, пупординь, Прякань панинть кутмордынь
Кутмордыя, палыя, Покш прякиненть мания. Кудазоро содазо, Монень пряка максозо!
Чокшне ланга, калядоводомо мейле пурназь прякатьнень тукшнызь аштема кудос. Тесэ
эрьва чине, таргонть перьть пелевес налксесть орожиясть ды морость морот.

Калядоматне ды орожиямотне ютавтневсть од иес. Калядморотнестэ ламотне сюлмавозь
кудоютконь ды паксянь тевтнень марто. Ломантне сынст вельде арсесть вейке
вейкенень паро сюронь чачома, сюпавчи ды кудоютксо паро эрямо.



https://myv.wikipedia.org/wiki/%D0%99%D0%BE%D1%88%D0%BA%D0%B0%D1%80-%D0%BE%D0%BB%D0%B0_%D0%BE%D1%88

Йошкар-ола ош (нарлангонь Йошкар — «якстере», Ола — «ош» — «Якстере Ош», ташт.
Чарла, Цар-ола, руз. Йошкар-Ола, нар.-мар. Йошкар-Ола) — те Маринь Республиканть
прявтошось.

Те вейкине ламотнень эйстэ, покш суоми-угрань раськетнень куншка тарка. 1919
иень видс ошонть рузкс лемдильть Царевококшайск, 1919—1927 иетнестэ —
Краснококшайск.

Ошось ашти Вишка Кокшага лей лангсо, Равонть эйстэ 50 вп. Москов ошстонть 862
вп.

Ульнесь юрозь рузонь ломантнестэ 1584 иестэ кода тюремань нардечи, ошокс кармась
улеме седе мейле.

Эрицятнеде (марить, рузт, печкаст) весемекс 263 190 ломанть (2015 ие),
покшолмазо 100,39 вп².



https://myv.wikipedia.org/wiki/%D0%98%D1%88%D1%83%D1%82%D0%BA%D0%B8%D0%BD%D1%8D%D0%BD%D1%8C_%D0%9D%D0%B8%D0%BA%D0%BE%D0%BB%D0%B0%D0%B9

Ишуткинэнь Николай (руз. Николай Иванович Ишуткин) (панжиковонь 28 чи 1954 ие
Покш Килейбуесэ Симкина велесэ) — эрзянь содавикс валморозей, прозаикесь, кулянь
сёрмадей, прявт-редактор «Чилисема» ковставксонть.

Николай Ишуткин чачсь Покш Килейбуеень Симкина велесэ, кона ашти Сура леенть
эйстэ а пек васоло. Тетясь валморозеенть ульнесь тонавтыцякс, авазо вейсхозсо
важодицякс. Куншка школань прядомадо мейле тонавтнесь Н.П. Огарёвонь лемсэ
Мордовской прявтуниверситетэнь филологиянь факультетсэ. Тосо тонавтнемстэ ушодсь
сёрмадомань а шожда кинть лангс: кучнесь тешкставкст ды сёрмадовкст кулялопас.
1973 иестэ лиссть васень валморонзо («Од пора» ды «Килейне») «Сятко» ковставксо.
Тень редизь «Эрзянь правдань» сестэнь прявттнэ ды университетэнь прядомадо мейле
тердизь важодеме редакцияв.

Кулялопасо кеменде ламо иень перть важодемадо мейле ладизь «Чилисема» (сестэ сон
ульнесь «Пионерэнь вайгель») эйкакшонь ковкставксонь прявт редакторокс. Покш
тевенть тензэ савсь ушодомс, ловт, чаво таркасто.

1995 иестэ совавтозель Россиянь Сёрмадеень Пурнавксос. 1999 иестэ тензэ максови
«Мордовия Республикань культурань заслуженной важодиця» покш лемесь.

Николай Иванович Ишуткин ламо важоди одтнэнь марто, эрси ушодыця литераторонь
эрьва иень семинаронь секциянь прявтокс, якси кода Мордовиянь, истя сонзэ
томбале аштиця эрзянь велетневаяк, вешни од лемть. Суоми-угрань раськеютконь
сёрмадеень ассоциациянь правлениянь член, кочказь Россиянь суоми-угрань
кулянь-сёрмадеень вейсэндявксонь секретариатс.



https://myv.wikipedia.org/wiki/%D0%98%D1%86%D1%8F%D0%BB%D0%BE%D0%BD%D1%8C_%D0%B1%D1%83%D0%B5

И́цял бу́есь (руз. Ичалковский район Мордовии, мокш. Ичалконь аймак)— ашти
Мордовия республикань чилисема ёнкссо.

Шабрацек ашти Обран ёнксонть марто (чивалгомань ды чивалгомань пелеве ёнкстнэва)
ды Мордовиянь лия буетнень марто: пелевеёнкссо — Покш Игнадбуень, чивалгомань
пелеве ёнкссо — Ордатбуень, чивалгома ёнкссо — Отяжбуень, чилисемань чипеле
(лембе) ёнксканть — Чаунзань буень, лембе ёнкска — Рамаданонь. Буень масторонь
покшолмазо 1265,8 вп2, чивалгома ёнксто чилисема ёнксов сравтови — 51
вайгельпеть, пелевеёнксто лембе ёнксов — 40 вп (км.). Ичалки ды Кемля сюлмазь
Саранскоень чугунка кинть марто (63 вп)

Буесь ашти вирьпаксянь модамасторонь юртка омбоцень мореннонь валаня таркасо,
пелевеёнкссо — пертьпельксэнть комплекстнэ човорязь вирень сыреаллювилень ды
ведеэйень ало таркань.

Буесенть улить чачома таркат: Кергудонь кирпецень сёвонть (икелев анокстоманть
марто 3876 тёжа м3), Резоватовонь (853 тёжа м3), кепедстямо чуваронь —
Степановскоень (744 тёжат м3). Лисемат: кирьпицень сусёвонть — Покшпетровсоесь
(534 тёжа м3), керамзитень сёвонть — Апухтинень (5129 тёжа м3), Инелеень (450
тёжа м3)

Неень тевс молиця икелев анокстамотне потмомодань ведтнень кевсэдень-пермскоень
карбонатонь комплексканть - 79 тёжа.м3/чить-веть, минерализациянть марто 1 г/дм3
— 67,2 тёжа м3/чить-веть видс.

Лейтне — Ратор (Алатырь), Инесаро. Весемекс 115 свал веденьчудевкст вейсень
цётазь кувалмосо 526 вайгельбеть. Коффициентесь тустома лень алтоманть — 0,39
вп/вп2

Моданть вельтямо велень ветямосонть – раужомодат (45%), ашнараужо вирь модат
(24%), лейчиревань (15%).

Весемекс седе ламо касыть келейлопань вирть ды лугань нарт. Вирь ало малавикс
23% модатнеде.

Кородовить: ледстнема пертьпелькс — наксадозь касовкс чейпуло «Оброчная статья»
Полдаська веленть вакссо; касозь-ботаническойть — пиче вирень пелькс Кемлянь
вирьвейсендявкссо, тумонь куро Кургуды веленть вакссо, Ханинеевень курось
Ламбаське веленть вакссо; ведень — эрьке Покш Инерка Петровка веленть вакссо,
эрьк. Инорка, эрьк. Тумонь-I, Тумонь–II –це, Буенть модасонть ашти Мордовской
государственной раськень «Смольной» вирькужо.

Зярдо теезь-пурназь Мордовия республикань буес — 1937 иень панжиковонь 10-це
чистэ.



https://myv.wikipedia.org/wiki/%D0%97%D0%B8%D0%BD%D1%91%D1%80%D0%BE%D0%BD%D1%8C_%D0%A1%D0%B0%D0%BD%D1%82%D1%8F%D0%B9

Зинёронь Сантяй, эли Данильчевень Александр (руз. Александр Данильчев, 1989 ие
панжиковонь 13 чи Саран ош) — неень шкань эрзянь содавикс валморонь ладсий.

Сёрмады валморот ды сёрмадовкст. Шкинемазо лиснесь «Заря», «Эрзянь Мастор»,
«Диалог» кулялопатнесэ, ды «Чилисема» ковставксонть.

Александр Данильчев — «Рассказ ветерана» (2004) республикань творческой
конкурсонть дипломант, «Мой мордовский народ» (2009) пелькстамонть ды «Лучшая
инновационная идея» (2009) лауреат. Эрзянь ды мокшонь кельтнень, культуранть
ванстомаст ды келейгавтомаст кисэ казезь Мордовия Республикань Прявтонть ды
Мордовия Республикань национальной политикань коряс министерстванть пельде шнамо
конёвсо. «Эрзянь келенть касоманть ды сравтоманть кис» Александр Данильчев
ульнесь казезь Вальдек Паляень лемсэ стипендиясо ) (2014).

Важоди МОУ «Лицей № 26» (Саран ош) эрзянь келень тонавтыцякс, ды Суоми-угрань
раськетнень культурань Равлангонь куншкасо координаторокс.



https://myv.wikipedia.org/wiki/%D0%95%D0%B2%D1%81%D0%B5%D0%B2%D1%8C%D0%B5%D0%B2,_%D0%9C%D0%B0%D0%BA%D0%B0%D1%80_%D0%95%D0%B2%D1%81%D0%B5%D0%B2%D1%8C%D0%B5%D0%B2%D0%B8%D1%87

Евсевьев (Кобаев) Макар Евсевьевич (1864 якшамковонь 18 чи, Цярмун - 1931
панжиковонь 10 чи Саранск) — васеньце содавикс эрзянь ломанень тонавтыця,
наукань келень содый-теий докторось (1921). Эрзя.

Макар Евсеевич чачсь 1864 иень якшамковонь 18 чи (30) чистэ, Цярмун велесэ
(рузокс Малые Кармалы, чуважокс Ирçе Çармăс), неень Ибресинбуень Ветькень
Масторсо сокиця-видицянь семиясо. Семиясост кемнилее эйкакшт. Тетязо, Евсевий
Тихонович Кобаев - сокиця-видицяль. Авазо, Ирина Петровна, кудонь азорава,
содась ламо морот, урнемат, ёвкст. Вишка Макарнэнь панжовсь тиринь келенть
мазычизэ-валдозо, ды те ёжомарямось ванстови мейле эрямонзо перть. Сон ульнесь
энциклопедической содамочи марто филолог, содыця ломань, конань лемензэ марто
сюлмавозь мокшэрзянь профессиональной наукась, культурась ды кельвалонь
шкинеманть васенце эскельксэнзэ. Фольклорист, мокшонь ды эрзянь келень коряс
васенце профессиональной исследователь, коень, эрямо тевень содыця, педагог,
мокшонь ды эрзянь кельтнень коряс тонавтнема книгань васенце автор. Макар
Евсевьевич Евсевьев-- содыця ломань, конань и эсенек и лия масторонь наукасо
вейке мельсэ лемдизь и "мокшэрзянь Лёнротокс" (П. Равила) и "мокшэрзянь
литературань эсь раскень юртнэнь кастыцякс" (П. Домокош). 1872-це иестэ Макаронь
максызь тонавтнеме Шераутонь ушодкс школас, Цярмунонть эйстэ сисем вайгельпеть.
Тонавтнесь вадрясто. Вана кодамо питне марто прядызе цёрынесь те школанть.
Чуважтнэнь койсэ Макаронь фамилиязо сёрмадовсь тетянзо лемсэ. Истя Макар Кобаев
теевсь Евсевьевекс.

1876-це иестэ Шераутсо ушодкс училищань прядомадо мейле 14 иесэ цёрынесь ялго
туи Казанев тонавтыцянь семинарияв. Тесэ вадрясто кирдинзе экзаментнэнь ды сонзэ
саизь тонавтнеме. Содамочис бажиця эрзянь цёрынесь тиринь кельдензэ башка
кармась кортамо рузокс, татарокс, чуважокс. Содась лия кельтькак.

Макар Евсевьевич анокстась ды нолдась эрзянь ды мокшонь кельтнесэ букварть
(1892, 1897). Топавтозь сынь рузонь графиканть лангс нежедезь. Зярыя уроконь
ютазь, авторось максы рузонь валт, максы сынст ютавтомаст тиринь кельс. Истя
мельсэ кирдевить 200 ламо рузонь валт; букваренть омбоце пельксэзэ – рузонь.
Тесэ максовить рузонь алфавитэсь, лотксема тешкстнэ, цифратне, стакасто ёвтавиця
гайттне ды гайттнень сюлмавкстнэ… Букваресь сёрмадозь чарькодевиця кельсэ,
эйзэнзэ совавтозь морот, ёвкст, валмеревкст, содамоёвкст. Макар Евсевьевич
ютавты эрзянь кельс «Рассказы о двунадесятых праздниках» ды «Крещение Руси при
святом князе Владимире» (1889). 1910-це иестэ нолдызе «Евангелиянь» ютавксонть.

1896-це иестэ Макар Евсевьевич васенцеде якась этнографиянь экспедицияс. Сон
ульнесь Нижней Новгородонь, Пензань, Симбирень, Тамбовонь ёнкстнесэ. Кода
финнэнь стипендиат, пурнась келень, раськень шкинемань ды этнографиянь материал,
кона совась Х. Паасоненнэнь 7-це ды 8-це томтнес.

Эсь эрямонь малав ведьгемень иетнень Макар Евсевьев алтынзе фольклоронь
пурнамонь пек эрявикс тевентень ды тень пингстэ сехте покш мель явсь
свадьбантень. Те домка мелесь чачсь Евсевьевень превс-седейс, нать, сестэ, зярдо
сон прядызе Казанень инородческой семинариянть - 1883-це иестэ, ды седе тов
ушодызе фольклоронь пурнамонть. Эрзянь свадьбась неявсь сонензэ покш коекс,
конасонть кеместэ сюлмавовсь эрзянь раськенть историязо, эрямозо ды культуразо.
Кода сёрмадыль сонсь М.Е. Евсевьев:

Россиянь келес эсь прядонзо Макар Евсевьевич васенцеде яволявтсь «Эрзянь
свадьбасонзо», кона лиссь 1892-1893-це иетнестэ «Живая старина» журналсонть.
«Эрзянь свадьба» книгась лись 1931-це иестэ.

1919–це иестэ саезь 1929–це иес сон важоди Татариянь центральной музейсэ. Теде
башка ловны лекцият эрзянь кельденть, этнографиядо, историядо Казанень Чилисема
ёнксонь-педагогиянь ды Коммунизмань университетсэ. Теке шкастонть сонзэ
лезксэнзэ вельде панжовить: васенце мордовской учительской семинария – Мачкасс
велесэ (Саратовонь губерния, 1918), тонавтыцянь семинария – В. Толкан велесэ
(Самарань губерния), Педагогикань курсат – Московсо, косо ютасть
«переподготовка» эрзянь ды мокшонь тонавтыцятне. Курстнэнь прявтокс ды пурныцякс
ульнесь Ф.Ф. Советкин.

«Основы грамматики мордовского языка» лиссь 1929-це, омбоцеде 1931-це иестэ.
Эйсэнзэ васенцекс невтинзе чачома кельтнень потмочинь лувост. «Основы…»
важодевксэнть нолдамодо икеле Макар Евсевьевич ульнесь 450-де ламо эрзянь ды
мокшонь велесэ. Сон аволь ансяк пурнась «живые образцы народной речи» - морот,
урнемат, ёвкст, ёвтнемат, валт, валмеревкст, валонь формат, лиякс меремс,
раськень се таштавксонь уликсчинть, конань лемезэ «кортамо кель»; сон текекс
сравтсь валдочи, макссь содамочить. Сон ламо вий, мельть-арсемат путсь сенень,
кодат кортавкст эрявить аравтомс юрокс, конатнень перька улезст пурназь-теезь
эрзянь ды мокшонь литературань кельтне. Те важодеманть питнезэ а онкставишка –
сон путынзе эрзянь ды мокшонь келень лувтненень юртнэнь, тейсь ушодкс сынст
орфографиянтень. Финнэнь-угрань содавикс учёноесь Д.В. Бубрих сёрмадсь:

«Эрзянь-рузонь валксось» лиссь 1931 иестэ Московсо. Печатьстэ лисемантень
лездасть Д.В. Бубрих ды Ф.Ф. Советкин. Те валксось ушодызе эрзянь
валташтавксонть (лексиканть) системань коряс ванноманзо. Валксось теезь ансяк
«к» букванть видьс, теке марто эрзянь диалектологиясо сон саи эрявикс тарка.
Сонзэ эйс пурназь 2500 валт ды валсюлмавкст эрзянь ламо кортавкстнэстэ.
Тешкстазь, кона валось кодамо велестэ, вариантсо ды смустьсэ вастневи. Те
вастневемась кемекстави валмеревкссэ, валъёвтавкссо, моросто саевкссэ.

Кулось Макар Евсеевич 1931 иень панжиковонь 10 чистэ, калмазель Казань
ошсо.140-иень М.Е. Евсевьевень чачома чистензэ, 2004-це иестэ, челькезе ульнесь
калмазь Саранскойсэ, С. Эрьзя скульпторонть, И. Яушев морыцянть, Л. Кирюков
композиторонть ваксс. Сюконямо тень кисэ Эрзянь келень идема Фондонтень.

Сонзэ лемезэ максозь Мордовиянь пединститутонтень. Тесэ сонзэ лемс панжозь
музей. 1964 иестэ саезь ютавтовить Евсевьевень лементень алтазь ловномат.
Сарансо лемсэнзэ ули куро, ловномакудо, Саранонь монументально-скульптурань
комплекссэ – бюстозо, республикань краеведень музейсэ – фотокувт, кедьчелькензэ,
кедьёнксонзо.



https://myv.wikipedia.org/wiki/%D0%95%D0%B2%D1%81%D0%B5%D0%B2%D1%8C%D0%B5%D0%B2%D0%B5%D0%BD%D1%8C,_%D0%9C%D0%B0%D0%BA%D0%B0%D1%80_%D0%95%D0%B2%D1%81%D0%B5%D0%B2%D1%8C%D0%B5%D0%B2%D0%B8%D1%87

Евсевьев (Кобаев) Макар Евсевьевич (1864 якшамковонь 18 чи, Цярмун - 1931
панжиковонь 10 чи Саранск) — васеньце содавикс эрзянь ломанень тонавтыця,
наукань келень содый-теий докторось (1921). Эрзя.

Макар Евсеевич чачсь 1864 иень якшамковонь 18 чи (30) чистэ, Цярмун велесэ
(рузокс Малые Кармалы, чуважокс Ирçе Çармăс), неень Ибресинбуень Ветькень
Масторсо сокиця-видицянь семиясо. Семиясост кемнилее эйкакшт. Тетязо, Евсевий
Тихонович Кобаев - сокиця-видицяль. Авазо, Ирина Петровна, кудонь азорава,
содась ламо морот, урнемат, ёвкст. Вишка Макарнэнь панжовсь тиринь келенть
мазычизэ-валдозо, ды те ёжомарямось ванстови мейле эрямонзо перть. Сон ульнесь
энциклопедической содамочи марто филолог, содыця ломань, конань лемензэ марто
сюлмавозь мокшэрзянь профессиональной наукась, культурась ды кельвалонь
шкинеманть васенце эскельксэнзэ. Фольклорист, мокшонь ды эрзянь келень коряс
васенце профессиональной исследователь, коень, эрямо тевень содыця, педагог,
мокшонь ды эрзянь кельтнень коряс тонавтнема книгань васенце автор. Макар
Евсевьевич Евсевьев-- содыця ломань, конань и эсенек и лия масторонь наукасо
вейке мельсэ лемдизь и "мокшэрзянь Лёнротокс" (П. Равила) и "мокшэрзянь
литературань эсь раскень юртнэнь кастыцякс" (П. Домокош). 1872-це иестэ Макаронь
максызь тонавтнеме Шераутонь ушодкс школас, Цярмунонть эйстэ сисем вайгельпеть.
Тонавтнесь вадрясто. Вана кодамо питне марто прядызе цёрынесь те школанть.
Чуважтнэнь койсэ Макаронь фамилиязо сёрмадовсь тетянзо лемсэ. Истя Макар Кобаев
теевсь Евсевьевекс.

1876-це иестэ Шераутсо ушодкс училищань прядомадо мейле 14 иесэ цёрынесь ялго
туи Казанев тонавтыцянь семинарияв. Тесэ вадрясто кирдинзе экзаментнэнь ды сонзэ
саизь тонавтнеме. Содамочис бажиця эрзянь цёрынесь тиринь кельдензэ башка
кармась кортамо рузокс, татарокс, чуважокс. Содась лия кельтькак.

Макар Евсевьевич анокстась ды нолдась эрзянь ды мокшонь кельтнесэ букварть
(1892, 1897). Топавтозь сынь рузонь графиканть лангс нежедезь. Зярыя уроконь
ютазь, авторось максы рузонь валт, максы сынст ютавтомаст тиринь кельс. Истя
мельсэ кирдевить 200 ламо рузонь валт; букваренть омбоце пельксэзэ – рузонь.
Тесэ максовить рузонь алфавитэсь, лотксема тешкстнэ, цифратне, стакасто ёвтавиця
гайттне ды гайттнень сюлмавкстнэ… Букваресь сёрмадозь чарькодевиця кельсэ,
эйзэнзэ совавтозь морот, ёвкст, валмеревкст, содамоёвкст. Макар Евсевьевич
ютавты эрзянь кельс «Рассказы о двунадесятых праздниках» ды «Крещение Руси при
святом князе Владимире» (1889). 1910-це иестэ нолдызе «Евангелиянь» ютавксонть.

1896-це иестэ Макар Евсевьевич васенцеде якась этнографиянь экспедицияс. Сон
ульнесь Нижней Новгородонь, Пензань, Симбирень, Тамбовонь ёнкстнесэ. Кода
финнэнь стипендиат, пурнась келень, раськень шкинемань ды этнографиянь материал,
кона совась Х. Паасоненнэнь 7-це ды 8-це томтнес.

Эсь эрямонь малав ведьгемень иетнень Макар Евсевьев алтынзе фольклоронь
пурнамонь пек эрявикс тевентень ды тень пингстэ сехте покш мель явсь
свадьбантень. Те домка мелесь чачсь Евсевьевень превс-седейс, нать, сестэ, зярдо
сон прядызе Казанень инородческой семинариянть - 1883-це иестэ, ды седе тов
ушодызе фольклоронь пурнамонть. Эрзянь свадьбась неявсь сонензэ покш коекс,
конасонть кеместэ сюлмавовсь эрзянь раськенть историязо, эрямозо ды культуразо.
Кода сёрмадыль сонсь М.Е. Евсевьев:

Россиянь келес эсь прядонзо Макар Евсевьевич васенцеде яволявтсь «Эрзянь
свадьбасонзо», кона лиссь 1892-1893-це иетнестэ «Живая старина» журналсонть.
«Эрзянь свадьба» книгась лись 1931-це иестэ.

1919–це иестэ саезь 1929–це иес сон важоди Татариянь центральной музейсэ. Теде
башка ловны лекцият эрзянь кельденть, этнографиядо, историядо Казанень Чилисема
ёнксонь-педагогиянь ды Коммунизмань университетсэ. Теке шкастонть сонзэ
лезксэнзэ вельде панжовить: васенце мордовской учительской семинария – Мачкасс
велесэ (Саратовонь губерния, 1918), тонавтыцянь семинария – В. Толкан велесэ
(Самарань губерния), Педагогикань курсат – Московсо, косо ютасть
«переподготовка» эрзянь ды мокшонь тонавтыцятне. Курстнэнь прявтокс ды пурныцякс
ульнесь Ф.Ф. Советкин.

«Основы грамматики мордовского языка» лиссь 1929-це, омбоцеде 1931-це иестэ.
Эйсэнзэ васенцекс невтинзе чачома кельтнень потмочинь лувост. «Основы…»
важодевксэнть нолдамодо икеле Макар Евсевьевич ульнесь 450-де ламо эрзянь ды
мокшонь велесэ. Сон аволь ансяк пурнась «живые образцы народной речи» - морот,
урнемат, ёвкст, ёвтнемат, валт, валмеревкст, валонь формат, лиякс меремс,
раськень се таштавксонь уликсчинть, конань лемезэ «кортамо кель»; сон текекс
сравтсь валдочи, макссь содамочить. Сон ламо вий, мельть-арсемат путсь сенень,
кодат кортавкст эрявить аравтомс юрокс, конатнень перька улезст пурназь-теезь
эрзянь ды мокшонь литературань кельтне. Те важодеманть питнезэ а онкставишка –
сон путынзе эрзянь ды мокшонь келень лувтненень юртнэнь, тейсь ушодкс сынст
орфографиянтень. Финнэнь-угрань содавикс учёноесь Д.В. Бубрих сёрмадсь:

«Эрзянь-рузонь валксось» лиссь 1931 иестэ Московсо. Печатьстэ лисемантень
лездасть Д.В. Бубрих ды Ф.Ф. Советкин. Те валксось ушодызе эрзянь
валташтавксонть (лексиканть) системань коряс ванноманзо. Валксось теезь ансяк
«к» букванть видьс, теке марто эрзянь диалектологиясо сон саи эрявикс тарка.
Сонзэ эйс пурназь 2500 валт ды валсюлмавкст эрзянь ламо кортавкстнэстэ.
Тешкстазь, кона валось кодамо велестэ, вариантсо ды смустьсэ вастневи. Те
вастневемась кемекстави валмеревкссэ, валъёвтавкссо, моросто саевкссэ.

Кулось Макар Евсеевич 1931 иень панжиковонь 10 чистэ, калмазель Казань
ошсо.140-иень М.Е. Евсевьевень чачома чистензэ, 2004-це иестэ, челькезе ульнесь
калмазь Саранскойсэ, С. Эрьзя скульпторонть, И. Яушев морыцянть, Л. Кирюков
композиторонть ваксс. Сюконямо тень кисэ Эрзянь келень идема Фондонтень.

Сонзэ лемезэ максозь Мордовиянь пединститутонтень. Тесэ сонзэ лемс панжозь
музей. 1964 иестэ саезь ютавтовить Евсевьевень лементень алтазь ловномат.
Сарансо лемсэнзэ ули куро, ловномакудо, Саранонь монументально-скульптурань
комплекссэ – бюстозо, республикань краеведень музейсэ – фотокувт, кедьчелькензэ,
кедьёнксонзо.



https://myv.wikipedia.org/wiki/%D0%94%D0%B0%D0%BD%D0%B8%D0%BB%D1%8C%D1%87%D0%B5%D0%B2%D0%B5%D0%BD%D1%8C_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80

Зинёронь Сантяй, эли Данильчевень Александр (руз. Александр Данильчев, 1989 ие
панжиковонь 13 чи Саран ош) — неень шкань эрзянь содавикс валморонь ладсий.

Сёрмады валморот ды сёрмадовкст. Шкинемазо лиснесь «Заря», «Эрзянь Мастор»,
«Диалог» кулялопатнесэ, ды «Чилисема» ковставксонть.

Александр Данильчев — «Рассказ ветерана» (2004) республикань творческой
конкурсонть дипломант, «Мой мордовский народ» (2009) пелькстамонть ды «Лучшая
инновационная идея» (2009) лауреат. Эрзянь ды мокшонь кельтнень, культуранть
ванстомаст ды келейгавтомаст кисэ казезь Мордовия Республикань Прявтонть ды
Мордовия Республикань национальной политикань коряс министерстванть пельде шнамо
конёвсо. «Эрзянь келенть касоманть ды сравтоманть кис» Александр Данильчев
ульнесь казезь Вальдек Паляень лемсэ стипендиясо ) (2014).

Важоди МОУ «Лицей № 26» (Саран ош) эрзянь келень тонавтыцякс, ды Суоми-угрань
раськетнень культурань Равлангонь куншкасо координаторокс.



https://myv.wikipedia.org/wiki/%D0%93%D0%B8%D1%87%D0%B0%D1%81%D0%BE

Гичасо налксить кавто-колмо 10-15 иесэ цёрынеть. Бути налксема паксясь покш,
сестэ теевить налксиця зярыя группат, эрьвась эйстэст налкси башка-башка. Умонь
шкане "гичасо" налксильть ансяк се шкас, зярс розтне а каить пря, кортыльть:
"розьпрянть сезьсак гичасонть". Эряза, наян цёрынеденть кортыть: "Прок гича".

Налксема паксясонть черькстави палкапесэнть ниле ужосо кундо. Те - кудо.
Кундонть куншкас чувови а покшке латкине. Васняяк налксицятне каить жеребей,
кинень улемс ванстыцякс (чавицякс), а кинень чийницякс (эльницякс). Жеребейсэ
каямось ютавтови налксема палкань коряс: вейке налксицясь сайсы палканть алце
пестэнть, омбоцесь кунды палкантень сондензэ верев, колмоцесь — седе верев ды
истя седе тов. меельце куныцясь мери "дёп". Сех верцесь, "дёп" мерицясь ули
ванстыцякс, седе алцетне — вейке омбоце мельга — чийницякс.



https://myv.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%A0%D0%BE%D0%BC%D0%B0%D1%88%D0%BA%D0%B8%D0%BD

Йóвлань Оло (руз. Владимир Иванович Ромашкин, 1951 таштамковонь 6 чи Ицяло -
2002 умарьковонь 29 чи Саранскойсэ) — эрзянь содавикс Ине морыця-седиця,
«Торама» морамо-седямо кужонть пурныцязо-ветицязо.

Чачсь Йовлань Оло 1951 таштамковонь 6 чистэ иестэ Ицял буень Ицяло эрзянь
велесэ. 1975 иестэ прядызе пакшань седямо школанть Саран ошсо, 1980 иестэ -
Консерваториянть Казан ошсо.

2006 иеньТаштамковонь 6 чистэ Вирь Тавла велесэнть ульнезь панжозь Йовлань Олонь
лемсэ «Этно-Кудо». Те кудось, конань сон рамизеть 1989 иестэ, ульнесь сонензэ
оймень витнема таркакс - тезей сакшныль оймсеме стакачитнеде, саиль од вийть
эсинзэ седямо-морамо тевтнене, арсиль кода седе пек сравтомонзо эрзя раськенть
мазычинть.



https://myv.wikipedia.org/wiki/%D0%92%D0%B8%D1%88%D0%BA%D0%B0_%D0%BF%D0%B8%D0%BD%D0%B3%D0%B5%D0%BC

«Вишка пингем» — те Бакич Видяень морось. Сон совась омбоце лисезь морыцянть
«Минек вечкемась» альбомоньте (2002 ие).

Валтнэ: Экшэ вармась шождасто пувась Терсь яла эйсэм одов. Косо монь вишка
пингем ютась Умок уш вализе лов. Косо Монь вишка пингем ютась Умок уш вализе
лов.

Чиемс тия тея яннэванть Ды росань пачк а ютамс Ваномс тонь сельмс ды а кадовомс
Лембе тонь кедеть кундамс. Ваномс тонь сельмс ды а кадовомс Лембе тонь кедеть
кундамс.

Кортыть истя нама улема Куроксто юты пингесь Велявтомс ведь мельга уеманть Мерят
те исяк ульнесь. Велявтомс ведь мельга уеманть Мерят те исяк ульнесь.



https://myv.wikipedia.org/wiki/%D0%92%D0%B8%D0%BD%D0%B0%D0%B9-%D0%B2%D0%B5%D0%BB%D0%B5

Винай-веле (руз. Спиридоновка) — Печкасонь республикань, Лениногорсконь буе
эрзянь веле. Сови Зелёной Рощадо вельсоветэнь.

Велесь ашти кавто пандо ютксо, Шешма лень кавто берёксо. Кезерень шкасто
сюлмазевсть велень куринка лемть: "Покш веле — керш чиресе, Томбале, сон жо
рузкс «Арбузовка» — вить чиресе. Покш велесе улить «Вере пе» ды «Ало пе»,
Томбалень алопеньте кортыть «Ватракшвеле, Ватракшовка (рузкс)».

Винай-велесь те Лениногорск буень васенцэ эрзянь веле. Неть эрзятне ульнесь
одлемдязь, эль кемасть Инешкипазнэ. Те раськенть кемемась кадовсь ней велень
лемсэ. Винай — эрзянь лемесь. Велесэ ули лисьмапря «Баба-каль» кезерень пингстэ
сонзэ лемесь ульнесь «Баба-озкс», тосо ютавтыльть бабань ды авань озкстнэ.

1910 иестэ аштесь 310 кудот, эрясть 1203 цёрат ды 1184 ават, улесь церькува,
кавто школат — земской ды церькувань приходонть. Базарось вастньчистэ. Волостень
правления, земской станция, кавто ведьгевть, эрясь урядник. Паро модат —
3846 га, апаро модат — 66 га.



https://myv.wikipedia.org/wiki/%D0%92%D0%B5%D0%B4%D1%8C%D0%B0%D0%B2%D0%B0%D0%BD%D1%8C_%D0%9E%D0%B7%D0%BA%D1%81

Инешкипаз! Вере Чипаз! Чангодть! Паз Чангодть! Веденьгирди Ведява, Веденьгирди
сияка! Пек васолдо тон лисят, Пек васолов тон чудят. Сиянь покольть тонь кеветь,
Парсей суреть тонь нулкот. Ламо лезе тон кандат, Коське кургинеть симдят.
Ормат-тарвот сэредийсте тон панят, Ойместе-рунгсто сэредькстнень Тон
ведьпринесеть шлят-нардат. Вана сынь тонеть валдо мельсе, Сиянь–пижень ярмакке
теть Озкспалнекс-казнекс кедьсем. Макстая тень эсь ведьприненть, Энялдомам
топавтыка, Сиянть-пиженть тон саика. Ведь принеть лезе кандозо, Шумбрачи тенек
максозо. Паз Чангодть! Паз Чангодть! Паз Чангодть! Сюкпря Ведява казнеть кисе.



https://myv.wikipedia.org/wiki/%D0%92%D0%B0%D1%80%D0%BC%D0%B0%D0%BD%D1%8C_%D1%87%D0%B8%D0%BD%D1%8C%D0%B6%D0%B0%D1%80%D0%B0%D0%BC%D0%BE

Вармань чиньжарамо, лиякс: Колмов явозь козулькай, золотушной тикше, педитикше,
раужо педягай (лат. Bídens tripartíta, руз. Череда́ трёхразде́льная) — вейкеиень
тикшень касовкс Биденс буень (Bidens) Астрань семиястонть (Asteraceae).

Нетьксэзэ сэрей, якстерьди, вере явови ламо тарадс. Рацяня, лопанзо керсевезь.
Ундоксось нетьксэв, пек тарадов, човине. Нетьксэнть песэ ожо цецят. Цецямозо
мейле теевить тюжа видьметь. Видьметне лапужат, песэст кавто салмукскеть. Ловови
ормадо лезэв тикшекс. Лакавтыть чай, кайсить эйсэнзэ чочкос эйкакшонь
экшелямсто, зярдо сон сэреди диатезсэ эли золотухасо. Чайденть сэредицянть
симдитькак. Лопастонзо ды ундоксстонзо теить од нававт коцтонть артомс. Касы
летьке таркасо, сёлт чирева, канавава.



https://myv.wikipedia.org/wiki/%D0%91%D1%80%D0%B5%D0%B2%D0%B5%D1%80%D1%8D%D0%BD%D1%8C_%D0%BA%D1%83%D0%B7

Бреверэнь куз (лат. Picea breweriana) — те чувто, буезэ Кузонь (Picea), пичень
семиястонть (Pináceae). Касы аволь пек покш таркава Кламат паднесэ, Калифорния
ды Орегон штатнэнь межаваст. Те кузонть видэсь сехте кезёрень. Лемезэ моли
чувтонть панжицянзо эйстэ (англ. William Henry Brewer).

Чувтось 40 метрань сэрьсэ, рунгось 150 см перьканзо, чувто тарадозо конусонь, ды
пек молить авардевикс тарад ланкс. Од лисевксэнзэ якстере-буройть, кавшанятт,
мейле сияньшкалить. Керезэ ашна-раужо, тюжа. Пургондавксонзо 5-7 мм кувалмосо,
перька велявтозь песэст. Салмуксост 16—32 (-35) мм кувалмосо, верде
чопуда-пижеть, алдо матовой, раужкадозь. Пингезэ пачколи 900 иес.

Авардевикс тарадтне невтевить кода чувтось касы 20-25 иень шкас, секс чувтонь
коли-коли човорить сербень кузоньть (Picea omorika) марто.



https://myv.wikipedia.org/wiki/%D0%91%D0%BE%D1%8F%D1%80%D0%BE%D0%BD%D1%8C_%D1%83%D0%BC%D0%B0%D1%80%D0%B8%D0%BD%D0%B0

Бояронь умарина, лиякс: пупиця боярка чувто — (лат. Crataegus oxyacantha, руз.
Боя́рышник обыкнове́нный, или Боярышник колю́чий, или Боярышник сгла́женный) —
ламо иень перть касыця куракш эли чувто, Боярка чувто (Crataegus) канстонть,
Якстере цецянсетнень раськесь (Rosaceae).

Сэрезэ эрси 2-3 метрат, тарадонзо салмуксовт. Лопанзо умаринань кондят калгодот,
нильксэнть ёнов келейть, чирева керсевезь. Цеци ашосто. Марненьзэ якстереть эли
ожола-якстереть, видьмензэ вишкинеть, калгодот. Сонсь марнесь почаня, ламбамо.
Цвети панжиковсто-аштемковсто. Кастыть эйсэнзэ пирявксонь таркас, мазыйстэ
цецямонзо кисэ. Умарнестэнзэ пидить варения, ярсыть эйстэст верекстэяк. Цецянзо,
лопанзо ды умарензэ кайсить чайс.



https://myv.wikipedia.org/wiki/%D0%91%D0%BE%D1%82%D1%83%D0%B6%D0%B2%D0%B5%D0%BB%D0%B5_(%D0%9E%D1%82%D1%8F%D0%B6%D0%B1%D1%83%D0%B5%D0%BD%D1%8C)

Ботужвеле (кортамокельсэ: Ботужале) (руз. Батушево) — эрзянь веле Отяжбуесэ,
Мордовиясо.

Ботужвелесь ашти Каганка леенть лангсо, 3 вп чивалгома ёнов буенть куншка
таркасто. Веленть кувалт юты ки Отяжвеле-Дубинька ды седе тов Ульянонь ош ланкс.
Ботужвелесь сови Отяжвелень советс.

Лемесь-антропоним: икелень Ботуж лементь эйстэ. Ульнесь лецтязь 1624 иестэ Д.
Пушечниковонь ды А. Костяевень (руз. «Книге письма и меры») сёрмадовксо Тарасова
лементь ало. 1671 иестэ Алатырень уездэнть эрзятнень ловномсто веленть ульнесь
кавто лемензэ: (руз. «Тарасова, Батушева тож»).



https://myv.wikipedia.org/wiki/%D0%90._%D0%81%D0%BD%D0%B4%D0%BE%D0%BB

Куторкинэнь Андрей (cёрмадей лемезэ эрз. А. Ёндол, 1906 умарьковонь 25 чи - 1991
панжиковонь 12 чи) — эрзянь кельсэ сёрмадей ды валморонь ладсий.

Чачсь 1906 умарьковонь 25 чистэ Студенец велесэ неень Порец буень Ветькень
Республикасо изыця-видицянь семиясо. Прядызеть Порецень куншка школанть. 1924
иестэ 1927 иес тонавтнесь Ульянонь совпартшколасо, косто сонзе кучить Мордовияв.
Ульнесть тензэ 18 иеть. Тесэ чалгаськак литературань кинть лангс. Пек лездась
политпросвещениянь коряс тонавтыцясь Анна Александровна Караваева. Самай сон
тешкстынзе тонавтницянть ёрокчинзэ. Се шкастонть Андрей Куторкинэнь лемесь
появась Алатырень уездэнь «Трудовой газетасонть». «Деревенские» – истя лемдязель
васенце очеркезэ. «Красная звезда» газетасонть лиссть прозань лия
произведениянзо.

Ушодовсь социализмань шкась. Вишка народтнэнь кармась улеме сёрмаст. Ушодовсь
асодамочинть марто бороцямось. Андрей Куторкинэнь кучизь Мордовияв, Дубинькав.
Тесэ сон Тумобуеень ловномакудонь прявт, сон ламо вийть путы ломантнень
ловнома-сёрмадома тонавтомасо. Коллективизациянь иетнестэ созэ кочкить васенце
председателекс «Рассвет» вейсхозсо Жабина велесе.

1932 иесте куляньсёрмадымась, литературань важодемась карми сонзэ смустезэ,
Куторкин сась Саранов.. 1934 иенть видс важодсь «Эрзянь коммуна» кулялопасо,
седе тов «Сятко» ковставксонь редакторокс (1934-1935), важодсь прявтредакторокс
Мордовской книжной издательстванть (1935-1939, 1943-1945), ульнесь кочказель
правлениянь прявтокс МАССР-нь Сёрмадеень Вейсэндявксонть (1945-1951). 1952 иестэ
саезь 1958 иес ульнесь ответственной секретарекс, ветицякс «Советская Мордовия»,
«Эрзянь правда» кулялопатнень. Колмоксть ульнесь «Сятко»/«Сурань толт»
ковставксонть-журналонть прявтсо: 09.1933 ― 12.1933, 11.1935 ― 12.1937 ды
09.1958 ― 06.1959.

Сон вадрясто топавтсь тевензэ Мордкизэнь прявт редакторокс ды Сёрмадеень
вейсэндявксонть правлениянь прявтокс улемстэяк. 1934 иестэнть лиси «Раужо
палмань» историко-революционной романозо. Важодсь лангсонзо пек куватьс.
Сялдыцятнеяк эзть пракшно мартонзо ве мельс. 1941 иестэнть лиссь «Ламзурь»
поэмазо. Теманть тензэ евтызе СССР-нь сёрмадеень васенце промкссонть сонсь
Максим Горький. Эйсензэ невтезь 1743-1745 иетнестэ инязоронть каршо Терюшевской
волостень эрзятнень-мокшотнень восстаниясь. Сонзэ коряс сёрмадозь эрзянь васенце
оперась «Несмеян и Ламзурь» (1944). 1905-1907 иетнень революциядонть ёвтневи
«Покш ки лангсо умарина» валморосо сёрмадозь романсонть. 1976 иестэнть лиссь
«Лажныця Сура» колмо книгасо романозо. Те кармась редявикс тевекс республикань
культурной эрямосонть. Куторкиннэнь максозь Мордовиянь Государственной премиясь.
Романось нолдазель Московсо.



https://myv.wikipedia.org/wiki/%D0%90%D1%88%D0%BE_%D0%BF%D0%B0%D0%BD%D0%B3%D0%BE_(%D0%B1%D0%BE%D1%8F%D1%80%D0%BF%D0%B0%D0%BD%D0%B3%D0%BE%D0%BD%D1%8C)

Боярпанго, лиякс мерить: Ашо панго, дорогой панго, пешпанго (лат. Boletus
edulis, руз. Бе́лый гриб) — те боярпангонь кансто пангось. Пангонть лангозо
эчке, покшолмазо 8-10 см. зярдо пангось од. Сонзэ лагось моли ал ёнов, седе
сырестэ видеми. Панго лангось велтязь ашо, тюжала эли чопода-серой шкелькссэ.
Пангонть алксозо одсто ожола эли ожола-пиже. Пангонть потмозо ашо, синдемадо
мейлеяк тюсозо а полавтови. Панго сеерьксэсь (нетьксэсь, пильгинесь) эчке.
Тюсозо ашо эли серой, потмозо ашо.

Россия Масторонь виртнесэ касы аштемковсто саезь ожоковонь молемс, вастневи
ськамонзо эли куросо. Седе сеедьстэ касы килей вирьсэ. Те – сехте паро рестамо
панго. Теле лангс анокстыть эйсэнзэ костязь (чинь каршо, каштомсо, духовкасо)
эли мариновазь.



https://myv.wikipedia.org/wiki/%D0%90%D1%80%D1%82%D1%83%D1%80_%D0%9C%D0%BE%D1%80%D0%BE

Моро Артур (руз. Афанасий Матвеевич Осипов) (1909 иень панжиковонь 11 чистэ
Самарань ёнксонь Похвистневань буень Якстере Лисьмапрят велесэ — 1989 ие
якшамковонь 13 чи Московсо) — эрзянь валморонь ладсий.

Чачсь Якстере Лисьмапрят велесэ Похвистневань буень Самарань ёнкссо
сокиця-видицянь семиясо. Тетязо нужачиденть тукшнось Сибирев, важодекшнесь сюпав
ломань кедьгак, чугункань ки лангсояк. В 1925 иестэ А. Моро туи Московов.
Глуховонь Петрань (кона ульнесь эрзянь «Якстере теште» кулялопанть
прявт-редакторокс) лездамонзо коряс Моро пряды Фабрикань-заводонь тонавтнеманть.
Теде мейле сонзэ саизь важодеме текстэнь пурныцякс СССР-нь раскень Центриздатов.

Васенце валморонзо рузонь кельсэ («Сердце бедное, зачем нам горевать?») ульнесь
публиковазь 1926 иестэ «Печатник» ковставксо. Теде мейле лисить валморонзо:
«Пиже тумо ало» (руз. «Под зелёным дубом», 1927 ие), «Пекшень дудкине» (руз.
«Липовая дудочка», 1927 ие), «Сёрма деданень» (руз. «Письмо дедушке», 1927 ие)
ды лиятне, конат кансть од сёрмадыцянтень содамочи. Валморозо «Пекшень дудкине»
теевсь раськень морокс.

Кой-конат валморонзо совасть васенце эрзянь ды мокшонь пурнавксос «Васень сяткт»
(руз. «Первые искры», Москов, 1929 ие).

1997 иестэ лись сонзэ романозо «Степан Эрьзя». СССР-нь Сёрмадеень вейсендявксов
совиця 1935 иестэ. Мордовиянь заслуженной валморозей (1969 ие). Кулось 1989 иень
якшамковонь 13 чистэ Московсо.



https://myv.wikipedia.org/wiki/%D0%90%D1%80%D0%B8%D1%81%D1%82%D1%8D,_%D0%9F%D0%B0%D1%83%D0%BB%D1%8C_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D0%B8%D1%87

Аристэ Пауль Александрович (эст. Paul Ariste 1905 иень даволковонь 3 чи Раабиза
мызаса - 1990 иень даволковонь 2 чи Тарту ош) — суоми-угрань ине кельсодый,
филилогиянь коряс доктор, профессор, Эстэ, Суоминь мастортнень академик.

Чачсь 1905 иень даволковонь 3 чистэ Эстониясо Тартумаа ёно Ряабиccа мызаса.
Тетянзо-аванзо — важодицяльть. 1930-це прядызе Тартунь университетэнть. Мейле
1946-це иестэ университетсэнть тейсь Финно-угрань куншкакуро, косо важодсь
пингензэ перть. Мелензэ коряс XX-це пингень 50-це иетнестэ те Куншкакурось
кармась анокстамо суоми-угрань кельсодыйть. Кедьсэнзэ тонавтнесь мокшонь ды
эрзянь 4 докторт, 40 кандидатт.

1968-це иестэ Пауль Александрович якась Мордовияв, ульнесь Ицял буень эрзянь
велетнесэ. Важодеманзо кисэ казезь эрьва кодамо масторонь казнесэ.



https://myv.wikipedia.org/wiki/%D0%90%D1%80%D0%B0%D0%BF%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9F%D0%B0%D0%B2%D0%BB%D0%BE%D0%B2%D0%B8%D1%87

Араповонь Саша (Александр Васильевич Арапов) (1959 сундерьковонь 1 чистэ
Мордовиянь Тумобуень Кенде велесэ - 2011 аштемковонь 16 чистэ Саран ошсо) —
эрзянь сёрмадей, валморонь ладсий.

Чачсь 1959 иень сундерьковонь 1 чистэ Мордовиянь Тумобуень Кенде велесэ
тонавтыцянь семиясо.

1964 иестэ малавиксензэ марто тусть эрямо Кобале велев — аванзо тиринь
велентень. Тесэ Сашань ютась вишка поразо. 1977 иестэ прядызе Кобалень школанть,
1983 иестэ — М.В. Ломоносов лемсэ МГУ-нь журналистикань факультетэнть. 1985
иестэ саезь важоди «Сятко» журналонь редакциясо. Россиянь сёрмадей куронь
ломань. Мордкизэсь нолдынзе валморонь колмо киниганзо: «Вайгель» (1990),
«Вальма» (1992), «Взмах» (2001). Валморонзо совасть вейсэнь пусмос, конат лиссть
Саран ошсо, Самар, Ине-Питер, Москов, Хельсинки, Будапешт, Таллинн оштнэсэ.
«Литературная Россия» кулялопань лауреат (2000), Мордовиянь заслуженной поэт.
Эйзюрковонь 2000 иестэ Араповонь Саша - Сятко журналонть прявт редактор. Ютко
шкане седиль гитарасо, ладсиль морот эсензэ стихензэ лангс.



https://myv.wikipedia.org/wiki/%D0%90%D1%80%D0%B0%D0%BF%D0%BE%D0%B2,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Араповонь Саша (Александр Васильевич Арапов) (1959 сундерьковонь 1 чистэ
Мордовиянь Тумобуень Кенде велесэ - 2011 аштемковонь 16 чистэ Саран ошсо) —
эрзянь сёрмадей, валморонь ладсий.

Чачсь 1959 иень сундерьковонь 1 чистэ Мордовиянь Тумобуень Кенде велесэ
тонавтыцянь семиясо.

1964 иестэ малавиксензэ марто тусть эрямо Кобале велев — аванзо тиринь
велентень. Тесэ Сашань ютась вишка поразо. 1977 иестэ прядызе Кобалень школанть,
1983 иестэ — М.В. Ломоносов лемсэ МГУ-нь журналистикань факультетэнть. 1985
иестэ саезь важоди «Сятко» журналонь редакциясо. Россиянь сёрмадей куронь
ломань. Мордкизэсь нолдынзе валморонь колмо киниганзо: «Вайгель» (1990),
«Вальма» (1992), «Взмах» (2001). Валморонзо совасть вейсэнь пусмос, конат лиссть
Саран ошсо, Самар, Ине-Питер, Москов, Хельсинки, Будапешт, Таллинн оштнэсэ.
«Литературная Россия» кулялопань лауреат (2000), Мордовиянь заслуженной поэт.
Эйзюрковонь 2000 иестэ Араповонь Саша - Сятко журналонть прявт редактор. Ютко
шкане седиль гитарасо, ладсиль морот эсензэ стихензэ лангс.



https://myv.wikipedia.org/wiki/%D0%90%D0%BC%D1%91%D0%B1%D0%B0

Амёба (лат. Amoeba, саеви кез.-грек. ἀμοιβή — руз. «изменение», грекекс
«лиялгадыця») — буе микроскопиянь вейкеклеткань касовкстт Amoebidae семиястонть.

Кода эрьва ракшась ды касовксось, истя жо амёбаськак лекси, саи потмозонзо
чапамо чачтый ды нолды углекислой газ. Сонзэ арасть лексемань башка органонзо.
Сон саи чапамо чачтыенть эйсэ, кона солазь ведьсэнть, весе теласонзо. Углекислой
газонтькак истя жо нолды весе тела лангонзо пачк.

Карминдерятано седе кувать ваномо микроскопонь пачк, минь нейсынек, кода
амёбанть ядразо карми кувалгадомо ды таргавомо куншка видьстэ. Шкань ютазь те
таргавксось човиньгады, мейле ядрась сезеви кавтов, амёбантень теевить кавто
ядрат. Яла теке тевесь теньсэ а прядови: ней карми таргавомо кавтов
протоплазмась. Васня протоплазманть пельксэнзэ ульнесть сюлмавозь чова кельнень
кондямосо, мейле те сюлмавксоськак сезеви, теевить кавто од амёбат. Эрьванть ули
эсензэ ядразо ды эсензэ протоплазмазо. Икелень амёбась — авась — лоткась
эрямодо. Эрьва лисезь од амёбась карми эрямо башка ды шкань ютазь сонгак карми
явовомо кавтов. Тестэ чаркодеви: амёбатне раштыть кавтов явовозь.

Эрьва кодат амёбатнень ложноножкаст эрсить пек аволь вейкеть. Веенст амёбатне
таркасто-таркас валовить келей кельсэ, омбонст перть пельгаст таргить суронь
кондят ложноножкат. Улить эщо, конат нолдыть сурень кондят ложноножкат, конат
тапарявить вейкест-вейкест эйс, прок кодамояк касовксонь корёнс. Секс весе
амёбатненень меритькак корненожкат. Амёбат эрить аволь ансяк зёлтонь, леень
ведьсэ.

Амёбат эрить иневедьгаяк. Мик начко модасояк эрить амёбат, улить, конат эрить
ракшань ды ломанень сюло потсо. Веенст истят амёбатненень мерить дазентериянь
амёбат. Не амёбатне ормалгавтсызь ломаненть тропикень дизентериясо. Те ормасонть
ламо ломанть сэредить лембе масторга, косто сон кандовсь миненекак. Дизентериянь
амёбась сюло потс понги бутрав ведте симемстэ. Истямо ведьсэнть сеедьстэ эрсить
те амёбанть цистанзо. Кода цистась понги сюло потс, потстонзо лиси амёбась. Сон
педи сюлотненень, карми тееме язват. Теде ломанесь ормалгады стака верьс
пськиземя ормасо. Лиясто неть амёбатне понгить ломаненть верьс, тосто
максозонзо, тевилявозонзо ды лия таркас. Тосояк амёбатне теить эрьва кодат
язват.



https://myv.wikipedia.org/wiki/%D0%90%D0%BB%D1%82%D1%8B%D1%88%D0%B5%D0%B2%D0%BE

Легендась ульнесь сёрмадозь А.Е. Дерюшкинэнь 82-це иесэ Аловелень эрицянть
валонзо коряс. Эйсэнзэ ёвтневи седе, што веленть теизе колмо лелят-ялакстэнь
ютксто вейкесь, конатнень лемест Ало, Кабай ды Коряй. Икеле сынь эрясть
«Пичевеле велесэ, ды кодат-бути тувталтнень коряс эрявсь тенст туемс эсь
велестэ, муемс од тарка. Вейкесь эйстэст – Ало – озась эрямо Сарлейде аволь
васоло ды теизе Покш Алова (Алово, Отяжелень район) веленть, лиясь – Кобай –
тусь седев васов ды теизе Кобале (Кабаево, Дубёнкань район) веленть, колмоце
ялаксось – Коряй – печтясь Сур леенть трокс ды ульнесь Коряй-Кужо (Алтышево,
Чувашия) велень теицякс»



https://myv.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%9F%D0%B0%D0%B2%D0%BB%D0%BE%D0%B2%D0%B8%D1%87_%D0%90%D1%80%D0%B0%D0%BF%D0%BE%D0%B2

Араповонь Саша (Александр Васильевич Арапов) (1959 сундерьковонь 1 чистэ
Мордовиянь Тумобуень Кенде велесэ - 2011 аштемковонь 16 чистэ Саран ошсо) —
эрзянь сёрмадей, валморонь ладсий.

Чачсь 1959 иень сундерьковонь 1 чистэ Мордовиянь Тумобуень Кенде велесэ
тонавтыцянь семиясо.

1964 иестэ малавиксензэ марто тусть эрямо Кобале велев — аванзо тиринь
велентень. Тесэ Сашань ютась вишка поразо. 1977 иестэ прядызе Кобалень школанть,
1983 иестэ — М.В. Ломоносов лемсэ МГУ-нь журналистикань факультетэнть. 1985
иестэ саезь важоди «Сятко» журналонь редакциясо. Россиянь сёрмадей куронь
ломань. Мордкизэсь нолдынзе валморонь колмо киниганзо: «Вайгель» (1990),
«Вальма» (1992), «Взмах» (2001). Валморонзо совасть вейсэнь пусмос, конат лиссть
Саран ошсо, Самар, Ине-Питер, Москов, Хельсинки, Будапешт, Таллинн оштнэсэ.
«Литературная Россия» кулялопань лауреат (2000), Мордовиянь заслуженной поэт.
Эйзюрковонь 2000 иестэ Араповонь Саша - Сятко журналонть прявт редактор. Ютко
шкане седиль гитарасо, ладсиль морот эсензэ стихензэ лангс.



https://myv.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%90%D1%80%D0%B0%D0%BF%D0%BE%D0%B2

Араповонь Саша (Александр Васильевич Арапов) (1959 сундерьковонь 1 чистэ
Мордовиянь Тумобуень Кенде велесэ - 2011 аштемковонь 16 чистэ Саран ошсо) —
эрзянь сёрмадей, валморонь ладсий.

Чачсь 1959 иень сундерьковонь 1 чистэ Мордовиянь Тумобуень Кенде велесэ
тонавтыцянь семиясо.

1964 иестэ малавиксензэ марто тусть эрямо Кобале велев — аванзо тиринь
велентень. Тесэ Сашань ютась вишка поразо. 1977 иестэ прядызе Кобалень школанть,
1983 иестэ — М.В. Ломоносов лемсэ МГУ-нь журналистикань факультетэнть. 1985
иестэ саезь важоди «Сятко» журналонь редакциясо. Россиянь сёрмадей куронь
ломань. Мордкизэсь нолдынзе валморонь колмо киниганзо: «Вайгель» (1990),
«Вальма» (1992), «Взмах» (2001). Валморонзо совасть вейсэнь пусмос, конат лиссть
Саран ошсо, Самар, Ине-Питер, Москов, Хельсинки, Будапешт, Таллинн оштнэсэ.
«Литературная Россия» кулялопань лауреат (2000), Мордовиянь заслуженной поэт.
Эйзюрковонь 2000 иестэ Араповонь Саша - Сятко журналонть прявт редактор. Ютко
шкане седиль гитарасо, ладсиль морот эсензэ стихензэ лангс.



https://myv.wikipedia.org/wiki/%D0%90%D0%BB%D0%B0%D1%88%D0%B0%D0%BD%D1%8C_%D0%BE%D0%B7%D0%BA%D1%81

Алашань озкс — озкс конатась алтави лишметненень, сон ютавтови кизна, озимтнень
видемадо мейле, умарьковонь 31-це чистэнть, ознома латкосо, коинзамонь кавто
пекшэ, пиче чувто ало. Озксонть ютавтомадо чиде икеле, пурнави
озкспалокс-аноксокс ярмак, сонзэ пурныть веленек. Не ярмактнень лангс рамави:
медь, пурень теемга, аноксокс ракша: реве, бука, ды лия коинзамонь ярсамопельть.

Алашань озксось аволь эрьва иень, колмо иес ютавтови весть, ансяк сеть иетнестэ,
знярдо лишметне сэредить, ютавтнить кавксть–колмоксть иезэнзэ. Те озксось цёра
ломанень, секскак сонзэ ютавтомо сыть эрьва кудостонть колмо цёра ломанть:
покштясь, цёразо ды веженьсь нуцькабаезэ.

Озатясь, озксонть ютавтомадо чиденть икеле, аравты озксонь ютавтомга лездыця,
кудораське. Лездыцятне озкс ютавтома чиде икеле чокшнэстэнть, озксчувтотнень
алов ускить-кандыть пенгт, соргавкст, чакшт, ды лия кедьёнкст, конатат эрявить
озксонть ютавтомга. Валське ланга, эрьва кудазоравась пани лувкши, сонзэ
верьгакссо пидезь сараз алт. Озксов молицятне саить таго лия озкспалт мартост
те: рестазь алт, кашат ды сал, штатол. Озкспалтнэ аравтневить руця ланга
рядцек-рядцек, эрьвась кирвазти Атянь штатолстонь лувкшинзэ лангс штатол. Колмо
Озксветийтне-Озатятне, сыремтьсызь эрий толсо озкс толбандянть, ды печксызь
аноксокс алтавт буканть, васня сонзэ ланга каить ведь, эжели букась соракады, те
вадря тешкс верде, кирдийтнень мельс тусь аноксось, веренть нолдасызь
анокскевенть алов, кевесь таркастонзо а токшеви, чувить ваксозонзо ундыне ды
веренть нолдамодо мейле валясызь ашо човарсо. Буканть печкемемадо икеле прявт
озатясь ёвты озолма.

Инешкипаз! Вере-Чипаз! Тон, марицясь, кода тикше касы! Тон, неицясь кода пеште
панжи! Неимизь, марямизь, Сюконятяно пильгезеть, Пшкадтяно валдо оймезеть. Верев
кепедьсынек кеденек, Масторов нолдасынек сюкпрянок. Ознотано эрицянок кис,
Ознотано раськенек кис, Ознотано эйденек кис, Паксясо видезенть кис, Кардазсо
ракшанок кис. Инешкипаз!Макст тенек Сэтьме лембе пиземеть, Чачост-касост
сюронок, Касост-кепедевест тяканок, Раштыцят, улест аванок, Макст Масторонтень
ладямо, Вейкень-вейкеь вечкема, Лисьмакс парот лисезэ, Леекс эрьметь чудезе.
Кенкшпряваяк совазо, Кеншалгаяк ютазо. Минь Тонеть- Шумбракши! Тон миненек –
шумбрачи! Ванстомизь, идемизь Ятонь ломанде, ормадо-тармодо, Апародо-зыяндо,
Даволдо-цярахмандо. Вана пидинек ашо кеднесэ, Вана панинек шожча мельнесэ, Зяро
кашасонть ямкстнеде, Зняро макст эрьвантень ули паро. Инешкипаз! Чангодть! Паз
Чангодть! Паз Чангодть!

Теде мейле Озатятне евтасызь Покштятнень=Сэрдятнень ливамо Ине озолманть. Веси
озныцятне таго евтыть мельгаст сонзе. Инешкипаз! Вере Чипаз! Чангодть! Паз
Чангодть! Эрзянь Покшт-Покштинеть, Покштянь-Покшавинеть! Сырк мерезе Покштинеть,
Матразь-оймазь киськиненк, Раужо човаля модыненк. Вана тердтядызь Озксов
Кши-салонок варчамо Пурень-Брагань корштамо. Ашо кедьсэ панинек Шожча мельсэ
пидинек. Садо ваксозонок Човоряводо юткозонок Начтынк коське турвиненк, Пештинк
вачонь пекиненк, Таньшкавтынк сэпей кургиненк. Кинь лемезе кундави, Кинь лемезе
стувтови, Илядо кежиявто, Веси тынь-седейсэнек, Веси тынь-минек верьсэ. Минь
тынк эйсэ лисинек, Минь тыненк велявтано. Садо, весе садо! Илязт уле ве ендо
ваныцят, Иляст уле сельмень сявадыцят. Пачкодезе, Молезе! Паз, Чангодть! Паз,
Чангодть! Паз, Чангодть!

Эрьвейке озныцясь эсь пачканзо, терди озксов покштятнень-покшаватнень ( евты
ливи лемест) Ушодови Алашатнень кисэ озолмась.

Я, Паз, чангодть! Верепаз трицянок-ваныцянок, Чангодть! Неемизь-марямизь,
ознотано икелеть, Верев кепедьсынек кеденек, масторов нолдасынек сюкпрянок.
Марик озксонок, менель алга нолдык, мастор ланга сравтык, Чаччост касост
озименек, раштаст ракшанок. Ки а машты озномо, энялдтано: сеньгак озксонзо саик,
Эрьвантень макст Шумбрачи ды икелев моли тевть. Ракшанькирди – Ракшапаз! Кардонь
кирди - Кардо–Сярко! Максодо минек алашатнене седейнезест-седей вий,
Пильгинезест – пильге вий, Знярдо сынь велева ардыть, стака сельмеде, апаронь
теийде ванынк-пиринк. Нолдык пиже тикшинес, нолдынк ашо коромнес. Эрзянь
Покштят-Покштинень, покштянь-Покавинеть, Матразь–оймазь кискинеть, тындяк уледе
ванстыцякс, Велень-сядонь алашатнень апаро, душман ломанде, Салыйде,
ормадо-тармодо пирицякс. Кардо-Сярко, Кардонь кирди Азорава! Анды-симди,
ванны-пири, алашанок. Иляст понго берянь сельмс, Иляст понго салый кедьс, Паз
Чангодть! Инешкипаз, чангодть! Веси сюконить ды эсь мельсэст евтыть сюкпрят
Инешкипазонтень, ды сонзе аравт кирдийтне, Покштятнене-Сэрдятне, озксост марямга
ды алашаст ванстомга–пирямга.

Озатятне колмоксть ютасызь Шумбракшитнень, кавто кедьсэ токасызь эрьватанть ды
мерить:-«Паз,чангодть!». Колмоцеде ютамсто икелев молицясь саи кедезензе пеель
чакш ды эрьва Шумбракшистенть кери кшипелькс, путсы чакшонтень, мейле те чакшось
валяви анокскевенть вакс мода потс. Веси озыть ушодыть озксямонть ды брагань
ярсамо–варчамо, эрьватась каи аламнешка брага ды сюкони озксчувтонтень. Цератне
ярсамсто ушодыть кезерень Пазморонь морамо. Чокшнень пелев састынькине озныцятне
срадыть кудова. Саить Шумбракшинь палт ды кудосо макссызь алашатнене, ды путыть
Кардо-Сярконтень.



https://myv.wikipedia.org/wiki/%D0%90%D0%B3%D0%B5%D0%B9%D0%BA%D0%B8%D0%BD,_%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%9F%D0%B5%D1%82%D1%80%D0%BE%D0%B2%D0%B8%D1%87

Агейкиннэнь Григорий Петрович (1924 иень ацамковонь 1 чистэ Мордовиянь
Кочкурбуень Кочкур велесэ) — эрзянь сёрмадей ды валморозей.

Григорий Петрович Агейкин чачсь 1924 иень ацамковонь 1-це чистэ Кочкурова буень
Кочкур велесэ. Семиясост ульнесть сисем эйкакшт: вете цёракайть ды тейтерька,
покштнень марто вейсэ видсть-сокасть, андсть ракшат, лазность пенгеть. Уш
школасо тонавтнемстэ Гриша варчизе валморонь сёрмадоманть, сынь печатазельть
школань кулялопас. Кочкуровав сеедьстэ сакшность Алексей Зиньков, Илья
Кривошеев, Яков Григошин ды лия содавикс эрзянь сёрмадыцятне. Гриша невтинзе
тенст эсинзэ валморонзо. Шкань ютазь сась каршо вал И.Кривошеевень пельде, сон
шнынзе Агейкинэнь сёрмадовксонзо, сынь печатазельть «Сятко» ковставксонть.

1941 иестэ Г. П. Агейкин тусь фронтов, кудов велявтсь ансяк 1947 иестэ. Ульнесь
разведчикекс, гвардеецэкс. Войнадо мейле тонавтнесь партийной школасо, мейле
прядызе Н. П. Огарёв лемсэ МГУ-нь филологиянь факультетэнть. Ламо иеть важодсь
«Советская Мордовия» ды «Эрзянь правда» кулялопатнесэ. Ульнесь «Пионерэнь
вайгель» ковставксонть редакторокс, ветясь «Сэменть». «Эрзянь правда» газетасо
важодемстэ Г.Агейкин сёрмадсь «Пингень эскелькст» статья, конасонть ёвтневи
газетанть историядонзо.

Сёрмадовкссонзо Агейкин ёвтни ламо раськетнень ютксо ялгаксчиде, тиринь ёнксонь
мазычиде, вечкемадо, важодемадо. Вана коневпурнавксонзо :

Сон истя жо сёрмадсь балладат, фельетонт, юморескат. Г. П. Агейкин сёрмадсь
эрзякс, ламот произведениянзо сонсь ютавтынзе рузонь кельс. Сынь истя жо
ютавтозь маринь, удмуртонь ды лия кельтнес. Агейкинтнэнь семияст срадсь весе
Россиянть келес. Ялакстнэде-сазортнэде кие эри Васолонь Чилисема, кие —
Краснодар ошсо, кие — Мордовиясо. Григорий Петрович казезь Якстере Коцтонь,
Отечественной войнань 2-це степенень ордентнэсэ, боевой медальсэ. Сон — СССР-нь
Журналистэнь вейсэндявксос совиця.



https://myv.wikipedia.org/wiki/%D0%90%D0%B3%D0%B5%D0%B5%D0%B2,_%D0%95%D0%B2%D0%B3%D0%B5%D0%BD%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Агеев Евгений Иванович (1922 якшамковонь 16 чи Мордовиянь Тумобуень Кобалесэ —
1943 эйзюрковонь 5 чи) — эрзянь сёрмадей.

Чачсь Евгений Агеев Мордовиянь Тумобуень Кобалесэ 1922иень якшамковонь 16 чистэ.
Сисем иесэ тусь школав. Тонавтнесь парсте, шныльть эйсэнзэ. Котоце классо
кармась сёрмалеме кулялопас. Сыль кулялопась сонзэ сёрмадовкскензэ марто —
кециль, аноколь киштемс, курго — пиледе пилес. Мейле кундась валморос-стихс,
кармась кучнемест «Пионерэнь вайгель» ковставкс, «Ленинэнь киява», «Эрзянь
коммуна» кулялопатнес. Тосо ульнесть печатазь зярыя стихензэ-валморонзо,
ёвксонзо, ёвтнеманзо. Шка сась — кармасть тердтнемензэ юнкоронь
промксов-конференцияв.

Ушосонть ульнесь 1941-це иень тарьксэв сёксе. Фронтсто сеедьстэ кучнесь кудов
сёрмат, секе тев кевкстнесь: кода тынь тосо? Мелявтсь аванзо-тетянзо,
ялаксонзо-сазоронзо кисэ. Эсь прядонзо сёрмадсь нурькинестэ:

Меельце сёрманзо ало шкаськак — 1943 иень эйзюрковонь 5 чи. Седе тов — а куш а
каш. Мейле тетянзо-аванзо туртов сась раужо куля. Сынст батальононь санитаркась
пачтясь:

Кувать калгодо вармась Енянь таркас вачкоесь тиринь кудонзо вальмас,
соракавтнесь аванзо. Ансяк эзь учово Еня, эзь са…

Куломадонзо икеле Евгений Агеевень авазо, Наталья Степановна, максынзе ломань
вельде Енянь тетрадензэ Саранскоев, кемсь: паряк, печатыть зярояк стихть. Илизь
стувто седей покольнензэ, содаст ломантне, кодамоль сон: чевте ойме, мелень
ваныця, превей. Кода ёвтнесь сазорозо, Софья Ивановна Бровцева (Агеева)
(1923—2004), эрзянь кулялопань вейс ставкстнэнь яла кирдсь пряпесэнзэ, чокшне
ланга ламо ловнось ды сёрмадсь. Вейксэ класстнэнь прядомадо мейле ушодсь
тонавтомо Дубёнкань школасо: ярмакт эрявсть семиянтень, косо ульнесть сисем
эйкакшт. Чокшне ланга якиль од сёрмадыцянь курынев: оймесь бажась морос, вешнесь
поэзияс чарькодиця ломань. Истямокс тензэ ульнесь Андрей Юргай (Андрей Сафронов)
эрзянь поэтэсь — мазый, сэрей цёрась. Сонгак важодсь тонавтыцякс ды теке марто
ветясь сёрмадыцянь курыненть. Зяро ломанть пурнавильть! Кандыльть: кие
ёвтнемине, кие ёвкске-кавкске, кие стихть, кие истяко сыль кунсоломо. Покш
кемемат ульнесть Еня лангс — сонзэ валморонзо-стихензэ вадряльть. Виев
валморазей эйстэнзэ лисевель.



https://myv.wikipedia.org/wiki/%D0%90%D0%B3%D0%B5%D0%B5%D0%B2%D0%B5%D0%BD%D1%8C,_%D0%95%D0%B2%D0%B3%D0%B5%D0%BD%D0%B8%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Агеев Евгений Иванович (1922 якшамковонь 16 чи Мордовиянь Тумобуень Кобалесэ —
1943 эйзюрковонь 5 чи) — эрзянь сёрмадей.

Чачсь Евгений Агеев Мордовиянь Тумобуень Кобалесэ 1922иень якшамковонь 16 чистэ.
Сисем иесэ тусь школав. Тонавтнесь парсте, шныльть эйсэнзэ. Котоце классо
кармась сёрмалеме кулялопас. Сыль кулялопась сонзэ сёрмадовкскензэ марто —
кециль, аноколь киштемс, курго — пиледе пилес. Мейле кундась валморос-стихс,
кармась кучнемест «Пионерэнь вайгель» ковставкс, «Ленинэнь киява», «Эрзянь
коммуна» кулялопатнес. Тосо ульнесть печатазь зярыя стихензэ-валморонзо,
ёвксонзо, ёвтнеманзо. Шка сась — кармасть тердтнемензэ юнкоронь
промксов-конференцияв.

Ушосонть ульнесь 1941-це иень тарьксэв сёксе. Фронтсто сеедьстэ кучнесь кудов
сёрмат, секе тев кевкстнесь: кода тынь тосо? Мелявтсь аванзо-тетянзо,
ялаксонзо-сазоронзо кисэ. Эсь прядонзо сёрмадсь нурькинестэ:

Меельце сёрманзо ало шкаськак — 1943 иень эйзюрковонь 5 чи. Седе тов — а куш а
каш. Мейле тетянзо-аванзо туртов сась раужо куля. Сынст батальононь санитаркась
пачтясь:

Кувать калгодо вармась Енянь таркас вачкоесь тиринь кудонзо вальмас,
соракавтнесь аванзо. Ансяк эзь учово Еня, эзь са…

Куломадонзо икеле Евгений Агеевень авазо, Наталья Степановна, максынзе ломань
вельде Енянь тетрадензэ Саранскоев, кемсь: паряк, печатыть зярояк стихть. Илизь
стувто седей покольнензэ, содаст ломантне, кодамоль сон: чевте ойме, мелень
ваныця, превей. Кода ёвтнесь сазорозо, Софья Ивановна Бровцева (Агеева)
(1923—2004), эрзянь кулялопань вейс ставкстнэнь яла кирдсь пряпесэнзэ, чокшне
ланга ламо ловнось ды сёрмадсь. Вейксэ класстнэнь прядомадо мейле ушодсь
тонавтомо Дубёнкань школасо: ярмакт эрявсть семиянтень, косо ульнесть сисем
эйкакшт. Чокшне ланга якиль од сёрмадыцянь курынев: оймесь бажась морос, вешнесь
поэзияс чарькодиця ломань. Истямокс тензэ ульнесь Андрей Юргай (Андрей Сафронов)
эрзянь поэтэсь — мазый, сэрей цёрась. Сонгак важодсь тонавтыцякс ды теке марто
ветясь сёрмадыцянь курыненть. Зяро ломанть пурнавильть! Кандыльть: кие
ёвтнемине, кие ёвкске-кавкске, кие стихть, кие истяко сыль кунсоломо. Покш
кемемат ульнесть Еня лангс — сонзэ валморонзо-стихензэ вадряльть. Виев
валморазей эйстэнзэ лисевель.



https://myv.wikipedia.org/wiki/%D0%90%D0%B2%D0%B0_(%D0%AD%D1%80%D0%B7%D1%8F%D0%BD%D1%8C_%D0%BA%D0%BE%D0%B5%D0%BD%D1%8C)

Ава (Эрзянь коень), те валонь пелькссэ лиякстомтыть таркань - тевень
чарькодеманть -- ломанькстомтыть эйсэнзэ.

Ава валось юр-нилькс, эрзянь койсэ кирдийтнень лемдямосост. Сайсынек веденть,
сонзэ кирдиенть лемдить Ведень Кирдийкс. Сонензэ пшадемстэ мерить Ведьава (лиясо
Ведява). Те -- ломанькстомтозь ведь. Авась, нись, свал эрзянь раськенть
мельёжосонзо ульнесь шкинема, мельванома тёшксокс. Эрьва эрямоёнксонь виесь,
сюлмавозь кавто юрсто-нилькстэ, авань чачома-шкинема, ды атянь-цёрань
раштавтомо-шкинеме кармавтыця, нама кирдиень вийюрось, те авань-цёрань
вийсюлмавкс, секскак кирдийтнень лемест, сыненст пшкадемась вейкетькс, кода Ава:
мертяно Ведь Ава, истя Ведь Атя, аваксчинь-цёраксчинь вийсюлмавкстомо, эрямо
арась.



https://myv.wikipedia.org/wiki/%D0%90%D0%B2%D0%B0%D1%80%D1%8C%D0%BA%D0%B0%D0%B9_%D1%82%D0%B8%D0%BA%D1%88%D0%B5

Аварькай тикше (лат. Lýthrum salicária, руз. Дербе́нник иволи́стный, или
Плаку́н-трава́) — ламо иень перть касыця тикше, аварькай тикшень (Lythraceae)
семиянь.

Нетьксэзэ сэрей, метрашканть сэрьсэ. Лопанзо каль лопань кондят, визькстэметь,
пелязь видьстэ нетьксэнтень. Цецянзо якстернеть, пурнавозь нетьксэнть пряс колоз
ладсо. Ундоксонзо эчке. Касы лей, эрьке чирева, канавава, лаймева. Ловови ормадо
лезэв тикшекс. Эйсэнзэ ламо дубильной веществат. Мекштне саить эйстэнзэ медярво.

Аварькай тикшесь умонь легенданть коряс кайсь Пазоньаванть сельведьстэ, конань
сон валынзэ Иисус Христосонть кисэ. Ды касовксось машты сонсь идевтемс
летькенть, кона кольгеви лопатнева ды лиси сон аварди.



https://myv.wikipedia.org/wiki/%D0%81%D0%BD%D0%B4%D0%BE%D0%BB_(%D1%81%D1%91%D1%80%D0%BC%D0%B0%D0%B4%D0%B5%D0%B9)

Куторкинэнь Андрей (cёрмадей лемезэ эрз. А. Ёндол, 1906 умарьковонь 25 чи - 1991
панжиковонь 12 чи) — эрзянь кельсэ сёрмадей ды валморонь ладсий.

Чачсь 1906 умарьковонь 25 чистэ Студенец велесэ неень Порец буень Ветькень
Республикасо изыця-видицянь семиясо. Прядызеть Порецень куншка школанть. 1924
иестэ 1927 иес тонавтнесь Ульянонь совпартшколасо, косто сонзе кучить Мордовияв.
Ульнесть тензэ 18 иеть. Тесэ чалгаськак литературань кинть лангс. Пек лездась
политпросвещениянь коряс тонавтыцясь Анна Александровна Караваева. Самай сон
тешкстынзе тонавтницянть ёрокчинзэ. Се шкастонть Андрей Куторкинэнь лемесь
появась Алатырень уездэнь «Трудовой газетасонть». «Деревенские» – истя лемдязель
васенце очеркезэ. «Красная звезда» газетасонть лиссть прозань лия
произведениянзо.

Ушодовсь социализмань шкась. Вишка народтнэнь кармась улеме сёрмаст. Ушодовсь
асодамочинть марто бороцямось. Андрей Куторкинэнь кучизь Мордовияв, Дубинькав.
Тесэ сон Тумобуеень ловномакудонь прявт, сон ламо вийть путы ломантнень
ловнома-сёрмадома тонавтомасо. Коллективизациянь иетнестэ созэ кочкить васенце
председателекс «Рассвет» вейсхозсо Жабина велесе.

1932 иесте куляньсёрмадымась, литературань важодемась карми сонзэ смустезэ,
Куторкин сась Саранов.. 1934 иенть видс важодсь «Эрзянь коммуна» кулялопасо,
седе тов «Сятко» ковставксонь редакторокс (1934-1935), важодсь прявтредакторокс
Мордовской книжной издательстванть (1935-1939, 1943-1945), ульнесь кочказель
правлениянь прявтокс МАССР-нь Сёрмадеень Вейсэндявксонть (1945-1951). 1952 иестэ
саезь 1958 иес ульнесь ответственной секретарекс, ветицякс «Советская Мордовия»,
«Эрзянь правда» кулялопатнень. Колмоксть ульнесь «Сятко»/«Сурань толт»
ковставксонть-журналонть прявтсо: 09.1933 ― 12.1933, 11.1935 ― 12.1937 ды
09.1958 ― 06.1959.

Сон вадрясто топавтсь тевензэ Мордкизэнь прявт редакторокс ды Сёрмадеень
вейсэндявксонть правлениянь прявтокс улемстэяк. 1934 иестэнть лиси «Раужо
палмань» историко-революционной романозо. Важодсь лангсонзо пек куватьс.
Сялдыцятнеяк эзть пракшно мартонзо ве мельс. 1941 иестэнть лиссь «Ламзурь»
поэмазо. Теманть тензэ евтызе СССР-нь сёрмадеень васенце промкссонть сонсь
Максим Горький. Эйсензэ невтезь 1743-1745 иетнестэ инязоронть каршо Терюшевской
волостень эрзятнень-мокшотнень восстаниясь. Сонзэ коряс сёрмадозь эрзянь васенце
оперась «Несмеян и Ламзурь» (1944). 1905-1907 иетнень революциядонть ёвтневи
«Покш ки лангсо умарина» валморосо сёрмадозь романсонть. 1976 иестэнть лиссь
«Лажныця Сура» колмо книгасо романозо. Те кармась редявикс тевекс республикань
культурной эрямосонть. Куторкиннэнь максозь Мордовиянь Государственной премиясь.
Романось нолдазель Московсо.



https://myv.wikipedia.org/wiki/%D0%81%D0%B2%D0%BA%D1%81

Эрясть-аштесть атят-бабат. Весть атясь мери: - Панть, баба, прякат, а мон ардан
лей чирес, калс. Кильдизе атясь лишменть нурдс, сайсь мезе тензэ эряви ды тусь
калонь ульмамо. Ульмась сон калтнэде пешксе нурдо ды уски кудоёнов. Арды атясь
вирьга ды неи: Килангсо ривезь валяи. Кирнявтсь атясь нурдсто, чийсь ривезенть
малас, ривезесь лык а теи, уды апак стыля, теке кулось. "Паро, карми бабантень
вадря сивекс", - арсезевсь сыресь ды ёртызе ривезенть нурдс. Сонсь лишменть
панст ведьмеде ветямо кармась. Ривезесь тавадовксонть кал лангсто каизе ды
калонь ёртлеме вейкень- вейкень кармась. Истя, вейкень-вейке, калтнэнь ёртлинзе
весе, тосо сонськак нурдсто кирнявтсь. Атясь мееяк эзь нееяк. Совась кудов ды
мери: - Азёка, баба, кардаз икелев, мон тосо тонеть сивеяк, калткак ускинь...
Бабась чиезь сейсь кудосто орта икелев, неинзе чавот нурдтнэнь: - Косо тонь
калтнэ ды сивесь ? - Ды, тосо! Нурдсот. - Арась тесэ мезеяк!.. Лиссь атясь ушов,
сась нурдтнэнь ваксс, ваны: сынь чавот. - Лиси ривезесь манимим, - чарькодьсь
атясь ды ёвлизе все бабантень, кода кудов самсто муизе сон куло ривезенть. Жаль
марявсть атянтень-бабантень ривезесь кал марто, ды мезеяк а теят. Маньчиця
ривезькесь пурнынзе калтнэнь каль ало, озась ды ярсы. Тесэ ваксканзо вергиз чии.

- Шумбрачи, ривезькай!... - Шумбрачи, вергизке! - Мезде тон ярсат ? - Калдо... -
Монень максат, ярсамом сась. - Азе ульмак ды ярсак. - Мон а маштан. - Те
тевентень ламо превть а эрявить: чик лейс, нолдык пулот ведьс ды учок: Калось
сонсь пулозот понгавтневи; ансяк учок седе кувать... Чийсь вергизэсь лейс. Мусь,
косо велень ломантне эенть чупонизь, ды тейсть тосо анксема,пулонзо нолдызе
ведентень ды учи. Истя озадо кувать аштесь, кода валдомгадомо кармась, вергизэсь
састынестэ кармась стямо ды пулонзо анксемастонть таргамо. Ды а стяви кодаяк:
пулозо эйс кельмесь! Варштась пертьпельга, неи - лей чиреванть ават парька-курся
марто ведьс молить. Арсезевсь превей вергизесь вирев менемс, ды пулось эйсэнзэ а
нолды. Аватне, кода неизь, вергизэнть пулозо эйс кельмесь, пельме эзть карма,
ваксозонзо састь. Ды кие кода машты, кармасть вергизэнть чавмо, кие ведрасо, кие
курсясо. Вергизесь тей-тов кирнявли, ды пулозо а нолды. Истя пек кирнявлесь,
пулось – сезевсь! Кода кирнявты вергезэсь чийме вирьёнов, ансяк аватне неемензэ
кенерсть. Ривезесь те шкастонть калтнэнь сэвинзе, ды симемазо сась. Сейсь сон
веле малав, васенце кудонтень совась. Ёвкстызе прязо чапакс парьс, прязо
чапакссо парстине ваднизе, ансяк кармась лия парьс прянзо тонгомо, ды тесэ
азоркась совась. Ривезесь кирнявтсь ды кудосто вирь ёнов чийме. Чии ривезесь
вирьга, неи, икелензе вергизэсь пуловтомо. - Ват, тон косат,маницям, понгить!!!
Ванат, кода монь порксымизь, верьс! Тонь трокс пуловтомо кадовинь! - Тонь,
вечкевикс ялга, верьс равтыдизь, а монь прям порксызь, Весе удемень ливтясть, -
ды невтизе вергизэнтень чапаксов прязно. Вергизэсь кемизе ривезенть, ды мери: -
Вечкевикс ялга, тонеть седе ламо понгсь. - Истя понгсь, пильгеньгак а
кандовить... - Сестэ мон тонь, ялгай, кандтан… - Кандымик... Озась ривезесь
вергизенть копорес, ды арды лангсонзо. Сонсь морот морси: - Чаво пря вергизэсь,
превей ривезьке уски, копоресэнзэ канды... - Мее тон, ялгай, тосо морат? - Ват,
авардян,ды ранган, равтозесь седе пек равтозенть канды... - Истя, ривезьке
ялгай, истя....



https://myv.wikipedia.org/wiki/%C2%AB%D0%AD%D1%80%D1%8F%D0%B2%D0%B0%D1%82%C2%BB_(%D0%BC%D0%BE%D1%80%D0%BE)

«Эряват» — те Бакич Видяень морось. Сон совась ветеце лисезь морыцянть
«Тейтерькат» альбомоньте (2007 ие).

Валтнэ: Мон те шкас эзитинь сода, Ёвтыка, леметь тонь кода? Сельметь палыть,
эйсэнь саить: «Адя тов!» Косо зорянть минь вастсынек, Косо шканть минь
ютавтсынек. Тон а сат, оймесэм кирви тол.

Мороютко: Эряват, тон эряват, Мезекс тон монень маряват? Бокаван ютат, мартон а
кортат. Эряват, тон эряват, Монень стувтомс тон эряват. Прястом тонь ёртомс Ды а
мелявтомс.

Валтнэ: Мон а кеман, мон а кеман, Те вечкемадонть а вельман. Пижеть сельметь,
эйстэст кельметь Потсост эй. Эрьва вене неян эйсэть, Мон улян-арасян превсэть?
Варштак ёнон. «Те монь,» - оно мерть.

Валтнэ: Тон пек вадрясто ветят, Тон машинасот ливтят. Ардат бокаван, а лоткаван.
Истя мезе теят? Мезекс эряват монень, Кода мон ськамон ульнинь Эзинь аварде ды
тонть кисэ ульнинь.



https://myv.wikipedia.org/wiki/%C2%AB%D0%AD%D1%80%D0%B7%D1%8F%D0%BD%D1%8C_%D0%9C%D0%B0%D1%81%D1%82%D0%BE%D1%80%C2%BB_%28%D0%BA%D1%83%D0%BB%D1%8F%D0%BB%D0%BE%D0%BF%D0%B0%29

«Эрзянь Мастор» — те эсьмельксэв вейксэнь эрзянь кулялопа, кона лисни Сарансо.
Сёрмадовксонзо лиснить эрзянь ды рузонь кельсэ.

«Эрзянь Мастор» кулялопась теезель 1994 иень таштамковсто Рябов Анатолиень лемсэ
Эрзянь келень идема ярмакпаргосонть. Кулялопанть прявтвитницякс ней важоди Нуянь
Видяз (Четвергов Евгений Владимировичесь).

Кулялопанть юрокс путозь сёрмадовксонзо истят: эрзянь келенть, раськенть
ванстомась, келейгавтомась мазычинть (культуранть) суоми-угрань раськетьнень,
раськень прявтполитикась, пазонтень кемемась. «Эрзянь Мастор» кулялопасонть
максовить эрьва ёндо ваннозь сёрмадовкстнэ эрзянь ды мокшонь раськетнеде, сынст
ванстомадозост.

Кулялопанть улить эсензэ эсьмелев сёрмадыцянзо эрьва-кодамо эрямо таркасто:
велестэ ды покш оштнестэ, косо эрить эрзятне. «Эрзянь Мастор»-ось парсте
сюлмавозь вейсэнь финно-угрань вейсэндявксонь марто Маринь, Коминь, Удмуртонь,
Хантонь ды Мансинь Масторстнестэ ды Эстэнь, Суоминь, Мадьяронь Мастортнэстэ.

Кулялопась сравтневи «кедьте кедьс, кургсто-кургс» Рузмасторга, эрьва кува, косо
эрить эрзянь ломантне:



https://myv.wikipedia.org/wiki/%C2%AB%D0%9F%D0%B0%D0%B9%D1%81%D1%82%D0%BE%D0%BC%D0%BE%D1%82%C2%BB_(%D0%B2%D0%B0%D0%BB%D0%BC%D0%BE%D1%80%D0%BE)

Па́йстомот — те валморонть баснянь ёвтавкскенть сёрмадызеть эрзянь сёрмадеесь
Моторкинень Михаилесь. Те лись аволь умок. Стака шкасто. Кавто пайстомот мольсть
Азиясто. Лангсост нулат-валат, каладсть карсемаст… - Кода тенек эрямс? Теке
кевкстимаст. Пани сынст уцяскась – а содыть ков, Вейкесь музгорди: понгомс
Московов!

Омбоцесь талны, валтнэ кель прясот: - Тон ёвтак, кинень эряват тосо? Те аволь
кода тиринь велесэнть, Содатадызь весе эрьва песэ. … Ютась эйкакш порам Сура
чиресэ Мельть-превть пурнакшнынь руз-эрзянь куросо. Шкатне истямольть –
човорявкшнынек Масторонь келес весе срадынек. Ютыть-пупоркшныть, молить –
аварькшныть, Чачома масторов яла ванкшныть. Малав пачкодсть. Ваныть: арась
велесь. Юртнэсэ нартемкст срадсть пирень келес. Перькаст-икелест сыре кальть
нурить, Шержей лопат прясост – пингест эрить. Одось кувсезевсь: Вай, кода пекем
вачсь! Костояк бу ней модамарь варчамс. Сыресь разди-кинети, анок тов прамс.
Ансяк мельсэнзэ: пси баняс совамс. Киньгак а неят, ков весе сралесть? Ды
кавонест чувто алов матедевсть.



https://myv.wikipedia.org/wiki/%C2%AB%D0%9A%D0%B8%D0%B7%D1%8D%D0%BD%D1%8C_%D0%BF%D0%B8%D0%B7%D0%B5%D0%BC%D0%B5%C2%BB_(%D0%BC%D0%BE%D1%80%D0%BE)

Менеленть вельтизеть пель Косто-бути саевсь варма Ломаньтне веси кекшневсть
Пиземе валомо кармась. А мон ушос кадовинь Начксь веси оршамопелем Кизэнь пиземе
ало Аштемс ульнесь умок мелем.

Мон а пелян тонь эйсте пиземе Ушов лисян, ушодан чийнеме (2-сть) А тон валт,
валт, валт. Мон а пелян тонь эйсте пиземе Ушов лисян алот аштеме (2-сть) А тон
валт, валт, валт.

Кизэнь пиземесь прядовсь Чись невтизеть прянзо сеске Констинзе сеске китьнень
Ялгамгак Монь марто теске Менель ланга каявсь эдь Эрьва тесе палы-цитни
Лангозонзо кенярдозь Ваныть веси эрицятне.



https://myv.wikipedia.org/wiki/%C2%AB%D0%9A%D0%B0%D0%BB%D0%B5%D0%B2%D0%B0%D0%BB%D0%B0%C2%BB_%D0%BC%D0%BE%D1%80%D0%BE%D0%BA%D0%B5%D1%80%D1%8C%D0%BA%D1%81

«Калевала» морокерькс (суом. Kalevala) — те эпосонь морокерькс карелэтнэнь ды
суомитнень кезээрень морост кувалма.

Суоминь ды карелэнь раськетнень туртов сынст «Калевалась» – раськень сюпавчист.
Суомитнень туртов сон топавтызе васеньчинзэ: пувтынзе-вельмевтинзе
превсэст-седейсэст раськень ёжомарямотнень, вейсэндизе ды кемекстызе суоминь
нациянть. 1917 иестэ Суомись кармась кидеяк а аштиця масторокс. Кавто войнатнесэ
Советской империянть каршо «Калевалась» кемекстась суоминь раськенть ойме
виензэ.

Эрьва ие, даволковонь 28 (комськавксовоце) чистэнть, тешкстневи «Калевалань» Чи.
Самай се чистэнть, 1835 иестэнть, те ине морокерьксэнь пурныцясь-теицясь, эсь
прянзо ломанень икеле апак невтне, каштангалемавтомо, тешкстызе-сёрмадстызе
икельцвалонть эсь ладсевксэнзэ-теевксэнзэ кавто ловноматешкссэ – «E.L.»(Элиас
Лённрот). Теде мейле кедьсэсёрмадовксонзо сон максызе типографияс. 1835-1836
иетнестэ те морокерьксэсь лиссь кавто книгасо пек вишкинька, ансяк 500
экземпляронь, тиражсо. Тень лангс апак вано Лённрот поладызе важодеманзо
поэманть лангсо седе тов кемнилее иень перть. Педе пес эпосонь морокерьксэсь
прядозель ды нолдазель ломанень сельме икелев 1849 иестэнть. Те шкантень
сондензэ кармасть содамо Европанть келес. XX пингестэнть эйстэдензэ содавиксчись
сравтовсь весе Модамасторонть ланга.

Тедеде педе пес прядозь «Калевалантень» топоди 150 иеть. Неть иетнень перть сон
ютавтозель 45 кельс. Киртязь ютавтовкст лововить малав 150. «Калеваланть» лангс
ванозь ды сонзэ ёжонзо-виензэ марязь ламо лияяк раськень ломанть кармасть ловомо
эйсэнзэ невтемакс раськеёжомарямонь кепедема шкатнестэ. Эрзякс васенцеде
сняртнесь ютавтомонзо содавикс од эрзянь ютавтыця Владимир Рябов 1935 иестэ.

Лангозонзо ванозь пурнызь эсь раськень эпосост: эстэсь Ф. Крейцвальд — эстононь
«Калевипоэгенть», американь цёрась Г.Лонгфелло — «Моронть Гайаватонь кувалма».
«Калеваланть» оймезэ певерьдсь видметь Латышень масторонть лангскак, косо
латышесь А.Пумпур пурнась латышень эпос «Лачплесис». Эрзятнененьгак ней ули
мейсэ каштангалемс — А. М. Шаронов пурнызе ды теизе минек раськенть эпосонзо —
«Мастораванть». Улить эрзянь кельс «Калеваланть» ютавксгак.

Ушодома моро, стихтне 1-102. Менельавась валги иневедень толконпряс, косо пекии
варманть ды веденть пельде ды тееви Ведьавакс, с.103-176. Яксярго теи пизэ
Ведьаванть кумажанзо лангс ды канды алт, с.177-212. Алтнэ кеверить пизэстэнть ды
тапсевить, пелькскетнестэ тееви модась, менелесь, чипаесь, ковось, пельтне,
с.213-244. Ведьавась теи ведьулот, мода нерьть-чиреть, домка ды алка таркат
иневедьсэнть, с.245-280. Вяйнямёйнен чачи Ведьаванть эйстэ. Сонзэ кувать
кандтнить толконтнэ. Окойники сон лотки ды лиси ведьстэнть мода лангс,
с.281-344.



https://myv.wikipedia.org/wiki/%C2%AB%D0%93%D0%B0%D0%B9%D0%B3%D0%B8_%D0%92%D0%B0%D0%B9%D0%B3%D0%B5%D0%BB%D1%8C%C2%BB_%D0%BC%D0%BE%D1%80%D0%B0%D0%BC%D0%BE_%D0%BA%D1%83%D0%B6%D0%BE

«Гайги Вайгель» (руз. «Звонкий голос») — эрзянь авань раськень морамо кужо, Од
Пурнясто.

Те коллективесь пурназель 1953 иестэ. Васенце составонть эйстэ тосо морсить
ансяк кавто ломанть. Сынь ледстнить, кода 1970 иестэ ардтнесть Московов
«Мелодия» звукозаписывающей студияв, косо грампластинкас сёрмадозельть сынст
морост. Ансамблясонть моронь ушодыцякс ульнесь Прасковья Кузьминична Крамойкина.
Коллективсэнть а ёвтавишка путовксост Дарья Леонтьевна Антошкинань, Фёкла
Ефимовна Мокейкинань. Сынсь стасть эрзянь оршамопельть, кочкасть репертуар,
ледстнесть-вельмевтсть стувтозь седикелень койтнень. Весе юткошкаст алтасть
вечкевикс тевентень. Ансамблясь курок теевсь райононь визитной карточкакс.

70-це иетнестэ ансамблянь ветицякс ульнесь Р.С.Зорькина. Сон парсте содасынзе
эрзянь моротнень, койтнень-кирдатнень. Мельспаросо морсесь аватнень марто велень
эрицятнень икеле. (Ней Раиса Сергеевна морси «Ламзурь» ансамблясо). 1983 иестэ
саезь Од Пурнянь авань коллективенть кармась ветямо Мария Дмитриевна
Бояркина(2009 иестэ казязь (руз. Почетной грамотой Республики Мордовия). Самай
сестэ кочказель ансамблянть туртов виев лемеськак – «Гайги вайгель». Сон кармась
эрсеме республикань культурань весе мероприятиятнесэ. Ды аволь стяко шкань ютазь
ансамблянть туртов максозель раськень коллективень покш лемесь.

Пек парсте содасызь морост аволь ансяк Мордовиясо, томбалеяк - Чувашиясо,
Самарань ёнксо, Петербургсояк. «Гайги вайгеленть» репертуарсо эрзянь кезэрень
морот, рузонь раськень морот, частушкат, содавикс сказительницанть Серафима
Люлякинань моронзо. Морыцятнень валост коряс, кезэрень моротнень сынь
тонавтнесть бабаст-сырькаест пельде. Раськень моротне ютасть вейкеде-вейкес.
Сынст свал морсесть весе кенярксчитнесэ, косо весе велесь пурнавиль вейс.
Ансамблясь вельмевтизе «Эрзянь свадьба» коенть. Тосо улить башка морот,
конатнень морсильть ансяк урьвакстомсто, кодат валт эряви ёвтамс, кона шкане
авардемс, лисемс киштеме ды седе тов. Ламо вийть путыть раськеть койтнень ды
озкснэнь ютавтома туртов. Ванстызь ды невтить ломантненень Покров покшчинть,
Роштувань моротнень. Коллективень аватне кедьчелькевть. Сынь аволь ансяк эстест
стасть костюмт, истя жо райононь лия ансамблятнень туртовгак.

2007 иестэ «Гайги вайгель» ансамблясь тердезель Санкт-Петербургов «Рождество
Христово» Россиянь православной фольклорной фестивалентень. Тосо минек морыцятне
невтизь «Эрзянь свадьбанть», Роштовань калядамотнень. Теде мейле ульнесть
Казанень «Крутушка» Раськеютконь фестивальсэ. 2008 иестэ морамо кужонтень
максозь (руз. «Лауреат Государственной премии Республики Мордовия») лем.

Башка валт эряви ёвтамс, кода аватне вастневсть минек ды омбо масторонь покш
ломантнень марто. 2007 иестэ Саранскойсэ ютась «Шумбрат, Финно-Угрия!»
суоминь-угрань раськень Масторлангонь I фестивалесь. Те кенярксчинтень сакшность
РФ-нь Президентэсь В.В.Путин, Финляндиянь Президентэсь Т.Халонен ды [[Мадьяронь
Мастор|Венгриянь] Премьер-министрась Ф.Дьюрчань. Омбоцеде минек аватне
В.В.Путинэнь вастызь 2012 иестэ, зярдо келейстэ тешкставсть эрзянь ды мокшонь
раськенть Россиянь государствань лия раськетнень марто вейсэндявомань тёжа
иетне. Россиянь Президентэсь кадсь коллективенть туртов автограф. Неть
вастовоматнестэ кадовсть ламо фотокувт.

Теде мейле «Гайги вайгелесь» Оперань ды балетэнь театрасо вастсь Франциянь
содавикс киноактёронть Жерар Депардьень. Эрзянь аватне тусть васолдонь инженть
мельс. А кода эно?! Вайгелест оно кодат виевть, паляст лангсто сельметькак а
саевить. Сынсь чаразь чарыть Жераронь перька, казсть тензэ эрзянь панар ды
эрзя-мокшонь пачпорт.

2013 иестэ якасть Чебоксары ошов «Весе минь – Россия» Весероссиянь народной
творчествань фестивалев. Тосо сынь лиссть I степенень лауреатокс. 2014 иестэ
максозь морамокужонтень раськень лем — (руз. «Заслуженный коллектив народного
творчества») (кемекстазь Россиянь Минкультурась ацамковонь 16 чистэ 2014 иестэ).

Кой-кона морост:«Маштыть, авакай» (руз. «Сумела, матушка»), «Ох, авакай, чиямак»
(руз. «Ох, матушка, засватай меня»), «Дованть колмо церанзо» (руз. «У вдовы трое
сыновей»), Вирьга юты Машура (руз. «По лесу проходит Машура»), «Бути саемс, Ваня
леляй, саемак» (руз. «Если женишься на мне, дядя Ваня, то женись»), «Пиже садсо»
(руз. «Во зеленом саду»), «Вирь чиресэ эрзянь цёрась» (руз. «На опушке леса
эрзянский парень»).



https://myv.wikipedia.org/wiki/Alopex_lagopus

Ашо ривезь (лат. Alopex lagopus, руз. Обыкновенный песе́ц, эли полярная лисица)
— те сывельде ярсыця ракша, кискань семиястонть ("Canidae"), вейкине ашо
ривезтнень буестэ ("Alopex"). Ривезь ланкс молиця.

Рунгонть кувалмозо 50—75 см, пулонть — 25—30 см, сэрезэ — 20-30 см. Атяканть
сталмозо — 3,5 кг., сехте покш сталмось вастневи — 9 кг. видс; аваканть — 3 кг.
Видэнть лем юрось саеви — lagopus валстонть — ютавтови грек. кельстэ «нумолонь
пильге»: пильгалксось ашо ривезень вельтязь калгодо черьсэ.

Ашо ривезень эрямо сравтовомазо ашти Пелевеёнкс полярной кирьксканть, ды
Пелевеёнкс Эйень Иневедень усиятнесэ.



https://myv.wikipedia.org/wiki/%D0%AF%D0%B3%D1%83%D0%BD%D0%BE%D0%B2%2C_%D0%9F%D0%B0%D0%B2%D0%B5%D0%BB_%D0%9C%D0%B0%D0%BA%D1%81%D0%B8%D0%BC%D0%BE%D0%B2%D0%B8%D1%87

Ягунов Павел Максимович (1900 иестэ якшамковонь 10 чи Цибирьцина велесэ — 1942
ие медьковонь 5 чистэ) — советэнь ушмодей.

Чачсь Павел Максимович сокицянь-видицянь семиясо. Прядсь 1923 иестэ велень
тонавтнима тарка ды 4-це Ташкентэнь вейсэндязь ойнань тонавтнема тарка (руз. 4-я
Ташкентскуая объединенная военная школа), 1930 ды 1938 иетнестэ «Выстрел»
курсатнень.

Якстере Армиям тусь эсензэ мелензэ коряс 1919 иестэ. В 1938 иестэ ульнесь
командирэкс 65-це ледницянь полконть Васолонь Чилисемасо, ульнесь полковникекс.
Секе иень медьковсто ульнесь пекстазь, - сонзэ полазо Юлия Александровна ульнезь
озавтозь. 1938 иень умарьковсто сонзэ озавтызь 10 иес, 1939 иень аштемковсто
ульнесь идезь ды одов саизь партияв. Ульнесь путозь Бакунь ялго шождань
тонавтнема тарканть (руз. Бакинское пехотное училище) прявтокс.

1941 иень таштамковсто путозь 138-це ледницянь дивизиянь командирэкс, кона 1942
иень якшамковонь куншкасто ульнесь 51-це армиясонть Керчень модаулосо.

Панжиковонь 17 чистэ Аджимушкаень кевеньанокстамо таркась, косо аштесь Ягуновонь
отрядозо ульнесь саезь кирьксэс немецтнэсэ.



https://myv.wikipedia.org/wiki/%D0%AD%D1%80%D1%8F%D0%B2%D0%B0%D1%82

«Эряват» — те Бакич Видяень морось. Сон совась ветеце лисезь морыцянть
«Тейтерькат» альбомоньте (2007 ие).

Валтнэ: Мон те шкас эзитинь сода, Ёвтыка, леметь тонь кода? Сельметь палыть,
эйсэнь саить: «Адя тов!» Косо зорянть минь вастсынек, Косо шканть минь
ютавтсынек. Тон а сат, оймесэм кирви тол.

Мороютко: Эряват, тон эряват, Мезекс тон монень маряват? Бокаван ютат, мартон а
кортат. Эряват, тон эряват, Монень стувтомс тон эряват. Прястом тонь ёртомс Ды а
мелявтомс.

Валтнэ: Мон а кеман, мон а кеман, Те вечкемадонть а вельман. Пижеть сельметь,
эйстэст кельметь Потсост эй. Эрьва вене неян эйсэть, Мон улян-арасян превсэть?
Варштак ёнон. «Те монь,» - оно мерть.

Валтнэ: Тон пек вадрясто ветят, Тон машинасот ливтят. Ардат бокаван, а лоткаван.
Истя мезе теят? Мезекс эряват монень, Кода мон ськамон ульнинь Эзинь аварде ды
тонть кисэ ульнинь.



https://myv.wikipedia.org/wiki/%D0%AD%D1%80%D1%8C%D0%B7%D1%8F%D0%BD%D1%8C_%D0%BA%D0%B5%D0%BB%D1%8C

Э́рзянь кель — совавтови суоминь-равонь тарадонтень суоми-угрань келень семиянь
группанть пельксэнтень, Уралонь келень семиянтень. Эрзянь кельсэ кортыть эрзянь
ломанть.

в) гайгицят: б, в, г, д, ж, з, й, л, м, н, р; г) а гайгицят: п, ф, к, х, т, ш,
ч, с, ц; д) вешкевикст: з, с, ц; е) щипящейть: ж, ш, ч. Моравикстнэ: а, о, у, э,
и, ы. Теевемань коряс моравикстнэ явовить: а) икельце рядонь: и, э; б) куншка
рядонь: ы, а; в) удальце рядонь: о, у. Я тешксэсь сёрмадови: а) а гайтенть
невтемс ялганек чевте а моравикстэ-согласнойде мейле дь, зь, ль, нь, рь, сь, ть,
нь. Сайсынек: озяз, пандя, коня. б)йа гайттнень невтемс. Невтевксэкс: куяр,
ялга, ямкс. Ё тешксэсь сёрмадови: а)о гайтькенть невтемс ялгань чевте
аморавикстэ мейле. Саемга: сёрма, цётмар, конёв, сёксь. б)йо гайттнень невтемс.
Невтевксэкс:ёвкс, ёндол. Ю тешксэсь сёрмадови: а)йу гайттнень невтемс.
Невтевксэкс:ютко, юр, ютамс

Е тешксэсь сёрмадови: а)эгайтькенть невтемс чевте ялганек аморавикстэ мейле.
Сайсынек: сезган, зепе, иде'мс, теле, кирдемс; б)э гайтькенть невтемс аволь
ялганек аморавикстэ-согласнойде мейле. Саемга: неже, вешемс, кеж, ченгемс;

Ы тешксэсь сёрмадови: а) калгодо ялганек келень-пеень аморавикстнэде мейле.
Сайсынек: сы, пезы, тынь, ды, лырнэмс, моры, ваны; б) турвань-пеень эли
турвань-турвань аморавикстнэде мейле. Сайсынек: пыхадемс, бызнэмс, вырновтомс,
мырнэмс

Э тешксэсь сёрмадови: Калгодо ялганек келень-пеень аморавикстнэде мейле.
Сайсынек: тесэ, пезэмс, скалнэ, пикстэ, тылдэ;

Эрзянь келесь ашти эсьлемпелень келекс Мордовиясо, рузонь ды мокшонь кельтнень
марто.

Э тешкстэсь маштови сёрмадомс: а) "к" эли "г" тешкстэ мейле, зярдо икелензэ ашти
калгодо ялганек пеень-келень аморавикс гайть, ды сынсь "к" ды "г" гайттнеяк
калгодот. Сайсынек: сескэ (калгодо "к") карадо каршо аравтови сеське (чэвте "к")
марто б) Калгодо "ч", "ш" ды "ж" тешксттнэде мейле. Сайсынек: чэвте, шэржэй

Ы тешкстэсь маштови сёрмадомс: а) "к" эли "г" тешкстэ мейле, зярдо икелензэ ашти
калгодо ялганек пеень-келень аморавикс гайть, ды сынсь "к" ды "г" гайттнеяк
калгодот. Сайсынек: кискыне (калгодо "к") карадо каршо аравтови киськине (чэвте
"к") марто б) Калгодо "ч", "ш" ды "ж" тешксттнэде мейле. Сайсынек: чыемс в)
Кой-зярдо эрзясь йовтасы истяяк-истяяк пиже ды пыже.



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D1%81%D1%91%D1%80%D0%BC%D0%B0%D0%B4%D0%BE%D0%BC%D0%B0%D1%81%D1%8C

Эрзянь сёрмадомась (эрзянь литературась) — явови кавтов: вейкесь чачсь-теезь
эрзянь кельсэ, омбоцесь лия кельстэ ютавтозесь. Ютавтозесь кода пеште лукш, чачи
эрзяньсесь -- тининьсесь товозо.

1920 иестэ Ульянонь ошсо карамсь нолдавомо эрзянь кулялопа «Чинь стямо». 1921
иестэ «Якстере сокиця» Саратов ошсо. 30 иетнестэ кармась лиснеме: кулялопат
«Эрзянь коммуна», «Ленинень киява» ды журналт «Сятко» ды «Пионерень Вайгель»
Саран ошсо; кулялопа «Вейсэнь эрямо» Лугаянсо Обран ёнксо.

Советень шкастонть Мордовиянь Масторга эрьва буесэнть лиснильть буень кулялопат.
1931 иенть видс Московсо лисниль кужонь кулялопа «Якстере теште».



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%B1%D1%83%D0%BA%D0%B2%D0%B0%D1%80%D1%8C

Эрзянь букварь (руз. «Букварь для мордвы-эрзи с присоединениiемъ молитвъ и
русской азбуки») — те васенце букварь, кона ульнесь нолдазь эрзятьнене.

Анокстызе Авксентий Юртов Н. Н. Ильинскоень братстванть лездамонзо вельде. Сон
нолдазель 1884 иестэ (печатьс максозель 1884 иень умарьковсто), Казань ошсо.
Букваренть анокстамозо, сонзэ печатьсэ лисемазо сюлмазель Святой Гуриень
братстванть марто (Казань ош), прявтокс сонзэ ульнесь Н. Н. Ильминский.
«Братствась» панжозель Казаньсэ 1868 иестэ, сонензэ эрявсь теемс «инородецтнэнь»
христианокс аволь ансяк лемень, но истя жо мелень-арсемань коряс, ванськавтомс
сынст превест магометанствадонть ды язычествадонть (эрзянь пазоньте кемема).
Казанень тонавтнема куронь попечителесь П. Д. Шестаков сёрмадсь:

Букваресь кавто пельксэнь. Васенцесэнть (вейкестэ саезь комськавксоце пунктс)
максовит 34 букват, конатне аравтозь дидактикань вешемань коряс — а, л, к, о, с,
р, т, у, н, ы, п, ш, м, д, в, з, ч, г, б, ж, ф, ө, э, ь, и, я, е, ё, ю, й, ц, ъ,
i, х (рузонь графиканть мельсэ кирдезь) — лемдезь руз. «Букварь для обучения
мордовских детей грамоте». Валксонть песэ калгодо-чевте парной согласнойтне
невтевить ъ, ь буквасо. Саемга: калъ, kal «рыба» — каль, kal «ива», карксъ,
karks «пояс» — карькс, kar’rs «опора». Ветеце пунктсто ушодозь максовить рузонь
валт и апокшке валрисьметь. Комьснилеецестэ — весе эрзянь валрисьметне
ютавтовить рузонь кельс, седе тов васенцекс аравтови рузонь валрисьме,
мельганзо — эрзякс ютавтозесь. Азбуканть мельга аравтовить кавто эрзянь морот
«Ракша ды соколъ» ды «Васюта». Сынь ютавтозь рузонь кельс. Прядови пельксэсь
молитвасо ды кемень заповедьсэ (сынь максовить эрзянь ды рузонь кельсэ).
Букварень омбоце пельксэсь (теньсэ прядови) — алфавитэнь коряс аравтозь рузонь
графикась (кезэрень лем марто букватне).



https://myv.wikipedia.org/wiki/%D0%AD%D1%80%D0%B7%D1%8F%D0%BD%D1%8C_%D0%9C%D0%B0%D1%81%D1%82%D0%BE%D1%80_(%D0%BA%D1%83%D0%BB%D1%8F%D0%BB%D0%BE%D0%BF%D0%B0)

«Эрзянь Мастор» — те эсьмельксэв вейксэнь эрзянь кулялопа, кона лисни Сарансо.
Сёрмадовксонзо лиснить эрзянь ды рузонь кельсэ.

«Эрзянь Мастор» кулялопась теезель 1994 иень таштамковсто Рябов Анатолиень лемсэ
Эрзянь келень идема ярмакпаргосонть. Кулялопанть прявтвитницякс ней важоди Нуянь
Видяз (Четвергов Евгений Владимировичесь).

Кулялопанть юрокс путозь сёрмадовксонзо истят: эрзянь келенть, раськенть
ванстомась, келейгавтомась мазычинть (культуранть) суоми-угрань раськетьнень,
раськень прявтполитикась, пазонтень кемемась. «Эрзянь Мастор» кулялопасонть
максовить эрьва ёндо ваннозь сёрмадовкстнэ эрзянь ды мокшонь раськетнеде, сынст
ванстомадозост.

Кулялопанть улить эсензэ эсьмелев сёрмадыцянзо эрьва-кодамо эрямо таркасто:
велестэ ды покш оштнестэ, косо эрить эрзятне. «Эрзянь Мастор»-ось парсте
сюлмавозь вейсэнь финно-угрань вейсэндявксонь марто Маринь, Коминь, Удмуртонь,
Хантонь ды Мансинь Масторстнестэ ды Эстэнь, Суоминь, Мадьяронь Мастортнэстэ.

Кулялопась сравтневи «кедьте кедьс, кургсто-кургс» Рузмасторга, эрьва кува, косо
эрить эрзянь ломантне:



https://myv.wikipedia.org/wiki/%D0%AD%D0%B9%D1%81%D1%8E%D1%80%D0%BE%D0%BA%D0%BE%D0%B2

Эй́зюрков — колмоце ковось иесенть Григориянонь ковкерьксенть, кона ашти
даволковонть ды чадыковонть юткова. Эйзюрковсонть эйсе 31 чить-веть. Славянонь
кельтнесе эйзюрковоньте мерить «март», латиннень «Mars» валонть эйстэ — истямо
лемезе ульнесь кезерь рименнь Пазонть Марсонть. Эйзюрковонь лемезе тусь «эйзюр»
валонть эйсте, те ковстонть сынь кармить соламо лембе чистенть эйсте.

Те ковстонть эрзятнень ютавтовить покшчить ды кенярьксчить конатат алтазь
норовжорчонь-нармунень тердемантень, ды телень якшамотнень панемантень, ды
теленть меельцеде арнемантень киряксневманзо алашасо.



https://myv.wikipedia.org/wiki/%D0%A8%D0%B0%D1%80%D0%BE%D0%BD%D0%BE%D0%B2

Шарононь Сандра (руз. Александр Маркович Шаронов, 1942 даволковонь 18 чистэ
Шокша велесэ Теньгушбуесэ) — эрзянь ды рузонь кельсэ сёрмадей, наукань
келеньсодыця докторось.

Чачсь 1942 иень даволковонь 18 чистэ Шокш велесэ Теньгушбуесэ. Прядызеть
Васеньце Якстерекуронь технической училищанть (1959—1961 иетнестэ), мейле
ульнесь масторонь ванстыцякс — ульнесь армиясо (1962—1965), прядызеть
эрямопингень фаультетенть Мордовиянь Прявтуниверситетсэ (1965—1969), важодсь
эрямопингень ды вейсэньсовавтома (обществовведение) тонавтыцякс Отяжбуень
Кузломань куншкань школасо (1969).

Эрзянь ды Омбомасторонь эрицятне содасызь Шарононь Сандрань кода Ине валморонь
сёрмадеекс, сон 15-де иень седе ламо тейсь эсензэ «пакшанзо» — «Масторава»
морокерьксэнзэ. Те шкинеманзо кис покш питне мерсть омбомасторонь
куляньсёрмадейть ды учённойть: Пекка Лентонен, Тармо Хаккарайнен, Сиркка
Сааринен (Суоми Мастор), Петер Домокош (Мадьяронь Мастор), Мария Дуганчи (Швеция
Мастор).

Истяжо сонзэ кедь алдо лиссть: «Шокша», «Планета Эра», «Потехония», «Любовь и
карлик» повестьтне.

1995 иестэ казезь Мордовия Республикань Масторпельдень Казнесэ, ды 1997 иестэ
М. А. Кастрен вейсендявксонть Васенце Сёрмадыцянь Казнесэ.



https://myv.wikipedia.org/wiki/%D0%A7%D1%83%D0%B2%D0%B0%D1%88%D0%BE%D0%BD%D1%8C_%D0%BA%D0%B5%D0%BB%D1%8C

Ве́тькень (Чу́вашонь) кель (ветьк. Чăваш чĕлхи) — келесь ветькетьнень, конат
совавить тюрконь келенть семияньте булгаронь-хазаронь группаньте, те келесь
вейке кона эриця те группасонть.

Сравтови Веткень Масторсо, Тататриянь, Башкириянь, Самарань, Ульянонь ёнкснева,
истяжо лия ёнкснева Уралонь, Равонь ды Сибирэнь. Ветькень Масторсо те келесь
прявт кель, рузоньсенть марто.

Кортыцятнеде — 1,3 млн. ломаньть (ловномась 2002 иенть); тень корява раське
ветькетьнеде 2002 иенть ловноманть коряс 1 млн. 637 тёж. ломанть, 55-те %
эйстест эрить Ветькень Масторсо.

Явовтыть кавто савийтемеявовикс кортавкст: аловикс (анатри, конат кортыть «у»
валрисьменть марто) лембе ёнксонь мастортнэва ды верьксев (тури, конат кортыть
«о» валрисьменть марто) — пелевеёнксова, лиякс меремс Равонь чудиманть седе
верьга.



https://myv.wikipedia.org/wiki/%D0%A7%D0%B8%D1%81%D0%BB%D0%B0%D0%B2_%D0%96%D1%83%D1%80%D0%B0%D0%B2%D0%BB%D0%B5%D0%B2

Журавлёвонь Числав Григорьевич (1935 иень Чадыковонь 27 чистэ Самарань ёнксонь
Похвистнева буень Покш Толкан велесэ) — эрзянь сёрмадей ды валморозей.

Школадо мейле прядызе Вишка Толканонь педучилищанть ды кармась важодеме
Кошкинань буень Чесноковка велень школасо физкультурань тонавтыцякс. Колмо иеть
(1954—1957) служась армиясо, теде мейле кемень иень перть важодсь Сибирьсэ зярыя
таркава ды эрьва кодамо важодемасо. 1967-це иестэ велявтсь Самарав. Волгоградонь
физической культурань институтонть прядомадо мейле пенсияв туемазонзо важодсь
физкультурань учителекс школасо.

Литературань килангс васенце чалгавтыцязо ульнесь эрзянь сёрмадеесь Василий
Кузьмич Радаев, кона Покш Толканонь школасо ветясь эрзянь кель ды литература.
1982-це иестэ «Эрзянь правда» кулялопасо ды «Сятко» ковставксо печатазельть
валморонь покш пусмонзо. Седе тов Числав Журавлёвонь валморонзо совавтозельть
«Маней васолкст» ды «Горизонт» вейсэнь пурнавксненэ.

1990 иестэ ульнесь Самара ёнксонь эрзя-мокшонь «Масторава» вейсендявксонть
теицякс-пурныцякс. Журавлёвонь Числавонь лементь пек парсте содасызь поэзиянь
вечкицятне. Валморонзо лиснить кода Саран ошсо - максневить «Сятко», «Чилисема»
ковставкснэсэ, «Эрзянь Мастор» ды «Эрзянь Правда» кулялопатнесэ.

Зярыя иеть Самара ошонь «Радио-7» студиясо ветясь эрзянь кельсэ передачат, -
сонзэ вайгелезэ гайгиль эрзянь пачтямокерькстнесэ, конат пек тукшныльть аволь
ансяк Самара ёнкссонь эриця эрзятнень мельс, — весе сеть таркатневаяк, ков
пачкодильть эрзянь студиянть радиоволнанзо. 1999-це иестэ кармась улеме Суоми
Масторонь М.А. Кастренэнь Вейсэндявксонь Прявт премиянь лауреатокс — изнясь
конкурссо, кона ютавтозель Россиянь финнэнь-угрань радиожурналисттнэнь ютксо.
Самарань губернаторонь литературань премиянь лауреат (2005).

1996-це иестэ саезь Числав Журавлёв — Россиянь Сёрмадеень вейсендявксонть
совиця, Мордовиянь заслуженной валморсёрмадей-поэтэсь.



https://myv.wikipedia.org/wiki/%D0%A7%D0%B5%D0%BD%D1%8F%D0%B2%D0%BA%D1%81

Васенцесь — тейневи кудоракшань печкемадо мейлекс. Зярдо сеск печкемадо мейле,
сайневи пекесывелесь, максось, пичеттне (почкатне, бути ки вечксынзе танстест),
ашо максотне (тевелявтнэ) тевс нолдтневить седе чуросто, мелень коряс путовить
лия сывельтькак. Сынст эряви керсемка апокшке пельксэс ды рестамат пси пачалго
лангсо чиньжарамо, эли лия касовксонь ойсэ, ветешка минутат. Анокчидест икеле
каяви кубикекс керсезь пря чурька, конанть ламочизэ истянь зяро сывелесь. Мелень
коряс путовить тантейгавтомат — раужо порцька, аламине мускатонь пеште.

Варианттнэ ламо, конат-конат пидемстэ каить ловсо, чапамо ды ламбамо велькст.
Камышлинкасо (Оренбургонь ёнксонь, Северной буесэ) ченявксось пидеви ведьсэ.



https://myv.wikipedia.org/wiki/%D0%A6%D1%8B%D0%B3%D0%B0%D0%BD%D0%BA%D0%B8%D0%BD%2C_%D0%94%D0%BC%D0%B8%D1%82%D1%80%D0%B8%D0%B9_%D0%92%D0%B0%D1%81%D0%B8%D0%BB%D1%8C%D0%B5%D0%B2%D0%B8%D1%87

Цыганкин Дмитрий Васильевич (1925 иень ожоковонь 22 чи Мокшалей веле) — эрзянь
ине кельсодый. Филологиянь наукань кандидат (1958), филологиянь наукань доктор
(1978). Доцент (1961), профессор (1979). Огаревонь казень Лауреат (1980).
МАССР-нь (1985) ды РФ (1987) заслуженной наукань-теий. Кавксть максозь (руз.
«Лауреат Государственной премии Республики Мордовия в области науки и техники»)
лем (2000, 2005), РМ-нь Прявтонь Казенть лауреат (2005).

Чачсь Д.В. Цыганкин 1925 иень ожоковонь 22 чистэ Саранонь уездэнь Пензань
губерниянь Мокшалеень волостень Мокшалей велесэ (ней – Мордовия Республикань
Чаунзабуе). 1940 иестэ прядынзе Мокшалеень аволь пешксе школань сисем класснэнь
ды тусь тонавтнеме Покш Маризьвелень средней школас.

1943 иень эйзюрковсто Д.В. Цыганкин эсь мелензэ коряс туи фронтов ды тееви вишка
командиртнэнь артиллериянь инструментальной разведкань курсантокс (Ногинск ош,
Бронницы ош).

1943 иень сундерьковсто кучозель Чивалгомань фронтонь 9-цей разведкань полкс.
1944 иень даволковсто – 3-це Белоруссонь фронтов. Ульнесь Орша, Минск, Борисов,
Витебск оштнэнь ятонть эйстэ идемстэ. Войнань прядовоманть вастызе Кёнигсберг
ало (ней – Калининград ош). Казязь «За отвагу», «За победу над Германией в
Великой Отечественной войне 1941-1945 гг.», «За взятие Кёнигсберга» медальтнесэ.

1946 иень якшамковсто саезь 1948 иень чадыковс Д.В. Цыганкин служась Белоруссонь
военнонь округонь № 62204 ушмонь частьсэ Поставы ош), а 1948 иень чадыковсто
сезь 1950 иень аштемковс – № 16447 ушмонь частьсэ (Галле ош, Германия).

1950 иень аштемковсто Д.В. Цыганкин туи Советэнь Армиясто ды карми тонавтнеме
А.И. Полежаевень лемсэ Мордовиянь педагогикань институтонь историко-филологиянь
факультетс. Тонавтнема пингстэ ламо важоди философиянь ды эрзянь келень коряс
факультетэнь кужотнесэ.

1972 иестэ саезь ды неень шкас Д.В. Цыганкин ловны «История эрзянского языка»,
«Диалектология эрзянского языка» лекционной курсат, «Ономастика», «Сравнительная
морфология финно-угорских языков» спецкурсат НИ МГУ Н.П. Огарева лемсэ
филологиянь факультетсэ, вети студентэнь дипломонь ды курсовой важодемат.



https://myv.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%8F

Фра́нция Масторось (Фра́нция Респу́бликась, фр. République française) — мастор
Чивалгомань Европасо.

Чивалгомасо ды пелевеёнкснева шляви Атлантикань покш иневедсэ, лембеёнкска —
Куншканьмасторонь иневедьсэ. Шабрацек ашти Бельгиянь, Люксембургонь, Германиянь,
Швецариянь, Италиянь, Монако, Испанонь ды Андоррань Мастортнень марто. Теде
башка Франциянь Масторонть улить иневедень томбале масторт Пелеве ды
Лембеёнксонь Америкасо, Чилисема-Индиясо, Индиянь ды Сэтьме иневедьсэ, ды
Антаркидасо. Масторонь лемесь саеви франки раськенть леместэнть.

Прявтошось — Париж ош. Ломаньтнедэ 64,5 млн лом., 90 % эйстэст — французт. Неень
шкасто ломаньтнеде неяви касома, XIX пинге коряс.



https://myv.wikipedia.org/wiki/%D0%A2%D1%8B%D1%80%D0%B3%D0%B0%D0%BA_(%D0%A2%D1%83%D0%BC%D0%BE%D0%B1%D1%83%D0%B5)

Кода сёрмады Дмитрий Цыганкин велесэнть улить: Ало ведьгев, Ало киланго, Ало
килангонь пандо, Андреев враг, Андреев поляна, Аржай лисьма, Аржай пойма, Батор
пандо, Беженань ки, Брудпря, Буин лисьма, Буя поляна, Буян лисьма, Вармовка,
Василька пандо, Васоло вирь, Васькань лисьмапря, Верьгиз латко, Ветькелей латко,
Вишка сэрей коня, Волна латкт, Гайни лисьма, Гала река , Гаршин латко, Горнипов
луга, Горчин латко, Казна латко пакся, Калдеркай, Кандалейка, Кев пандо, Кече
лисьма, Крёст лисьма, Крёст лисьма пакся, Круталей, Крутой бугор, Крутой бугор
луга, Лётчик пандо, Маня латко, Мода сэдне, Мокша латко, Мохонь сад, Олодя
латко, Очай Марянь ряд, Печке лейня, Пой пандо алкс ки, Покш ки, Роща, Святой
пандо, Селей пандо, Семиселенной, Сёвонь латко, Солаведь лисьма, Солаведь луга,
Солаведь пакся, Солаведь пандо, Спорной, Спорной латко, Сэдьведь лисьма, Сэрей
коня, Сэрей коня пандо, Торной лей, Тыргаконь печкема лей, Удельной, Цельник
латко, Цеця луга, Чапамо, Чапамо луга, Чарыкаль, Чарыньджей, Чистёбань пандо,
Чищоба, Шилов латко, Шилов пандо; курот: Ватракшовка, Игумен, Сыбунча,
Третьяков.



https://myv.wikipedia.org/wiki/%D0%A2%D1%83%D0%BD%D0%B4%D0%BE%D0%BD%D1%8C_%D1%87%D0%B8%D1%81%D1%8C

«Тундонь чись» — те Бакич Видяень морось. Сон совась омбоце лисезь морыцянть
«Минек вечкемась» альбомоньте (2002 ие).

Пижелгадыть лопатне Сёрмадовить нотатне Ледстяви тиринь велем Косо вадрясь тееви
- Берянесь анеяви Тосо ульнесь тейтерем. Пшкадинь сонзэ кис Но ансяк мезе тестэ
лись Ней кандан эйсэть Нолдак истя поломс эйсэть.

Мороютко: Тошкить тень течи тундонь чись Сон ванан бокинезэт лись Чиить сонзэ
каршо Сон паряк седе лавшо Седеем коласак сайсак

Карматась кекшнеме Тия-тува неекшнеме Кармить эйсэ тонь ялгат Зярдо тон
кундатадызь Сеске анолдатадызь Се вадря ули кецяк Свал тонеть кеметь Кияк а
карми токшеметь Мезекс тон эцят Улить ведь тесэ явицят

Мезе кармась улеме Весе кармась тюреме Сёвнозевсь весе кисэт Тон чиить монь
боказом Ёмась сеске монь козом Азё тестэ тенст мереть Иля тарксе шканть Нолдык
тон минек тейтерьканть Сонсь кирьгас поводсь Течи ведь иензэ топодсть



https://myv.wikipedia.org/wiki/%D0%A2%D0%B0%D1%88%D1%82%D0%BE_%D0%9D%D0%B0%D0%B9%D0%BC%D0%B0%D0%BD_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5)

Ташто Найман веле (кортамокельсэ: Эрзянь Найман) (руз. с. Старые Найманы) —
эрзянь веле Покш Килейбуесэ, Мордовиясо.

Ашти Пичелей лангсо, кона Малая Кша леенть сянглей. Ульнесь путозь XVII
пингесте: лецтяви (руз. «Книга бортных ухожаев») конёвсо (1614 ие) Ташто Найман
веленть мельга кирдевсть-ульнесть 500 цётат мода. Кода лецти (руз. «Список
населенных мест Симбирской губернии») конёвось (1863 ие) Найманы – веле 253
кудот марто Ордань уездсэ.

Лемесь-этноним: тюрконь найман (руз. «народность», «название одного из тюркских
племен») валонть эйстэ.

Ули лия арсема веленть лемденть. Содазь, коли-коли эрзянь велетне кандыть а
чарькодевиця лемть. И кой-зярдо мельс сакшны истямо арсема — а косто появась
Найман веленть лемесь? Кой-кона велетне кандыть леень лемть, конань вакссо сынь
сравтовозь; лиятне — пандонь ды седе тов. Те велесь, кона ашти кавто а покш
пандо юткссо, латко шушмосо, кувалмонзо чуди а покшке лейне — канды лем Найман.

XIX п. прядомсто — XX п. ушодомсто велесэнть тейнесть чувтонь койметь, нешкень
кудот. 1929 иестэ ульнесь теезь вейсхоз «Од ки» (руз. «Новый путь»), 1996 иестэ
— «Старонайманонь» вельхозяйствань производствань пурнавкс (руз. СХПК
«Старонайманский»), 1998 иестэ саезь — 2 К(Ф)Х. Неень шкасто велесэнть —
куншкань тонавтнема школа, ловнома кудо, Шкинемань кудо, медицинань тарка,
лавка.



https://myv.wikipedia.org/wiki/%D0%A2%D0%B0%D1%88%D1%82%D0%BE_%D0%9D%D0%B0%D0%B9%D0%BC%D0%B0%D0%BD_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5%D0%BD%D1%8C)

Ташто Найман веле (кортамокельсэ: Эрзянь Найман) (руз. с. Старые Найманы) —
эрзянь веле Покш Килейбуесэ, Мордовиясо.

Ашти Пичелей лангсо, кона Малая Кша леенть сянглей. Ульнесь путозь XVII
пингесте: лецтяви (руз. «Книга бортных ухожаев») конёвсо (1614 ие) Ташто Найман
веленть мельга кирдевсть-ульнесть 500 цётат мода. Кода лецти (руз. «Список
населенных мест Симбирской губернии») конёвось (1863 ие) Найманы – веле 253
кудот марто Ордань уездсэ.

Лемесь-этноним: тюрконь найман (руз. «народность», «название одного из тюркских
племен») валонть эйстэ.

Ули лия арсема веленть лемденть. Содазь, коли-коли эрзянь велетне кандыть а
чарькодевиця лемть. И кой-зярдо мельс сакшны истямо арсема — а косто появась
Найман веленть лемесь? Кой-кона велетне кандыть леень лемть, конань вакссо сынь
сравтовозь; лиятне — пандонь ды седе тов. Те велесь, кона ашти кавто а покш
пандо юткссо, латко шушмосо, кувалмонзо чуди а покшке лейне — канды лем Найман.

XIX п. прядомсто — XX п. ушодомсто велесэнть тейнесть чувтонь койметь, нешкень
кудот. 1929 иестэ ульнесь теезь вейсхоз «Од ки» (руз. «Новый путь»), 1996 иестэ
— «Старонайманонь» вельхозяйствань производствань пурнавкс (руз. СХПК
«Старонайманский»), 1998 иестэ саезь — 2 К(Ф)Х. Неень шкасто велесэнть —
куншкань тонавтнема школа, ловнома кудо, Шкинемань кудо, медицинань тарка,
лавка.



https://myv.wikipedia.org/wiki/%D0%A2%D0%B0%D1%88%D1%82%D0%BE_%D0%94%D1%91%D0%BC%D0%BA%D0%B8%D0%BD%D0%BE_%D0%B2%D0%B5%D0%BB%D0%B5

Ташто Дёмкино велесь (руз. с. Старое Демкино) — эрзянь веле Пенза ёнкссонть
Шемышейбуесэ.

Эрицятнеде: 1859 – 1958 лом., 1877 – 2261 лом., 1884 – 2772 лом., 1897 – 3293
лом., 1914 – 4306 лом., 1926 – 3856 лом., 1959 – 2161 лом., 1979 – 1548 лом.,
1989 – 1232 лом., 1996 – 1176 ломанть. 2004 иень якшамковонь 1 чи – 405
кудот-кардазт, 1029 лом.;

Ули чувтосто церькува, кевень юрт лангсо (руз. Храм во имя свт. и чуд. Николая),
ульнесь путозь-стявтозь 1859 иестэ. Таркат: Пуринáтка — латко лисьмапря марто,
саеви эрз. пуре - (руз. «хмельной напиток для языческих ритуалов») + эрз. латко
- (руз. «овраг»). Неень шкасто тесэ ютавтыть «Пуре латко»покшчи.



https://myv.wikipedia.org/wiki/%D0%A2%D0%B0%D1%88%D1%82%D0%BE_%D0%94%D1%91%D0%BC%D0%BA%D0%B8%D0%BD%D0%BE

Ташто Дёмкино велесь (руз. с. Старое Демкино) — эрзянь веле Пенза ёнкссонть
Шемышейбуесэ.

Эрицятнеде: 1859 – 1958 лом., 1877 – 2261 лом., 1884 – 2772 лом., 1897 – 3293
лом., 1914 – 4306 лом., 1926 – 3856 лом., 1959 – 2161 лом., 1979 – 1548 лом.,
1989 – 1232 лом., 1996 – 1176 ломанть. 2004 иень якшамковонь 1 чи – 405
кудот-кардазт, 1029 лом.;

Ули чувтосто церькува, кевень юрт лангсо (руз. Храм во имя свт. и чуд. Николая),
ульнесь путозь-стявтозь 1859 иестэ. Таркат: Пуринáтка — латко лисьмапря марто,
саеви эрз. пуре - (руз. «хмельной напиток для языческих ритуалов») + эрз. латко
- (руз. «овраг»). Неень шкасто тесэ ютавтыть «Пуре латко»покшчи.



https://myv.wikipedia.org/wiki/%D0%A2%D0%B0%D0%B3%D0%B0%D0%BD%D0%BE%D0%B2%D0%BE%D0%BD%D1%8C_%D0%94%D0%BC%D0%B8%D1%82%D1%80%D0%B8%D0%B9

Таганонь Митё (руз. Таганов Дмитрий Анатольевич), (1971 иень якшамковонь 2 чистэ
Оренбургонь ёнксонь Пелевеёнксонь буень Боризвеле велесэ) — неень шкань эрзянь
од валморозей.

Чачсь 1971 иень якшамковонь 2 чистэ Оренбургонь ёнксонь Пелевеёнксонь буень
Боризвеле велесэ.

Вейксэ иес эрясь тиринь велесэ, тонавтнесь тесэ, мейле тетятнзо-аванзо марто
тусть эрямо Нижнекамск ошов (Татарстан), косо прядызеть куншкань тонавтнема
тарканзо. Теде мейле кармась тонавтнеме Оренбургонь прявтонь медицинань
тёшктонавтнема таркасо (ней академия), прядызе сонзэ 1998 иестэ. Важоди
Бугурусланонь куншкань буень сэредема кудосо (руз. Бугурусланская центральная
районная больница) анестезиологиянь ды реанимациянь пельксэнть ветицякс.

Сёрмадомо ушодсь одпораванзо, эрзянь кельсэ. 1992 иестэ, коли тонавтнесь
тёшкстонавтнемасо ушодсь якамо В.И. Далень лемсэ литературань пурнавксось, секе
иестэнть лись васенце валморонь пурнавксонь сёрмадовксозо «Сятко» ковкставксо.

Теде башка сёрмалесь «Чилисемав», «Странник», «Дон», «Гостиный двор» альманахов,
кона лисни Оренбург ошсо, «Эрзянь правда», «Эрзянь Мастор», «Вечерний Оренбург»,
«Южный Урал», «Оренбуржье» кулялопатнесэ. Ды лия вейсэнь пурнавкстнэсэ: «Красный
угол», « И с песней молодость вернётся», «Внуки вещего Бояна» (Оренбург ош), «О
любви-Кельгомать колга - "Вечкемадо», (Саран ош), «Пöсь öö» (руз. Горячая ночь,
Таллинн ош).

Сонзэ валморонзо ютавтсть Семичевонь Евгений («Аргуван» Самар ош, 2008 ие).) ды
Канонь Диана, Эсауловань Людмила.



https://myv.wikipedia.org/wiki/%D0%A1%D1%91%D0%BA%D1%81%D0%B5%D1%81%D1%8C_%D1%81%D0%B0%D1%81%D1%8C

Валтнэ: Салавинька свал тонеть пачколи Зняро мон цецят тонеть сезьнинь Ансяк
неть цецятьнесэ вачколить Эзить сае кода и весинь

Эскелян шождасто пандо алов Икелень тонь сельмтнесэ неян Ды валске монь лангс
иля кеж сае Иредьстэ улян.

Мороютко: Сёксесь сась, сёксесь сась Чувттнэстэ ожо лопась Састынькасто-састо
прыть тенек Сёксесь сась, сёксесь сась Нурькине читне кармасть Пиземесь пизи
чинек-венек

Валтнэ: Кизэнтень миненек а сульмавовмс Бойкасто ливтить лембе читне Тееви
истямо асодавикс Кисэнзэ ней каямо питне Варштат лангозонзо - сон мазыйка
Певерить эйстэнзэ сырьнень повт Тапарявить весэ чувттнэнь перька Сёксень колмо
ковт.



https://myv.wikipedia.org/wiki/%D0%A1%D1%8F%D1%82%D0%BA%D0%BE_(%D0%B6%D1%83%D1%80%D0%BD%D0%B0%D0%BB-%D1%81%D1%82%D0%B0%D0%B2%D0%BA%D1%81%D0%BB%D0%BE%D0%BF%D0%B0)

«Сятко» — те литературань-художественной ды вейсэнь-политикань
журнал-ковставкось лисни 1929-це иестэ. Сёрмадовксонзо лиснить эрзянь кельсэ.

Нолдави Самар ошсо весть ковозонзо якшамковонь 1929 иестэ саезь. Тевсь нолдамось
сокиця-видицянь коряс журнал-ставкслопа эрзятненень ульнесь путозь чадыковонь
5-це чистэ 1928 иестэ Вейсроссиянь промкссо партиянь важодицятнень периодической
ды аволь эрзянь ды мокшонь кулялопатнень. 1930 иень якшамковсто, коли ульнесь
теезь-путозь Эрзямокшонь эсь азорксчи марто ёнксось, журнал-ковставксось кармась
нолдавомо Сарансо. СССР-нь Верховной Советэнь Призидиумось казизе «Сятко»
ковставксонть-журналонть «Знак Почёта» орденсэ, 1979 иень эйзюрковонь 6 чистэ.

Малав кеветее иеть журналось эзь лисне. 1956 ― 1964 ставкслопанть лемезэ «Сурань
толт» ульнесь.



https://myv.wikipedia.org/wiki/%D0%A1%D1%8D%D0%BD%D1%8C_%D0%BC%D0%B5%D0%BD%D0%B5%D0%BB%D1%8C%D0%B3%D0%B0

«Сэнь менельга» — те Бакич Видяень морось. Сон совась ветеце лисезь морыцянть
«Тейтерькат» альбомоньте (2007 ие).

Валтнэ: Панжик циндерьстэ стака кенкшенть Мезекс таго тон эйстэм кекшить? Мартом
а яксят, лангсом нать раксят - Лия ней тоньть ули вечкиця.

Мороютко : Сэнь менельга, сэнь менельга яксяргот ливтясть Тонь туеманть мельга
мештесэм пултась. Сэнь менельга, сэнь менельга яксяргот ливтявсть Те сёвноманть
мельга валот тоньть ёвтавсть.

Валтнэ: А ливтить менельга яксяргот А молян тонеть стувца кудот. Ульнесь лембе
чись кода истя лись - Сэнь менелев вети эйсэ кись.



https://myv.wikipedia.org/wiki/%D0%A1%D1%8B%D1%80%D0%B5_%D0%BA%D0%B5%D0%B6

Cыре кеж (суом. Vanha viha, 1495–1497) – те ульсь васенце вейсэнь Рузонь
масторонь ды Шведэнь инязорксчинь юткова тюрема. Рузонь инязор Ива III бажась
микшнемо Чилисемань иневедьсэ, косо азоркстась Ганзань содкс, ды 1493 иесэ
пекстась Ганзань кардаз Одошсо. Сон ладясь содкс даниянь инязор Ганё марто, кона
учось саемо шведань инезем (трон). Таго вейке тюремань тувтал – шведэнь ёнкс
ламоксть колась 1323 иень Пештеусиянь ладямо. Рузонь каназорт Штенянь Данё,
Кошкань-Закаронь Яку ды Шуйской Васюк тусть саемо Выбор. Выборгонь городонь
прявт Поссень Кнут сезизе толтовтнень анокставкс Андю-пазонь палманькудосо
(«Выборонь пургине»), ды рузонь ушмо потась. Сы иестэ Косой Васюк ды Челяднень
Андю саесть Савогород (шв.Nyslott) ды калавтсть лембень Суоминь Пелевезюро
видьс. Пек майсесть Саво буе ды Емь буе. 1497 иень эйзюрковсо Одошсо теевсь
котоиень ладямо.



https://myv.wikipedia.org/wiki/%D0%A1%D1%83%D1%80%D0%B2%D0%B5%D0%BB%D0%B5_(%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5%D0%BD%D1%8C)

Ашти Сеняш лей лангсо. Велесь ульнесь путозь ХIII - ХIV пингетнестэ кода
Сурвеле. Кода лецтяви:

Лемесь–антропоним, юрось саеви тюрконь (печказонь) Саба лемсьэнть (тюрк. саба,
(ар. саба) - (руз. «легкий, утренний ветер; юность, молодость») + -й суффиксэсь.
Эрзянь лемесь-гидроним: велесь ашти 4 вп Сура леенть эйстэ. ХVIII пингень
ушодомсто, коли явовтыльть леенть ды Нерлейкасо модатнень не таркатне максозь
ульнесть Сабаевень Аркашнень, сестэ велентень кармасть мереме Сабаево.

1920 иестэ ульнесь панжозь раськень ловнома кудо. 1970 иестэ ульнесь панжозь
заслуженной тонавтыцянь Лавровскоень Александрань Петровнань лемсэ музей.



https://myv.wikipedia.org/wiki/%D0%A1%D1%83%D1%80%D0%B2%D0%B5%D0%BB%D0%B5

Ашти Сеняш лей лангсо. Велесь ульнесь путозь ХIII - ХIV пингетнестэ кода
Сурвеле. Кода лецтяви:

Лемесь–антропоним, юрось саеви тюрконь (печказонь) Саба лемсьэнть (тюрк. саба,
(ар. саба) - (руз. «легкий, утренний ветер; юность, молодость») + -й суффиксэсь.
Эрзянь лемесь-гидроним: велесь ашти 4 вп Сура леенть эйстэ. ХVIII пингень
ушодомсто, коли явовтыльть леенть ды Нерлейкасо модатнень не таркатне максозь
ульнесть Сабаевень Аркашнень, сестэ велентень кармасть мереме Сабаево.

1920 иестэ ульнесь панжозь раськень ловнома кудо. 1970 иестэ ульнесь панжозь
заслуженной тонавтыцянь Лавровскоень Александрань Петровнань лемсэ музей.



https://myv.wikipedia.org/wiki/%D0%A1%D1%83%D0%BE%D0%BC%D0%B8

Суоми Республикась (Суоми Мастор, суом. Suomi, Suomen Tasavalta, швед.
Republiken Finland) — Мастор Европань пелеве ёнкссо. Сови Пелевеёнксонь
Вейсендявксоньте (саезь 1956 иесте), Европань веёсендявксоньте (саезь 1995
иесте) ды Шенгенень соглашенияньте (саезь 1996 иесте).

Шабрацек ашти чилисема ёнкссто Россиянь Масторонть марто, пелеве-чивалгома
ёнкссто — со Шведэнь ды пелеве ёнксто — Норвегиянь марто. Лембе ёнкссто ды
чивалгомасто масторонть чиренть начтыть Балтикань Иневедень ведьтне, ды сонзэ
усиянзо - Суоминь (Финской) ды Ботанической. Прявтошось — Хельсинки ош.



https://myv.wikipedia.org/wiki/%D0%A1%D1%83%D0%B1%D1%83%D1%82%D0%B0

Шля́мочи — таргонь чись кона ашти сюконьчинть ды таргочинть юткова. Шлямочи
валось тееви кавто валсто: "шлямо" ды "чи" валтнэнь эйстэ. Таргонь котоце
читнестэ велесэ уштовить банят ды ломаньтне шлить-нардыть банясо тердить
сэрдятненьгак шлямо. Секс те чинть лемезе Шлямочи.

Шлямочись кезэрень римляньтнень алтазель Сатурноньте. Рузкс шлямочинтень мерить
суббота, конань юрозо саеви евреень «шаббат» валстонть, конась сравтововсь
Вавилононь ковкерьксэнть ды хрестианстванть марто весэ Европавань.

Койтнень коряс, конат састь кезэрень иудаизмастонть, шлямочись — таргонь меельсе
чись. Истямо ладямось кадовсь стандартокс Американь Вейтьсэндявкс Штаттнэсэ
(АВШ) ды Израэлень Масторсо, ансяк неень шкань Европассо шлямочинть ловови
котоцекс (меельцень икеле молицякс) таргонь чис, таргочись — меельцекс. Неень
шкань Эвропань арсемась сюлмазь-кемекстазь ISO 8601-со (1).



https://myv.wikipedia.org/wiki/%D0%A1%D1%82%D0%B0%D1%80%D0%BE%D0%B5_%D0%94%D1%91%D0%BC%D0%BA%D0%B8%D0%BD%D0%BE

Ташто Дёмкино велесь (руз. с. Старое Демкино) — эрзянь веле Пенза ёнкссонть
Шемышейбуесэ.

Эрицятнеде: 1859 – 1958 лом., 1877 – 2261 лом., 1884 – 2772 лом., 1897 – 3293
лом., 1914 – 4306 лом., 1926 – 3856 лом., 1959 – 2161 лом., 1979 – 1548 лом.,
1989 – 1232 лом., 1996 – 1176 ломанть. 2004 иень якшамковонь 1 чи – 405
кудот-кардазт, 1029 лом.;

Ули чувтосто церькува, кевень юрт лангсо (руз. Храм во имя свт. и чуд. Николая),
ульнесь путозь-стявтозь 1859 иестэ. Таркат: Пуринáтка — латко лисьмапря марто,
саеви эрз. пуре - (руз. «хмельной напиток для языческих ритуалов») + эрз. латко
- (руз. «овраг»). Неень шкасто тесэ ютавтыть «Пуре латко»покшчи.



https://myv.wikipedia.org/wiki/%D0%A1%D0%BF%D0%BE%D1%80%D1%82%D0%BE%D1%81%D1%8C

Спортось, эрзякс мерить Налксемат (англ. sport, кирдязь юронь валстонть
сырефран. desport — «налксема», «эрьгалема») — пурназь-теезь ве лувсо ломанень
теемат, конат аштить карадо-каршо сынст санонь-физикань анокстомасо, кона максы
нарде ды вий ломаненьте.

Спортось — покш пелькс физикань мазычисе. Эйсензе пек парсте неяви кирдемась
изнявксоньте. Эрицятне спортонть ды физикань мазычинть марто кеместэ сюлмавсть
кезэрень шкатнестэ саезь. Эйкакшпингестэ ломантнень тонавтсть вадрясто важодеме,
истямо тевсэ васенце лездыцякс ульнесть физикань теематне. Эрзятне пек вечкильть
бороцямо, ярмункань читнестэ тейневильть пелькстамот, лангозост пурнавильть ламо
ваныцят.



https://myv.wikipedia.org/wiki/%D0%A1%D0%BE%D0%B4%D0%B0%D0%BC%D0%BE%D1%91%D0%B2%D0%BA%D1%81

Сода́моёвксось — валсо ёвтазь раськень творчествань истямо вид, конаньсэ
предметэньтень али неявомоньте максовить аволь видестэ ёвтазь ёнкс, конатнень
коряс эряви содамс предметэнть. Валось теевсь кавто валсто: содамо ды ёвкс
валтнестэ.

Содамоёвксось сеетьстэ невтьсы, мезень кувалт молить вейкест-вейкест ёнов кавто
неявтоматьне али предметнэ.

Содамоёвкстэсэ лиясто лецтяви али тешкстави се предметэнть ёнксозо али обуцязо,
кона эряви содамс. Невтевкс:Минсь а ярснетяно, а ломанть андтнетяно. (Пенч.)

Лиясто содамоёвстнэсэ вастневить сравненият, конатнесэ предметэнь ёнксне а
молить вейке-вейке ёнов, а бути арсемс — чарькодеви, кой-кона еёнкснень обуцяст
прок вейкеть:



https://myv.wikipedia.org/wiki/%D0%A1%D0%B8%D0%BC%D0%BA%D0%B8%D0%BD%D0%B0_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5%D0%BD%D1%8C)

Ашти Чермелей ланксо, 20 вп буень куншкатаркасто ды 48 вп Чамзинкань чугункасто.
Кода сёрмады Дмитрий Цыганкин Симкина велесь лецтяви:

Лемесь–антропоним. Саеви Симки Мемешев лемстэнть, кона лецтяви: (руз. «Книга
сбора оброка с пчельных заводов с ясашной мордвы Саранского уезда за 1704 год») 

Велесэнть улить: Баба Васянь эрьке, Базар латко, Белдевка, Беляёвка, Беляёвка
эрьке, Биляевка, Биостанция МГУ, Бирюкчей, Болота чей, Валгума, Глубокой, Глухой
эрьке, Дожга уло, Долгой, Дорка, Жёлтое, Жёлудь лисьма, Заповед, Запоед, Иванонь
мода, Каль удалксонь лисьмапря, Кантол латко, Кантол удалкс, Капса юрт, Катай
юрт, Кельме эрьке, Ключик, Крута, Крута пандо, Кулыскал латко, Кумбула, Кучапа,
Лапшарка, Левшкерь эрьке, Лём, Лисьма грива, Луша бабань лисьмапря, Мазы угол,
Мучалей, Незванка, Нудей чей, Нурькимне, Ознома латко, Ознома лисьма, Ознома пря
латко, Озяске, Печкема, Пиче ур, Пой нердень луга, Попонь поляна пакся,
Присурье, Раужо мода, Раужо эрьке, Сарайпря, Симкина ёно пакся, Симкинань латко,
Синдяров, Стариця, Сэрей грива, Татаронь поробка, Ташто Суро, Торф болота,
Тросной, Тросной эрьке, Тумопуло, Тунель пандо, Тюжа эрьке, Тюжа эрьке удалкс,
Чеймарь эрьке, Чёрный луг, Чеча, Човар латко, Ягодной, Янгай. курот: Алопе,
Варваровка, Варлановка, Ведьпе, Верепе, Ёгоревка, Навоз пе, Од линей, Пичепе,
Сэдьбе, Cэдьпе, Удало ульця, Фарваз, Цеця ульця, Эрзя велине.



https://myv.wikipedia.org/wiki/%D0%A1%D0%B8%D0%BC%D0%BA%D0%B8%D0%BD%D0%B0_%D0%B2%D0%B5%D0%BB%D0%B5

Ашти Чермелей ланксо, 20 вп буень куншкатаркасто ды 48 вп Чамзинкань чугункасто.
Кода сёрмады Дмитрий Цыганкин Симкина велесь лецтяви:

Лемесь–антропоним. Саеви Симки Мемешев лемстэнть, кона лецтяви: (руз. «Книга
сбора оброка с пчельных заводов с ясашной мордвы Саранского уезда за 1704 год») 

Велесэнть улить: Баба Васянь эрьке, Базар латко, Белдевка, Беляёвка, Беляёвка
эрьке, Биляевка, Биостанция МГУ, Бирюкчей, Болота чей, Валгума, Глубокой, Глухой
эрьке, Дожга уло, Долгой, Дорка, Жёлтое, Жёлудь лисьма, Заповед, Запоед, Иванонь
мода, Каль удалксонь лисьмапря, Кантол латко, Кантол удалкс, Капса юрт, Катай
юрт, Кельме эрьке, Ключик, Крута, Крута пандо, Кулыскал латко, Кумбула, Кучапа,
Лапшарка, Левшкерь эрьке, Лём, Лисьма грива, Луша бабань лисьмапря, Мазы угол,
Мучалей, Незванка, Нудей чей, Нурькимне, Ознома латко, Ознома лисьма, Ознома пря
латко, Озяске, Печкема, Пиче ур, Пой нердень луга, Попонь поляна пакся,
Присурье, Раужо мода, Раужо эрьке, Сарайпря, Симкина ёно пакся, Симкинань латко,
Синдяров, Стариця, Сэрей грива, Татаронь поробка, Ташто Суро, Торф болота,
Тросной, Тросной эрьке, Тумопуло, Тунель пандо, Тюжа эрьке, Тюжа эрьке удалкс,
Чеймарь эрьке, Чёрный луг, Чеча, Човар латко, Ягодной, Янгай. курот: Алопе,
Варваровка, Варлановка, Ведьпе, Верепе, Ёгоревка, Навоз пе, Од линей, Пичепе,
Сэдьбе, Cэдьпе, Удало ульця, Фарваз, Цеця ульця, Эрзя велине.



https://myv.wikipedia.org/wiki/%D0%A1%D0%B8%D0%BC%D0%B8%D0%BB%D0%B5%D0%B9_%D0%B2%D0%B5%D0%BB%D0%B5_(%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5)

Ашти Вьяс лей лангсо. Кода лецтни (руз. Списке населенных мест Пензенской
губернии) (1869 ие) Семилей (Никольское) - 141 кудот марто Саранонь уездсэ.
Ульнесь путозь од эрямо таркань вешницятнесэ Ташто Симилейстэ (руз. Старого
Семилея).

Лемесь-гидроним: симема лей (руз. речка; вода, которая пригодна для питья) —
ведесь истямо ванькс лейсэнть, симть ды симть.

1913 иень ловноманть коряс Симилейсэ ульнесть 281 кудот (1956 лом.), 2 кузнят,
ведьгев, 3 паронь ведьгевть ды 12 варма ведьгевть, 3 пивтема парть, 2 сюронь
коськема таркат, 7 пивсэвтемат. 1931 иестэ Семилейсэ ульнесть 312 кудот (2100
ломанть). Теезь Сталинэнь лемсэ вейсхоз (руз. колхоз им. Сталина), 1962 иестэ —
Крупскаянь лемсэ (руз. им. Крупской), 1998 иестэ саезь — «Семилейень»
вельхозяйствань производствань пурнавкс (руз. СХПК «Семилейский»), саезь 2000
иестэ — агрофирмась «Норов» совицясь (кастыть одт-скотинат).



https://myv.wikipedia.org/wiki/%D0%A1%D0%B8%D0%BC%D0%B8%D0%BB%D0%B5%D0%B9_%D0%B2%D0%B5%D0%BB%D0%B5_(%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5%D0%BD%D1%8C)

Ашти Вьяс лей лангсо. Кода лецтни (руз. Списке населенных мест Пензенской
губернии) (1869 ие) Семилей (Никольское) - 141 кудот марто Саранонь уездсэ.
Ульнесь путозь од эрямо таркань вешницятнесэ Ташто Симилейстэ (руз. Старого
Семилея).

Лемесь-гидроним: симема лей (руз. речка; вода, которая пригодна для питья) —
ведесь истямо ванькс лейсэнть, симть ды симть.

1913 иень ловноманть коряс Симилейсэ ульнесть 281 кудот (1956 лом.), 2 кузнят,
ведьгев, 3 паронь ведьгевть ды 12 варма ведьгевть, 3 пивтема парть, 2 сюронь
коськема таркат, 7 пивсэвтемат. 1931 иестэ Семилейсэ ульнесть 312 кудот (2100
ломанть). Теезь Сталинэнь лемсэ вейсхоз (руз. колхоз им. Сталина), 1962 иестэ —
Крупскаянь лемсэ (руз. им. Крупской), 1998 иестэ саезь — «Семилейень»
вельхозяйствань производствань пурнавкс (руз. СХПК «Семилейский»), саезь 2000
иестэ — агрофирмась «Норов» совицясь (кастыть одт-скотинат).



https://myv.wikipedia.org/wiki/%D0%A1%D0%B8%D0%BC%D0%B8%D0%BB%D0%B5%D0%B9_%D0%B2%D0%B5%D0%BB%D0%B5

Ашти Вьяс лей лангсо. Кода лецтни (руз. Списке населенных мест Пензенской
губернии) (1869 ие) Семилей (Никольское) - 141 кудот марто Саранонь уездсэ.
Ульнесь путозь од эрямо таркань вешницятнесэ Ташто Симилейстэ (руз. Старого
Семилея).

Лемесь-гидроним: симема лей (руз. речка; вода, которая пригодна для питья) —
ведесь истямо ванькс лейсэнть, симть ды симть.

1913 иень ловноманть коряс Симилейсэ ульнесть 281 кудот (1956 лом.), 2 кузнят,
ведьгев, 3 паронь ведьгевть ды 12 варма ведьгевть, 3 пивтема парть, 2 сюронь
коськема таркат, 7 пивсэвтемат. 1931 иестэ Семилейсэ ульнесть 312 кудот (2100
ломанть). Теезь Сталинэнь лемсэ вейсхоз (руз. колхоз им. Сталина), 1962 иестэ —
Крупскаянь лемсэ (руз. им. Крупской), 1998 иестэ саезь — «Семилейень»
вельхозяйствань производствань пурнавкс (руз. СХПК «Семилейский»), саезь 2000
иестэ — агрофирмась «Норов» совицясь (кастыть одт-скотинат).



https://myv.wikipedia.org/wiki/%D0%A1%D0%B2%D0%B0%D0%B4%D1%8C%D0%B1%D0%B0_%D1%86%D1%91%D1%80%D0%B0%D0%BD%D1%8C_%D0%BA%D1%83%D0%B4%D0%BE%D1%81%D0%BE

Женихенть кудосо свадьбась ушодови прякань панемасо. Родня ютксто тердить
кавто-колмо ава чапаксонь тееме. Неть аватненень мерить стряпчейть. Сынь аштить
женихенть кудосо свадьбанть прядома видьс. Чапаксонь теемантень явови башка
мель: цюлансто чапаксонь паренть ливтсызь кудо куншкас, стряпчейтне арыть
перьканзо. Тесэ жо женихенть авазо ды лия ават. Вейкесь эйстэст паренть потмова
ютавты палыця чев (сувтасы), штобу панемс раужо вийтнень, омбоцесь теде мейле
каи ведь, колмоцесь пкты товт, нилецесь човори. Весе тень теезь, аватне моразь
колмоксть ютыть паренть перька. Икеле моли кирвастезь чев марто стряпчеесь,
мельганзо остаткатне. Эрьва ютамсто човорицясь човори чапаксонть. Те шкане
стряпчейтне морыть: Вай, пасчангот, пасчангот! Лиси Чипаз чантянок, Валги Ковпаз
чантянок. Кона Пазось Сёмань( женихенть лемезе) максызе, Секе Пазось чантямизь
Норовавань тееме. Вай, удалак, удалак, Норовава, матушка! Сёмань полас
тейтядызь, Сёмань полас сыргавттадызь. Аволь сусик прясто саидизь, Аволь сусик
потмаксто таргидизь; Аволь сусик пряксонок, Аволь сусик потмаксонят. Аволь мода
пулеват, Аволь крыша челькеват, Сусик куншкасто саезят, Сусик седейстэ саезят.
Монь шичинем, алинем, Монь шичинем, лелинем, Покш каявтонь каиця, Покш оброконь
пандыця, Ламо модань сокиця, Ламо сюронь видиця. Норовава, матушка! Норовава,
сияка! Козо, козо видезят? Козо, козо чачозят? Пойма паксяс — од модас, Раужо
човаля од модас. Сисем сокасо сокидизь, Сисем изасо изыдизь; Парт боярт тонть
сокидизь, Сыре бояр видинзить, Бояронь тейтерть нуидиз. Прякань панеме ентнема
Свадьбань васенце чистэ женихесь эсензэ роднясто терди тейтерь, штобу кучомс
сынст велева тердемс народонть свадьбас -прякань панеме. Тейтертне сыть свадьбас
наряжазь. Стряпчейтне андыть сынст пачалксесэ ды рестазь алдо, мейле моразь
кучсызь якамо велева ломанень тердеме. Велева якамодо мейле тейтертне сыть
женихенть кудонть ваксс ды морыть: Боярават-стряпухат! Азорават-стряпчават!
Лиседеяк каршозонок, Лиседеяк вастомонок. Тынк наказнэ аштинек, Тынк приказнэ
аштинек, Велень кругом ютынек, Велень ломанть тердинек, Ве кудояк эзнек кадт, Ве
ломаньгак эзнек стувт, Сыренек-однэк тердинек. Сыретнень минь тердинек Садовойде
ярсамо, Медовойде симеме. Седе одтнэнь тердинек Стака канцтонь кандомо,
Одтнэнь-одтнэнь, эйкакштнень- Мазы свадьбань ваномо. Вай, якинек, якинек,
Веленть кругом ютынек. Покш ульцяванть ютамсто, Неинек минь киштицят, Неинек
минь морыцят. Веленть вере песэнзэ Од цёратне-бояртнэ Седить мазы седямсо;
Велесть ало песэнзэ Боярават-тейтертне Морыть мазы моросо. Эзнек лотксе
ваксозост, Эзнек вано лангозост, Эзнек печтя минь шканок, Эзнек ютавт поранок:
Минь капшинек - ёвтнинек, Минь капшинек - тердинек Карксамова веднева ( Бути
тельня, тейтертне морыть: «Карксамова ловнева эзнек совсек эжнеме») Кумажава
рудазга. Стряпчейтне лисить вастомост пуре марто, каванить эйсэст ды морыть:
Вай, пасиба, пасиба, Тейтерть-бояравинеть! Вай, пасиба, пасиба, Тейтерть-
азоравинеть! Ламо труда неиде, Ламо нужа примиде, Эзиде пель пиземде, Эзиде пель
вармадо. Вай, совадо, совадо, Эзем пиряс озадо.

Зярс пурнави народось, женихесь пари банясо, пурны-сэрни, карсемстэ кочкарятнень
алов путы сиянь ярмакт. Вейкень эйстэст казьсы низанянстэнь, омбоценть —
невестантень. Пурнамодо-сэрнямодо мейле женихесь арды сваханть мельга. Свахакс
эрси крестной авась. Свахась аноксты курник ды орешкат. Женихенть марто сваханть
мельга якить од аватне ды тей тертне. Туемстэ аватне ды тёйтертне морыть: Кудонь
кирди, корьминець, Керень чочконь пас, матушка! Иля тандадт шумдонок, Иля
срастянт криктенек: Аволь тонть срастямс таргинек, Аволь тонть тандавтомс
нолдынек. Мазынзэ кие таргинек, Паронзо кис нолдынек. Миша леляй, лелякай! Миша
леляй, корьмакай! Тонть кедьстэ превнеть кевкстянок, Тонть кедьстэ превнеть
вештянок: Мерят а мерят, лелякай, Сваха мельга молемде, Кудава мельга туемде?
Бути мерят лелякай. Сваха мельга мельтянок, Кудава мельга туйтянок
Кильдень-поводень лишмесэ, Камбрастонь-панстонь ракшасо. Кува, кува мольтянок?
Кува, кува ардтанок? Москов улиця юткова, Ростов порядкань кувалма, Кшнисэ
сэдязь сэдь ланга, Пижень баляса юткова, Штадо пазава икельга, Кирвастень свеча
валдова, Ладан качамо чинева. Серойть, буройть лишменек, Чопода-сивойть
ракшанок, Чопода кардсо кирдьсынек, Чукань виште андсынек, Лембе ведте
симдьсынек.(кизна-кельме ведте симдьсынек) Киштезь киштить сынст пильгест,
Ветькс юмболдыть лангинест, Юдмакс юводыть пулынест, Штердезь штердить
сельминест, Васоньбеельть пилинест, Таргань парсейть гривинест, Щипедьс а
понгить сынст понаст, Хрустальной стопкат сынст кенжест. Коське таркава
молемстэ, Лисьма прят лисить пильгалдост, ф3 Начко таркава молемстэ Толт
верьгедить пильгалдост.

Свахань ортатнень икеле морыть: Ану патянь кардазонь кирдизэ, Ану патянь кардо
сяркозо! Иля тандадт шумдонок, Иля срастявт увттонок, Аволь тонть тандавтомс
таргинек, Аволь тонть срастямс нлдынек. Патянь кардазонь кирдизэ, Патянь кардо
сяркозо! Бути улят тон мадезь Озакая озадо, Бути улят озадо, Стякаяк тон пильге
лангс, Ризат оршить лангозот, Крёстот каик кирьгазот, Кадилат саик кедезэть.
Ризат эйсэ вельтямизь, Крёстот эйсэ пирямизь, Кадилаёот сувтамизь.

Велень кувалт ютынек, Порядкань кувалт ардынек, Кудонь-кудонь ловнынек,
Кавтонь-кавтонь цётынек. Кода минь пачкодинек Ану патянь орта лангс, Ортазо
паижозь келейстэ, Крышазо кепедезь сэрейстэ. Минь ортадонзояк келейтянк,
Крышадонзояк сэрейтянк. Ану патяй, патякай! Ану патяй, корьмакай! Бути учат
эйсэнек, Листяятя каршонок. Свахась лиси крыльця лангс, совавтсынзе инжетненъ
кудос. Свахась моры атявтонть ды ававтонть икеле. Зярдо пачкодить женихень
кудонтень, вастомо лиси женихенть авазо, совавтсы сваханть кудос. Свахась ерты
суркс, кудыкеле моры: Ох, лелякай-кумушкам! Б ути монь эйсэ, Кенкшеть панжик
келейстэ, Косякот кепедик сэрейстэ. Кедьсэнь чачи норовом, Вереть-алот кувонзо,
Кемгавтово лувокзо, Москов нарядт лангсонзо — Кенкшедеттяк келейне. Косяктоткак
сэрейне. Бути седьсэть тон учат, Поровтот велькска эскельдян, Кудос сэрень
совавтсан. Сэрь совамодон икеле, Сия валдо кевердян, Сия валдо совазо. Кеверди
сурксонть. Кудосо моры: Лелянь кудонь кирдизэ! Лелянь кудонь ванызэ! Иля тандадт
шумнедень, Иля тандадт вайгельдень: Аволь беряньс нолдыя, Аволь а парс таргия,—
Покш радостес нолдыя. Покш эрьгедьмас таргия. Кудонь кирди, матушка, Козонь
седееть рожомтса? Лелянь эзем прясонзо Путозь таргань столезэ. Се столенть
куншкасо Сиянь блидя аравтозь, Се блидиненть лангсо Колмо садовой яблочкат,
Колмо медовой пряничкат, Сезэ седееть рожомтьтк, Сезэ седесть оймавтык. Пшкади
кудазоравантень: Ох, а патякай-тиринем Сакая малазон. Кедьстэнь норовом саика,
Пешкее берюмам чамдыка. Женихенть авазо сваханть кедьсэ сайсы пряканть ды
зярсмейс кекшсы цюланс. Свахась моры: А лелякай а Илё! А патякай а Ану! Коли
сайсамизь покш цислас. Коли сайсамизь покш эрьгас, Козо тень тарка невттядо?
Козо тарка макеттадо? Коли сайсамизь покш цислас, Коли сайсамизь покш эрьгас,
Монь озавтомизь покш таркас. Кудазортнэ невтить тенээ тарка икельце уголсо. Сон
сюкони ды озы невтезь таркантень. Те шкасто сон тееви свадьбань ветицякс кедьстэ
сайсы пряканть ды зярс.

Кармить пурнамо инжеть канст марто: покш вакан товт, чи- рева путневить алт,
зяро кельгить, ансяк штобу улевельть аволь четнойть. Ваканонть куншкас путневи
скал ой или тулевкс. Канст марто сьтть аватне, цёратне мельгаст — чаво кедть.
Аволь четнойчислась невти, што кудосо а саты ломань. Инжетнень каванить винасо
ды икелест морыть: Туйдай, туйдай, туйдайдай. Туйдо, ваёх, ваяёх. Косо, косо те
туйдайсь? Косо, косо ваяёхсь? Колоньгемень лаз потсо, Ниленьгемень пинкс экшсэ.
Яло симеде, симеде, Канды мекшкеть, симеде, Стакинестэ кандыде, Бойкинестэ
чииде. Монь лелинем-алинем Эрьва мезе анокстась, Ули мезде тынк симдемс, Ули
мезде каванямс: Кавто варт пия сон пидесь, Кавто мацтка путынзе, Дестерик вина
сон рамась, Кавто утомга путынзе. Минь кемень — комсь иеть Те чинесэнть учинек,
Кемень — комсь иеть Те чинесэнть эрьвинек. Васня ловинек минь читнень- Кемень
комсь - чить тополесть, Мейле ловинек минь ковтнень- Кемень — комсь ковт
тополесть, Мейле ловинек иетнень – Кемень — комсь иеть тополесть. Аволинь симе
винадо, Аволинь симе пиядо — Вечкан паро роднядо, Вечкан паро раськеде. Кечесь
мери: кандомак. Пойлась мери: симемак. Козонь чачнесь Комолявась? Козонь каснесь
Комолявась? Начко таркас — каль пулос, Летьке таркас чеядавкскес.
Рукшнат-рукшнат лопинензэ, Мокшнат – мокшнат шишкинензе. Прась кельминесь
чавокшнынде, Лиси чинесь костякшнызе, Пуви вармась пувакшнызе, Вить межинес
кандокшнызе. Вить межасонть Норовава, Норовава-боярава. Норов-Комлят сынь
здорякшность, Норонт-Комлят сынь пелькстакшность. Норовось мери: мон здорован,
Комлясь мери: моя виеван. -Ёвтык, Норов, здоровчинеть. -Ёвтык, Комля,
виевчинеть. -Давай, Норов, мирятанок. - Давай, Комля, ладятанок. Превеень потс
минь пратанок Морокс, валнэкс аратанок. Дураконь потс минь пратанок, Турикс,
сёвныкс аратанок.

Зярдо пуромить инжетне, стряпицятне ушодыть прякань панеме (прякатне эрсить
вете, сисем или вейксэ).

Эрьва прякась канды эсензэ лем: Васенцесь — сехте покшось — лувонь кши. Начинкас
12 слойть: 1— суронь каша, 2 — топо, З — алонь, 4 — таго каша, 5 — топо ды истя
седе тов. Лувонь кшисъ кадовкшны сватонть столь лангс невестанть таркас.
Омбоцесь — совамо пряка. Сон шождыньгавты невестань кудос совамонть. Колмоцесь —
ава ловцо. Анокстави те прякась ванькс ойстэ. Сонзэ макссызь невестань авантень.
Нилецесь — ванькс таркань пряка. Те пряканть марто невестась туемадо икеле
ванькс таркасо корты кулозь покштянзо-бабанзо марто. Ветецесь — той пряка.
Невестанть кудосо лангсонзо озныть. Прякатнень пецькас путомадо икеле
стряпицятне морыть: Каштом кирди, матушка! Каштом кирди, сияка! Пидить-панить
мазыстэ, Мельс туишкакс тон теить. Илить пулта тон лангост, Илить чентя тон
алксост: Васолонь таркас саимат, Кельгезень таркас саимат Ломань пря марто
спорямо, Ломань пря марто пелькстамо. Зярдо прякатне улить анокт, стряпиця
койментень понгавтыть зярыя баягинеть, вейсэ кундыть койментень ды морыть:
Каштом ава-матушка! Каштомонь кирди, сияка! Максыть минек пряканок, Нолдыть
минек пряканок И шумбрасто, паросто, И маэыстэ, вадрясто. Иляст яжавт сынст
кувост, Иляст скирянт сынст чирест.

Прякатнень путсызь столь лангс ды морыть: Цярмун нелень атятне, Цярмун велень
бабатне! Цислань содамодо колттадо. Вадрянь содамодо бойкатад (о). Эрьга
ванынка, ванынка. Кодамо панинек лувонь кшинть. Кодамо пидинек той пряканть, Туи
а туи мелезэнк, Педи а педи седейзэнк. - Инжетне шныть прякатнень, ушодови
ознома. Столь лангс прякатнень ваксс путыть каша чакш, салт, ведра пуре ды
бутылка вина; пазаватнень икеле кирвастить штатол. Бабинетне ловныть молитва ды
энялдыть Пазонть икеле, штобу свадьбась ютаволь вадрясто, штобу ванстомс
женихенть апаро ойме марто ломанде. Озномадо мейле инжетнень каванить.

Пуромить кудатне. Эрьвась сы кши марто. Зярдо весе пуро- мить, свахась карми
капшавтомо. Туемадо икеле кудатнень андыть. Столь экшс васняяк озы свахась,
ваксозонзо женихесь, жени- хенть ваксс озы покш кудась, мейле кадовикс кудатне.
Уредевесь озы столенть омбоце пес. Истямо мельга мельцек молемась ванстови весе
свадьбань перть. Уредевесь вансты женихенть ды весе кудатнень раужо вийде.
Азоркшни столь экшсэ. Мельганзо моли покш кудась. Сонзэ кедьсэ азоронь казнась.
Обедамсто стряпчейтне ды тейтертне морыть. Свахась азортнэнь икеле моры: Вай,
баславамизь, нолдамизь Васолонь таркас мольменень, Асодазь таркас мольменень.
Ваславамизь шумбрасто, Тынь кучомизь паросто. Кода кучеамизь паросто, Истя
парсте сазданок. Синдить кавто пильгензэ! Женихенть тетянзо-аванзо баславить
поездэнть: тетясь саи ке- деээнзэ пазава кирвастезь штатол марто, авась —
кши-сал марто, арыть кудо куншкас. Васня баславасызь женихенть, мейле сваханть,
уредевенть, покш куданть ды седе тов.

Кудань туеметэ тейтертне морыть: Ков карей наряжась, Ков карей урядась, Пиле
пильгень вачкодезь, Меште грудень кепедезь? Штатолкс палыть сельмензэ, Ёндолкс
налксить пилензэ, Пурдань сюлгам ашкозо, Пижень кетькске чирькезэ, Мишарань
плетявкст шлеянзо, Пурдань уськеть ождянзо. Карей пурнась мазынь кис, Карей
пурнась паронь кис. Карей ракша-корьмакай, Карей ракша-тирякай! Иля капша
икелев, Иля кадонт удалов, Ардт куншка виднесэ, Ардт мазы таркасо. Анна кази
пацине, Се лангозот шлеинекс. Анна кази сюлгамне, Се кирьгазот ашкинекс; Анна
кази тенть суркеке, Се чирькезэть колицькакс. Анна кази тенть кетькске, Се
пиьгалот подковинекс. Зярдо поеэдэеь сырги, сынь морыть: Ардодо, кудат, ардодо!
Ардодо, андат, ардодо! Киява молезь, кинь колазь, Кивтеме молезь, кинь теезь.
Мадезь тикшенть стявтодо, Стядо тикшенть мадстеде. Паронь каршо щемешка, Апаронь
каршо —шучавшка. Дикой степка ардомсто Тикшень-тикшень тынь ловинк,
Кавтонь-кавтонь тынь цётынк. Кова тикшесь ськамнензэ, Кона тикшесь лишнойне,
Нурдо прязонк тынь путынк, Кудов-кардазов тынь ускинк. Покш вирень трокс
ардомсто Чувтонь, кавтонь тынь ловинк, Кавтонь-кавтонь тынь цётынк, Кона чувтось
ськамнензэ, Кова чувтось лишнойне, Нурдо прязонк тынь путынк, Кудов-кардазов
тынь ускинк. Цярмун велес совамсто Кудонь-кудонь тынь ловинк. Кавтонь-кавтонь
тынь цётинк.. Кона кудось ськамонзо, Кона кудось лишнойне. Се кудонтень совадо!
Се кудосонть ломантнень Вейте-вейте тынь ловинк. Кавтонь-кавтонь тынь цётынк.
Кона ломанесь лишнойне, Кона ломанесь ськамонзо. Нурдо прязонк озавтынк,
Кудов-кардазов тынь ускинк Пизэнь-ашконь пурнамо. Левксэнь-эйдень ливтеме. Ушосо
свахась моры: Кардазонь кирди, корьминець, Кардо сярко-матушка! Кода листянок
шумбрасто, Истя сазданок вадрясто. Велень-сядонь пас, матушка, Велень кирди,
корьминець! Аштек берянь арсиде, Ваномизь лихой ломанде. Верьга ливти лихоенть
Синдить кавто сёлмонзо, Алга юты беряненть Синдить кавто пильгензэ! Кудатнень
туемстэ пуромить бабинеть. Сынь лисить ушов эрьва кодамо ярсамопель марто:
пачалксеть, алт, прякат, вина, пива. Тикше лангс ацыть столешник, путсызь весе
ярсамопельтнень ды ушодьтть чилисема ёнов озномо. Вейке бабинесь энялды
покштятнень—бабатнень икеле, штобу сынь ванстовлизь кудатнень чопода вийстэ ды
зыянов ломанде. Эрьва ярсамопеленть эйетэ яви покольне ды путы мода лангс по-
кштятнень-бабатнень туртов, валы аламонь-аламонь вина ды пива.



https://myv.wikipedia.org/wiki/%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3

Ине-Петрань ош (руз. Санкт-Петербург) — те Москов мельга Россия Масторонть
омбоце ошось, Россиясо сехте покш мазычинь-культурань куншка тарка. Ине-Петрань
ошось — федерациянть вейкеть права марто субъект. Ошось ашти Россиянть
пелеве-чивалгомань ёнкссо, Балтиянь иневеденть Финнэнь ведьсюронть чилисемань
чиресэ, Нева леенть прамосо.

Панжиковонь 16-це (панжиковонь 27 чи) стэ, 1703 иесэнть Пётр I Россия Масторонть
инязорось сёрмадсь Петропавлонь крепостенть эйсте — васенце Ине-Петрань ошга
кудонь-таркань путома невтемаь, Ине-Петрань ошонть юронь путома.



https://myv.wikipedia.org/wiki/%D0%A1%D0%B0%D0%BC%D0%B0%D1%80%D1%81%D0%BA%D0%BE%D0%B9_%D0%BE%D0%B1%D0%BB%D0%B0%D1%81%D1%82%D1%8C

Самара ёнкс (руз. Самарская область) — ашти Россия Масторсо, сови Равчирева
федерациянь кужоньте.

Шабрацек ашти Сарат, Ульян, Оренбургонь ёнкснень марто, Печкас Масторонть марто,
истяжо ули апокшке тарка косо шабрацекс ашти Казахонь Масторось.

Ёнксось ульнесь теезь 1928 иень панжиковонь 14 чистэ кода Куншкаравонь ёнкс.
1928 иестэ лемдязь Куншкаравонь краекс, 1935 иестэ — Куйбышевонь краекс:

Самарань ёнксось — ветеце покшолманть кувалт Равлангсо (Поволжьясо). Покшолмазо
53,6 тёж. вп², мезе пурны 0,31 % Россиянь Мастор. Ёнксось сравтовсь пелевеёнксто
лембе ёнксов 335 вп кувалмос, чивалгомасто чилисемас — 315 вп-ть.



https://myv.wikipedia.org/wiki/%D0%A0%D1%8F%D0%B1%D0%BE%D0%B2,_%D0%9F%D0%B5%D1%82%D1%80_%D0%92%D0%BB%D0%B0%D0%B4%D0%B8%D0%BC%D0%B8%D1%80%D0%BE%D0%B2%D0%B8%D1%87

Калаганонь Керяз (руз. Рябов Пётр Владимирович), (1951 ие сундерьковонь 27 чи
Вирь Тавла Кочкурбуе) — эрзянь керсидей, Йовлань Олонь лемсэ Этно-кудонь
прявтось.

Чачсь Вирь Тавла Кочкурбуень велесэ 1961 иень сундерьковонь 27 чистэ, эрзянь
покш семиясо, косо чачсть-кассть кото эйкакшт. Аванзо пельде сон сайсь пек ламо.
Ульяна Тихоновна авась превей, фольклоронь содыця, моронь вечкиця. Зярдо Петр
тонавтнесь котоце классо, школазост сась чувтосто содавикс керсицясь Н.И.
Мастин, кармась ветямо артовтомань ды трудонь урокт. Сон пурнынзе перьканзо
эйкакштнень, варштась, кие машты керсеме, изняви-арась чувтось. Николай Иванович
теевсь тенст пек вадря тонавтыцякс. Истя Петра кармась якамо чувтосто керсицянь
кужос. Покш класттнэнь прядынзе Пакся Тавлань школасо. Истя лиссь, школань
прядомадо мейле сон сась важодеме тиринь велев. Тосо панжовсь чувтосто керсемань
эйкакшонь школась. Петя Бочкин ялганзо марто ульнесть васенце тонавтыцякс,
кармасть тонавтомо керсеме вишкинетнень.

1980 - 1982 иетнестэ служась армиясо, Белорузиянь Могилев ошсонть, тосто сазь
кадовсь велесэ, ды эсензэ виензэ путозель чувтосто керсемантень. 80-иень
прядовомсто Вирь Тавласо ульнесь панжозь кооператив (руз. «Тавлинский сувенир»),
прявтокс ульнесь кочказь Керяз. Сон ульнесь пурныцякс I чувтосто керсиця
семинаронть Мордовиясо, ды I Омбомасторонь суоми-угрань раськень чувтосто
керсицятнень семинаронть «Вейсэнь ундокст» (руз. «Единные корни»). 2006 иестэ
панжозель «Шкань суринеть» персональной васенце выставказо. Керсидеенть
ёрокчинзэ содыть финнэнь-угрань мастортнэсэ.

Калаганонь Керяз ламо таркава невтнесь эсь керсевксэнзэ, ламо Раськемасторга ды
Масторга. Тензэ максозь «Россия Масторонь раськень мастер» (руз. «Народный
мастер России») лем. Россиянь Художникень союзонь член (2003 ие). Ламо иень
перть Керяз ашти «Эрьмезь» тавлань керсицянь вейсэндявксонть прявтокс. Седе ламо
керсевксэнзэ Керязонь алтазь эрзянь эрямонь невтемантень. Сон керси истямо
лувсо, кода керсильть кезэрень эрзятне. Сехте содавикст керсевксэнзэ:
«Инешкипаз», «Уцяскань пакся», «Калонь кундыйть», «Охотникть», «Анге патясь».
Меельце кавто иетнень перть примась участия Салехардсо, кавксть Удмуртиясо,
Ульяновской областьсэ садово-парковой скульптурань фестивальтнесэ. Керсевксэнзэ
ванстовить Таллинсэ, Ине-Петрань ошсо, Сарансо ды лия ламо ошсо.

2006 иестэ, Вирь ало Тавласо панжозель «В.Ромашкин лемсэ музеесь этно-кудось».
Сонзэ прявтокс-ваныцякс путозь Калаганонь Керяз.



https://myv.wikipedia.org/wiki/%D0%A0%D1%8F%D0%B1%D0%BE%D0%B2%D0%BE%D0%BD%D1%8C_%D0%9F%D1%91%D1%82%D1%80

Калаганонь Керяз (руз. Рябов Пётр Владимирович), (1951 ие сундерьковонь 27 чи
Вирь Тавла Кочкурбуе) — эрзянь керсидей, Йовлань Олонь лемсэ Этно-кудонь
прявтось.

Чачсь Вирь Тавла Кочкурбуень велесэ 1961 иень сундерьковонь 27 чистэ, эрзянь
покш семиясо, косо чачсть-кассть кото эйкакшт. Аванзо пельде сон сайсь пек ламо.
Ульяна Тихоновна авась превей, фольклоронь содыця, моронь вечкиця. Зярдо Петр
тонавтнесь котоце классо, школазост сась чувтосто содавикс керсицясь Н.И.
Мастин, кармась ветямо артовтомань ды трудонь урокт. Сон пурнынзе перьканзо
эйкакштнень, варштась, кие машты керсеме, изняви-арась чувтось. Николай Иванович
теевсь тенст пек вадря тонавтыцякс. Истя Петра кармась якамо чувтосто керсицянь
кужос. Покш класттнэнь прядынзе Пакся Тавлань школасо. Истя лиссь, школань
прядомадо мейле сон сась важодеме тиринь велев. Тосо панжовсь чувтосто керсемань
эйкакшонь школась. Петя Бочкин ялганзо марто ульнесть васенце тонавтыцякс,
кармасть тонавтомо керсеме вишкинетнень.

1980 - 1982 иетнестэ служась армиясо, Белорузиянь Могилев ошсонть, тосто сазь
кадовсь велесэ, ды эсензэ виензэ путозель чувтосто керсемантень. 80-иень
прядовомсто Вирь Тавласо ульнесь панжозь кооператив (руз. «Тавлинский сувенир»),
прявтокс ульнесь кочказь Керяз. Сон ульнесь пурныцякс I чувтосто керсиця
семинаронть Мордовиясо, ды I Омбомасторонь суоми-угрань раськень чувтосто
керсицятнень семинаронть «Вейсэнь ундокст» (руз. «Единные корни»). 2006 иестэ
панжозель «Шкань суринеть» персональной васенце выставказо. Керсидеенть
ёрокчинзэ содыть финнэнь-угрань мастортнэсэ.

Калаганонь Керяз ламо таркава невтнесь эсь керсевксэнзэ, ламо Раськемасторга ды
Масторга. Тензэ максозь «Россия Масторонь раськень мастер» (руз. «Народный
мастер России») лем. Россиянь Художникень союзонь член (2003 ие). Ламо иень
перть Керяз ашти «Эрьмезь» тавлань керсицянь вейсэндявксонть прявтокс. Седе ламо
керсевксэнзэ Керязонь алтазь эрзянь эрямонь невтемантень. Сон керси истямо
лувсо, кода керсильть кезэрень эрзятне. Сехте содавикст керсевксэнзэ:
«Инешкипаз», «Уцяскань пакся», «Калонь кундыйть», «Охотникть», «Анге патясь».
Меельце кавто иетнень перть примась участия Салехардсо, кавксть Удмуртиясо,
Ульяновской областьсэ садово-парковой скульптурань фестивальтнесэ. Керсевксэнзэ
ванстовить Таллинсэ, Ине-Петрань ошсо, Сарансо ды лия ламо ошсо.

2006 иестэ, Вирь ало Тавласо панжозель «В.Ромашкин лемсэ музеесь этно-кудось».
Сонзэ прявтокс-ваныцякс путозь Калаганонь Керяз.



https://myv.wikipedia.org/wiki/%D0%A0%D1%83%D0%B7%D0%BC%D0%B0%D1%81%D1%82%D0%BE%D1%80

Росси́я Ма́стор, Россиянь Федерация (руз. Росси́я, Росси́йская Федера́ция) —
ламораськень мастор, кона ашти Европань чилисемань ёнкссо ды Азиянь
пелевеёнкссо.

Россия Масторось — сехте покш мастор мирсэнть-масторсонть (17 млн 75 тёж. 400
вп² али 11,46 % (1/9) покшолманть веси моданть, мезесь кавксть седе ламо,
Канаданть Масторонть моданьть).

Россия Масторонть эрицятне — 141 903,9 тёж. ломанть (2009 иень умарьковонь 1-це
чинть ланкс, Росстатонть коряс [1] 2,15 % весе Моданть эрицятнень, эйстест 4/5
эрицятнеде эрить Европань ёнкссо Россия Масторсо. Неень шкасто Россия Масторось
саи кавксоце тарканть мирсэнть тень коряс. Седе покш пельксесь эрицятнеде эрить
ошсо — 73 %. Россия Масторонть эрицятне ламораськень: рузтнэде башка, конат
пурнавить 79,83 %, масторсонть эрить 180 седе ламо раськеть. Россия масторонть
келесь — рузонь.



https://myv.wikipedia.org/wiki/%D0%A0%D0%BE%D0%BC%D0%B0%D1%88%D0%BA%D0%B8%D0%BD_%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87

Йóвлань Оло (руз. Владимир Иванович Ромашкин, 1951 таштамковонь 6 чи Ицяло -
2002 умарьковонь 29 чи Саранскойсэ) — эрзянь содавикс Ине морыця-седиця,
«Торама» морамо-седямо кужонть пурныцязо-ветицязо.

Чачсь Йовлань Оло 1951 таштамковонь 6 чистэ иестэ Ицял буень Ицяло эрзянь
велесэ. 1975 иестэ прядызе пакшань седямо школанть Саран ошсо, 1980 иестэ -
Консерваториянть Казан ошсо.

2006 иеньТаштамковонь 6 чистэ Вирь Тавла велесэнть ульнезь панжозь Йовлань Олонь
лемсэ «Этно-Кудо». Те кудось, конань сон рамизеть 1989 иестэ, ульнесь сонензэ
оймень витнема таркакс - тезей сакшныль оймсеме стакачитнеде, саиль од вийть
эсинзэ седямо-морамо тевтнене, арсиль кода седе пек сравтомонзо эрзя раськенть
мазычинть.



https://myv.wikipedia.org/wiki/%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0_%D0%9C%D0%BE%D1%80%D0%B4%D0%BE%D0%B2%D0%B8%D1%8F

Мордо́вия Респу́бликась (мокш. Мордовиясь, эрз. Мордовиясь) — республика, Россия
Масторонть вейкеть права марто субъект. Прявтошось — Саран ош.

Республикась ашти Чилисема-Европейскоень валаня тарканть лангсо чилисема
ёнксонть, чивалгома ёнксось ашти Йока-Дононь валаня таркаванть, тараказо — 26,2
тёжат вайгельпеть. Республиканть сехте вере тарказо — 324 м.

Пелевеёно Мордовиясь шабрацек ашти Обран ёнкс марто, пелеве-чилисема ёнга —
Ветькень Мастор марто, чипеле ёнга — Пенза ёнкс марто, чивалгомава — Эрязянь
ёнксонть марто.

Мордовиява чудить 114 лейть. Сехте покштне: Мокша леесь, Исса, Сивинь, Сатис,
Вад чудильманзо марто ды Сурась — Ратор (Алатырь), Инсар ды Рудня чудильманзо
марто. Истяжо Мордовиясо малав 500 эрькеть. Сехте покштне: Инерка ды Татарка.

1928 иень кемкотово чистэ, Куншка-Равонь ёнкстнень потмсо, теезь Эрзямокшонь
округось (кужось). Эрзянь Мокшонь Масторось (Мордовиясь) чачсь 1930 иень
якшамковонь 10 чистэ кода явозь ёнкс, мейле сон теевсь Эсь Азорксчи марто
(Автономной) Масторокс. 1934 иень ацамковонь комсеце чистэ лемдязь — Мордовской
Автономной Советской Социалистической Республикакс. 1990 иень ацамковонь сисемце
чистэ сон теезь — Мордовской Советской Социалистической Республикакс. 1994 иень
комсьветееце чистэ неень шкас — Мордовия Республикась. Эрзянь ды Мокшонь
Масторонь Конституциясь примазь 1995 иень таштамковонь комсьвейкеце чистэ
Мордовия Республикань Конституциянь Промкссонть.

Мордовиясо неень шкасто эрить 808 888 лом. (2015 ие), 807 453 лом. (2016 ие).
Мордовия Республикасо совить комськавтово велень буеть, вейке ошонь кужот ды
кото буень кедь алов совиця ошт. Весемекс: 19 важодиця эрямот, ды 1 313 велеть.
Ошонь эрицят — 61,22 % (2015 ие).

Мордовиясо эрить эрзят (чилисема ёнкссо) ды мокшот (куншка таркасо ды чивалгома
ёнкссо).

Сех ламо эрицятне лововить православиянь христианокс. Теде башка ламо эрицятнеде
каить пряст мусульманонь кемемантень (магометянонь). Алкуксонь эрзятне кемить
Эрзянь Кемема юртненень, ды алтыть оймест Инешкипазнэнь. Икелень шкасто эрьва
эрзя раськенть-буенть ульнесь эсензэ прявтозо — Чиряз, конань лангсо ульнесть
буень Эрзянь Чиряз, весень сынст перть-перькава пурныль Эрзянь Инязор. Васенце
Ине Инязорокс ульнесь Тюштя. Сондензэ мейле сехте содавикс Инязорокс ульнесть
Пургаз, кона аштесь Эрзянь Масторонть кисэ XIII пингестэ. Инязоронть икеле
кочкильть эрзянь Покш чистэ — Эрзянь Раськень Озксо. Неень шкань эрямосонть,
кочкасть Эрзянь Инязоро Пиргуж.

2002 иестэ весе Россиянть келес эрицятнень ловноманть коряс эрзятнеде,
мокшотнеде, каратайтнеде, тюрюханьтнеде ды шокшатнеде Россия Масторсо эрить
малав 843350 ломаньть. Тиринь келенть содасызь эйстест 614260 ломанть, рузонь
келенть содасызь 837534 ломанть. Эрзякс, 2002-це иень ловномасонть эрзякс пряст
сёрмадызь 84407 ломанть, мокшокс — 49624. Кода невти ловномась (статистикась)
эрзянь ды мокшонь эрицятнеде 1989 иестэ 2002 иес вишкиньгавтовсь 27%-с (1989
иестэ эрзятнеде ды мокшотнеде ульнесь 1 153 987 ломанть).

Васенцеде, наукань тевсэ эрзянь келень юронть ванькставтызе руз валтнэнь эйстэ
эрзянь васенце профессор Рябовонь Анатолий Павлович .

Неень шкасто Мордовия ловови аграрно-индустриальной регионокс, течинь чис саезь
сон ашти вейке рядсо виев ды покш Россиянь предприятиятнень ютксо. Мордовиясо
нолдавить электроника, экскаваторт, резинотехнической изделият, медицинань
препарат, валдонь приборт, вагонт ды пельвагонт. Покш вирень площадьтне аштить
юрокс чувтонь перерабатывающей промышленностьсэнть. Республиканть велень
хозяйствасо кастовить модамарть, сахор якстерькайть ды лия эмежт. Покш тарка
истя жо саи кудонь ракшань кастомась ды сывелень миемась.

Республикасо улить пек мазы таркат, тесэ ваставить тусто вирть, вирень степть,
чеядавкст ды чуварт, лейть ды эрькть, поронь пандопрят ды раужо мода. Тесэ
касыть тёжадо ламо куракшонь ды цецянь видт, эрить кавтосядто ламо нармунть ды
малав котонькемень ракшат. Эсензэ мазычисэнзэ республикась мани иестэ иес седе
ламо оймсицят.

Республикась ловови ламораськенекс, тесэ эрить эрзят, мокшот, шокшат, рузт,
печкаст ды лиять, весе сынь эрить паро мельсэ ды оймсэ. Мордоявиясо ламо
тонавтнемань, шкинемань ды оймсемань учрежденият.

Мордовиясь ламо иеть содави эсензэ налксицясо-спортменсэнзэ истямо видсэ, кода
якамосо, стака атлетикасо, греко-римской бороцямосо, пауэрлифтингсэ ды
спидвейсэ. 2004 иестэ васенцекс республикасо Михаил Мишин сайсь сиянь медаль
Афинэнь Олимпиадасо. Неень чистэ республикасо 500 ламо эйкакшт бажить саемс
соревнованиясо призовой таркат спортивной якамосо, ды эряви меремс, ули кинь кис
кенярдомс. Денис Нижегородов ды Алексей Воеводин 2004 иестэ теевсть сиянь ды
бронзовой призерокс Олимпиадасо Афинасо. Спортонь якамоcо содавиксэвть Ольга
Каниськина ды Валерий Борчин, конат 2008 иень Пекинэнь Олимпиаданть Чемпионтт.

Ней Мордовиясо 22 буеть ды республикань кедь ало 3 ошт (Саранск, Рузаевка, Ковёл
ош).



https://myv.wikipedia.org/wiki/%D0%A0%D0%B0%D0%B4%D0%B0%D0%B5%D0%B2,_%D0%92%D0%B0%D1%81%D0%B8%D0%BB%D0%B8%D0%B9_%D0%9A%D1%83%D0%B7%D1%8C%D0%BC%D0%B8%D1%87

Радаевень Василий Кузьмич ( 1907 эйзюрковонь 13 чистэ Самарань ёнксонь
Похвистневань буень Покш Толкан велесэ - 1991 ацамковонь 6 чи Саранск) — эрзянь
сёрмадей, фольклоронь пурныця.

Рабфаконть прядомадонзо мейле тонавтнесь Ленинградонь госуниверситетсэ, конань
прядынзе 1934 иестэ. Ине Отечествань Войнассо улиця. 1966 иесте саезь СССР-нь
Сёрмадеень вейсендявксос совиця. Мордовиянь Государственной премиянь Лауреат
(1979), Мордовиянь раськень сёрмадей (1980).

Васенце валморозо «Пастухонь думат» лиссь «Якстере теште» кулялопасо. Комсеце
иетнестэ XX пингенть Радаев В. К. седе сеедьстэ кармась сёрмалеме кулялопатнева
«Од ломанень вайгель» (руз. «Голос молодежи»), «Од велесь» (руз. «Молодая
деревня») ды «Кажочись» (руз. «Беднота»), конат лиснесть Московсо. Сёрмады
художественной сёрмадовкст тиринь эрзянь кельсэ. Эсензэ войнань икелень
сёрмадовкстнэсэ-тевкстнэсэ, ёвтамотнесэ, валморотнесэ сёрмадеесь ёвтни
одкстоматнеде велесэ, лиякстоматнеде потмо ёжосо модань важодицятнень, од
прогрессэнь теевкстнеде, конат сюлмавтыть ды кемекстыть советэнь масторонть.

Кода школасо тонавтыця, Василий Кузьмич сёрмадсь эйкакштнэнь туртовгак. Нейгак
паро мельсэ ловныть сонзэ «Тетят-церат» (руз. «Отец с сыном»), «Бишка»,
«Интернат»(руз. «Интернат»), «Тимуровецт» (руз. «Тимуровцы»), «Максозь вал»
(руз. «Обещанное слово») ды лия ёвтнеманзо.

Прозань сёрмадовксензэ ульнесь публиковазь пурнавкснесэ: «Вечкевикс содавиксэнь»
(руз. «Любимые знакомые», 1964), «Шошма леенть чиресэ» (руз. «На Шошме-реке»,
1967), «Истяяк сакшны часиясь» (руз. «И так приходит счастье», 1969) лы лиясо.

Эрзянь ды мокшонь литературанть касоманьте В. Радаев кансь эсинзе лезкс кода
критик. Сон сёрмадась ламо сёрмадовкст тень коряс: руз. «Как надо и как не надо
учиться у классиков», руз. «Об эрзянской художественной литературе молодых»,
руз. «Как и о чем пишет Никул Эркай», руз. «Об ударении в эрзянском языке», руз.
«Голоса молодых», руз. «Молодым необходима помощь» ды седе лият.

Ламо шка ды вий В.Радаев путсь эрзянь фольклоронь пурнамоньте. Сон
вадряяк-вадрясто теиль литературной обработка раськень ёвтамотнень. Ниленьгемень
иеть сон важодсь Сияжар сёрмадовкссонзо ланксо. Сёрмалиль койть ды кирдат
Куйбышэнь, Оренбургонь ёнкснесэ, пурнвль вейс, теиль литературноекс
сёрмадоманть, ды морокерькс-эпос «Сияжар» неизеть нолдамонть ансяк 1960 иестэ.
1976 ды 1989 иетнестэ «Сияжар» лиссь рузонь кельсэ, ютавтыцясь Сергей Поделков.

Фольклоронь материалтнень ланксо сёрмадозь ульнесть: «Пенза ды Сура» (руз.
«Пенза и Сура», 1972), «Эрзянь легендат, преданият ды евтамот» (руз. «Эрзянские
легенды, предания и сказы», 1977), «Тюштя» (1991).



https://myv.wikipedia.org/wiki/%D0%A0%D0%B0%D0%B4%D0%B0%D0%B5%D0%B2%D0%B5%D0%BD%D1%8C,_%D0%92%D0%B0%D1%81%D0%B8%D0%BB%D0%B8%D0%B9_%D0%9A%D1%83%D0%B7%D1%8C%D0%BC%D0%B8%D1%87

Радаевень Василий Кузьмич ( 1907 эйзюрковонь 13 чистэ Самарань ёнксонь
Похвистневань буень Покш Толкан велесэ - 1991 ацамковонь 6 чи Саранск) — эрзянь
сёрмадей, фольклоронь пурныця.

Рабфаконть прядомадонзо мейле тонавтнесь Ленинградонь госуниверситетсэ, конань
прядынзе 1934 иестэ. Ине Отечествань Войнассо улиця. 1966 иесте саезь СССР-нь
Сёрмадеень вейсендявксос совиця. Мордовиянь Государственной премиянь Лауреат
(1979), Мордовиянь раськень сёрмадей (1980).

Васенце валморозо «Пастухонь думат» лиссь «Якстере теште» кулялопасо. Комсеце
иетнестэ XX пингенть Радаев В. К. седе сеедьстэ кармась сёрмалеме кулялопатнева
«Од ломанень вайгель» (руз. «Голос молодежи»), «Од велесь» (руз. «Молодая
деревня») ды «Кажочись» (руз. «Беднота»), конат лиснесть Московсо. Сёрмады
художественной сёрмадовкст тиринь эрзянь кельсэ. Эсензэ войнань икелень
сёрмадовкстнэсэ-тевкстнэсэ, ёвтамотнесэ, валморотнесэ сёрмадеесь ёвтни
одкстоматнеде велесэ, лиякстоматнеде потмо ёжосо модань важодицятнень, од
прогрессэнь теевкстнеде, конат сюлмавтыть ды кемекстыть советэнь масторонть.

Кода школасо тонавтыця, Василий Кузьмич сёрмадсь эйкакштнэнь туртовгак. Нейгак
паро мельсэ ловныть сонзэ «Тетят-церат» (руз. «Отец с сыном»), «Бишка»,
«Интернат»(руз. «Интернат»), «Тимуровецт» (руз. «Тимуровцы»), «Максозь вал»
(руз. «Обещанное слово») ды лия ёвтнеманзо.

Прозань сёрмадовксензэ ульнесь публиковазь пурнавкснесэ: «Вечкевикс содавиксэнь»
(руз. «Любимые знакомые», 1964), «Шошма леенть чиресэ» (руз. «На Шошме-реке»,
1967), «Истяяк сакшны часиясь» (руз. «И так приходит счастье», 1969) лы лиясо.

Эрзянь ды мокшонь литературанть касоманьте В. Радаев кансь эсинзе лезкс кода
критик. Сон сёрмадась ламо сёрмадовкст тень коряс: руз. «Как надо и как не надо
учиться у классиков», руз. «Об эрзянской художественной литературе молодых»,
руз. «Как и о чем пишет Никул Эркай», руз. «Об ударении в эрзянском языке», руз.
«Голоса молодых», руз. «Молодым необходима помощь» ды седе лият.

Ламо шка ды вий В.Радаев путсь эрзянь фольклоронь пурнамоньте. Сон
вадряяк-вадрясто теиль литературной обработка раськень ёвтамотнень. Ниленьгемень
иеть сон важодсь Сияжар сёрмадовкссонзо ланксо. Сёрмалиль койть ды кирдат
Куйбышэнь, Оренбургонь ёнкснесэ, пурнвль вейс, теиль литературноекс
сёрмадоманть, ды морокерькс-эпос «Сияжар» неизеть нолдамонть ансяк 1960 иестэ.
1976 ды 1989 иетнестэ «Сияжар» лиссь рузонь кельсэ, ютавтыцясь Сергей Поделков.

Фольклоронь материалтнень ланксо сёрмадозь ульнесть: «Пенза ды Сура» (руз.
«Пенза и Сура», 1972), «Эрзянь легендат, преданият ды евтамот» (руз. «Эрзянские
легенды, предания и сказы», 1977), «Тюштя» (1991).



https://myv.wikipedia.org/wiki/%D0%A0%D0%B0%D0%B4%D0%B0%D0%B5%D0%B2%2C_%D0%92%D0%B0%D1%81%D0%B8%D0%BB%D0%B8%D0%B9_%D0%9A%D1%83%D0%B7%D1%8C%D0%BC%D0%B8%D1%87

Радаевень Василий Кузьмич ( 1907 эйзюрковонь 13 чистэ Самарань ёнксонь
Похвистневань буень Покш Толкан велесэ - 1991 ацамковонь 6 чи Саранск) — эрзянь
сёрмадей, фольклоронь пурныця.

Рабфаконть прядомадонзо мейле тонавтнесь Ленинградонь госуниверситетсэ, конань
прядынзе 1934 иестэ. Ине Отечествань Войнассо улиця. 1966 иесте саезь СССР-нь
Сёрмадеень вейсендявксос совиця. Мордовиянь Государственной премиянь Лауреат
(1979), Мордовиянь раськень сёрмадей (1980).

Васенце валморозо «Пастухонь думат» лиссь «Якстере теште» кулялопасо. Комсеце
иетнестэ XX пингенть Радаев В. К. седе сеедьстэ кармась сёрмалеме кулялопатнева
«Од ломанень вайгель» (руз. «Голос молодежи»), «Од велесь» (руз. «Молодая
деревня») ды «Кажочись» (руз. «Беднота»), конат лиснесть Московсо. Сёрмады
художественной сёрмадовкст тиринь эрзянь кельсэ. Эсензэ войнань икелень
сёрмадовкстнэсэ-тевкстнэсэ, ёвтамотнесэ, валморотнесэ сёрмадеесь ёвтни
одкстоматнеде велесэ, лиякстоматнеде потмо ёжосо модань важодицятнень, од
прогрессэнь теевкстнеде, конат сюлмавтыть ды кемекстыть советэнь масторонть.

Кода школасо тонавтыця, Василий Кузьмич сёрмадсь эйкакштнэнь туртовгак. Нейгак
паро мельсэ ловныть сонзэ «Тетят-церат» (руз. «Отец с сыном»), «Бишка»,
«Интернат»(руз. «Интернат»), «Тимуровецт» (руз. «Тимуровцы»), «Максозь вал»
(руз. «Обещанное слово») ды лия ёвтнеманзо.

Прозань сёрмадовксензэ ульнесь публиковазь пурнавкснесэ: «Вечкевикс содавиксэнь»
(руз. «Любимые знакомые», 1964), «Шошма леенть чиресэ» (руз. «На Шошме-реке»,
1967), «Истяяк сакшны часиясь» (руз. «И так приходит счастье», 1969) лы лиясо.

Эрзянь ды мокшонь литературанть касоманьте В. Радаев кансь эсинзе лезкс кода
критик. Сон сёрмадась ламо сёрмадовкст тень коряс: руз. «Как надо и как не надо
учиться у классиков», руз. «Об эрзянской художественной литературе молодых»,
руз. «Как и о чем пишет Никул Эркай», руз. «Об ударении в эрзянском языке», руз.
«Голоса молодых», руз. «Молодым необходима помощь» ды седе лият.

Ламо шка ды вий В.Радаев путсь эрзянь фольклоронь пурнамоньте. Сон
вадряяк-вадрясто теиль литературной обработка раськень ёвтамотнень. Ниленьгемень
иеть сон важодсь Сияжар сёрмадовкссонзо ланксо. Сёрмалиль койть ды кирдат
Куйбышэнь, Оренбургонь ёнкснесэ, пурнвль вейс, теиль литературноекс
сёрмадоманть, ды морокерькс-эпос «Сияжар» неизеть нолдамонть ансяк 1960 иестэ.
1976 ды 1989 иетнестэ «Сияжар» лиссь рузонь кельсэ, ютавтыцясь Сергей Поделков.

Фольклоронь материалтнень ланксо сёрмадозь ульнесть: «Пенза ды Сура» (руз.
«Пенза и Сура», 1972), «Эрзянь легендат, преданият ды евтамот» (руз. «Эрзянские
легенды, предания и сказы», 1977), «Тюштя» (1991).



https://myv.wikipedia.org/wiki/%D0%A0%D0%B0%D0%B2%D0%BA%D0%B8%D0%BD%D0%B0,_%D0%9F%D0%BE%D0%BB%D0%B8%D0%BD%D0%B0_%D0%98%D0%B2%D0%B0%D0%BD%D0%BE%D0%B2%D0%BD%D0%B0

Прасковья (Полина) Ивановна Равкина (1923 иень чадыковонь 12 чистэ Ботужвеле) —
эрзянь ава, Социалистической Важодемань Мараля (руз. Герой Социалистического
Труда).

Чачсь 1925 иень чадыковонь 12 чистэ Ботужвелесэ. Прядызеть сисемь классонь
школанть тиринь велесэ, тусь важодеме «13 лет Октября» вейсхозов.

1947 иестэ сынь пурнасть 120 пудтт озимэнь розь, эрьва 10 гектаронть эйстэ. 1948
иестэ, коли ульнесь коськечи, сонзэ марто важодицятне сайсть 7 центнерт мушконь
сэльге ды 12 центнерт видьме гектарстонть. Колхозось тень кисэ пурнась 75 тёж.
целковойть.

Медьковонь 1949 иестэ мушконь сюронь чачоманть кис сонензэ ульнесь максозь
Социалистической Важодемань Мараля лем. Важодсь агрономокс «Валуево»
санаторийсэ. Эри Московонь ёнкссо.



https://myv.wikipedia.org/wiki/%D0%9F%D0%BE%D0%B2%D0%BE%D0%B4%D0%B2%D0%B5%D0%BB%D0%B5_(%D0%A2%D1%83%D0%BC%D0%BE%D0%B1%D1%83%D0%B5%D0%BD%D1%8C)

Поводвеле (кортамокельсэ: Поводеле, руз. Поводимово) - сехте покш эрзянь веле
Мордовиясо ды Россиясо.

Ашти Мокшалей (Покшсельме лей) лангсо, Тумобуесэ. Лецтяви (руз. Списке
населенных мест Симбирской губернии) (1863 ие) Поводеле — 220 кудот марто
Алатырень уездсэ.

Лемесь-антропоним: сюлмавозь икелень Бисар Поводимов лемтнень марто (руз. "Книга
письма и меры Д. Пушечникова и А. Костяева" (1624)) .

1930 иень ушодомсто ульнесь теезь вейсхоз, 1997 иестэ — Ленинэнь лемсэ
вельхозяйствань производствань пурнавкс (руз. СХПК им. Ленина). Неень шкасто
велесэнть — лувонь школа, школа-интернат, 4 ловномакудот, Пакшань-одломанень
спортонь школа (руз. ДЮСШ), спортонь клуб, 2 ведьгевть.



https://myv.wikipedia.org/wiki/%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3_%D0%BE%D1%88

Ине-Петрань ош (руз. Санкт-Петербург) — те Москов мельга Россия Масторонть
омбоце ошось, Россиясо сехте покш мазычинь-культурань куншка тарка. Ине-Петрань
ошось — федерациянть вейкеть права марто субъект. Ошось ашти Россиянть
пелеве-чивалгомань ёнкссо, Балтиянь иневеденть Финнэнь ведьсюронть чилисемань
чиресэ, Нева леенть прамосо.

Панжиковонь 16-це (панжиковонь 27 чи) стэ, 1703 иесэнть Пётр I Россия Масторонть
инязорось сёрмадсь Петропавлонь крепостенть эйсте — васенце Ине-Петрань ошга
кудонь-таркань путома невтемаь, Ине-Петрань ошонть юронь путома.



https://myv.wikipedia.org/wiki/%D0%9F%D0%B0%D0%BD%D0%B3%D0%BE

Пангт (лат. Fungi эли Mycota) — те биологиянь царствосьэрямонь пертпельксенть,
кона пурнавты эукариотической организматнень, конататнень эйсэ ули кода кстыень,
истя ракшатнень пелькснень.

Пангтнэ аштить эрьва кодамо биологическоень пелькстнэсэ — ведьсэ, модасо ды
коштсо. Пангтнэ налксить эрявикс тев биосферасо, явовтыть эрьвакодат органикат,
секс пангтнэ улить вардонь зыянонь теиця, конат кандыть пек покш зыян.

Ламовикс пангтнэ улить кстыень ды ракшань(ломаненьгак) паразитекс, конат кандыть
ды тердить зыянонь ормалгадомат. Кона-кона пангтнэнь эйстэ ломаньтне саить лезе
кудоютконь ды шумбрачинь целекс-смустекс.



https://myv.wikipedia.org/wiki/%D0%9F%D0%B0%D0%B7%D0%BC%D0%BE%D1%80%D0%BE%D1%82

Пазморо — те сехтэ кезерень моротне-теевксне. Пазморо валось теевсь: паз ды моро
валттнестэ.

Кине сынь моравильть васенцеде? Васняяк, паз-аватненень — Кудаватнень,
Ведяваньтенть, Нороваваньтень ды веси лиятнень ломаненть кемеманзо юрсо. Кемсь
сон валонь виентеньгак: весементь, мезе веши, макссызь тензэ тоначиньвийтне ды
кезэрень покштятне-бабатне:

Васень тарканть пазморотнесэ саить энялдоматне. Седе пек сынь алтневить
пазтнэнень, конатнень пельде ломанесь вешсь сехте эрявиксэнть.

Пазморотне морсевсть ковкерьксень коень шкастояк, мезесь корты сынст вейсэнь
юрдост, мунямонь юрдост.



https://myv.wikipedia.org/wiki/%D0%9E%D1%86%D0%B8%D0%BD%D1%8F%D0%BC%D0%BE%D1%81%D1%8C

Оцинямось — сехте кезэрень тевтнестэ вейкесь. XVI – XVII пингетнень самс эрзятне
пертпельгаст эриця раськетнень ладсо, оцинямо якасть налчирьке марто. XVII
пингестэ саезь налчирькетьнень полавтсызь ружиясо. Оцинямонь туртов тейневильть
модас каразь латк-туворт, эрьва кодат манямкат-вешкемкат, пистть, килькшт.
Якасть оцинямо тонавтозь нармунь (сокол) мартояк.

Оцинясть кода вишкине, истя покш идемка лангскак: чавность урт, чинеметь,
нумолот, мият, ведьбачат, ривезть, ласькамот, верьгизт, овтот, идем тувот,
сярдт. Идемканть чавсть кода сывелень кисэ, истя питней кедест кисэяк.

Тельня верьгиз лангс оцинясть зярыя эрьва кодамо койсэ. Ванна ансяк вейкесь
эйстэст. Тарадсто эли илёвосто кодыльть спиралень парцунсо пирявкс. Те
пирявксонть потсо, куншкасонзо, истя жо илёвонь башка клеткасо ульнесь реве эли
вирез. Те спираленть-пирявксонтень совамо кенкшесь поводезель кшнань кенкш
петькель лангсо верде ды панжовиль ансяк потмо ёнов. Вачомозь верьгизесь,
добычань неезь, ардтниль пирявксонть перька, зярс а муилизе шождасто панжовиця
кенкшенть. Совиль пирявксонть потс лы пачкодиль ревенть видс.Ансяк каподемс
ульнесь а кода: тонань ванстась кеме клеткась. Манявозь верьгизэсь туевельгак
тестэ, ды а кодаль: спиралень кондямо пирявксонь теине ютктне эзть максо тензэ
велявтомс, ды кенкшеськак, кона панжовиль ансяк потс, кирдилизе сонзэ. Шкань
ютазь сыль варштамо оциницясь, ды сонензэ ансяк кадовиль лазомс верьгизэнть эсь
сялгсонзо пирявксонь тараднэнь юткова.

Овтотьнень лангс эсь койсэ. Идемканть редязь, оциницясь кочкиль истямо тарка,
козонь эрявикс койсэ аравтовиль кавто ёндо пшти оржакс марто покш, «овтонь»,
пеель. Недезэ теезель истя - маштоволь кеместэ нежедемс мода лангс. Сялго
недьсэнть ульнесть кшнинь пштикст эли пеельть: илязо авторя эйзэнзэ овтось ды
аволизе синде. Ды ванна виесь мольсь виенть каршо. Лангозонзо эциця идемканть
сялгосо кидезь, оциницясь пачтилизеть сонзэ се таркантень, косо кемекстазель
пеелесь. Мейле эрязасто ноцковтылизеть сялгонзо ды кирнявтыль ве ёнов. Сялго
пштиксэнь пупсематнестэ азаргавтозь овтось, кона бажась пандомс кеженть ды весе
вийсэнзэ, весе сталмосонзо нежедсь сялгонть лангс, апак учо ёмавтылизе нежедема
тарканть. Тень эйстэ сон прыль анокстазь пееленть лангс, кона домкасто совиль
рунгозонзо. Кадовкшнось ансяк маштомс сяврдазь идемканть.



https://myv.wikipedia.org/wiki/%D0%9E%D0%B7%D1%8F%D0%B7_%D0%BB%D0%BE%D0%B2%D1%81%D0%BE

Абажа лопа, лиякс: Одажа лопа, литературань нормась: абажалопа, одажалопа (лат.
Tussilago farfara, руз. Ма́ть-и-ма́чеха) — ламо иень перть касыця тикше,
Ламоцецянь семиянь (Asteraceae).

Рана тунда лисисть ашола нетькскеть, конатнень прясост ожо цецинеть. Цецямодо
мейле теке ундоксонть эйстэ кармить касомо валоня келей пиже лопат, алксост
ашот, вельтязь чевте понынесэ. Касы сёвонев модасо, лей чирева, латкова, пандо
чамава.

Ловови ормадо лезэв тикшекс, пурныть лопанзо тунда, костить кошсо эли пекстазь
чистэ таркасо 40—50 °С температура марто.

Лопатнестэ ды цецятнестэ теить ламбамо ведь, симить тевелявонь экшендемстэ,
шождалгавты козомонть. Цецятнестэ мекштне саить медярво.

Наукань (латинэнь) буень лемесь лат. tussilago, inis саеви лат. tussis, is
(«козома») ды лат. ago, egi, actum, ere («панемс») валтнестэ — «шождалгавты
козомонть».



https://myv.wikipedia.org/wiki/%D0%9E%D0%B4_%D1%82%D0%B5%D0%B9%D1%82%D0%B5%D1%80%D1%82%D1%8C

Валтнэ: Нурькине чокшнетне сыть Тейтертне ушов лисить Ансяк текень сынь арсить
Кода цёратне палсить Янга леентень валгить Лембе ведентень совить Ведне сынь
пильгене шлить Ды алужтнень шныть.

Мороютко: Од, од, од тейтерть Эрзякс морыть чокшнэнь перть Кады шабра велес Пшты
верьга сынст вайгелест Од, од, од тейтерть Аудотадо вемберть (вень перть) Мейле
чи ды матядо Тантей онтнень нейдядо.

Валтнэ: Тейтертне видьстэ лисить Яннэванть велев сынь сыть Цёраст бокава ойсить
Кудовгак сынь а совсить Верьга вайгельсэ морсить Эрзянь моросонть тарксить
Чи-кась пани сынст кудов Сатадо одов!



https://myv.wikipedia.org/wiki/%D0%9E%D0%B4_%D0%B0%D0%B2%D0%B0%D0%BD%D1%8C_%D1%87%D0%B0%D0%BC%D0%B0_%D0%BB%D0%BE%D0%BF%D0%B0

Абажа лопа, лиякс: Одажа лопа, литературань нормась: абажалопа, одажалопа (лат.
Tussilago farfara, руз. Ма́ть-и-ма́чеха) — ламо иень перть касыця тикше,
Ламоцецянь семиянь (Asteraceae).

Рана тунда лисисть ашола нетькскеть, конатнень прясост ожо цецинеть. Цецямодо
мейле теке ундоксонть эйстэ кармить касомо валоня келей пиже лопат, алксост
ашот, вельтязь чевте понынесэ. Касы сёвонев модасо, лей чирева, латкова, пандо
чамава.

Ловови ормадо лезэв тикшекс, пурныть лопанзо тунда, костить кошсо эли пекстазь
чистэ таркасо 40—50 °С температура марто.

Лопатнестэ ды цецятнестэ теить ламбамо ведь, симить тевелявонь экшендемстэ,
шождалгавты козомонть. Цецятнестэ мекштне саить медярво.

Наукань (латинэнь) буень лемесь лат. tussilago, inis саеви лат. tussis, is
(«козома») ды лат. ago, egi, actum, ere («панемс») валтнестэ — «шождалгавты
козомонть».



https://myv.wikipedia.org/wiki/%D0%9D%D0%B8%D0%B6%D0%BD%D0%B5%D0%B9_%D0%9D%D0%BE%D0%B2%D0%B3%D0%BE%D1%80%D0%BE%D0%B4

А́лоош (лиякс: Нижнёй, Нижней Новгород, руз. Нижний Новгород) — те Россия
Масторонть ошось, Алоошонь ёнксонть прявтошось.

Кезэрень шказо: Эрзянь Обран ошось ульнесь Равонь-Окань юткосо, вере пандо
прясо, косо нев Ало ошонь кремлясь. Окань томбале эрькесь, ало ёнксо
Олодимир-Суздальскоень рузтнэ тейзть эйсест од ошне ды лемдизь Од Ало ошокс
(Нижнёй Новгород). Ташто Обран ошось каршо, конась се шкава ульнесь паро вере
таркасо чувтонь пирень куншкасо. Рузтнэ теизь Ало ошонть, икелев ванозь, — бути
седе вадрясто туремс эрзятнень марто. Седе тов, Обран ошонть пултызь, мееле, те
ошонь юртонте кевень кремля путозь.



https://myv.wikipedia.org/wiki/%D0%9D%D0%B0%D0%B9%D0%BC%D0%B0%D0%BD_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5%D0%BD%D1%8C)

Ташто Найман веле (кортамокельсэ: Эрзянь Найман) (руз. с. Старые Найманы) —
эрзянь веле Покш Килейбуесэ, Мордовиясо.

Ашти Пичелей лангсо, кона Малая Кша леенть сянглей. Ульнесь путозь XVII
пингесте: лецтяви (руз. «Книга бортных ухожаев») конёвсо (1614 ие) Ташто Найман
веленть мельга кирдевсть-ульнесть 500 цётат мода. Кода лецти (руз. «Список
населенных мест Симбирской губернии») конёвось (1863 ие) Найманы – веле 253
кудот марто Ордань уездсэ.

Лемесь-этноним: тюрконь найман (руз. «народность», «название одного из тюркских
племен») валонть эйстэ.

Ули лия арсема веленть лемденть. Содазь, коли-коли эрзянь велетне кандыть а
чарькодевиця лемть. И кой-зярдо мельс сакшны истямо арсема — а косто появась
Найман веленть лемесь? Кой-кона велетне кандыть леень лемть, конань вакссо сынь
сравтовозь; лиятне — пандонь ды седе тов. Те велесь, кона ашти кавто а покш
пандо юткссо, латко шушмосо, кувалмонзо чуди а покшке лейне — канды лем Найман.

XIX п. прядомсто — XX п. ушодомсто велесэнть тейнесть чувтонь койметь, нешкень
кудот. 1929 иестэ ульнесь теезь вейсхоз «Од ки» (руз. «Новый путь»), 1996 иестэ
— «Старонайманонь» вельхозяйствань производствань пурнавкс (руз. СХПК
«Старонайманский»), 1998 иестэ саезь — 2 К(Ф)Х. Неень шкасто велесэнть —
куншкань тонавтнема школа, ловнома кудо, Шкинемань кудо, медицинань тарка,
лавка.



https://myv.wikipedia.org/wiki/%D0%9D%D0%B0%D0%B4%D1%8C%D0%BA%D0%B8%D0%BD,_%D0%94%D0%BC%D0%B8%D1%82%D1%80%D0%B8%D0%B9_%D0%A2%D0%B8%D0%BC%D0%BE%D1%84%D0%B5%D0%B5%D0%B2%D0%B8%D1%87

Надькин, Дмитрий Тимофеевич (1934 панжиковонь 28 чистэ Иваньбиё велесэ
Лугаянбуесэ Горьковской ёнксо, неень Алоошонь ёнкс - кулось 1992 медьковонь 15
чистэ Суоминь Масторсо) — эрзянь сёрмадей, эрзянь профессор, ламо келень содыця.

Чачсь эрзянь сокицянь-видицянь семиясо. Иваньбиёсо прядозель сисемиень школанть,
седемейле Лугоянонь тонавтомаучилищанть раськень пелксэнзе. Мейле ульнесь
войнась. Седе мейле Дмитрий Тимофеевич прядызеть якстере шнамо лопа марто
Горьковской университетэнь историко-филологической факультененть, важодсь
Дагестанонь Масторсо.

Дмитрий Тимофеевич покш мель явсь вишка ловныцятненень: сёрмадсь сыненст ёвкст,
валморот, конат лиснесть «Чилисема» ковставксо. «Лов тештинеть» (1989) вейсэнь
пусмонтень совавтозь эйкакштнэнень алтазь Надькинэнь стихензэ. Кода алкуксонь
эрзянь ломань, Дмитрий Тимофеевич пек ризнэсь-мелявтсь эрзянь келенть, минек
раськенть кис. Те сэредьксэсь кармавтызе сонзэ стямс «Масторава» вейсэндявксонть
прявтс.



https://myv.wikipedia.org/wiki/%D0%9C%D0%BE%D1%80%D0%B4%D0%BE%D0%B2%D0%B8%D1%8F%D1%81%D1%8C

Мордо́вия Респу́бликась (мокш. Мордовиясь, эрз. Мордовиясь) — республика, Россия
Масторонть вейкеть права марто субъект. Прявтошось — Саран ош.

Республикась ашти Чилисема-Европейскоень валаня тарканть лангсо чилисема
ёнксонть, чивалгома ёнксось ашти Йока-Дононь валаня таркаванть, тараказо — 26,2
тёжат вайгельпеть. Республиканть сехте вере тарказо — 324 м.

Пелевеёно Мордовиясь шабрацек ашти Обран ёнкс марто, пелеве-чилисема ёнга —
Ветькень Мастор марто, чипеле ёнга — Пенза ёнкс марто, чивалгомава — Эрязянь
ёнксонть марто.

Мордовиява чудить 114 лейть. Сехте покштне: Мокша леесь, Исса, Сивинь, Сатис,
Вад чудильманзо марто ды Сурась — Ратор (Алатырь), Инсар ды Рудня чудильманзо
марто. Истяжо Мордовиясо малав 500 эрькеть. Сехте покштне: Инерка ды Татарка.

1928 иень кемкотово чистэ, Куншка-Равонь ёнкстнень потмсо, теезь Эрзямокшонь
округось (кужось). Эрзянь Мокшонь Масторось (Мордовиясь) чачсь 1930 иень
якшамковонь 10 чистэ кода явозь ёнкс, мейле сон теевсь Эсь Азорксчи марто
(Автономной) Масторокс. 1934 иень ацамковонь комсеце чистэ лемдязь — Мордовской
Автономной Советской Социалистической Республикакс. 1990 иень ацамковонь сисемце
чистэ сон теезь — Мордовской Советской Социалистической Республикакс. 1994 иень
комсьветееце чистэ неень шкас — Мордовия Республикась. Эрзянь ды Мокшонь
Масторонь Конституциясь примазь 1995 иень таштамковонь комсьвейкеце чистэ
Мордовия Республикань Конституциянь Промкссонть.

Мордовиясо неень шкасто эрить 808 888 лом. (2015 ие), 807 453 лом. (2016 ие).
Мордовия Республикасо совить комськавтово велень буеть, вейке ошонь кужот ды
кото буень кедь алов совиця ошт. Весемекс: 19 важодиця эрямот, ды 1 313 велеть.
Ошонь эрицят — 61,22 % (2015 ие).

Мордовиясо эрить эрзят (чилисема ёнкссо) ды мокшот (куншка таркасо ды чивалгома
ёнкссо).

Сех ламо эрицятне лововить православиянь христианокс. Теде башка ламо эрицятнеде
каить пряст мусульманонь кемемантень (магометянонь). Алкуксонь эрзятне кемить
Эрзянь Кемема юртненень, ды алтыть оймест Инешкипазнэнь. Икелень шкасто эрьва
эрзя раськенть-буенть ульнесь эсензэ прявтозо — Чиряз, конань лангсо ульнесть
буень Эрзянь Чиряз, весень сынст перть-перькава пурныль Эрзянь Инязор. Васенце
Ине Инязорокс ульнесь Тюштя. Сондензэ мейле сехте содавикс Инязорокс ульнесть
Пургаз, кона аштесь Эрзянь Масторонть кисэ XIII пингестэ. Инязоронть икеле
кочкильть эрзянь Покш чистэ — Эрзянь Раськень Озксо. Неень шкань эрямосонть,
кочкасть Эрзянь Инязоро Пиргуж.

2002 иестэ весе Россиянть келес эрицятнень ловноманть коряс эрзятнеде,
мокшотнеде, каратайтнеде, тюрюханьтнеде ды шокшатнеде Россия Масторсо эрить
малав 843350 ломаньть. Тиринь келенть содасызь эйстест 614260 ломанть, рузонь
келенть содасызь 837534 ломанть. Эрзякс, 2002-це иень ловномасонть эрзякс пряст
сёрмадызь 84407 ломанть, мокшокс — 49624. Кода невти ловномась (статистикась)
эрзянь ды мокшонь эрицятнеде 1989 иестэ 2002 иес вишкиньгавтовсь 27%-с (1989
иестэ эрзятнеде ды мокшотнеде ульнесь 1 153 987 ломанть).

Васенцеде, наукань тевсэ эрзянь келень юронть ванькставтызе руз валтнэнь эйстэ
эрзянь васенце профессор Рябовонь Анатолий Павлович .

Неень шкасто Мордовия ловови аграрно-индустриальной регионокс, течинь чис саезь
сон ашти вейке рядсо виев ды покш Россиянь предприятиятнень ютксо. Мордовиясо
нолдавить электроника, экскаваторт, резинотехнической изделият, медицинань
препарат, валдонь приборт, вагонт ды пельвагонт. Покш вирень площадьтне аштить
юрокс чувтонь перерабатывающей промышленностьсэнть. Республиканть велень
хозяйствасо кастовить модамарть, сахор якстерькайть ды лия эмежт. Покш тарка
истя жо саи кудонь ракшань кастомась ды сывелень миемась.

Республикасо улить пек мазы таркат, тесэ ваставить тусто вирть, вирень степть,
чеядавкст ды чуварт, лейть ды эрькть, поронь пандопрят ды раужо мода. Тесэ
касыть тёжадо ламо куракшонь ды цецянь видт, эрить кавтосядто ламо нармунть ды
малав котонькемень ракшат. Эсензэ мазычисэнзэ республикась мани иестэ иес седе
ламо оймсицят.

Республикась ловови ламораськенекс, тесэ эрить эрзят, мокшот, шокшат, рузт,
печкаст ды лиять, весе сынь эрить паро мельсэ ды оймсэ. Мордоявиясо ламо
тонавтнемань, шкинемань ды оймсемань учрежденият.

Мордовиясь ламо иеть содави эсензэ налксицясо-спортменсэнзэ истямо видсэ, кода
якамосо, стака атлетикасо, греко-римской бороцямосо, пауэрлифтингсэ ды
спидвейсэ. 2004 иестэ васенцекс республикасо Михаил Мишин сайсь сиянь медаль
Афинэнь Олимпиадасо. Неень чистэ республикасо 500 ламо эйкакшт бажить саемс
соревнованиясо призовой таркат спортивной якамосо, ды эряви меремс, ули кинь кис
кенярдомс. Денис Нижегородов ды Алексей Воеводин 2004 иестэ теевсть сиянь ды
бронзовой призерокс Олимпиадасо Афинасо. Спортонь якамоcо содавиксэвть Ольга
Каниськина ды Валерий Борчин, конат 2008 иень Пекинэнь Олимпиаданть Чемпионтт.

Ней Мордовиясо 22 буеть ды республикань кедь ало 3 ошт (Саранск, Рузаевка, Ковёл
ош).



https://myv.wikipedia.org/wiki/%D0%9C%D0%BE%D0%BA%D1%88%D0%BE

Мокшот (руз. мокша, мокшане) — суоми-угрань раське, Уралонь покш семияньте
совиця.

Мокшотне эрить Мордовиянь чивалгома мастортнева. Ламо мокшотнеде эрить Равланга
ды Сибирьсэ, омбомасторсо эрить Эстэнь, Австралиянь, ды Американь Вейсендязь
Штатнесэ.

Мокшотне кортыть мокшонь кельсэ (мокшань кяль) кона совавтови суоми-угрань
келень группаньте уралонь семиясонть. Сехтэ малавикс кельтнень эйстэ
мокшоньсеньте аравтови эрзянь ды мари кельтне.

Каратайтнень ловить мокшонь юрсто саезь ломать, конат эрить Печкас Масторонть
Кама леенть вакска, сынь кортыть печкасонь кельсэ мокшонь валчоворязь.
Каратайтне эсист прядо мерить мукша.



https://myv.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%98%D0%B2%D0%B0%D0%BD%D0%BE%D0%B2%D0%B8%D1%87_%D0%91%D1%80%D1%8B%D0%B6%D0%B8%D0%BD%D1%81%D0%BA%D0%B8%D0%B9

Чачсь 1951 ожоковонь 6 чистэ Кочкур буень Од Мурза велесэ тонавтыцянь семиясо.
Эрзя. Армиясо служась радиотехнической войскасо локаторонь операторокс. Прядызе
М. Е. Евсевьев лемсэ Мордовиянь педагогикань институтонть 1977 иестэ филологиянь
факультетенть. Эри Од Мурза велесэ, косо колмонькемень вете иеть школасо тонавты
эрзянь кель ды литература. Сёрмадсь-пурнась «Тиринь вал» тоневтнемань
кирья-пусмо 6-це класснэнь, анокстась «Пингень гайть» (2004)
историко-культорологической курс. Россиянь од учебникень сёрмадыцятьнень ютксо
изнямонть кисэ 1995-це иестэ тензэ максозель Соросонь грант. Россиянь Сёрмадеень
Сюлмавксонь член. Лиссть зярыя кирья-пусмо (книганзо): «Половт» повестезэ
(1983), «Эрямодо надобия» (1991) сёрмадозь эрзянь кельсэ; «Ради братий своих»
повестезэ (1986) ды «Поклонись борозде» романозо (1988) листь рузонь кельсэ.
Эйсэст эрзянь сюпав кель, кирдиця-касыця сюжет, ютазь шкатнень домка содамочист.
Эрьвань мельс туи «Сяткосо» печатазь «Маштомс инегуенть» ёвтнемазо. Мордовия
Республикань Прявт Казязь лауреат.



https://myv.wikipedia.org/wiki/%D0%9C%D0%B8%D1%85%D0%B0%D0%B8%D0%BB_%D0%91%D1%80%D1%8B%D0%B6%D0%B8%D0%BD%D1%81%D0%BA%D0%B8%D0%B9

Чачсь 1951 ожоковонь 6 чистэ Кочкур буень Од Мурза велесэ тонавтыцянь семиясо.
Эрзя. Армиясо служась радиотехнической войскасо локаторонь операторокс. Прядызе
М. Е. Евсевьев лемсэ Мордовиянь педагогикань институтонть 1977 иестэ филологиянь
факультетенть. Эри Од Мурза велесэ, косо колмонькемень вете иеть школасо тонавты
эрзянь кель ды литература. Сёрмадсь-пурнась «Тиринь вал» тоневтнемань
кирья-пусмо 6-це класснэнь, анокстась «Пингень гайть» (2004)
историко-культорологической курс. Россиянь од учебникень сёрмадыцятьнень ютксо
изнямонть кисэ 1995-це иестэ тензэ максозель Соросонь грант. Россиянь Сёрмадеень
Сюлмавксонь член. Лиссть зярыя кирья-пусмо (книганзо): «Половт» повестезэ
(1983), «Эрямодо надобия» (1991) сёрмадозь эрзянь кельсэ; «Ради братий своих»
повестезэ (1986) ды «Поклонись борозде» романозо (1988) листь рузонь кельсэ.
Эйсэст эрзянь сюпав кель, кирдиця-касыця сюжет, ютазь шкатнень домка содамочист.
Эрьвань мельс туи «Сяткосо» печатазь «Маштомс инегуенть» ёвтнемазо. Мордовия
Республикань Прявт Казязь лауреат.



https://myv.wikipedia.org/wiki/%D0%9C%D0%B5%D0%B6%D0%B4%D0%BE%D0%BC%D0%B5%D1%82%D0%B8%D1%8F%D1%81%D1%8C

Междометиятне лововить эмоционально-экспрессивной ёнксонь невтиця кортамо
пельксэкс. Пек покш тарка саить ломанень кортамосо междометиятне. Сынст вельде
невтевить ломантнень мелест, потмоёжост. Келень системасонть междометиятне
аштить ве ёно лия кортамо пелькстнэ эйстэ грамматикань ёнксост коряс, кельсэ
функцияст коряс, кода ёвтазденть мель (модальность) теине (краткой) эмотивной
форма.

Лингвистикань литературасо междометиянть статусозо и объёмозо чарькодеви
учёнойтненень а вейкетьстэ. Междометия чарькодеманть толковамсто,
авейкетьксчитне саить эсестэ ушодксост античной грамматикатнестэ. Истя,
Александрийской школань учёнойтне, конат эрясть од эрань ушодомс 3-2-це
пингетнестэ, эзть ловт междометиятнень ськамочинь кортамо пелекс. Сынь арсильть,
што междометиясь педявтови глаголонтень эли глаголонть пингстэ арсеви . Римень
грамматистнэ (од эрань 2-1-це пингетнестэ) явизь те кортамо пельксэнть
наречиятнеде секс, мекс «сонзэ эйсэ ули глаголонь аффект ды междометиятнень
вельде ёвтави ломанень оймесь сестэяк, зярдо глагол кадык араськак.

Междометиядо теориясь поладови средневековой периодсто. Панжовить эрьва келень
междометиянь авейкетьксчитне, ёнкстнэ: «эрьва келенть улить эсензэ междометиянзо
– heu (лат.), uah ды racha (евр.) – сынст стака ютавтомс лия кельс».
Междометиятнень улить асатыксэст. Сынь ансяк лия кортамо пелькс марто ёвтыть
келей смусть. Тень коряс кортась Августин Блаженный: «Когда я хотел воплями,
различными звуками... сообщить о своих сердечных желаниях и добиться их
выполнения, я оказывался не в силах ни получить всего, что мне хотелось, не дать
знать об этом всем, кому хотелось».

Междометиядо келей чарькодема максови Лингвистикань Энциклопедической Валксонть:
«...валонь аполавтневиця истямо класс, конатне лездыть перть-пельксэс
эмоциятнень ливтеме. Междометиятне а лововить а ськамочинь (знаменательной), а
лездыця (служебной) кортамо пельксэкс. Ськамочинь валтнэнь эйстэ сынь явовить
номинативной значениянь арасьчисэ (невтить потмоёжо, но а ёвтыть сынст эйсэ);
лездыця кортамо пелькстнэнь эйстэ явовить сеньсэ, што арась сюлмиця (связующей)
функцияст .

Эрзянь келень литературасонть междометиянть лангс истя жо ули башка вановт.
Васняяк, тешкстасынек, кельсэнть те валось теи покштояк покш тев. Кода
содасынек, валось – те келень сехте вишка прявт пелькс, кона невти чарькодема
предметтэ, тевдеемадо ды сынст башка ёнкстнэде. Валонь полавтнемадо ды формань
теемадо тонавтомантень мерить морфология. Сон ванны: грамматикань смустень, кода
ды мейсэ сынь теевить; полавтневи а полавтневи валось, бути полавтневи – кода
полавтневи (падежга, лицява, шкава, числава); кодат улить кельсэнть кортамо
пелькст ды кодат сынст явовтыця ёнксост .

Саемга: – Вай, ялгай, улема, лисить превстэ?; – Я, содавлиньгак, сеске ёвтавлия
тонеть; – Ну, вечкевикс оям, мезе ёвтыксэлить? – кевкстизе цёрась...

Синтаксисэст коряс междометиятне явовить лия кортамо пелькстнэнь эйстэ: сынь а
эрсить валрисьмень а прявт (главной), а аволь прявт (второстепенной) пельксэкс,
куш сюлмавитькак ёвтамонь (интонациянь) коряс валрисьменть марто, конанень
совавтовить. Саемга: – Ну, мезе ёвтыксэлить? ; – Ужо, иля пижне, – аволдась
ёнонзо од цёрась. Неть валт-междометият. Улить междометият, конат ёвтавить
валрисьмень таркас. Саемга: – Но-о! – лоштизе нузякс лишменть локшосо атясь.
Лиясто междометиятне-валтнэ эрсить валрисьмень членэкс: Колька ёвтась
шумбрат-парт тетянзо лемс. Тесэ междометиясь – дополнения. – Э-э, Юрка, тесэ уш
тон цю, – аволдась Санька лелясь ялганзо ёнов. Тесэ междометиясь топавты
сказуемоень смустенть: чатьмонть. Междометиясь седе сеедьстэ эрси валрисьменть
ушодкссо ды песэ. Аштиндеряй валрисьменть потсо, сестэ сон эрси валрисьмень
кодамояк членэкс .



https://myv.wikipedia.org/wiki/%D0%9C%D0%B0%D1%82%D0%BE%D1%80%D0%BA%D0%B8%D0%BD%D0%B0%D0%BD%D1%8C_%D0%A2%D0%B0%D1%82%D1%8C%D1%8F%D0%BD%D0%B0

Маторкинань Татьяна (руз. Татьяна Маторкина), (1984 ие якшамковонь 25 чистэ
Орозбие велесэ, Орданьбуе) — неень шкань эрзянь сёрмадей, кулянь сёрмадей,
ютавтыця.

Чачсь 1986 иень якшамковонь 25 чистэ Мордовия Орданьбуень Орозбие велесэ.
Прядызе Н.П. Огарёв лемсэ МГУ-нь филологиянь факультетэнь эрзянь отделениянть.
Важоди «Эрзянь правда» кулялопанть редакциясо, культурань пельксэнть. Сёрмады
эрзянь кельсэ миниатюрат-нурькемкат, ёвтнемат, пеедемкат. Сёрмадовксонзо
печатавить журналах «Чилисема», «Сятко» ковставкстнесэ, ды вейсэнь пурнавкссо.
Ютавты, кода эрзянь, истя рузонь кельтнес.



https://myv.wikipedia.org/wiki/%D0%9C%D0%B0%D0%B0%D1%80

Маар — ине тарка, кона теевсь кандымодасто; маар ланксо эрзятне ютавтыльть эрьва
кодамо озномат.

Сеть таркатнесэ, косо ульнесь минек Покштянок-Покшаванок Эрямопаксясь–Масторост,
неень шкас улить кандозь модасто, вирь кужосо, лушмосо, лей чиресэ Март.

Истят Март вастневить Од Паксясояк, Равонть Томбале, ков савсь шаштомс–оргодемс
минек Покштятнене, васняяк вийсэ-верьсэ Христианствас совавтомадонть,
монастырьтнень ды помещиктнень кедьалов понгомадонть, те сехти казямо стака
ризкстне пешксе пингетнестэ, минек раськенть вейке ризкс пельксэсь. Оренбург
ёнкссо, Северной буйсэ ули Ознума лей, конань ушодома лисьмаприненть чиресэ ули
Маррашко ды содави сонсь Марось, куш малава вирьтне керязь ды модась соказь,
ялатеке те Иневанькс тарканть сэрь-сулейтесь содави. Тесэ Озкстнэ ютавтневильть
20-це пингень ушодовома иетнестэяк.

Кодамо нильксэзэ Мар валонть, седе видестэ сонзэ эряви сёрмадомс Маар. Нама мар
валось вастневи рузонь кельсэяк, ды койкона келень тонавтыцятне ловить сонзэ
славянонь кельстэ лисевксэкс, те а виде. Финно-угрань раськетнень кельсэ ули
(«маа», «муу», «мастор», «мланде») вал конань смустезэ мода, эрямо пакся,
Аар–вал юрось маряви канды истямо лув эрямонть нилькс.

Ней ёвтасынек Маар валонть истя – Иньванькс тарка косо эрямось, ютазьпингенть,
неень шканть, икелечинть марто, сюлмави соньсь Инешкипазонть, Пертьпельксэнь
кирдийтнень-аштийтнень ды Покштятнень-Покшаватнень эрьменть марто, нурькинестэ
мертяно эрямопандо.



https://myv.wikipedia.org/wiki/%D0%9B%D0%B8%D1%8F_2009

Валтнэ: Якшамо читне ютасть Эй сюрот псиденть соласть Садсо цёковтне морыть
Мородо сельведть туить Читне бойкасто ливтить Од цёрат тейтерть ильтить Вадря
эрямо алтыть Вечкема ланга кортыть.

Мороютко: Лия ней тонь марто лия Лия тонь вечкемась лия Тия теяль минек энэсь
Ульнесь ульнесь.

Валтнэ: Сёксень пельтне алга устть Каргтнэ лембе ёнов тусть Читне якшамот
кармасть Чувнэнь алга лопат прасть Сестэ мон содавлия Ковгак а нолдавлия Свал
улевлинек вейсэ Вадря соды беряньсэ.

Валтнэ: Якшамо читне ютасть Эй сюрот псиденть соласть Садсо цёковтне морыть
Мородо сельведть туить Читне бойкасто ливтить Од цёрат тейтерть ильтить Вадря
эрямо алтыть Вечкема ланга кортыть.



https://myv.wikipedia.org/wiki/%D0%9B%D0%B5%D0%B2%D0%B6%D0%B0_%D0%BB%D0%B5%D0%B9

Левжа — лей Мордовиясо, чуди Оразайбуева ды Саран ошонь буева. Инесаро леень
кершёнонь сянглей.

Кувалмозо 31 вп, покшолмазо 189 вп². Прамонть тарказо ушодови 117 вп кершёнонь
чирева Инесаро лейганть. Ашти (Верьга) Рав леенть пурнавкссо (Йока леенть
пурнавксонзо теме). Верьгачудемасонть леенть лемдить Подольха.

Лейбрянь тарказо ашти 4 вп Прхляй веленть эйстэ. Чуди лембе-чилисемав. Левож
велесь ашти леенть веденть пурнавкссо, 3 вп веденть чудемастонзо. Сянглеензэ —
Поварноляй (витьёнонь), Ризва (кершёнонь). Рыбный посёлканть вакссо леенть
лангсо теезь калонь кундамо сёлтт. Левжа леесь пры Инесаро лейс Монастырское
веленть вакссо, кона сови Саран ошонь буес.

Левжа лей лангсо аштить велетне: Поповка, Рыбный, Мокшень Куженя, Стрелецкая
Слобода, Ключарево.

Лемесь саеви мокш. левож - (руз. «лубяная часть коры молодой липы, мочало»)
валонть эйстэ.



https://myv.wikipedia.org/wiki/%D0%9B%D0%B0%D0%BC%D0%B1%D0%B0%D1%81%D1%8C%D0%BA%D0%B5_(%D0%98%D1%86%D1%8F%D0%BB_%D0%B1%D1%83%D0%B5)

«Ловнозь-сёрмадстозь эрямо таркатнень Обранонь ёнксонь»-сонть (1893) Ламбаське
(Лобаски) — казенной веле 331 кардазт Лукояновань уезденть-буенть. «Арзамассонь
таркавань актнесэ» эрямо таркатнень те лемсэ ледстневи 1596 иестэ. Те Сыре
Ламбаське. Сынь ульнесть верьцесэ Ежат леенть. 1677 иеде мейле
сёрмадстома-кевкснематнесэ Сыре Ламбаське а вастовить. «Арзамассонь мордвась»
кинигасонть А. А. Гераклитов сёрмады, келя эрицятне Сыре Ламбаськень 1677 иеде
мейле вейсэ Солдоманова ды Пеля велетнень эрицятнень марто озасть эрямо чаво
паксяс. Истя лиссь Ламбаське Мутулка лейнесенть. Од таркасонтькак эрицятне
ванстызь сыре лемензэ веленть, юронзо конань алкуксонь, кезерень эрзя Ламбаське
лемстэнть, кона пек сеедьстэ ванстови XVI—XVIII пингтнень актовой
сёрмадовкстнэсэ.



https://myv.wikipedia.org/wiki/%D0%9B%D0%B0%D0%BC%D0%B1%D0%B0%D1%81%D1%8C%D0%BA%D0%B5_(%D0%98%D1%86%D1%8F%D0%BB_%D0%B1%D1%83%D0%B5%D0%BD%D1%8C)

«Ловнозь-сёрмадстозь эрямо таркатнень Обранонь ёнксонь»-сонть (1893) Ламбаське
(Лобаски) — казенной веле 331 кардазт Лукояновань уезденть-буенть. «Арзамассонь
таркавань актнесэ» эрямо таркатнень те лемсэ ледстневи 1596 иестэ. Те Сыре
Ламбаське. Сынь ульнесть верьцесэ Ежат леенть. 1677 иеде мейле
сёрмадстома-кевкснематнесэ Сыре Ламбаське а вастовить. «Арзамассонь мордвась»
кинигасонть А. А. Гераклитов сёрмады, келя эрицятне Сыре Ламбаськень 1677 иеде
мейле вейсэ Солдоманова ды Пеля велетнень эрицятнень марто озасть эрямо чаво
паксяс. Истя лиссь Ламбаське Мутулка лейнесенть. Од таркасонтькак эрицятне
ванстызь сыре лемензэ веленть, юронзо конань алкуксонь, кезерень эрзя Ламбаське
лемстэнть, кона пек сеедьстэ ванстови XVI—XVIII пингтнень актовой
сёрмадовкстнэсэ.



https://myv.wikipedia.org/wiki/%D0%9A%D1%83%D1%82%D0%BE%D1%80%D0%BA%D0%B8%D0%BD,_%D0%90%D0%BD%D0%B4%D1%80%D0%B5%D0%B9_%D0%94%D0%BC%D0%B8%D1%82%D1%80%D0%B8%D0%B5%D0%B2%D0%B8%D1%87

Куторкинэнь Андрей (cёрмадей лемезэ эрз. А. Ёндол, 1906 умарьковонь 25 чи - 1991
панжиковонь 12 чи) — эрзянь кельсэ сёрмадей ды валморонь ладсий.

Чачсь 1906 умарьковонь 25 чистэ Студенец велесэ неень Порец буень Ветькень
Республикасо изыця-видицянь семиясо. Прядызеть Порецень куншка школанть. 1924
иестэ 1927 иес тонавтнесь Ульянонь совпартшколасо, косто сонзе кучить Мордовияв.
Ульнесть тензэ 18 иеть. Тесэ чалгаськак литературань кинть лангс. Пек лездась
политпросвещениянь коряс тонавтыцясь Анна Александровна Караваева. Самай сон
тешкстынзе тонавтницянть ёрокчинзэ. Се шкастонть Андрей Куторкинэнь лемесь
появась Алатырень уездэнь «Трудовой газетасонть». «Деревенские» – истя лемдязель
васенце очеркезэ. «Красная звезда» газетасонть лиссть прозань лия
произведениянзо.

Ушодовсь социализмань шкась. Вишка народтнэнь кармась улеме сёрмаст. Ушодовсь
асодамочинть марто бороцямось. Андрей Куторкинэнь кучизь Мордовияв, Дубинькав.
Тесэ сон Тумобуеень ловномакудонь прявт, сон ламо вийть путы ломантнень
ловнома-сёрмадома тонавтомасо. Коллективизациянь иетнестэ созэ кочкить васенце
председателекс «Рассвет» вейсхозсо Жабина велесе.

1932 иесте куляньсёрмадымась, литературань важодемась карми сонзэ смустезэ,
Куторкин сась Саранов.. 1934 иенть видс важодсь «Эрзянь коммуна» кулялопасо,
седе тов «Сятко» ковставксонь редакторокс (1934-1935), важодсь прявтредакторокс
Мордовской книжной издательстванть (1935-1939, 1943-1945), ульнесь кочказель
правлениянь прявтокс МАССР-нь Сёрмадеень Вейсэндявксонть (1945-1951). 1952 иестэ
саезь 1958 иес ульнесь ответственной секретарекс, ветицякс «Советская Мордовия»,
«Эрзянь правда» кулялопатнень. Колмоксть ульнесь «Сятко»/«Сурань толт»
ковставксонть-журналонть прявтсо: 09.1933 ― 12.1933, 11.1935 ― 12.1937 ды
09.1958 ― 06.1959.

Сон вадрясто топавтсь тевензэ Мордкизэнь прявт редакторокс ды Сёрмадеень
вейсэндявксонть правлениянь прявтокс улемстэяк. 1934 иестэнть лиси «Раужо
палмань» историко-революционной романозо. Важодсь лангсонзо пек куватьс.
Сялдыцятнеяк эзть пракшно мартонзо ве мельс. 1941 иестэнть лиссь «Ламзурь»
поэмазо. Теманть тензэ евтызе СССР-нь сёрмадеень васенце промкссонть сонсь
Максим Горький. Эйсензэ невтезь 1743-1745 иетнестэ инязоронть каршо Терюшевской
волостень эрзятнень-мокшотнень восстаниясь. Сонзэ коряс сёрмадозь эрзянь васенце
оперась «Несмеян и Ламзурь» (1944). 1905-1907 иетнень революциядонть ёвтневи
«Покш ки лангсо умарина» валморосо сёрмадозь романсонть. 1976 иестэнть лиссь
«Лажныця Сура» колмо книгасо романозо. Те кармась редявикс тевекс республикань
культурной эрямосонть. Куторкиннэнь максозь Мордовиянь Государственной премиясь.
Романось нолдазель Московсо.



https://myv.wikipedia.org/wiki/%D0%9A%D1%83%D0%BB%D0%B0%D0%B3%D0%B0

Эряви пургондавтомс розть. Костямодост мейле сынст яжавтсызь. Неть почттнэстэ
саить колмо-ниле коморот ды каясызь чакшс. Тозонь жо каить ведь, зяро эряви сал
ды ризанянзо кис чевгть. Теде мейле лакавтсызь ды зярыя часос путсызь явовтозь
каштомс. Кулагась вецана ды секскак ярсыть эйстэдензэ пенчсэ ды кши марто.
Танстензэ ламбамо-ризаня.

Зуева Юлиянь, Оренбург ёнксто. Валске почтонть лангс каямка лаки ведь, аламодо
кельмевтезь. Ды човорямка, ансяк, аволь дюрьмат улест, седе вецана. Учомс, кода
кельми, ансяк аволь пес кельмемас. Мейле каямс лембе ведь, вецакавтомс
чапаксось. Путомка те чапаксось лембе таркас ды човорямка чоп, зняроксть
кенерят. Эйзэнзэ каямс чевгельмарьть (калинат), чеймарьть (клюкват),
чапаськадоволь чапаксось. А чапаськады ва чапаксось, сестэ эзэнзэ каямка розень
кши сускомо. Ва а чапаськады, сестэ те аволь кулага карми. Кадомка чапаксонть
якамо валскес. Чапаксось улезэ вецана, теке велькс. Валске путомка пиеме
каштомс. Сон карме лакамо, чадомо ды теке пие. Мейле каямка сахор, ки кода
вечки.



https://myv.wikipedia.org/wiki/%D0%9A%D1%83%D0%B2%D0%B0%D0%BA%D0%B0_%D1%87%D0%B5%D1%80%D1%82%D1%8C

«Кувака черть» — те Бакич Видяень морось. Сон совась омбоце лисезь морыцянть
«Минек вечкемась» альбомоньте (2002 ие).

Валтнэ: Кие эйсэть вечки Кадык стувтанзат течи ней Эйстэм тон кекшат Эсь валдо
сельмтне пек манейть Тундонь чокшнетне куроксто састь Ды валскень стямос миненек
тошкасьть

Валтнэ: Тон сех мазыят ялгать ютксо сехте вадрят Кода мон ризнан, тензэ тон кода
а неят Кадык мон стувтан тон а пелят Варштак перпельга прят лангсо велят

Мороютко: Кувака чертне тон монь оймесэм пултыть Истямо валдо модань келес тон
сравтыть Тон сравтыть тон сравтыть…

Валтнэ: Кежей ломаньтне теильть толбаньдят тонь перьга Кирьветь лопатне кепедить
верев менельга Ливтиця налтне мештезэть прыть Меельце валтне турватнень тошкить



https://myv.wikipedia.org/wiki/%D0%9A%D0%BE%D1%87%D0%BA%D1%83%D1%80%D0%BE%D0%B2%D0%B0_%D1%80%D0%B0%D0%B9%D0%BE%D0%BD%D0%BE%D1%81%D1%8C

Ко́чкурбуе (руз. Кочкуровский район Мордовии, мокш. Кочкуровань аймак) —
Мордовия республикань буесь.

Кочкурбуесь ашти Мордовиянь чилисеманть ёнксо. Шабрацек ашти чилисема ёнкссо
Ульянонь ёнксонть, Пенза ёнксонть марто лембе ёнкссо. Истяяк Мордовиянь лия
буетнень марто: пелеве-чилисема ёнксканть — Лямбирь ды Покш Килей буетненть
марто, чивалгома ёнкссо — Рузайбуенть ды мастортнева конат Саран ошонть кедь
ало. Буень масторонь покшолмазо 816,5 вп², чивалгома ёнксто чилисема ёнксов
сравтови — 51 вайгельпеть, пелевеёнксто лембе ёнксов — 40 вп. Кочкур велесь
сюлмазь Саран ошонть марто автокисэ, конань кувалмозо 25 вп).

Чавонь эрьке ды Плетень пильге – яволявтозь ванстома пертпельксень таркас.
Буесэнть - 120 лисьмапрят.



https://myv.wikipedia.org/wiki/%D0%9A%D0%BE%D1%80%D1%8F%D0%B9_%D0%9A%D1%83%D0%B6%D0%BE_(%D0%A0%D0%B0%D1%82%D0%BE%D1%80_%D0%B1%D1%83%D0%B5)

Легендась ульнесь сёрмадозь А.Е. Дерюшкинэнь 82-це иесэ Аловелень эрицянть
валонзо коряс. Эйсэнзэ ёвтневи седе, што веленть теизе колмо лелят-ялакстэнь
ютксто вейкесь, конатнень лемест Ало, Кабай ды Коряй. Икеле сынь эрясть
«Пичевеле велесэ, ды кодат-бути тувталтнень коряс эрявсь тенст туемс эсь
велестэ, муемс од тарка. Вейкесь эйстэст – Ало – озась эрямо Сарлейде аволь
васоло ды теизе Покш Алова (Алово, Отяжелень район) веленть, лиясь – Кобай –
тусь седев васов ды теизе Кобале (Кабаево, Дубёнкань район) веленть, колмоце
ялаксось – Коряй – печтясь Сур леенть трокс ды ульнесь Коряй-Кужо (Алтышево,
Чувашия) велень теицякс»



https://myv.wikipedia.org/wiki/%D0%9A%D0%BE%D0%B2_%D0%B0%D0%BB%D0%BE

«Ков ало́» — те Бакич Видяень морось. Сон совась васенце лисезь морыцянть «Тон
туить» альбомоньте (2001 ие).

Валтнэ: Чокшнэсь сась, ды тонеть сон кортась, Кода манчи эйсэть тон цёрась. Се
тейтересь пек мазый, Весе веле содасы, Ансяк турвас кияк ней а паласы.

Ков ало, Ков ало, теке тундонь нумоло, Мон яла якинь-учинь, эзинь сода тон
манчить. Ков ало, Ков ало, теке тундонь нумоло, Мон яла якинь-учинь, кода истя
тон манчить.

Весь ютась, кизэсь сась ды ёмась, Ков ало тундонь нармунь морась. Чевте седей,
виде он, ней тонеть а манчи сон, Кувакасто серьгедят: «А вечктян мон!».



https://myv.wikipedia.org/wiki/%D0%9A%D0%B8%D1%80%D0%B8%D0%BB%D0%BB%D0%BE%D0%B2,_%D0%9F%D1%91%D1%82%D1%80_%D0%A1%D0%B5%D0%BC%D1%91%D0%BD%D0%BE%D0%B2%D0%B8%D1%87

Пётр Семёнович Кириллов, истяжо сёрмадыль эрз. Пётр Эрьке, Пшти Пеель, Уро,
лемтнень ало (1910 медьковонь 8 чи Вишка Толкан веле  — 1955 сундерьковонь 24 чи
Москов) — XX пингень эрзянь сёрмадей, ютавтыця.

Чачсь 1910 иень медьковонь 8 чистэ Похвистневань буесэ Вишка Толкан велесэ
Самара ёнкссо сокиця-видиця семиясо.

Петра кармась тонавтнеме сисем иестэ. Школав молемадо икеле сон вадрясто ловнось
Пушкинэнь, Никитинэнь, Кольцовонь, Гоголень. Тонавтнесь рузонь кельсэ. Кода
ледстнесь сонсь Пётр Семёнович:

Пётр Кириллов ульнесь советэнь сёрмадеень васенце Весисоюзонь
съездсэнть-пуромкссонть. Сеть читнестэ примазельгак СССР СССР-нь Сёрмадеень
союзонь членкс.



https://myv.wikipedia.org/wiki/%D0%9A%D0%B5%D0%BD%D0%B4%D0%B5_(%D0%A2%D1%83%D0%BC%D0%BE%D0%B1%D1%83%D0%B5%D0%BD%D1%8C)

Кенде (лиякс кортыть: Кендя) (руз. Чиндяново) - эрзянь веле Тумобуесэ,
Мордовиясо.

Ашти Кальцяклей лангсо. Кода лецтни (руз. Списке населенных мест Симбирской
губернии) (1863) Кендевеле - 118 кудот марто Алатырень уездсэ. 1614 иестэ велень
эрицятнень мельга лововиль ламо соказь модат, ды яксемат (руз. Мосягаковский на
Барыше, Пиядимский, Кардяевский на Черменеве). Эрицятнеде 529 лом. (2010 ие),
636 лом. (2001 ие).

Лемесь-антропоним: сюлмавозь икелень Чиндян (Чиндяс) ды Кендя (Кендес) лемтнень
марто.

1930 иестэ ульнест теезь вейсхоз «Олячи» (руз. «Свобода»),1970 иестэ — «Изнявкс»
(руз. «Победа»), 1997 иестэ — вельхозяйствань производствань пурнавкс. Неень
шкасто велесэнть — лувонь школа, ловномакудо, Культурань Кудо, почта.



https://myv.wikipedia.org/wiki/%D0%9A%D0%B0%D0%BD%D1%86%D1%91%D1%80%D0%BE

Мушко, лиякс кансть, (лат. Cannabis, руз. Конопля) — те ве иень тикше-лопа
мушконь семиястонть (Cannabaceae). Сонзэ нетьксэзэ касы видьстэ, лопанзо
явшавить сур ладсо (пальчатораздельнойть). Канстесь сави роднякс
пиципалакстнэнень. Эйстэнзэ лиси лияназонь коряс седе казямо сэльге, конадо
мерить мушко.

Ломанесь мушкостонть саиль пек покш лезэ: ярсамопель (видьметьнень), сонзэ эйстэ
теилть конёв, оршамопельть, карсемапельть, пикст, суреть, ды прянь
дураскалевтнеметь (наркотик лацо). Канстень мушксто кодыть казямо ды нардев
коцт, примеркс парусина, ды юдмас коцт. Пек эряви канстень мушкось
венченьякамсто ды калонь кундамо тевсэ эрьва кодамо кедьёнксонь теемс.

Пек тантей канстестэнть лиси ой, сонзэ лемдить — кансёро , кансёрой, канцёрой.
Икеле шкатнестэ сонзэ путыльть эрьва кодамо томбамос, кашас, ямс ды лияв.



https://myv.wikipedia.org/wiki/%D0%9A%D0%B0%D0%BB%D0%B8%D0%BD%D0%BA%D0%B8%D0%BD,_%D0%98%D0%B2%D0%B0%D0%BD_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Калинкин Иван Алексеевич (1935 иень аштемковонь 23 чистэ Ульянонь ёнксонь
Инзейбуень Чей велесэ) — эрзянь сёрмадей ды валморозей.

Чачсь 1935 иень аштемковонь 23 чистэ Ульянонь ёнксонь Инзейбуень Чей велесэ.
Тетязо-авазо ульнесть вейсхозонь важодицякс. Ойнань ушодомсто тетязо тусь
олячинть тюреманть кис, ды маштовсь 1944 иестэ. Стакачитнестэ аванзо марто Иван
Калинкин туить эрямо Покш Игнадбуев Мордовияв, васняяк Семеновка ды Коммунары
посёлкатнесэ, мейле Покш Игнад велесэ. Тонавтнесь Покш Игнадбуень Спассонь
куншкань школасо, служась армиясо. 1956 - 1959 иетнестэ тонавтнесь Орданьбуень
культпросветшколасо. Прядоманзо мейле ульнесь Ташто Чамзань клубонь ветицякс.
Эйзюрковонь 1959 иестэ ульнесь тердезь важодеме «Знамя труда» покшигнадбуень
кулялопантень. Ульнесь литважодицякс «Маяк» орданьбуень кулялопанть, Рамаданонь
- «Победа» кулялопанть, ды мейле «Восход» покшигнадбуень кулялопантень. 1970
иестэ ульнесь путозь сонзэ пряв-редакторокс. 1972 иень ушодомсто туи эрямо Саран
ошов. Важоди «Эрзянь правда»- со, мейле «Сятко»-со секретарекс, 1977 иестэ 1984
иес — сонзэ пряв-редакторокс.



https://myv.wikipedia.org/wiki/%D0%9A%D0%B0%D0%BB%D0%B5%D0%B2%D0%B0%D0%BB%D0%B0

«Калевала» морокерькс (суом. Kalevala) — те эпосонь морокерькс карелэтнэнь ды
суомитнень кезээрень морост кувалма.

Суоминь ды карелэнь раськетнень туртов сынст «Калевалась» – раськень сюпавчист.
Суомитнень туртов сон топавтызе васеньчинзэ: пувтынзе-вельмевтинзе
превсэст-седейсэст раськень ёжомарямотнень, вейсэндизе ды кемекстызе суоминь
нациянть. 1917 иестэ Суомись кармась кидеяк а аштиця масторокс. Кавто войнатнесэ
Советской империянть каршо «Калевалась» кемекстась суоминь раськенть ойме
виензэ.

Эрьва ие, даволковонь 28 (комськавксовоце) чистэнть, тешкстневи «Калевалань» Чи.
Самай се чистэнть, 1835 иестэнть, те ине морокерьксэнь пурныцясь-теицясь, эсь
прянзо ломанень икеле апак невтне, каштангалемавтомо, тешкстызе-сёрмадстызе
икельцвалонть эсь ладсевксэнзэ-теевксэнзэ кавто ловноматешкссэ – «E.L.»(Элиас
Лённрот). Теде мейле кедьсэсёрмадовксонзо сон максызе типографияс. 1835-1836
иетнестэ те морокерьксэсь лиссь кавто книгасо пек вишкинька, ансяк 500
экземпляронь, тиражсо. Тень лангс апак вано Лённрот поладызе важодеманзо
поэманть лангсо седе тов кемнилее иень перть. Педе пес эпосонь морокерьксэсь
прядозель ды нолдазель ломанень сельме икелев 1849 иестэнть. Те шкантень
сондензэ кармасть содамо Европанть келес. XX пингестэнть эйстэдензэ содавиксчись
сравтовсь весе Модамасторонть ланга.

Тедеде педе пес прядозь «Калевалантень» топоди 150 иеть. Неть иетнень перть сон
ютавтозель 45 кельс. Киртязь ютавтовкст лововить малав 150. «Калеваланть» лангс
ванозь ды сонзэ ёжонзо-виензэ марязь ламо лияяк раськень ломанть кармасть ловомо
эйсэнзэ невтемакс раськеёжомарямонь кепедема шкатнестэ. Эрзякс васенцеде
сняртнесь ютавтомонзо содавикс од эрзянь ютавтыця Владимир Рябов 1935 иестэ.

Лангозонзо ванозь пурнызь эсь раськень эпосост: эстэсь Ф. Крейцвальд — эстононь
«Калевипоэгенть», американь цёрась Г.Лонгфелло — «Моронть Гайаватонь кувалма».
«Калеваланть» оймезэ певерьдсь видметь Латышень масторонть лангскак, косо
латышесь А.Пумпур пурнась латышень эпос «Лачплесис». Эрзятнененьгак ней ули
мейсэ каштангалемс — А. М. Шаронов пурнызе ды теизе минек раськенть эпосонзо —
«Мастораванть». Улить эрзянь кельс «Калеваланть» ютавксгак.

Ушодома моро, стихтне 1-102. Менельавась валги иневедень толконпряс, косо пекии
варманть ды веденть пельде ды тееви Ведьавакс, с.103-176. Яксярго теи пизэ
Ведьаванть кумажанзо лангс ды канды алт, с.177-212. Алтнэ кеверить пизэстэнть ды
тапсевить, пелькскетнестэ тееви модась, менелесь, чипаесь, ковось, пельтне,
с.213-244. Ведьавась теи ведьулот, мода нерьть-чиреть, домка ды алка таркат
иневедьсэнть, с.245-280. Вяйнямёйнен чачи Ведьаванть эйстэ. Сонзэ кувать
кандтнить толконтнэ. Окойники сон лотки ды лиси ведьстэнть мода лангс,
с.281-344.



https://myv.wikipedia.org/wiki/%D0%9A%D0%B0%D0%B4%D1%8B%D1%88%D0%B5%D0%B2%D0%B0

Кадышень Надежда (руз. Кадышева Надежда Никитична, 1959 аштемковонь 1 чи
Горки) — содавикс эрзянь тейтерь-авась, Россиянь раськень артисткась, эстрадонь
фолк-роконь морыця, «Сырьнень суркс» морамо кужонть васенце морыцязо.

Надежда Никитична чачсь 1959 иень аштемковонь 1 чистэ Татаронь ёнксонь
Лениногорскоень буень Горки велесэнть. Ансяк сонзэ эйкакш пингезэ кеместэ
сюлмавсь теке ёнксонь Ташто Макалейужо (Ташто Маклауш) веленть марто. Те велесь
ашти Самарань, Оренбургонь ёнксснень ды Печкасонь Масторонь вейкест-вейкест
эйстэ маласо аштиця таркасонть.

Эйкакш пингестэ саезь Надянь ульнесь покштояк покш мелезэ тонавтнемс музыкань
(морамо-седямо) тевентень. Текень кувалма сыргась Московов Ипполитов-Иванов
лемсэ училищаньтень. Тонавтыцязоль ульнесь — Николай Михайлович Тарасенко,
содавиксэкс тонавтыцякс. Тейтересь прясто- пильгс совась тонавтнемань тевентень.
Кинь ёновгак а молиця вайгелезэ, музыкас пек чарькодемазо, куватьс важодемань
лувозо шкань ютазь кармасть явомо сонзэ лиятнень эйстэ. Зярдо Кадышева
тонавтнесь колмоце курссо, тердизь важодеме «Москонцерт» вейсэндявксонь
«Россияночка» квартетэнтень. Морыцятьнень репертуарсонть ульнесть пек ламо
раськень морот. Самай сестэ кунсолыцятьне редизь кинь ёновгак а молиця морыцянть
Надежда Кадышевань. Весе неть моротне, кода кортыть, «нолдазельть морыцянть
оймензэ пачк». Надянень ульнесь мезе евтамс кунсолыцянтень.

Течинь чине Россиясо арась истямо ломань, конась бу аволизе сода Надежда
Кадышевань лемензэ. Сонзэ моронзо гайгить эрьва кодамо кецямонь покшчисэ,
кафесэ, ярсамо таркасо, телевизорсто, радиосо ды лия эрьва кодамо таркатнесэ.
Миненек, эрзянь ломантненень, те покштояк покш мельспаро ды каштанчи. Эдь
Надежда лиссь эрзянь раськенть пельде. Сави меремс, тиринь келензэ Надежда
Никитична эзизе стувто течинь чис. Сон аволь ансяк вадрясто корты эрзянь кельсэ,
натой морыяк. Кадышева ламоксть сакшнось Мордовияв, косо сонзэ свал вастасть пек
лембестэ ды паро мельсэ. Кемтяно, маласо шкастонть тиринь артисткась таго сы
Мордовияв ды кази тесэнь эрицятненень вадрядояк вадря, седейшкавань, мельстуиця
морот.



https://myv.wikipedia.org/wiki/%D0%9A%D0%B0%D0%B4%D0%BE%D1%80%D0%BA%D0%B8%D0%BD,_%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A1%D0%B5%D1%80%D0%B3%D0%B5%D0%B5%D0%B2%D0%B8%D1%87

Александр Сергеевич Кадоркин (1938 аштемковонь 26 чистэ Отяжбуень Козловка
велесэ - 1993 ожоковонь 5 чи) — эрзянь кельсэ содавикс сёрмадей, валморонь
ладсий.

Чачсь сон 1938 иестэ, аштемковонь 26 чистэ Отяжбуень Козловка велесэ. Армиясо
служамодо мейле прядсь Н.П.Огарев лемсэ МГУ-нь историко-филологической
факультет. Важодсь Чамзинкань ды Ицялонь буетнева школань директорокс ды
тонавтыцякс. 1978 иестэ саезь меельце чизэнзэ тонавтсь эйкакшт Тюменской
ёнкссонь Сургут ошсо.

А.С. Кадоркинэнь талантось, ламонь содамонь бажамось келейгавтсь шкинеманзо -
сон сёрмадсь валморот, поэмат, ёвтнемат, повестть... Лириказо ойместокиця,
образной, метафоричной, шождасто ловновиця. Сон маштсь невтеме сень, мезенть
ламот эзть нее, эзть маря.

Ансяк истя лиссь - ламо творческой арсеманзо кадовсть апак прядо: 1993 иень
ожоковонь 5 чистэ стака сэредемадо мейле лоткась чавомодо седеезэ.



https://myv.wikipedia.org/wiki/%D0%99%D0%BE%D0%B2%D0%BB%D0%B0%D0%BD%D1%8C_%D0%9E%D0%BB%D0%BE%D0%BD%D1%8C_%D0%BB%D0%B5%D0%BC%D1%81%D1%8D_%D0%AD%D1%82%D0%BD%D0%BE-%D0%BA%D1%83%D0%B4%D0%BE

Йовлань Олонь лемсэ Этно-кудо — те эрзянь седямонь ды эрямонь шкинемань музей,
кона ашти Кочкурбуень Вирь Тавла велесэ.

Сон ульнесь пажозь 2006 иень таштамковонь 6 чистэ, коли Йовлань Олоне
топодевельть 55 ие чачома чистэнзе. Покш мелезе ульнесь Йовлань Олонь сестэ коли
сон ульнесь содавиксев морыцякс, «Торама» морамо-седямо кужонть прявтокс,
теемс-ветямс Вирь Тавлав этно-инжень ки. Кода сон арсесь тесэ паро улевель
невтнемс эрзянь койтнень - чувтосто керсиманть, пурнавомс фольклоронь
морамотнене, якамс вирев алашасо эрзянь кемема таркатьнене. Те ульнесть истят
арсеманзо, ансяк морыцясь 2002 иестэ кулось. Ниле иеть кудынесь, конань сон
рамизеть, састынге наксадыль ды коськиль.



https://myv.wikipedia.org/wiki/%D0%98%D1%88%D1%83%D1%82%D0%BA%D0%B8%D0%BD,_%D0%9D%D0%B8%D0%BA%D0%BE%D0%BB%D0%B0%D0%B9_%D0%98%D0%B2%D0%B0%D0%BD%D0%BE%D0%B2%D0%B8%D1%87

Ишуткинэнь Николай (руз. Николай Иванович Ишуткин) (панжиковонь 28 чи 1954 ие
Покш Килейбуесэ Симкина велесэ) — эрзянь содавикс валморозей, прозаикесь, кулянь
сёрмадей, прявт-редактор «Чилисема» ковставксонть.

Николай Ишуткин чачсь Покш Килейбуеень Симкина велесэ, кона ашти Сура леенть
эйстэ а пек васоло. Тетясь валморозеенть ульнесь тонавтыцякс, авазо вейсхозсо
важодицякс. Куншка школань прядомадо мейле тонавтнесь Н.П. Огарёвонь лемсэ
Мордовской прявтуниверситетэнь филологиянь факультетсэ. Тосо тонавтнемстэ ушодсь
сёрмадомань а шожда кинть лангс: кучнесь тешкставкст ды сёрмадовкст кулялопас.
1973 иестэ лиссть васень валморонзо («Од пора» ды «Килейне») «Сятко» ковставксо.
Тень редизь «Эрзянь правдань» сестэнь прявттнэ ды университетэнь прядомадо мейле
тердизь важодеме редакцияв.

Кулялопасо кеменде ламо иень перть важодемадо мейле ладизь «Чилисема» (сестэ сон
ульнесь «Пионерэнь вайгель») эйкакшонь ковкставксонь прявт редакторокс. Покш
тевенть тензэ савсь ушодомс, ловт, чаво таркасто.

1995 иестэ совавтозель Россиянь Сёрмадеень Пурнавксос. 1999 иестэ тензэ максови
«Мордовия Республикань культурань заслуженной важодиця» покш лемесь.

Николай Иванович Ишуткин ламо важоди одтнэнь марто, эрси ушодыця литераторонь
эрьва иень семинаронь секциянь прявтокс, якси кода Мордовиянь, истя сонзэ
томбале аштиця эрзянь велетневаяк, вешни од лемть. Суоми-угрань раськеютконь
сёрмадеень ассоциациянь правлениянь член, кочказь Россиянь суоми-угрань
кулянь-сёрмадеень вейсэндявксонь секретариатс.



https://myv.wikipedia.org/wiki/%D0%98%D0%BD%D1%81%D0%B0%D1%80_%D0%BB%D0%B5%D0%B9

И́несаро лей, Инзара (руз. Инсар) — лей кона чуди Мордовиянь Масторга, Ратор
леенть видьёнонь сянглей.

Кувалмозо 168 вп, покшолмазо 3860 вп². Ярсамозо-симеманзо ловонь. Тундань
чадыведесь покш чадыковсто; кизна алкине меженесь. Куншкань ютавтовксозо Саран
ошонть вакксо 7,71 м³/сек. Кельми — сундерьковсто, панжови чадыковсто.

Инзара леенть ланксо аштить ошт: Оразай ош, Саран ош, ды велеть: Мурай Веле,
Инсар-Акшино, Сире Усад, Турксляй, Красный Клин, Архангельское Голицыно, Красное
Сельцо, Надеждинка, Болду, Луговая, Суркино, Хаджи, Красный Дол, Большая
Елховка, Шувалово, Кривозерье, Анненково, Красный Узел, Ромоданово, Ивановка,
Каменка, Кавторовка, Константиновка, Заречный, Пушкино, Алтары, Ромодановский
махоркосовхоз, Лада, Инсаровка, Оброчное, Атманка, Песочной, Языковка,
Варваровка, Ицяло, Ульянка, Баево, Александровка, Жедрино.

Лемесь саезь, эрз. ине руз. «большой, великий» + сар ~ сара, руз. «развилка,
ответвление».



https://myv.wikipedia.org/wiki/%D0%98%D0%BD%D0%B5%D1%88%D0%BA%D0%B8

Ине́шкипаз (Инешки, Паз, Шкай) — эрзянь ине Паз, Модамасторонь теиця. Инешкипаз
валось лиси колмо валсто — "ине" (покш), "шки" (шкамс-теемс - шкиця) ды "паз".

Ванстомакс ашти Пертьпельксэсь, конань теизе Инешкипазось. Мейсь Инешкись
Ломаненть теизе? Ломанекс, аволь пазонь урекс, Пертьпелксэнть ванстыцякс,
идицякс. Ознови-арась эрзя-ломаненть пежетезэ? Арась. Ломанесь озны чумонзо
нолдамонь кис, ансяк эрямопингензэ перть канды пежетенть сталмонзо оймесэнзэ,
мари чумо пежетенть кувалма. Мереви-арась Ломанентень кандомс зыян
Пертьпельксэнтень? Арась. Мекс? Модась — Мастораванть рунгозо. Эрьктне —
Ведьаванть сельмензэ, лейтне — сонзэ верьсанонзо. Коштось — Инешкипазонть
оймекоштозо. Мереви-арась понгавтнемс мезеяк ломаненть кирьгазонзо? Ансяк
аваломаннень кирьгакст, эрьгть, мазылгавтомкат. Кирьгасонзо кандтни тешкст ды
килькшт ансяк уресь, аволь Эрзя ломанесь. Мекс Инешкипазось лемдизе Ломаненть
Эрзякс? Эрзя — те Эриця, Эрий, Эри "эрямс" ды "эрямо" валтнэстэ.
Артокшныть-арась эрзятне Инешкипазонть чаманзо-рунгонзо лаз эли конёв ланга?
Эрзятне тейнить ансяк Нишкепазонь-Чипазонь Тешкс. Ули-арась Эрзянь Кемемасонть
кияк, кона эряви Инешкипазонтень пшкадемстэ-озномсто? Арась. Эрзянтень а эряви
бачкась эли диаконось Инешкипазонтень пшкадемстэ. Эрзянь ломанесь корты
Инешкипазонть марто ойместэ оймес. Кие вети вейсэнь озкстнэнь? Вейсэнь
(Раськень, Велень, Авань...) Озксонть вети Озатя эли Озава, кона кочкави
озксонть ютавтомонзо.



https://myv.wikipedia.org/wiki/%D0%98%D0%BB%D1%8C%D0%BA%D0%B0_%D0%9C%D0%BE%D1%80%D1%8B%D1%86%D1%8F

Илья Петрович Кривошеев (эрз. Илька Морыця) (1898 иестэ медьковонь 19 чи Саратов
ёнкссо Маяк хуторсо - 1967 иестэ таштамковонь 11 чи Ицяло)— эрзянь содавикс
сёрмадей, валморонь ладсий.

Чачсь 1898 иень медьковонь 19-це чистэ Саратов ёнкссонь Лопатинской буень Маяк
хуторсо. Тетязо, Пётр Васильевич, кузнецель, авазо, Ефимия Петровна, - ульнесь
эрзянь содавикс ёвксонь морыцякс-лацицякс (сказительницакс). Сонзэ пельде самай
кармаськак содамо сы шкань поэтэсь-валморонь сёрмадыцясь раськень поэзиянть.
Эрзянь келенть сон кармась вечкемензэ эйкакшпингестэ. Руз Камешкирэнь училищанть
прядомадо мейле тонавтсь школасо эйкакшт, мейле сонсь тонавтнесь. Прядызе
Саратовонь университетэнть - сась эрямо Саранскоев, важодсь педтехникумсо.
Меельце иетнень перть Илья Петрович анокстась тонавтыцят Ицялонь педучилищасо.
1934 иестэ саезь сон - СССР-нь Сёрмадеень Вейсэндявксонь улиця.

Илька морыцянть лиссть кеменде ламо кирьяпусмонзо, сёрмадсь пьесаткак.
Эйкакштнень туртов пьесанзо сёрмадозь эрзянь ёвксонь коряс. Васеньце валморонзо
тиринь кельсэ «Пакшатненень» («Детям»), «Большевикень вал» («Большевистское
слово»), «Лавсень моро» («Колыбельная песня») улнесть публиковазь 1923 иесте
«Якстере сокиця» кулялопасонть («Красный пахарь»). 20-це иетнесте сонзэ
валморонзо лиснить «Якстере теште» кулялопасонть («Красная звезда»), кона
лисниль Московсо, ды Одсибирень кулялопасо «Од эрямо» («Новая жизнь»). 1929
иесте Московсо Центриздатсо лись эрзянь валморозейтнень вейсэнь пурнавкс «Васень
сяткт» («Первые искры»), ков совасть зняро-бути валморот Илька Морыцяньгак,
конат алтазевсть велень эрямонте, пертпельксэнте, пакшатнене.

Кулось таштамковонь 11 чи 1967 иесте, калмазь Ицялосо, тосо путозь кеврунго
валморозееньте.



https://myv.wikipedia.org/wiki/%D0%95%D0%B2%D1%81%D0%B5%D0%B2%D1%8C%D0%B5%D0%B2%D0%B5%D0%BD%D1%8C_%D0%9C%D0%B0%D0%BA%D0%B0%D1%80_%D0%95%D0%B2%D1%81%D0%B5%D0%B2%D1%8C%D0%B5%D0%B2%D0%B8%D1%87

Евсевьев (Кобаев) Макар Евсевьевич (1864 якшамковонь 18 чи, Цярмун - 1931
панжиковонь 10 чи Саранск) — васеньце содавикс эрзянь ломанень тонавтыця,
наукань келень содый-теий докторось (1921). Эрзя.

Макар Евсеевич чачсь 1864 иень якшамковонь 18 чи (30) чистэ, Цярмун велесэ
(рузокс Малые Кармалы, чуважокс Ирçе Çармăс), неень Ибресинбуень Ветькень
Масторсо сокиця-видицянь семиясо. Семиясост кемнилее эйкакшт. Тетязо, Евсевий
Тихонович Кобаев - сокиця-видицяль. Авазо, Ирина Петровна, кудонь азорава,
содась ламо морот, урнемат, ёвкст. Вишка Макарнэнь панжовсь тиринь келенть
мазычизэ-валдозо, ды те ёжомарямось ванстови мейле эрямонзо перть. Сон ульнесь
энциклопедической содамочи марто филолог, содыця ломань, конань лемензэ марто
сюлмавозь мокшэрзянь профессиональной наукась, культурась ды кельвалонь
шкинеманть васенце эскельксэнзэ. Фольклорист, мокшонь ды эрзянь келень коряс
васенце профессиональной исследователь, коень, эрямо тевень содыця, педагог,
мокшонь ды эрзянь кельтнень коряс тонавтнема книгань васенце автор. Макар
Евсевьевич Евсевьев-- содыця ломань, конань и эсенек и лия масторонь наукасо
вейке мельсэ лемдизь и "мокшэрзянь Лёнротокс" (П. Равила) и "мокшэрзянь
литературань эсь раскень юртнэнь кастыцякс" (П. Домокош). 1872-це иестэ Макаронь
максызь тонавтнеме Шераутонь ушодкс школас, Цярмунонть эйстэ сисем вайгельпеть.
Тонавтнесь вадрясто. Вана кодамо питне марто прядызе цёрынесь те школанть.
Чуважтнэнь койсэ Макаронь фамилиязо сёрмадовсь тетянзо лемсэ. Истя Макар Кобаев
теевсь Евсевьевекс.

1876-це иестэ Шераутсо ушодкс училищань прядомадо мейле 14 иесэ цёрынесь ялго
туи Казанев тонавтыцянь семинарияв. Тесэ вадрясто кирдинзе экзаментнэнь ды сонзэ
саизь тонавтнеме. Содамочис бажиця эрзянь цёрынесь тиринь кельдензэ башка
кармась кортамо рузокс, татарокс, чуважокс. Содась лия кельтькак.

Макар Евсевьевич анокстась ды нолдась эрзянь ды мокшонь кельтнесэ букварть
(1892, 1897). Топавтозь сынь рузонь графиканть лангс нежедезь. Зярыя уроконь
ютазь, авторось максы рузонь валт, максы сынст ютавтомаст тиринь кельс. Истя
мельсэ кирдевить 200 ламо рузонь валт; букваренть омбоце пельксэзэ – рузонь.
Тесэ максовить рузонь алфавитэсь, лотксема тешкстнэ, цифратне, стакасто ёвтавиця
гайттне ды гайттнень сюлмавкстнэ… Букваресь сёрмадозь чарькодевиця кельсэ,
эйзэнзэ совавтозь морот, ёвкст, валмеревкст, содамоёвкст. Макар Евсевьевич
ютавты эрзянь кельс «Рассказы о двунадесятых праздниках» ды «Крещение Руси при
святом князе Владимире» (1889). 1910-це иестэ нолдызе «Евангелиянь» ютавксонть.

1896-це иестэ Макар Евсевьевич васенцеде якась этнографиянь экспедицияс. Сон
ульнесь Нижней Новгородонь, Пензань, Симбирень, Тамбовонь ёнкстнесэ. Кода
финнэнь стипендиат, пурнась келень, раськень шкинемань ды этнографиянь материал,
кона совась Х. Паасоненнэнь 7-це ды 8-це томтнес.

Эсь эрямонь малав ведьгемень иетнень Макар Евсевьев алтынзе фольклоронь
пурнамонь пек эрявикс тевентень ды тень пингстэ сехте покш мель явсь
свадьбантень. Те домка мелесь чачсь Евсевьевень превс-седейс, нать, сестэ, зярдо
сон прядызе Казанень инородческой семинариянть - 1883-це иестэ, ды седе тов
ушодызе фольклоронь пурнамонть. Эрзянь свадьбась неявсь сонензэ покш коекс,
конасонть кеместэ сюлмавовсь эрзянь раськенть историязо, эрямозо ды культуразо.
Кода сёрмадыль сонсь М.Е. Евсевьев:

Россиянь келес эсь прядонзо Макар Евсевьевич васенцеде яволявтсь «Эрзянь
свадьбасонзо», кона лиссь 1892-1893-це иетнестэ «Живая старина» журналсонть.
«Эрзянь свадьба» книгась лись 1931-це иестэ.

1919–це иестэ саезь 1929–це иес сон важоди Татариянь центральной музейсэ. Теде
башка ловны лекцият эрзянь кельденть, этнографиядо, историядо Казанень Чилисема
ёнксонь-педагогиянь ды Коммунизмань университетсэ. Теке шкастонть сонзэ
лезксэнзэ вельде панжовить: васенце мордовской учительской семинария – Мачкасс
велесэ (Саратовонь губерния, 1918), тонавтыцянь семинария – В. Толкан велесэ
(Самарань губерния), Педагогикань курсат – Московсо, косо ютасть
«переподготовка» эрзянь ды мокшонь тонавтыцятне. Курстнэнь прявтокс ды пурныцякс
ульнесь Ф.Ф. Советкин.

«Основы грамматики мордовского языка» лиссь 1929-це, омбоцеде 1931-це иестэ.
Эйсэнзэ васенцекс невтинзе чачома кельтнень потмочинь лувост. «Основы…»
важодевксэнть нолдамодо икеле Макар Евсевьевич ульнесь 450-де ламо эрзянь ды
мокшонь велесэ. Сон аволь ансяк пурнась «живые образцы народной речи» - морот,
урнемат, ёвкст, ёвтнемат, валт, валмеревкст, валонь формат, лиякс меремс,
раськень се таштавксонь уликсчинть, конань лемезэ «кортамо кель»; сон текекс
сравтсь валдочи, макссь содамочить. Сон ламо вий, мельть-арсемат путсь сенень,
кодат кортавкст эрявить аравтомс юрокс, конатнень перька улезст пурназь-теезь
эрзянь ды мокшонь литературань кельтне. Те важодеманть питнезэ а онкставишка –
сон путынзе эрзянь ды мокшонь келень лувтненень юртнэнь, тейсь ушодкс сынст
орфографиянтень. Финнэнь-угрань содавикс учёноесь Д.В. Бубрих сёрмадсь:

«Эрзянь-рузонь валксось» лиссь 1931 иестэ Московсо. Печатьстэ лисемантень
лездасть Д.В. Бубрих ды Ф.Ф. Советкин. Те валксось ушодызе эрзянь
валташтавксонть (лексиканть) системань коряс ванноманзо. Валксось теезь ансяк
«к» букванть видьс, теке марто эрзянь диалектологиясо сон саи эрявикс тарка.
Сонзэ эйс пурназь 2500 валт ды валсюлмавкст эрзянь ламо кортавкстнэстэ.
Тешкстазь, кона валось кодамо велестэ, вариантсо ды смустьсэ вастневи. Те
вастневемась кемекстави валмеревкссэ, валъёвтавкссо, моросто саевкссэ.

Кулось Макар Евсеевич 1931 иень панжиковонь 10 чистэ, калмазель Казань
ошсо.140-иень М.Е. Евсевьевень чачома чистензэ, 2004-це иестэ, челькезе ульнесь
калмазь Саранскойсэ, С. Эрьзя скульпторонть, И. Яушев морыцянть, Л. Кирюков
композиторонть ваксс. Сюконямо тень кисэ Эрзянь келень идема Фондонтень.

Сонзэ лемезэ максозь Мордовиянь пединститутонтень. Тесэ сонзэ лемс панжозь
музей. 1964 иестэ саезь ютавтовить Евсевьевень лементень алтазь ловномат.
Сарансо лемсэнзэ ули куро, ловномакудо, Саранонь монументально-скульптурань
комплекссэ – бюстозо, республикань краеведень музейсэ – фотокувт, кедьчелькензэ,
кедьёнксонзо.



https://myv.wikipedia.org/wiki/%D0%94%D0%B0%D0%B2%D1%8B%D0%B4_%D0%B2%D0%B5%D0%BB%D0%B5_(%D0%9A%D0%BE%D1%87%D0%BA%D1%83%D1%80%D0%B1%D1%83%D0%B5%D0%BD%D1%8C)

Давыд веле (лиякс кортыть: Дауд веле, руз. с. Мордовское Давыдово) — те эрзянь
веле Мордовиянь Кочкурбуесэ.

Ашти Умыс лей лангсо, 26 вп буенть куншка таркасто ды 7 вп Кацялай чугункань
станциястонть.

Кода лецтяви (руз. Списке населенных мест Пензенской губернии) (1869 ие) Давыд
веле (руз. Давыдовка) - 68 кудот марто Саранонь уездсэ.

1930 иестэ теезь-пурназь вейсхоз «Правда», 1996 иестэ — «Сурские зори»
вельхозяйствань производствань пурнавкс (руз. СХПК «Сурские зори»). Неень шкасто
велесенть ули ушодксонь тонавтнеме тарка, Культурань кудо, лавка, Ине Ойнасо
маштозь ушмантнэнень ледстнема тарка.



https://myv.wikipedia.org/wiki/%D0%93%D0%BE%D1%80%D0%BD%D0%B8%D0%BF%D0%BE%D0%B2%D0%BE%D0%BD%D1%8C_%D1%86%D0%B5%D1%86%D1%8F%D0%BA%D0%B0

Абажа лопа, лиякс: Одажа лопа, литературань нормась: абажалопа, одажалопа (лат.
Tussilago farfara, руз. Ма́ть-и-ма́чеха) — ламо иень перть касыця тикше,
Ламоцецянь семиянь (Asteraceae).

Рана тунда лисисть ашола нетькскеть, конатнень прясост ожо цецинеть. Цецямодо
мейле теке ундоксонть эйстэ кармить касомо валоня келей пиже лопат, алксост
ашот, вельтязь чевте понынесэ. Касы сёвонев модасо, лей чирева, латкова, пандо
чамава.

Ловови ормадо лезэв тикшекс, пурныть лопанзо тунда, костить кошсо эли пекстазь
чистэ таркасо 40—50 °С температура марто.

Лопатнестэ ды цецятнестэ теить ламбамо ведь, симить тевелявонь экшендемстэ,
шождалгавты козомонть. Цецятнестэ мекштне саить медярво.

Наукань (латинэнь) буень лемесь лат. tussilago, inis саеви лат. tussis, is
(«козома») ды лат. ago, egi, actum, ere («панемс») валтнестэ — «шождалгавты
козомонть».



https://myv.wikipedia.org/wiki/%D0%93%D0%BB%D1%83%D1%85%D0%BE%D0%B2,_%D0%9F%D0%B5%D1%82%D1%80_%D0%A1%D0%B5%D0%BC%D0%B5%D0%BD%D0%BE%D0%B2%D0%B8%D1%87

Глуховонь Петр Семенович (1897 иеень Цярмун веле — 1979 иень даволковонь 7 чистэ
Магнитогорск ош ) — эрзянь кельсэ содавикс сёрмадей.

Чачсь Пётр Глухов 1897 иеень ацамковонь 26 чистэ Симбирской губерниянь Буинской
уездэнь (неень Ветькень Масторсо Батырьбуесэ) Цярмун эрзянь велесэ (руз. Малые
Кармалы) сокицянь-видицянь семиясо. Вишка порасто кадовсь тетявтомо,
трицякс-кастицякс тензэ ульнесь аванзо лелясь Макар Евсевьев.

1916 иестэ прядызе Казанонь тонавтыцянь семинариянть, 1930 иестэ — Московонь
промыслань-экономикань институтонть. 1926 - 1927 иетнестэ ульнесь
прят-редакторокс «Якстере теште» кулялопанть (руз. «Красная звезда»). 1931 иестэ
эрясь Магнитогорск ошсо, оймсемас-пенсияс туемадонть икеле важодсь металлургонь
комбинатсо.

Пек вечкевить ловномасо сонзэ сёрмадовкстнэ вастоматнеде М.Е. Евсевьевень, Ф.Ф.
Советкинэнь, С.Д. Эрьзя марто.



https://myv.wikipedia.org/wiki/%D0%92%D1%82%D1%83%D0%BB%D0%BA%D0%B8%D0%BD%D1%8D%D0%BD%D1%8C,_%D0%9C%D0%B8%D1%85%D0%B0%D0%B8%D0%BB_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Втулкинэнь Михаил Алексеевич ( 1929 эйзюрковонь 24 чи Самарань ёнкссо Дунаевка
велесэ — 1991 умарьковонь 16 чи Саранскойсэ ) — эрзянь валморонь ладсийть,
куляньсёрмадей, сёрмадей.

Чачсь 1929 иень эйзюрковонь 24 чистэ Дунаевка велесэ Похвистневань буэсе
Самарань ёнкссо. Сисем иесэ цёрынесь кадовсь тетявтомо. Тетязо, Алексей
Гаврилович, ульнесь ламонь содыця ломань — важодсь бухгалтерэкс, авазо, Анна
Нефедовна, чарась-велясь кудоютконь тевтнесэ. Втулкинтнэнь ульнесть ниле
эйкакшост. Миша ульнесь меельцесь. Эрясть Самара ёнксонь Покш Толкан велень
Дунаёвка велинесэнть. Ней те велиненть юртозояк эзь кадово. Ялатеке
валморозеенть оймесь свал тердсь чачома таркантень. Зярдо прыль ютко шка, Михаил
Алексеевич сыль тей, пульзиль латконь икелев, косо зярдо-бути ульнесь чачома
кудозо, паласы моданть, ды сельведензэ поцерьсэ туильть чамаванзо. Велинесь
вишкинель, вейке ульцясоль. Сестэ тосо ульнесь школаяк. Тесэ ушодсь тонавтнеме
Миша Втулкин. Мейле сисем иень школав якась Яблоновкав. Мольсь война, Мишань
ялганзо ниле классонь прядомадо мейле лоткасть тонавтнеме. Миша прядсь сисем
класст. Мейле сась Покш Толканонь педтехникумов, конань прядызе 1948 иестэ.

Кортыть, эрьва ломаненть морозо чачи мартонзо. Паряк, те алкукс истя: Михаил
Алексеевич моронь морамо кармась ниле иесэ. Сестэ лелязо тонавтнесь школасо ды
кандтнесь тосто мазый книгинеть. Ловнось сынст марямга. Куроксто Мишаньгак пря
потс совиль ловнозесь. Цёрынесь кармась содамост «Муха-Цокотуха»,
«Диван-Чемодан» стихсэ сёрмадозь ёвкстнэнь. Миша сынст кармась ловномост шабрань
атятненень-сырькайтненень. Весе дивсесть: кодамо вишка цёрынесь ды кодат кувакат
моронзо.

Велень ломантнень икеле Миша ловнось валморот, морась эрзянь морынеть. Весе
тензэ цяпасть... Мейле Миша стихень ловномо якась буень олимпиадав, мейле
ёнксонь-областевгак.

Косто саевсь моротнес бажамось? Истямо кевкстема макснесь М. А. Втулкин эсь
пиянтеньгак. Сонсь прыль виде арсемас: весемеде покш лезэ тесэ кандсь сонзэ
сырькаезэ Екатерина Еремеевна Пыряева. Втулкинэнь валонзо коряс те ульнесь
певтеме лисьмапря, косто Миша эйкакш шкасто саезь кармась симеме эрзянь ёвксонь
тантей веденть. Кода мейле поэтэсь чарькодсь, Екатерина Еремеевна ульнесь
алкуксонь эрзянь ава: превей, важов, видечинь вечкиця, чевте седей. Зяро ёвкст,
морот, лайшемат сон содыль! Мейле Михаил Алексеевич сынст ёвтнинзе содавикс
писателентень В. К. Радаевнень. Сон сынст совавтынзе кезэрень ёвтамот
сборникентень.

Те превс путомась ульнесь М. А. Втулкинэнь туртов пек питнеекс. Зярдо сон ушодсь
сёрмадомо эрзякс, чарькодсь: окойники, муевсь, мезе вешнесь, муевсь тензэ
эрямонь кизэ. Кись валморозеенть а шождынель. Сонзэ стяконь кисэ покордакшнызь.
Истямо шкасто кадовкшнось лездыцявтомо, ськамонзо. Домкасто, кежень апак невтне
панжи сёрмадыцясь минек сэретьксэнть, сардонть, кона пезнась кой-кона эрзятнень
обуцяс: сонзэ эряви таргамс ды седе курок стувтомс. Вана те валморось: Бутрав
эрькес татар ваясь, Татар тензэ жердя каясь, Лиссь татарось, мерсь: «Рахмет».
Чуваж мольсь пиземе алга, Нолаштсь — прась... Ды чуваж ялгась Венстясь тензэ
лесксэнь кедь. Вана вейке эрзянть «ватксить», Ниленьгемень лият раксить, Цяхи
Яхим, цяхи Устя: «Истя тензэ, истя, истя...» Дрига арси эцемс килькшс, Тюма поны
тензэ пикс. Ортя, Пазонть апак стувто, Вешни крёстокс тензэ чувто. Валдочистэ
сокортано — Вейке-вейкенек сэвтяно. Истя «олячисэ» эрязь, Минек корёнонок
керязь.

Литературасо эрямонзо перть М.А. Втулкин вастневсь ламо эрзянь сёрмадыця марто.
Сон вадрясто содылинзе Артур Моронь, Александр Мартыновонь, Андрей Куторкинэнь
ды лиятнень. Эсензэ стихензэ лиснесть башка книгасо:

Лия зярыя авторонь пусмосо - 1986 иесте сонзе валморонзо совасть «Светлячок»
пусмонь пурнавксос. В.К. Радаевень марто анокстась эрзянь коень ды ёвксонь
пурнавкс (1977).

Сермалесь ёвтемат, баснят — «Али-баба ды ниленьгемень разбойникть» (руз.
«Али-баба и сорок разбойников»), «Овтонь кежть» (руз. «Медвежья злость»), «Кши»
(руз. «Хлеб»), «Няка» (руз. «Кукла») ды лият.

1991 иестэ зярыя авторонь марто нолдась «Рав лангонь богатырь» (руз. «Волжский
богатырь») пусмо — эрзянь бороцицядо Боровонь Михаилдэ. М.А. Втулкин — «Эрзямас»
(руз. «Арзамас») поэманть сёрмадыцязо, ды «Эрзянь ава, зоря ава» (руз. «Эрзянка,
заря-женщина»), «Од таркав» (руз. «На новые места») ды лият.



https://myv.wikipedia.org/wiki/%D0%92%D0%BB%D0%B0%D0%B4%D0%B8%D0%BC%D0%B8%D1%80_%D0%98%D0%B2%D0%B0%D0%BD%D0%BE%D0%B2%D0%B8%D1%87_%D0%A0%D0%BE%D0%BC%D0%B0%D1%88%D0%BA%D0%B8%D0%BD

Йóвлань Оло (руз. Владимир Иванович Ромашкин, 1951 таштамковонь 6 чи Ицяло -
2002 умарьковонь 29 чи Саранскойсэ) — эрзянь содавикс Ине морыця-седиця,
«Торама» морамо-седямо кужонть пурныцязо-ветицязо.

Чачсь Йовлань Оло 1951 таштамковонь 6 чистэ иестэ Ицял буень Ицяло эрзянь
велесэ. 1975 иестэ прядызе пакшань седямо школанть Саран ошсо, 1980 иестэ -
Консерваториянть Казан ошсо.

2006 иеньТаштамковонь 6 чистэ Вирь Тавла велесэнть ульнезь панжозь Йовлань Олонь
лемсэ «Этно-Кудо». Те кудось, конань сон рамизеть 1989 иестэ, ульнесь сонензэ
оймень витнема таркакс - тезей сакшныль оймсеме стакачитнеде, саиль од вийть
эсинзэ седямо-морамо тевтнене, арсиль кода седе пек сравтомонзо эрзя раськенть
мазычинть.



https://myv.wikipedia.org/wiki/%D0%92%D0%B8%D0%B4%D1%8F%D0%B5%D0%B2%D0%B5%D0%BD%D1%8C,_%D0%A4%D1%91%D0%B4%D0%BE%D1%80_%D0%90%D0%BB%D0%B5%D0%BA%D1%81%D0%B5%D0%B5%D0%B2%D0%B8%D1%87

Видяевень Фёдор Алексеевич — содавикс эрзянь ломанень Ине ушман. Ведьпотмова
уйниця. Якстере Коцтонь орденэнь колмоксть Кавалер ды Британонь империянь 4-це
степенень орденэнть. Чавовсь 1943 иень медьковсто.

Чачсь 1912 сундерьковонь 7 чистэ Самарань губерниянь Степная Шентала эрзянь
велесэ. 1921-це иестэ сонзэ тетянзо, Алексей Васильевичень ды партиянь губкомось
кучизе Мурманскоев. Нама, тусь сон Шанталасто семиянзо марто. Фёдорнэнь ульнесть
9 иеть. Вишка пингстэ саезь сонензэ пек вечкевсь ведесь, Пелеве морясь,
иневедесь, вечксь тетянзо марто уйнемс калонь кундыця траулерсэ.



https://myv.wikipedia.org/wiki/%D0%92%D0%B5%D1%81%D0%B5_%D0%B2%D0%B5%D0%B9%D1%81%D1%8D

«Весе вейсэ» — те Бакич Видяень морось. Сон совась нилеце лисезь морыцянть «Весе
вейсэ» альбомоньте (2005 ие).

Валтнэ: Моли дискотекась кувать сон моли Ансяк кисэ кармась валкскес а коли
Учось сонзэ эйсэ вишкине ды покшт Ламо паро ломать эрзят ламо шокшт

Мороютко: Сергедтяно весе ввейсэ, весе вейсэ, весе вейсэ Ушодтано эрзянь кельсэ,
эрзянь кельсэ, эрзянь кельсэ Сергедтяно весе ввейсэ, весе вейсэ, весе вейсэ
Ушодтано эрзянь кельсэ, эрзянь кельсэ, эрзянь кельсэ

Валтнэ: Зярдо тон чаравтат кедтнесэ верьга Зярдо тон якавтат сурсунь менельга
Сеске мон тонь нейдян ваксозот молян Бути тон а ськамот ялгат мон саян



https://myv.wikipedia.org/wiki/%D0%92%D0%B0%D1%82%D1%80%D0%B0%D0%BA%D1%88_%D0%BB%D0%BE%D0%BF%D0%B0

Абажа лопа, лиякс: Одажа лопа, литературань нормась: абажалопа, одажалопа (лат.
Tussilago farfara, руз. Ма́ть-и-ма́чеха) — ламо иень перть касыця тикше,
Ламоцецянь семиянь (Asteraceae).

Рана тунда лисисть ашола нетькскеть, конатнень прясост ожо цецинеть. Цецямодо
мейле теке ундоксонть эйстэ кармить касомо валоня келей пиже лопат, алксост
ашот, вельтязь чевте понынесэ. Касы сёвонев модасо, лей чирева, латкова, пандо
чамава.

Ловови ормадо лезэв тикшекс, пурныть лопанзо тунда, костить кошсо эли пекстазь
чистэ таркасо 40—50 °С температура марто.

Лопатнестэ ды цецятнестэ теить ламбамо ведь, симить тевелявонь экшендемстэ,
шождалгавты козомонть. Цецятнестэ мекштне саить медярво.

Наукань (латинэнь) буень лемесь лат. tussilago, inis саеви лат. tussis, is
(«козома») ды лат. ago, egi, actum, ere («панемс») валтнестэ — «шождалгавты
козомонть».



https://myv.wikipedia.org/wiki/%D0%92%D0%B0%D1%81%D0%B8%D0%BB%D0%B8%D0%B9_%D0%A0%D0%B0%D0%B4%D0%B0%D0%B5%D0%B2

Радаевень Василий Кузьмич ( 1907 эйзюрковонь 13 чистэ Самарань ёнксонь
Похвистневань буень Покш Толкан велесэ - 1991 ацамковонь 6 чи Саранск) — эрзянь
сёрмадей, фольклоронь пурныця.

Рабфаконть прядомадонзо мейле тонавтнесь Ленинградонь госуниверситетсэ, конань
прядынзе 1934 иестэ. Ине Отечествань Войнассо улиця. 1966 иесте саезь СССР-нь
Сёрмадеень вейсендявксос совиця. Мордовиянь Государственной премиянь Лауреат
(1979), Мордовиянь раськень сёрмадей (1980).

Васенце валморозо «Пастухонь думат» лиссь «Якстере теште» кулялопасо. Комсеце
иетнестэ XX пингенть Радаев В. К. седе сеедьстэ кармась сёрмалеме кулялопатнева
«Од ломанень вайгель» (руз. «Голос молодежи»), «Од велесь» (руз. «Молодая
деревня») ды «Кажочись» (руз. «Беднота»), конат лиснесть Московсо. Сёрмады
художественной сёрмадовкст тиринь эрзянь кельсэ. Эсензэ войнань икелень
сёрмадовкстнэсэ-тевкстнэсэ, ёвтамотнесэ, валморотнесэ сёрмадеесь ёвтни
одкстоматнеде велесэ, лиякстоматнеде потмо ёжосо модань важодицятнень, од
прогрессэнь теевкстнеде, конат сюлмавтыть ды кемекстыть советэнь масторонть.

Кода школасо тонавтыця, Василий Кузьмич сёрмадсь эйкакштнэнь туртовгак. Нейгак
паро мельсэ ловныть сонзэ «Тетят-церат» (руз. «Отец с сыном»), «Бишка»,
«Интернат»(руз. «Интернат»), «Тимуровецт» (руз. «Тимуровцы»), «Максозь вал»
(руз. «Обещанное слово») ды лия ёвтнеманзо.

Прозань сёрмадовксензэ ульнесь публиковазь пурнавкснесэ: «Вечкевикс содавиксэнь»
(руз. «Любимые знакомые», 1964), «Шошма леенть чиресэ» (руз. «На Шошме-реке»,
1967), «Истяяк сакшны часиясь» (руз. «И так приходит счастье», 1969) лы лиясо.

Эрзянь ды мокшонь литературанть касоманьте В. Радаев кансь эсинзе лезкс кода
критик. Сон сёрмадась ламо сёрмадовкст тень коряс: руз. «Как надо и как не надо
учиться у классиков», руз. «Об эрзянской художественной литературе молодых»,
руз. «Как и о чем пишет Никул Эркай», руз. «Об ударении в эрзянском языке», руз.
«Голоса молодых», руз. «Молодым необходима помощь» ды седе лият.

Ламо шка ды вий В.Радаев путсь эрзянь фольклоронь пурнамоньте. Сон
вадряяк-вадрясто теиль литературной обработка раськень ёвтамотнень. Ниленьгемень
иеть сон важодсь Сияжар сёрмадовкссонзо ланксо. Сёрмалиль койть ды кирдат
Куйбышэнь, Оренбургонь ёнкснесэ, пурнвль вейс, теиль литературноекс
сёрмадоманть, ды морокерькс-эпос «Сияжар» неизеть нолдамонть ансяк 1960 иестэ.
1976 ды 1989 иетнестэ «Сияжар» лиссь рузонь кельсэ, ютавтыцясь Сергей Поделков.

Фольклоронь материалтнень ланксо сёрмадозь ульнесть: «Пенза ды Сура» (руз.
«Пенза и Сура», 1972), «Эрзянь легендат, преданият ды евтамот» (руз. «Эрзянские
легенды, предания и сказы», 1977), «Тюштя» (1991).



https://myv.wikipedia.org/wiki/%D0%91%D0%BE%D1%82%D1%83%D0%B6%D0%B2%D0%B5%D0%BB%D0%B5_(%D0%9E%D1%82%D1%8F%D0%B6%D0%B1%D1%83%D0%B5)

Ботужвеле (кортамокельсэ: Ботужале) (руз. Батушево) — эрзянь веле Отяжбуесэ,
Мордовиясо.

Ботужвелесь ашти Каганка леенть лангсо, 3 вп чивалгома ёнов буенть куншка
таркасто. Веленть кувалт юты ки Отяжвеле-Дубинька ды седе тов Ульянонь ош ланкс.
Ботужвелесь сови Отяжвелень советс.

Лемесь-антропоним: икелень Ботуж лементь эйстэ. Ульнесь лецтязь 1624 иестэ Д.
Пушечниковонь ды А. Костяевень (руз. «Книге письма и меры») сёрмадовксо Тарасова
лементь ало. 1671 иестэ Алатырень уездэнть эрзятнень ловномсто веленть ульнесь
кавто лемензэ: (руз. «Тарасова, Батушева тож»).



https://myv.wikipedia.org/wiki/%D0%91%D0%BE%D1%80%D0%BE%D0%B2,_%D0%9C%D0%B8%D1%85%D0%B0%D0%B8%D0%BB_%D0%A0%D0%BE%D0%BC%D0%B0%D0%BD%D0%BE%D0%B2%D0%B8%D1%87

Миша Боров (1896 иестэ Самарань ёнкс Похвистневань буень Якстере Лисьмапрят
велесэ - 1941 иестэ панжиковонь 29 чи Киев ошсо ) — бороциця, васенце чемпион
Советень Россиянь профессиональной бороцицятьнень (классической стильсэ). Эрзя.

Чачсь Михаил Боров 1896 иесэ Самара ёнксонь, Похвистневань буесе Якстере
Лисьмапрят эрзянь велесэ. XIX прядовомсто тесэ эрясть Роман ды Евдокия Боровтне.
Сынст ульнесть 5 эйкакшост: Яков, Григорий, Матрена, Никита ды Михаил. Яков ды
Михаил ульнесть сехте покштнэ – кавто метрадо седе сэрейть.

Якстере Армиясо Мишанень ковшка эзть муе оршамот. Сон якась карьсэ ды ансяк
мейле колмо кемстэ сонензэ стасть вейке. Истяжо весень мельсэ ашти се, кода
Михаил Боров лавтово лангсо пулемет марто (60-66 кг.) уйсь лей. Ялганзо неизь,
кода тона берёксто Миша лись ведьстэ ды сонзэ копоренть лангсо ульнесь
пулеметось, а станинась сюлмазель наразь прянтень.

Кода ледстнесь Н. Г. Жеребцов, Михаил Боров тренировкат тейнесь истя: ёртыль
лавтовонзо лангс 500 кг ды истя апак кавтолдо якиль. Содыйтне свал неильть
асатыкст сонзэ бороцямосонть, анасяк свал дивасть, кода цёрась вийсэ свал
изниль. Эрьва изнямонть мельга сон ёвтыль вейке вал: «Вадря». Рузонь ялгатненень
свал марявиль «За зря». Ансяк эрзятне содыльть, кодамо смусть те валсонть.
Бороцямонь тевесь кандыль ярмакт. Миша Боров явшилизе велесэ ярмактомотненень.
Вана кодамо алкуксонь эрзясь: виев, превей, валдо, раськень вечкиця, тиринь
масторонь ванстыця. Истя 1927 иестэ Иван Поддубный лия масторга гастрольтнень
мельга самсто энялдсь эрзянь цёрантень полавтомс сонзэ ды ардомс важодеме
Америкав. Ансяк тиринь масторонть вечкемась ульнесь певтеме. Миша лиядсь эсензэ
тиринь велес.

Эсензэ велестэ сон муизе вечкеманзо, тонавтыцянть Алаксандра Любушкинань. Иень
ютазь сынь тейсть свадьба весе эрзянь койтнень коряс. Свадьбантень сакшность
ломантне весе маласо велетнестэ. Паз эзь максокшно тенст эйкакшт ды паро эрзятне
сайсть эстесть кавто эйкакшт ды максызь весе лембест сынст кастомантень.

Кулось Миша Боров 1941 иень панжиковонь 29 чисте Киев ошсо, калмазь Байковонь
калмазырьсе. 1957 иестэ Боровонь Михаилэнь янгазь калмонзо муизь сонзэ ялганзо,
ды пудсть кеврунго истят валт марто:



https://myv.wikipedia.org/wiki/%D0%91%D0%BE%D0%BB%D1%8F%D0%B5%D0%BD%D1%8C_%D0%90%D0%BA%D0%B0%D0%B9

Боляень Акай, лиякс: Мурзакайка, мурза Кайко — эрзянь мурза, кона эрясь ХVII-це
пингестэ.

Сон васня служась рузтнэнень Атямарь крепостьсэ. 1670 иестэ тусь туреме велень
раськень аурексчинь кис, теевсь крестьянонь стякшнома ушмонь прявтокс Разинэнь
ушмонь порксамодо мейле Симбирск ошонь ало. Мартонзо ульнесельть рузонь казаконь
атаман Никитинский ды эрзянь казаконь атаман Елушонь Бажат. Ветнесь мельганзо
15-20 тёжат ушмант ды туриця ломанть москувонь карательтнень каршо. Сонзэ
апокшке мобильной отрядзо (20-30 ластейть) «казакокс» ливтязь каявкшнось ятнэнь
лангс ды нейке оргодькшнэсть. Ожоковонь 24 чистэ Боляень Акай пурнась 7 тёжат
ломанть. Истямо вийть марто макссь карательтненень виевь турема Усть-Урень
велень маласо. Сынст прявтось - Ю. Барятинский эсь вийтнень марто потась
Симбирск ошонь малас. Омбоце турема Усть-Урень маласо ютась сундерьковонь 6
чистэ. Те стака туремасо Акаень ранизь пулясо, ансяк карательтнень таго шаштызь.
Стязь модатне Барыш ды Сура лейтнень юткова эзть лепштяво тенест. Седе мейле
Кандрать велень вакссо ютась прявт турема, 15 тёжат ломатнть ды 12 пушкат пиризь
кинть царень ушмонтень. Ансяк те туремасо карательтне изнизь Акаень вийтнень, ды
Боляень Акай потатсь Сура леень тона пелей. Тосо Орданьбуень ваксо кармасть
кирдеме кородоманть. Ацамковсто 1670 иестэ ульнесь сехте виевь турема москув
ушмонть марто. Сестэ Тургенево велень ваксо Акай пурнась 20 тёжат малав ломанть,
мартост ульнесть 20 малав пушкат. Те стака туремасо карательтне поркснизь Акай
Боляень ушмонть ды пултызь весе стиця ломатненень лездыця велеть. Костяшево,
Акаень тиринь велезэяк пултызь.

1671 иень якшамковонь 11 чистэ Долгоруков чирязось максь Боляйнень кеместызеть
куломанзо:

Сонзэ кундызь ды седе мейле ускизь Краснослободск ошов куловтома таркав ды
пурназь ломантнень сельмест икеле печксизь ды керьсизь прязо, кедензэ ды
пильгензэ.



https://myv.wikipedia.org/wiki/%D0%91%D0%BE%D0%B7%D0%B0%D0%B5%D0%B2_%D0%B2%D0%B5%D0%BB%D0%B5_(%D0%9F%D0%BE%D0%BA%D1%88_%D0%9A%D0%B8%D0%BB%D0%B5%D0%B9%D0%B1%D1%83%D0%B5)

Бозаев веле (лиякс: Бозаёв) (руз. с. Бузаево) — те эрзянь веле Мордовиянь Покш
Килейбуесэ.

Ашти Штырма леень ды Бозов чудикерьксэнть вейс чудемасонть лангсо. Кода лецтяви
(руз. Списке населенных мест Симбирской губернии) (1863 ие) Бузаево - 102 кудот
марто Ордань уездсэ.

Ало килангонь пакся, Алопе, Ало пруд луга, Ашо лисьма латко, Бозов латко, Бозов
пакся, Бозов пе, Ботуж угол, Бригада лисьма, Бригада луга, Буя вирь, Вере
паксянь ки, Вирь пандо, Вышка лей, Дербеж латко, Калмазэрь гора, Каль алкс,
Каммунна луга, Кельме лисьмапря, Кисляй, Кошель яма, Курцля пандо, Курця латко
(лейне), Ламад вирь, Ламад вирь алкс, Ламад вирь алкс, Лаша, Ляпилей пакся,
Ляпилей пандо, Манжурия (куро), Мар пакся, Марфань панда, Мишинкань вирь, Палонь
луга, Пандопря, Панжувт, Пила пей, Пиче пандо, Покш латко, Пор латко, Потмо
(пакся), Рубеж, Сапун пандо, Сарай пандо, Синтрезь луга, Сошань ал ёнкс пакся,
Спорной, Спорной эрьке, Сыкрань лисьма, Тазналей, Тазналей чей, Тазналейчей
сэдь, Ташто Штырма, Тейтерень поля, Тинге верькс пандо чама, Торф яма, Тыга
вирь, Устиянь пандо, Уфалатко, Церькува пандо, Цярманав пакся, Цярманав пандо,
Чапамо лей, Чапамо латко.



https://myv.wikipedia.org/wiki/%D0%91%D0%B5%D0%B7%D0%B7%D1%83%D0%B1%D0%BE%D0%B2%D0%B0,_%D0%A4%D1%91%D0%BA%D0%BB%D0%B0_%D0%98%D0%B3%D0%BD%D0%B0%D1%82%D1%8C%D0%B5%D0%B2%D0%BD%D0%B0

Фёкла Игнатьевна Беззубова, кортнема лем: Сёка патя (1880 таштамковонь 26 чистэ
Од Мурзасо (Кочкурбуесэ) - 1966 панжиковонь 12 чистэ ) — эрзянь кельсэ содавикс
ёвксонь морыця-лациця.

Чачсь 1880-це иень таштамковонь 26 чи чистэ Од Мурзасо (Кочкурбуесэ). Лемдизь
церьковань койсэ Фёклакс. Ансяк эрзятне а вечксызь ф гайтенть, а стяко сонзэ
эйсэ ушодовиця валткак кельсэнек, ловт, арасть. Тейтернентень кармасть мереме
эрзякс: Сёка. Кияк сестэ, чарькодеви, эзь сода: сон минек сы шкань морыцянок,
мазычинь невтицянок.

Кассь тейтересь, максызь мирденень, тусть эйкакшт. Эрямось мольсь а шождасто.
Стакачитнеде истякак байтяк ульнесть, текень пес ушодовсь 1914-це иень войнась,
мирденть саизь. Мейле революциясь, гражданской войнась. Ансяк неть коволтнэнь
энгамомадо мейле, зярдо аламодо сэтьме чудильмас совась эрямось, редязель Сёкань
покштояк покш ёрокчизэ: сон содась ламо морот, ёвтамот, одирьвань
урнемат-аварькшнемат, мазыйстэ морыль, вадрясто лайшиль, сонськак маштыль моронь
ладсеме. Тень пингстэ тунь а содыль сёрмас. Эрзянь сёрмадыцятнень прявтост А.Я.
Дорогойченко явсь покш мель ёроков авантень: аравтовтсь мельганзо сёрмадыцят.
1936 иестэ нолдазель моронь васенце пусминесь, конань лангсо аштесь лем: Ф.И.
Беззубова. Се шкастонть саезь Сёка патясь свалшкас совась эрзянь раськенть
эрямозонзо. Ризнэзь-мелявтозь пачтясь сон од пингедензэ:

XX пингенть 50-це иетнестэ, сыречинзэ лангс апак вано, Сёка патясь тонавтнесь
ловномо ды сёрмадомо. Теде икеле сонзэ мельга сёрмадыцякс ульнекшнэсть Абрамов,
Платонов, Радаев, Карасев, Кавтаськин, Гайни ды цёразо Беззубов Василий. Неень
шкане стака мукшномс, кона моротнень кие мельганзо сёрмадынзе: сестэ
секретаренть лемензэ эзть тешта, кедьсёрмадовкстнэ эзть ванстово.

Сех содавиксэв «Сталиндэ моронть» лайшемадонть сёрмады Василий
Горбунов(сёрмадома лувось кадозь авторонть):

Ойнадо мейле ульнесть нолдазь кавто Ф.И. Беззубовань пурнавксонзо: «Одкстомтозь
мастор» (руз. «Обыкновенная земля», 1947), ды « Од пиньгень морот» (руз. «Песни
нового времени»). Беззубова казезель кавто орденсэ, медальсэ. 1940 иень
умарьковонь 25 чистэ Беззубованьне ульнесь максозь Мордовской АССР-нь раськень
морыцянь лем.

Кулось Сёка патясь 1966 иень панжиковонь 12-це чистэ. Сонзэ лем ало лиссть 10
книгат эрзянь ды рузонь кельсэ, весемекс 80 хормань ёвкст, сондензэ сёрмадозь
ламо статьят, косо ванкшновить весе ладсевксэнзэ. Неть книгатне-кирьяпусмотьне
улить ловномакудосова-библиотекасо.



https://myv.wikipedia.org/wiki/%D0%91%D0%B0%D1%82%D0%B0%D0%B5%D0%B2%D0%B5%D0%BD%D1%8C%2C_%D0%9F%D0%B0%D0%B2%D0%B5%D0%BB_%D0%9F%D0%B5%D1%82%D1%80%D0%BE%D0%B2%D0%B8%D1%87

Батаевень Павел Петрович (1915 иестэ Самарань ёнксонь Од Пиче велесэ ) — эрзянь
валморонь ладсий, куляньсёрмадей.

Павел Батаев чачсь сокиця-видицянь семиясо Клявлянь буень Од Пиче велесэ . Пек
рана сонзэ кулось авазо, уроз цёрынесь 9 иестэ кармась стадань ваномо. Зярдо
сонензэ топодсть 12 иеть, сон тусь Московов ды тосо эйкакшнеде Советень
правительствань заботань лескэнть вельде кармась тонавтнеме куншка школасо,
конань прядызеть 17 иесэ. Теде мейле сон одов сась тиринь буев, ды кувать
важодсь буень кулялопанть редакциясо. Тосо жо ушодсь валморонь сёрмадомо,
конатнеде ламо печатазь секе кулялопасонть.

1933 иестэ Батаев сась Саранов ды кармась важодеме васня Мордовской
государственной Издательствасо, мейле «Ленинэнь киява» комсомолонь кулялопасо.
Кода лецтнесть вейсэважодицятьне Павел Петрович ульнесь вадряседеень, весёла ды
ёжов-важововикс ломанекс, тевень топавтыцякс ды дошлоекс. Тесе сон ламо важодсь
эсинзе литературной сёрмадовксонзо ланксо, вастневсь содавикс се шкасто
валморозейтнень марто: Я. Григошинень, И. П. Кривошеевень, Никул Эркай. Тесэ сон
сёрмадыньзе эсензэ сехте виев валморонзо.

Течияк, истя жо, кода исяк, Валдо-сэнь июнень сакшнось чи. Течияк, кодак ушов
тон лисят Тантей коштось эйсэть копачи. Течияк мазыйстэ цвети садось, Лопасонзо
цяпи укшторось. Умаринанть ашо цветнэ срадозь – Ашо ловокс ацазь масторось. Зяро
чувт касыть те мазый садсонть Алкинеть, сэрейть ды кодат парт! Ведь а стяк теезь
ней сон од ладсо – Сон оймсемань ды культурань парк. Ведь а стяк пижелды течи
маекс, Седеяк парсте карми ванды. Легендарной героенть Чапаень Лемензэ
мельс-паросо канды

Варминесь эзь ойма кольнемадо, Кутмори чевтестэ эрьвейкень. Физкультурникень
моли парадось, Прок мерят ломань эскелькшны вейке. Васолов парадонть эйстэ
маршось Покш изнямонь гимнакс кайсети. Стадиононть велькска варманть каршо Од
пилот самолётонть вети. Певтеме сэнь коштонь океанонть Сельмензэ алмаз ладсо
керить. Парашютонть лангс кенярдозь ваннось, Коштсонть понгавтозь конась нури.
Се сонзэ вечкевикс тейтерезэ Менельстэнть валгомстонзо лыки. Секс истя од
пилотонть верезэ Рунгованзо кенярдозь яки.

Минь мартот эринек вишка пингстэ, Ве таркасо ютась одкс шканок. Ульнинек
сюлмавозь буто пинкссэ, - Певтеме покшоль вечкеманок. Ней ютксонок ацавозь покш
тарка, Аштить сравтозь сэрей пандт ды ведть. Мон сынст трокс, вечкевикс оям,
Варка, Сталень нармуньсэ ливтян тонеть. Тон, паряк, се шканть зэрни тракторот
Ветясак колхозонь паксяванть, Ангелина Пашакс морат моро, Кода вадрясто эри
авась.

Сандей ютксо шольнезь чуди леесь, Ведьгев чаротне галакс шлёпить, Горниповнекс
кудрянзо килеенть Нуваргадозь масторов токить. Ашо лёмзёрокс почоды цветсэ,
Сиянь човсонзо ковось пургси. Тундонь вармась пувси лембстэ, сэтьстэ, - Каль
тарадтнэ стамбарнэ нурсить. Минь ванылинек лёмзёрксонть ало Лейганть уиця
ковонть сулейс. Мон нильнинь тонь салавине валот, Конат чудесть, буто шольни
лейсь. Тон саилить кедезэть цецине Мельс-паросо сялгилик монь мештьс. Ковоськак,
мерят, редимизь минек, Сонгак буто кедьстэнек тень вешсь. Нейгак мельсэнь, кода
лёмось цвети Ды тейтерень весёла кужот. Бути вастомскак мартот а лети, -
Вечкеманок илязо пужо.



https://myv.wikipedia.org/wiki/%D0%90%D1%88%D0%BE_%D0%B2%D0%B5

Ашо ве — шкась, коли Чись 24 часто седе ламо (чи-веде седе ламо) а лисни
менелькирьксэнть ейстэ.

Сехте нуркине ашо весь (кавто чи-веть) неяви ≈ 67° 24′ п. к. кувалмасонть; сехте
кувакась Лембеёнкс полюссэ (кото ковонь седе аламодо). Ашо весь тееви сесте,
коли Модань чаравтома петкелесь чиреми эклиптиканьте велькс.

Россиясо: Апатиты ош, Билибино ош, Умба ош, Верхоянск ош, Воркута ош, Гаджиево
ош, Дудинка ош, Заозёрск ош, Заполярный ош, Игарка ош, Кировск ош, Ковдор ош,
Кола ош, Лабытнанги ош, Мончегорск ош, Мурманск ош, Нарьян-Мар ош, Норильск ош,
Оленегорск ош, Островной ош, Певек ош, Полярные Зори ош, Полярный ош,
Североморск ош, Снежногорск ош, Среднеколымск ош.



https://myv.wikipedia.org/wiki/%D0%90%D1%80%D0%B8%D1%81%D1%82%D1%8D

Аристэ Пауль Александрович (эст. Paul Ariste 1905 иень даволковонь 3 чи Раабиза
мызаса - 1990 иень даволковонь 2 чи Тарту ош) — суоми-угрань ине кельсодый,
филилогиянь коряс доктор, профессор, Эстэ, Суоминь мастортнень академик.

Чачсь 1905 иень даволковонь 3 чистэ Эстониясо Тартумаа ёно Ряабиccа мызаса.
Тетянзо-аванзо — важодицяльть. 1930-це прядызе Тартунь университетэнть. Мейле
1946-це иестэ университетсэнть тейсь Финно-угрань куншкакуро, косо важодсь
пингензэ перть. Мелензэ коряс XX-це пингень 50-це иетнестэ те Куншкакурось
кармась анокстамо суоми-угрань кельсодыйть. Кедьсэнзэ тонавтнесь мокшонь ды
эрзянь 4 докторт, 40 кандидатт.

1968-це иестэ Пауль Александрович якась Мордовияв, ульнесь Ицял буень эрзянь
велетнесэ. Важодеманзо кисэ казезь эрьва кодамо масторонь казнесэ.



https://myv.wikipedia.org/wiki/%D0%90%D1%80%D0%B0%D0%BF%D0%BE%D0%B2%D0%BE%D0%BD%D1%8C_%D0%A1%D0%B0%D1%88%D0%B0

Араповонь Саша (Александр Васильевич Арапов) (1959 сундерьковонь 1 чистэ
Мордовиянь Тумобуень Кенде велесэ - 2011 аштемковонь 16 чистэ Саран ошсо) —
эрзянь сёрмадей, валморонь ладсий.

Чачсь 1959 иень сундерьковонь 1 чистэ Мордовиянь Тумобуень Кенде велесэ
тонавтыцянь семиясо.

1964 иестэ малавиксензэ марто тусть эрямо Кобале велев — аванзо тиринь
велентень. Тесэ Сашань ютась вишка поразо. 1977 иестэ прядызе Кобалень школанть,
1983 иестэ — М.В. Ломоносов лемсэ МГУ-нь журналистикань факультетэнть. 1985
иестэ саезь важоди «Сятко» журналонь редакциясо. Россиянь сёрмадей куронь
ломань. Мордкизэсь нолдынзе валморонь колмо киниганзо: «Вайгель» (1990),
«Вальма» (1992), «Взмах» (2001). Валморонзо совасть вейсэнь пусмос, конат лиссть
Саран ошсо, Самар, Ине-Питер, Москов, Хельсинки, Будапешт, Таллинн оштнэсэ.
«Литературная Россия» кулялопань лауреат (2000), Мордовиянь заслуженной поэт.
Эйзюрковонь 2000 иестэ Араповонь Саша - Сятко журналонть прявт редактор. Ютко
шкане седиль гитарасо, ладсиль морот эсензэ стихензэ лангс.



https://myv.wikipedia.org/wiki/%D0%90%D0%BD%D1%81%D1%8F%D0%BA_%D0%BF%D0%B0%D0%BB%D1%81%D0%B5%D0%BC%D0%B5

«Ансяк палсеме» — те Бакич Видяень морось. Сон совась васенце лисезь морыцянть
«Тон туить» альбомоньте (2001 ие).

Валтнэ: Молить ламо мазый тейтерть Ютксост а неяват тон. Эсинь кортамодонть
мейле Кежеват тон. Ардтнить яла машинасо Висксэт а ней овсе арась Течи а
содавикс церат Ваксот чарасть.

Мороютко: Ансяк палсеме ансяк налксеме Сон тоне сакшны. Менельстэ тешть сон
алтакшны Истямо вечкематне пек ламо сакшныть Истямо вечкематне валскес сынь
ютакшныть.

Валтнэ: Аштят кутмордат сень марто Конань эсь сельмсэ неик/ Туи таго валске
марто Тон мезе теить? Кода мон вечктян а содат Кода ней валтне пачтемс Арась, а
саты монь вием Тонь ней учнемс.



https://myv.wikipedia.org/wiki/%D0%90%D0%BD%D1%81%D1%8F%D0%BA_%D0%B2%D0%B0%D0%B4%D1%80%D1%8F%D1%82

«Ансяк вадрят» — те Бакич Видяень морось. Сон совась нилеце лисезь морыцянть
«Весе вейсэ» альбомоньте (2005 ие).

Валтнэ: Кельме вармат таго пувить Нать курок пачкоди тенек телесь Лембе ёнов
нармунть туить Весе ашолгады тирень велесь Ловось пры ды мекев солы Кезэреть
тундонтень а содават Ловонь прамось таго кецят Конась ливти пряват

Ансяк вадря тон вешняк Ды таго лиядат ськамот Стяко лонгозон пижняк А молян течи
ильтямо

Валтнэ: Мезе таго алты тундось Моданть лангсто ловонь сон солавты Весе мазый
тейтерька сон Лия лангс эйсэнзэ нать полавты Кода монь эйсэ а стувтат Прясо таго
путат лия бокас Васня эсеть лангс тон варштак Ломать весе содаст



https://myv.wikipedia.org/wiki/%D0%90%D0%BD%D0%B4%D1%80%D0%B5%D0%B9_%D0%9A%D1%83%D1%82%D0%BE%D1%80%D0%BA%D0%B8%D0%BD

Куторкинэнь Андрей (cёрмадей лемезэ эрз. А. Ёндол, 1906 умарьковонь 25 чи - 1991
панжиковонь 12 чи) — эрзянь кельсэ сёрмадей ды валморонь ладсий.

Чачсь 1906 умарьковонь 25 чистэ Студенец велесэ неень Порец буень Ветькень
Республикасо изыця-видицянь семиясо. Прядызеть Порецень куншка школанть. 1924
иестэ 1927 иес тонавтнесь Ульянонь совпартшколасо, косто сонзе кучить Мордовияв.
Ульнесть тензэ 18 иеть. Тесэ чалгаськак литературань кинть лангс. Пек лездась
политпросвещениянь коряс тонавтыцясь Анна Александровна Караваева. Самай сон
тешкстынзе тонавтницянть ёрокчинзэ. Се шкастонть Андрей Куторкинэнь лемесь
появась Алатырень уездэнь «Трудовой газетасонть». «Деревенские» – истя лемдязель
васенце очеркезэ. «Красная звезда» газетасонть лиссть прозань лия
произведениянзо.

Ушодовсь социализмань шкась. Вишка народтнэнь кармась улеме сёрмаст. Ушодовсь
асодамочинть марто бороцямось. Андрей Куторкинэнь кучизь Мордовияв, Дубинькав.
Тесэ сон Тумобуеень ловномакудонь прявт, сон ламо вийть путы ломантнень
ловнома-сёрмадома тонавтомасо. Коллективизациянь иетнестэ созэ кочкить васенце
председателекс «Рассвет» вейсхозсо Жабина велесе.

1932 иесте куляньсёрмадымась, литературань важодемась карми сонзэ смустезэ,
Куторкин сась Саранов.. 1934 иенть видс важодсь «Эрзянь коммуна» кулялопасо,
седе тов «Сятко» ковставксонь редакторокс (1934-1935), важодсь прявтредакторокс
Мордовской книжной издательстванть (1935-1939, 1943-1945), ульнесь кочказель
правлениянь прявтокс МАССР-нь Сёрмадеень Вейсэндявксонть (1945-1951). 1952 иестэ
саезь 1958 иес ульнесь ответственной секретарекс, ветицякс «Советская Мордовия»,
«Эрзянь правда» кулялопатнень. Колмоксть ульнесь «Сятко»/«Сурань толт»
ковставксонть-журналонть прявтсо: 09.1933 ― 12.1933, 11.1935 ― 12.1937 ды
09.1958 ― 06.1959.

Сон вадрясто топавтсь тевензэ Мордкизэнь прявт редакторокс ды Сёрмадеень
вейсэндявксонть правлениянь прявтокс улемстэяк. 1934 иестэнть лиси «Раужо
палмань» историко-революционной романозо. Важодсь лангсонзо пек куватьс.
Сялдыцятнеяк эзть пракшно мартонзо ве мельс. 1941 иестэнть лиссь «Ламзурь»
поэмазо. Теманть тензэ евтызе СССР-нь сёрмадеень васенце промкссонть сонсь
Максим Горький. Эйсензэ невтезь 1743-1745 иетнестэ инязоронть каршо Терюшевской
волостень эрзятнень-мокшотнень восстаниясь. Сонзэ коряс сёрмадозь эрзянь васенце
оперась «Несмеян и Ламзурь» (1944). 1905-1907 иетнень революциядонть ёвтневи
«Покш ки лангсо умарина» валморосо сёрмадозь романсонть. 1976 иестэнть лиссь
«Лажныця Сура» колмо книгасо романозо. Те кармась редявикс тевекс республикань
культурной эрямосонть. Куторкиннэнь максозь Мордовиянь Государственной премиясь.
Романось нолдазель Московсо.



https://myv.wikipedia.org/wiki/%D0%90%D0%BB%D0%BE%D0%B2%D0%B5%D0%BB%D0%B5_(%D0%9E%D1%82%D1%8F%D0%B6%D0%B1%D1%83%D0%B5)

Ало велесь ашти Пандалкс лей (Трязовка лей) лангсо, 30 вп буень куншкатарканть
видс ды Отяжвелень чугункане.

1612 иесте Пичевелень (руз. Сосновка) эрицятне теизь-путызь «Покш веле» (руз.
Большое село). 1639 иестэ ульнесь путозь «Нагорка» эли «Вере пе» (руз. д. Новая
Алова эли руз. Нагорная Алова). 1927 иестэ велетне совасть Отяжбуень, Мордовской
АССР-нь. 1929 иестэ велетнень пурнызь вейс: «Аловеле» (руз. «Алово»).

Лемесь-антропоним: мурза Бориске Алове ульнесь лецтязь (руз. «Атемарской десятне
1669 – 1670 годов») конёвсонть.

Веленть марто улить зярыя сюлмавозь лемть, сынст пурнынзе Дмитрий Цыганкин:
Пичелей латко, Пой вирь лисьма, Пойгаль, Покш вирь, Покш ки, Поно яма лисьма,
Ревень печкема ряд, Рузонь ряд ки, Савиновой поляна, Салатана пакся, Сарлей
луга, Сарчиха гора, Сёвонь латко, Сёмкань ведьгевть, Синтревкс лисьма, Сирть
каль, Сирть кальть луга, Солатина лисьма, Солдат мода, Солотина луга, Солотина
пакся, Соловьёв мода, куро Сомунка, Сохай латко, Спирька Васянь сэдь, Староста
угол, Столбовой ки, латко Сухадов, Ташто юрт, Тейтерь ваямо латко, Техник латко,
Тингелей, Тингелей гора, Тингелей лисьма, Трязовка, Тразов лисьмапря, куро
Трокске, Трязов лисьмапря, Тюмаень ведьгевть, Тюмкань сэдь, Федя лисьма,
Церькова гора, Цирьков алкс, Цыган нерь, Цямза, Цяра гора (цяра - руз. «звук от
удара кнута»), эрьке Чаркаль, Шан-колодец , куро Школьная, Шлятай лисьма,
Элдамерев, куро Элдамеревпе, Яшка латко.



https://myv.wikipedia.org/wiki/%D0%90%D0%BB%D0%BE%D0%B2%D0%B5%D0%BB%D0%B5_(%D0%9E%D1%82%D1%8F%D0%B6%D0%B1%D1%83%D0%B5%D0%BD%D1%8C)

Ало велесь ашти Пандалкс лей (Трязовка лей) лангсо, 30 вп буень куншкатарканть
видс ды Отяжвелень чугункане.

1612 иесте Пичевелень (руз. Сосновка) эрицятне теизь-путызь «Покш веле» (руз.
Большое село). 1639 иестэ ульнесь путозь «Нагорка» эли «Вере пе» (руз. д. Новая
Алова эли руз. Нагорная Алова). 1927 иестэ велетне совасть Отяжбуень, Мордовской
АССР-нь. 1929 иестэ велетнень пурнызь вейс: «Аловеле» (руз. «Алово»).

Лемесь-антропоним: мурза Бориске Алове ульнесь лецтязь (руз. «Атемарской десятне
1669 – 1670 годов») конёвсонть.

Веленть марто улить зярыя сюлмавозь лемть, сынст пурнынзе Дмитрий Цыганкин:
Пичелей латко, Пой вирь лисьма, Пойгаль, Покш вирь, Покш ки, Поно яма лисьма,
Ревень печкема ряд, Рузонь ряд ки, Савиновой поляна, Салатана пакся, Сарлей
луга, Сарчиха гора, Сёвонь латко, Сёмкань ведьгевть, Синтревкс лисьма, Сирть
каль, Сирть кальть луга, Солатина лисьма, Солдат мода, Солотина луга, Солотина
пакся, Соловьёв мода, куро Сомунка, Сохай латко, Спирька Васянь сэдь, Староста
угол, Столбовой ки, латко Сухадов, Ташто юрт, Тейтерь ваямо латко, Техник латко,
Тингелей, Тингелей гора, Тингелей лисьма, Трязовка, Тразов лисьмапря, куро
Трокске, Трязов лисьмапря, Тюмаень ведьгевть, Тюмкань сэдь, Федя лисьма,
Церькова гора, Цирьков алкс, Цыган нерь, Цямза, Цяра гора (цяра - руз. «звук от
удара кнута»), эрьке Чаркаль, Шан-колодец , куро Школьная, Шлятай лисьма,
Элдамерев, куро Элдамеревпе, Яшка латко.



https://myv.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80_%D0%A8%D0%B0%D1%80%D0%BE%D0%BD%D0%BE%D0%B2

Шарононь Сандра (руз. Александр Маркович Шаронов, 1942 даволковонь 18 чистэ
Шокша велесэ Теньгушбуесэ) — эрзянь ды рузонь кельсэ сёрмадей, наукань
келеньсодыця докторось.

Чачсь 1942 иень даволковонь 18 чистэ Шокш велесэ Теньгушбуесэ. Прядызеть
Васеньце Якстерекуронь технической училищанть (1959—1961 иетнестэ), мейле
ульнесь масторонь ванстыцякс — ульнесь армиясо (1962—1965), прядызеть
эрямопингень фаультетенть Мордовиянь Прявтуниверситетсэ (1965—1969), важодсь
эрямопингень ды вейсэньсовавтома (обществовведение) тонавтыцякс Отяжбуень
Кузломань куншкань школасо (1969).

Эрзянь ды Омбомасторонь эрицятне содасызь Шарононь Сандрань кода Ине валморонь
сёрмадеекс, сон 15-де иень седе ламо тейсь эсензэ «пакшанзо» — «Масторава»
морокерьксэнзэ. Те шкинеманзо кис покш питне мерсть омбомасторонь
куляньсёрмадейть ды учённойть: Пекка Лентонен, Тармо Хаккарайнен, Сиркка
Сааринен (Суоми Мастор), Петер Домокош (Мадьяронь Мастор), Мария Дуганчи (Швеция
Мастор).

Истяжо сонзэ кедь алдо лиссть: «Шокша», «Планета Эра», «Потехония», «Любовь и
карлик» повестьтне.

1995 иестэ казезь Мордовия Республикань Масторпельдень Казнесэ, ды 1997 иестэ
М. А. Кастрен вейсендявксонть Васенце Сёрмадыцянь Казнесэ.



https://myv.wikipedia.org/wiki/%D0%90%D0%B1%D1%80%D0%B0%D0%BC%D0%BE%D0%B2%D0%BE%D0%BD%D1%8C,_%D0%9A%D1%83%D0%B7%D1%8C%D0%BC%D0%B0_%D0%93%D1%80%D0%B8%D0%B3%D0%BE%D1%80%D1%8C%D0%B5%D0%B2%D0%B8%D1%87%D0%B5%D1%81%D1%8C

Абрамов Кузьма Григорьевич (1914 иень сундерьковонь 12 чистэ эрзяньТашто Найман
велесэ Покш Килейбуесэ- 2008 иень умарьковонь 4 чистэ) — эрзянь сёрмадей.

Седе пек содавикс кода ёвтнемань, повестень, романонь ды драмань сёрмадыця. Ды,
паряк, пек аламот содыть: литературас васенце эскельксэнзэ сон теинзе стихень
сёрмадоманть вельде. Лисезь васенце книгазояк — стихотворетянь пусмо («Стихть»,
1940). Седе тов сти­хень сёрмадомань ёрокчись маштовсь тензэ рузонь ды
мирэнь-масторонь классиканть, Россиянь ламо нациянь литературань сехте пара
невтевкстнэнь эрзянь кельс ютавтомсто.

Школань прядомонзо мельга, 1931 – 1933 ии. важодсь велесэ. 1933 – 1934 ии.
тонавтсь Мордовиянь педагогической институтсо. Мейле важодсь тонавтыцякс
Госагырэнь сисемиень школасо. Ойнась ушодовсь сестэ, коли Кузьма Абрамов ульнесь
Тамбовонь военно-пехотной училищань курсантокс, тосто сеске саизь служамо
фронтс. Московонть кисэ туремасо ульнесь ранязь.

Ойнаданть мейле важодсь редакторокс Радиокомитетсэ, ульнесь театрань
литературань пельксэнть тевветицякс. Ойнадо икеле Мордовиянь кулялопатнесэ
лиснесть сонзэ валморонзо. Лисить башка нолдавкссо сёрмадовксонзо: «Рассказы»
(1959), «Русые косы» (1961), «Сырнень зорюват» (1961), «Ратор лейга» (1962),
«Комолявка» (1962), «Новоселье» (1963), пьесазо «Эрьванть эсензэ ормазо» (1968).

К. Г. Абрамовонь шкинемань виевчизэ парсте невти «Найман» (1957), «Ломантне
теевсть малацекс» (1961), «Качамонь пачк» (1964) трилогиясь. Омбоце трилогиясь –
«Эрзянь цёра» (1971, 1973, 1974) – весе мирэнть келес содавикс эрзянь
Инекерсицядонть ды артыцядонть, чувтосто керсицядонть Степан Эрьзядо. 1977 иестэ
сонзэ кис Кузьма Григорьевичне макст Мордовиянь АССР-нь Прявт Казне. XII-це
пингенть прядовомсто ды XIII-це пингень ушодовомсто эрзятнень ды мокшотнень
эрямодост сёрмадеесь ёвтни «Пургаз» исторической романсонзо (1988). «Олячинть
кисэ» – омбоце исторической романсонть, кона лиссь 1989 иестэ, Кузьма
Григорьевич варштась XVIII-це пингес, крестьянской войнань шкатнес.

Сёрмадеесь казезель «Якстере Тештень» орденсэ, «Отечественной войнань II
степенень» орденсэ ды «За победу над Германией в Великой Отечественной войне
1941–1945 гг.» медальсэ.



https://myv.wikipedia.org/wiki/%C2%AB%D0%AD,_%D0%BA%D0%B0%D1%88%D1%82%D0%BE%D0%BC%D0%B0%D0%B2%D0%B0,_%D0%B0%D0%B2%D0%B8%D0%BD%D0%B5%C2%BB_(%D0%BC%D0%BE%D1%80%D0%BE)

Валтнэ(*): Э, каштомава-авине… э э каштомава-андыця А иля тандат лаштедем, иля
да тандат вайгельдем Минек покш-покш тиринек, ээ савтык минек превенек Макст
миненек кедень вий, и… макст миненек валдо сельмть Саик лувонь прянок, ээ
ванстык лувонь пряканок Ох паро мельнес арсинек, ээ паро тевнесь кундынек Э...
Гарай церась пек паро..о Гарай алясь пек мазы Видев килей рунгозо, о... мазы
умарь чамазо

О... валдо валске сельмензе… ээ... туи янга-вирьнева А-а-а-пак яксев ки ланга...
ааа... макска тензе кедев вий, Э... макска тензе валдо превть… Э..
аютавинть-ютасы, э аизнявинть–изнясы И...каштомава-авине, ды каштомавам-тирине Э
паро тевнес путанок, ох вадря тевнесь путанок Ох парсте кирдик каштом сим…
парсте пидик лувонькшинть Э макстанок теть виезь пря, амакстанок теть ливезь
ведь.



https://myv.wikipedia.org/wiki/%C2%AB%D0%AD%D1%80%D1%8C%D0%BC%D0%B5%D0%B7%D1%8C%C2%BB_(%D1%80%D0%B0%D1%81%D1%8C%D0%BA%D0%B5%D0%BD%D1%8C_%D0%BE%D1%80%D1%88%D0%B0%D0%BC%D0%BE%D0%BD%D1%8C_%D0%BF%D1%83%D1%80%D0%BD%D0%B0%D0%B2%D0%BA%D1%81)

«Эрьмезь» (раськень оршамонь пурнавкс) — оршамонь пурнавкс, кона ульнесь теезь
2010 иесте.

Те ульнесь Е. Трушинань дипломонь проект — дизайна ды реклама кафедранть
нолдавиця Н.П. Огаревань лемсэ Раськень культурань институтонть (нолдамо иесь
2010). «Эрьмезь» оршамонь пурнавксось ульнесь теезь нежедезь Яков Кулдуркаевень
«Эрьмезь» морокерьксэнть сюжетэнть ланкс. Прявт азорось эйсэнзэ Эрьмезь — од,
мазый ды пек ёроков. Сон Инязор Пургазонь цёра.

Омбомасторонь пелькстамоcонть сэрей модань раськеоршамо «Этно-Эрато-2010»
Московсо «Эрьмезь» оршамонь пурнавксось саизе омбоце тарканть «Суоми-угрань
раськень оршамопель» номинациясонть.



https://myv.wikipedia.org/wiki/%C2%AB%D0%AD%D1%80%D1%8C%D0%BC%D0%B5%D0%B7%D1%8C%C2%BB_(%D0%BC%D0%BE%D1%80%D0%BE%D0%BA%D0%B5%D1%80%D1%8C%D0%BA%D1%81)

«Эрьмезь» морокерькс — те эрзянь раськень поэма морокерькс, конань пурнызе Яков
Кулдуркаев. 1928 иестэ «Якстере теште» кулялопань ожоковонь колмо номертнэсэ
лиссть «Эрьмезь ды Котова» морокерькстэ саевкстнэ. Сонсь «Эрьмезь» морокерьксэсь
башка книгасо нолдазель ульнесь ансяк 1935 иестэ.

Эрьмезесь — эрзянь раськень прявтонь цёра. Котова - мокшонь раськень прявтонь
тейтерь. Сынь псистэ вечкить. Тетятнень-аватнень арась мелеет теемс свадьба. Од
ломантне эзизь кунсоло сынст, венчасть салава. Кавто плематнень састь кежест
вейке-вейке лангс.

Те шкасто эрзятнень лангс каявсть ордатне. Вийтне ульнесть аволь вейкеть. Ламо
верь валсть эрзятне. Мокшонь првтось жо эзь са лездамо эрзятненень. Те
тюремасонть чавови Эрьмезь. Сон тееви кевекс. Эрямостонть туи Котоваяк.
Тейте­ресь кевенть вакс кассь ашо килеекс. Ванна истямо поэманть сюжетэзэ.

Тесэ Эрьмезь ды Котова ловныцятнень икелев стить весе сэрьсэ. Васняяк, неяви
сынст мазычист, валдо оймест ды чевте седеест. Эрьмезь чинек-венек важодсь. Сон
тейсь ведьгевть, венчть ды кузницясо лия тевть. Зярдо Суранть чирестэ неизе
мок­шонь тейтеренть, сон сеске кармась вечкемензэ ды арсесь саемс никс. Котовань
тетязо Пурейша мерсь, ансяк сестэ тейтерензэ макссы цёрантень никс, бути сон муи
карень кодыця цёканьзюро. Эрьмезнень кармась лездамо вирень ава. Сон церанть
ветизе тусто вирев ды невтизе кинть, кона ветясь ялаксонзо эрямонь таркантень.
Ялаксозо ульнесь вирень ведун. Эрьмезь кедьсэнзэ кармась важодеме кшисускомонь
кисэ. Эрьмезь лиссь изницякс.



https://myv.wikipedia.org/wiki/%C2%AB%D0%AD%D1%80%D1%8C%D0%BC%D0%B5%D0%B7%D1%8C%C2%BB_(%D0%B2%D0%B5%D0%B9%D1%81%D1%8D%D0%BD%D0%B4%D1%8F%D0%B2%D0%BA%D1%81)

«Эрьмезь» (вейсэндявкс) — Кочкурбуень Вирь Тавла велень чувтосто керсицянь
вейсэндявкс. Ульнесть пурназь-теезь 1999 иестэ.

«Эрьмезень» мелензэ коряс ульнесь ютавтозь 2000 иестэ Мордовия Республикань
чувтосто керсицянь васенце семинар: «Кезэрень покштятнень чувтосто керсема
койтнень-кирдатнень неень эрямос». Истя жо 2001 иестэ ульнесь ютавтозь мастор
ютконь суоми-угрань раськень чувтосто керсемань васенце семинар «Вейсэнь
ундокст». Парсте ютамозо кандсь стака чиньгак — кой-кона кулялопатнесэ
церьковасо важодицятне каявсть Тавла велень чувтосто керсицятнень лангс.
Кезэрень керсема коенть лемдизь Идемевсь марто налксемакс. Седе мейле кодат-бути
апаро ойметь таго пултызь керсема кудонть.

«Эрьмезень» цёратне кавксть мазылгавтызь «Талва пря» содавикс лисьмапрянть.
Зярыя скульптурат мазылгавтыть лисьмапрянть неень шкас.

«Эрьмезь», 2008 ие, 50х24х31 «Дорамось терди», 2009 ие, 55х24х19 «Панг кочки»,
2009 ие, 38х26х14 «Овто» (салдыркс), 2009 ие, 32Х17х16 «Чамакс» (Маска). 2009
ие, 50Х21х10 «Покш лишме» , 2010 ие, 35х8х33 «Лишме», 2010 ие, 35х28х10
«Салдыркс», 2010 ие, 24Х18х17 «Сыречи», 2010 ие, 26х14х33 «Чамакс», 2010 ие,
51х16х5 «Гайгемань кедьёнкст»(«Рубель», «Маракас», «Колотушка», «Трещетка»)

«Азор», 1994 ие, 20х40х15 «Од крандазт», 1994 ие, 14х52х12 «Кезэрень чамакст»,
2009 ие, 28х38х18 «Репештянь чамакст», 2010 ие, 22х26х17 «Пире вакссо», 2010 ие,
18х20х14 «Набой лишме», 2010 ие, 18х37х15 Салдыркс «Лишме», 2010 ие, 13х25х10
«Чиньжарамо ды атя», 2010 ие «Лецтнемат», 2010 ие, 35х20х14 «Покш пря корш»,
2010 ие, 13х21х10 «Чамакс», 2010 ие, 19х12х4 «Дрига атя», 2010 ие, 28х12х10
«Лишме», 2010 ие, 25х30х4 – 2 экз. «Алаша», 2010 ие, 17х23х8 – 2 экз. «Алашине»,
2010 ие «Покш пря корш» (карандашонь путомка), 2010 ие. «Вешкема», 2010 ие. – 2
экз.

«Налксема», 1981 ие, 23х60х 16 «Машты кедть», 1984 ие, 45х30х23 «Миша
Боров-сехте здоров», 1986 ие «Калонь кундый», 2003 ие, 60х20х8 «Салазь вечкема»
(Эрзянский Декамерон). 2004 ие «Урьвакстома», 2006 ие, 58х24х14 «Ветеце», 2006
ие, 38х20х17 «Вирьава», 2008 ие, 20х40х28 Чамакс «Моро», 2009 ие, 76х20х6
«Эйкакшчи», 2009 ие, 37х35х7 «Пангонь кочкиця», 2009 ие, 9х18х9 «Инешкипаз»,
2009 ие, 68х48х12 Вешкема «Чамакс», 2010 ие Вешкема «Кезэрень тешкс», 2010 ие
«Тундо», 2010 ие, 45х38х10 «Пенгень пилямо», 2010 ие, 47х21х13 «Нурямот», 2010
ие, 17х25х8

«Эйкакшчи», 2009 ие, 30х30х15 «Ега атя», 2009 ие, 15х36х13 «Гаркань Анде», 2009
ие, 9х15х5 «Ки лангсо», 2009 ие, 10х20х9 «Инечи», 2010 ие, 20х32х13

«Вирьава» (Баба Яга), 1998 ие, 17х37х24 «Вирьава», 2002 ие, 18х32х17 «Сыречи»,
2002 ие, 65х44х23 «Вирень азор», 2003 ие, 20х29х23 «Идемевсь», 2005 ие, 43х32х23
«Пангонь кочкамо», 2009 ие, 36х34х17 «Кортнема», 2009 ие, 52х28х18 «Кудонь
тевть», 2009 ие, 50х21х20

«Оз атя», 2004 ие, 34х30х18 «Истяяк эрси», 2005 ие, 60х30х15 «Модарькань
лазномо», 2005 ие, 75х16х16 «Кильдизь», 2006 ие, 70х25х18 Чамакс «Бука», 2009
ие, 52х33х5 Чамакс «Тандадозь», 2009 ие, 42х35х4 «Лишме», 2010 ие «Салдыркс»,
2010 ие, 25х15х12 «Пиянь чи», 2010 ие, 24х29х12

«Од алаша», 2004 ие, 50х25х17 «Крандазт», 2008 ие, 33х18х14 салдыркс «Сярдо»,
2009 ие, 18х22х16



https://myv.wikipedia.org/wiki/%C2%AB%D0%A3%D0%BC%D0%B0%D1%80%D1%8C_%D1%87%D1%83%D0%B2%D1%82%D0%BE_%D0%B4%D1%8B_%D1%8D%D1%80%D1%8F%D0%BC%D0%BE%D1%81%D1%8C%C2%BB_(%D0%BC%D0%BE%D1%80%D0%BE)

Валтнэ: Тундонь чи модась солавты Панжиковонь лембе чинть Умарь чувттнэ тарад
сравтнить Мазый цвет эзгаст викшнить. Истя миньгак од поранок Эринек прок умарь
чувтт А стувтови мазый шканок Кода тон илязат стувт.

Мороютко: Од тейтернекс, од церынекс Тынк марто ульнинек минь, Зяро чийнемат
чийнинек, Иетькак а марявить.

Валтнэ: Шержейгадмо кармась чересь, Кедтне сормсевсть ды сорныть. Ансяк оймесь
ды седеесь Зярдояк а сыредить.

Валтнэ: Кизна пси кувака читне Кенерстить чувтнэс умарть Тарадтнэ прясост а
витнить Умарь сталмось уски прянть. Истя миньгак, зярс одтанок Оймсемс а эрияк
шкась Умарь эйкакштнэнь кастанок А мельгаст -- умарь-нуцькат.

Валтнэ: Ожоковсто умарь чувтось Берякадозь сюкони. Варма мельга лопат тувты,
Пизем сельведте сими. Истя ломантнень чаматне Сексень лопат прок олыть, Арась
алест, сюлмизь прятнень Што чи машты шумбрачись.



https://myv.wikipedia.org/wiki/%C2%AB%D0%A1%D0%BC%D0%BE%D0%BB%D1%8C%D0%BD%D0%BE%D0%B9%C2%BB_%D0%9C%D0%BE%D1%80%D0%B4%D0%BE%D0%B2%D1%81%D0%BA%D0%BE%D0%B9_%D0%B3%D0%BE%D1%81%D1%83%D0%B4%D0%B0%D1%80%D1%81%D1%82%D0%B2%D0%B5%D0%BD%D0%BD%D0%BE%D0%B9_%D1%80%D0%B0%D1%81%D1%8C%D0%BA%D0%B5%D0%BD%D1%8C_%D0%B2%D0%B8%D1%80%D1%8C%D0%BA%D1%83%D0%B6%D0%BE

«Смольной» Мордовской государственной раськень вирькужось, ульнесь панжозь
Ичялонь буесе, 1995 иесте. Покшолмазо 36,5 тёжа га.

Вирькужонть таркась ашти нижнемеловой ды верхнеюрской чуваронь-сёвонень
модатнесе. Рельефензэ абсолютной тешкстнэ 217 м, Алатырень поймасо малав 100 м.
Климатось умеренно-континентальной. Коштонть иень перть куншка температуразо 3,7
град. Вегетациянть кувалмозо 138 143 чить. Иень перть ановкстнэ 4401525 мм.

Лембе ёнксонь буйганть чуди Раторось, конанть сянглеензэ вирькужонть модамванть:
Ашня, Калдуба, Калыша, Язовка. Лейтнень кувалмост 185 вб. Улить алкс таркань,
переходнойть, седе чуросто верькс таркань чеядавкст. Модатнень эйстэ седе
ламотне дерново-подзолистойть ды вирень ашна раужо модат.

Касыть тумонь ды куз марто човор пиче вирть. Тешкстазь малав 700 парцунонь
касовкст, с. ю. чувттнэде р 24, куракштнэде 30, пельскуракштнэде 3, куракшкеть
4, пельскуракшкеть 1, кадовикстнэ тикшень касовкст. 64 парцунт кандовить чуросто
вастневицятненень ды эль ёмицятненень, эйстэст малав 30 сёрмадозь МР-нь Якстере
книгас (керитикше, чейумарь ды лият; сэпень панитикше, чеядавксонь гаммарбия,
Биберштейнэнь тюльпан, вастневи ансяк «С.») ды РФ-нь Якстере книгас (ведень
пеште, неоттианта клобучковой).

Фаунастонть вастневить ласькамот, верьгизт, идем тувот, сёрмав сёканть, сярдот,
чинеметь, ривезть, урт, нумолот (ван. Чуросто вастневиця ды эль ёмиця касовкст
ды ракшат).



https://myv.wikipedia.org/wiki/%C2%AB%D0%9E%D0%B4_%D1%82%D0%B5%D0%B9%D1%82%D0%B5%D1%80%D1%82%D1%8C%C2%BB_(%D0%BC%D0%BE%D1%80%D0%BE)

Валтнэ: Нурькине чокшнетне сыть Тейтертне ушов лисить Ансяк текень сынь арсить
Кода цёратне палсить Янга леентень валгить Лембе ведентень совить Ведне сынь
пильгене шлить Ды алужтнень шныть.

Мороютко: Од, од, од тейтерть Эрзякс морыть чокшнэнь перть Кады шабра велес Пшты
верьга сынст вайгелест Од, од, од тейтерть Аудотадо вемберть (вень перть) Мейле
чи ды матядо Тантей онтнень нейдядо.

Валтнэ: Тейтертне видьстэ лисить Яннэванть велев сынь сыть Цёраст бокава ойсить
Кудовгак сынь а совсить Верьга вайгельсэ морсить Эрзянь моросонть тарксить
Чи-кась пани сынст кудов Сатадо одов!



https://myv.wikipedia.org/wiki/%C2%AB%D0%9C%D0%B5%D0%B6%D0%B4%D0%BE%D0%BC%D0%B5%D1%82%D0%B8%D1%8F%C2%BB_%D1%82%D0%B5%D0%BC%D0%B0%D0%BD%D1%82%D1%8C_%D0%BA%D0%BE%D1%80%D1%8F%D1%81_%D1%83%D1%80%D0%BE%D0%BA%D0%BE%D0%BD%D1%8C_%D0%BA%D0%BE%D0%BD%D1%81%D0%BF%D0%B5%D0%BA%D1%82

Уроконь темась: Междометиясь кода башка кортамо пелькс (7 кл.) Уроконть целезэ:
Теемс тонавтницятнень содавиксэкс междометия кортамо пельксэнть марто. Уроконть
путовксонзо: 1) парсте, ёжомарязь ловномс междометия марто валрисьменть; 2)
вейсэндямс кортамо пелькс ланга содамочитнень; 3) кепедстемс мель тиринь келень
тонавтнемантень;

Уроконь кедьенкстнэ: кортамопельксэнь тешксткеть, ськамочинь важодемань
карточкат, плакат "Кода паро эрямс мода лангсо, зярдо междометиятне прясот"
эпиграф марто. Уроконь формась: Грамматикань налксема.

Тонавтыцясь: – Шумбратадо, вечкевикс ялгат! Течи минь понгтано ёвксос, косо
карматано содамо междометиядо.'

Тонавтыцясь: – Минь тынк марто ютазь урокстонть прядынек ськамочинь ды лездыця
кортамо пелькстнэде тонавтнеманть.Зяро жо эйстэдест? Конатне лововить
ськамочинь? Конатне лездыцякс? Тонавтницятне: – Кельсэнть улить ськамочинь ды
лездыця кортамопелькст. Ськамочинь лововить существительнойтне,
прилагательнойтне, числительнойтне, местоимениятне, глаголт, наречият. Лездыцякс
лововить валмельгакстнэ, союзтнэ ды частицатне. Тонавтыцясь: – Мон ёвтан тенк
валт, а тынь ёвтынк, кодамо кортамо пельксэкс кармить: ломань (сущ.),
теемс(глаг.), сермав(прил), комськавтово(числ.), сон(мест.), пицезь(дееп.),
пижелдыця(прич.), ли(част.), Но-о!(межд.). Ней тетрадезэнк сёрмадодо 3-4
невтевкст: а) частицат; б) союзт; в) наречият; г) местоименият д)
существительнойть е) глаголт ж) прилагательнойть з) предлогт

Тонавтыцясь: − Минек течинь од теманок междометиясь, кода башка кортамо пелькс.
Мекс жо сон ловови башка кортамо пельксэкс? Штобу максомс вал те кевкстеманть
лангс кунсолотано вейке ёвкс междометиядо. Налксицятне: Грамматикась, Словаресь,
Междометиясь, Существительноесь, Глаголось, Прилагательноесь, Наречиясь,
Местоимениясь, Предлогось, Частицась, Союзось. Грамматикань ёвкс. Тонавтыцясь: -
Те ульнесь сядо, а паряк седе аламо иень ютазь. Сестэ междометиядонть кияк оштё
а содыль. Вирь куншкасо вишка кудынесэ эрясть-аштесть Валкс дедась Грамматика
бабанзо марто ды ульнесть сынст вейксэ кортамо пелькс эйкакшост:
Существительноесь, Прилагательноесь, Числительноесь, Местоимениясь, Глаголось ды
Наречиясь – неть ульнесть седе покшт Валкс ды Грамматика марто яксесть школав ды
тонавтсть эйкакштнэсэ. Неть колмотне, конат ульнесть седе вишкинеть –
Предлогось, Союзось и Частицась – лиялесть кудонь тевень тееме. Зярдо
тетяст-аваст ды покш ояст школасольть, сынь пидесть ярсамопель ды урядасть
кудот. Чокшне ланга пурнавильть весе вейсэ, симильть варения марто чайде,
кортнесть эрьва мезде, эрясть апак сёвно. Весть кенкшэс тенст кие-бути лоштясь.
Частицась: - Чу! Кие-бути тосо, - сергедсь вишка частицась. Глаголось. – Молян,
панжса. (Поровт лангсо кодамо-бути существа, рудазов, раздезь. Существась: -
Шумбратадо, паро ломанть! Словаресь: - Шумбрат, якиця ломань! Совак инжекс
кшиде-салдо ярсамо. Минь тонть чайде симтядызь, а тон ёвтнесак, кие тон истямось
ды ков ки кирдят. Существась: - Лемем мон Междометия, якан мастор ланга умок,
ансяк ломантне а ловить эйсэнь кортамо пельксэкс. Ютынь вакска, карминь содамо,
што тесэ эрить кортамо пелькст ды совинь инжекс. Ванса, тынь эрятадо парсте,
совавтомизь монь эсь юткс, карман важодеме весе ладсо. Предлогось: - Вот те на!
Наречиясь: - Фу! Чаво валт! Союзось (междометия лангс ванозь): - Эге, ков ванат.
Существительноесь: - Вай! Авакай! Мезе мартонзо теемс? Прилагательноесь (пеень
пачк): - У-у-у, кодамо амазый ды минек юткс соваволь. Глаголось (мокшна марто
моли междометиянть лангс): - И-ись! У! Марш тестэ! Словаресь (кежень сазь): -
Цыц! Чатьмонеде весе! Эряви кунсоломс ды ваномс, аволь пижнемс стяко.
Грамматикась: - Виде. Кадык междометиясь ёвтнесы, мезе сон машты тееме ды кодамо
лезэзэ. Междометие: - Весе тынь пижниде лангозонь ды эзинк нееяк, зяроксть мон
саимезь эсь кортамосо. Глаголось: - Виде, истя ульнеськак. Местоимениясь: -
Тс-с, кунсолодо, мезе карми седее тов. Междометиясь: - Вана седее тов мезе
ёвтнян. Мон – сехте эрявикс вал, кортамосонть монь теме кодаяк, секс мекс, мон
ёвтань ломанень ёжомарямот, мельть. Кие сэреди – се пижни: "Ай-ай-ай" или
"Ой-ой-ой!". Вадря ёжомарямозо - раки: "Ха-ха-ха! Хи-хи-хи! Хе-хе-хе!". Кавонест
вастовсть, монень энялдыть.: " Шумбрат! Сюкпря! " А весе неть ну, эге, ага, ого,
ох, ах, гм-гм - те монь оян. Мезе ломантне, ракшатнеяк, нармунтнеяк монь теме а
эрявить: кискась - гав-гав, тяф-тяф; каткась - мяу-мяу; утякась - кря-кря;
гусясь - га-га-га; атякшось - ку-ка-ре-ку; саразось - куд-кудах; тувось -
хрю-хрю. Предметэнь гайгематнесэяк мон пачтян, - прянь кепедезь мерсь
Междометиясь. – Марсинк, кода баягась гайги? Бом-бом-бом, дин-дон,
динь-динь-динь. Грамматикась: - Видестэ ёвтык, тонтеме кортамосонть ковгак. Сави
совавтомс минек юткс. Эйкакшт, саинк сонзэ паникудов шлямо ды мадстинк каштомо
удалов, тосо таркине ули. Тонавтыцясь: - Истя эрияк Междометиясь, теке каштомо
удало, лия кортамо пелькстнэнь эйстэ башка.

Тонавтыцясь: - Тынь парсте кунсолынк ёвксонть. Ней седе вадрясто чарькодемань
кис ловносынек вейсэ учебникстэнть параграфонть. Парсте ловнынк правилатнень
(тонавтницятне ловныть скямост сынсь). Доска лангсо текст кармавтома марто.
Тонавтницятне топавтыть сонзэ тетрадьс. - Мон – сехте питней вал. Монтемень
ковгак. Мон ёвтан эрьва кодат ёжомарямот. Кие сэреди – пижни : "Ай-ай-ай",
"Ой-ой-ой!". Кенярды - раки: "Ха-ха-ха!", "Хи-хи-хи!". Вастовсть кавто – монень
лездамо кисэ: "Шумбрат! Здравствуй! Сюкпря! Инеськеть!". Бути сёвнозевить -
кортыть: " Маштымор лангат! Атят-сэрдят саидизь! ". А весе неть ага, ого, ох, ах
– монь раськень оят.

Кармавтомась: Сермадомс текстстэ междометиятнень, тешкстамс, кодат ёжомарямот
сынь невтить.



https://myv.wikipedia.org/wiki/%22%D0%9C%D0%B0%D1%81%D1%82%D0%BE%D1%80%D0%B0%D0%B2%D0%B0%22_%D0%BC%D0%BE%D1%80%D0%BE%D0%BA%D0%B5%D1%80%D1%8C%D0%BA%D1%81

«Масторава» морокерькс — те васенце эрзянь раськень эпосс (морокерькс), конань
эйсэ вейтьс ульнезь пурназь икелень шкань эрямось.

Шарононь Сандра, «Масторава» морокерьксэнть кисэ 1995 иестэ казязель Мордовия
Республикань Государственной Казнесэ, ды 1997 иестэ М. А. Кастренэнь
вейсендявксось ледстизе Васенце Сёрмадыцянь Казесэ.

Ютазь пингень 1994-це иесь Эрзянь культурань зрямосо тешкстазь «Масторава»
эпосонть -морокерьксенть лисемасо, конань эрзянь ды мокшонь кезэрень мифтнень,
эпической моротнень ды ёвтамотнень коряс сёрмадызе А.М. Шаронов фольклористэсь.
Сон топавтсь истямо важодевкс, кона аравтови мирэнь-масторонь келес содавикс
истят памятниктнень ваксс, кода Э. Лённротонь «Калевала», Ф. Крейцвальдонь
«Калевипоэг», А. Пумпуронь «Лачплссис» ды лият.

«Масторава» эпоссонть невтевить эрзятнень ды мокшотнень эрямо пингестэ сехте
редявикс событиятне-эрямотне. Васенце таркасо ашти мелявксонзо марто ломанесь.
Эпоссонть пачтяви, кода эрясь, мезде арсесь ды мезес бажась эрзянь раськесь
кезэрень шкатнестэ. Эрьва морось, эрьва ёвтамось эйсэнзэ — те моро ломаньде,
седе, кодамокс эряви улемс, кода мелявтомс эсь раськенть уцясканзо кисэ.

Васенце пелькссэнть (Пазонь пинге) ёвтневи, кода Инешкипазось теизе
мирэнть-масторонть; кортави Анге нидензэ, кона чачты тензэ сисем эйкакшт:
Верепаз, Пурьгинепаз, Веленьпаз, Масторпаз, Кастарго, Везорго ды Ведьава.
Мастораванть сюпавчинзэ ванстоманть кисэ, Инешкипазось теизе эрзянь ломаненть ды
ветясь тензэ ни: кадык касы-рашты эрзянь раськесь. Седе тов ёвтневи лия пазтнэнь
чачомадо, ломаньтнень ды пазтнэнь ютксо чиямодо-урьвакстомадо... Эрзятнень ды
мокшотнень кезэрень вановтост коряс, пазтнэ ды ломаньтне вейсэ ладить
мирэнть-масторонть. Пазтнэ аволь ломаньтнень прявтост, сынь весемесэ лездыть
тенст.

Омбоце пелькссэнть (Кезэрень пинге) ёвтневи башка сыметнень-буетнень
вейтсэндямодо, ломаньтнень ютксо од эрямонть ладямодо, минень-сюнонь зыяндо эсь
масторонть ванстомадо. Ламо стакачинь печтязь тень теить Андямо, Кудадей,
Тёкшонь ды лия маралятне-инязортне. Невтевить ломаньтнень ютксо од семиясо ды
весе сюлмавкстнэ.

Колмоце пелькссэнть (Тюштянь пинге) кортави, кода кувать вешнемадо мейле эрзятне
ды мокшотне пурныть эстест инязор, кона паролгавтсы эрямост, лади од койть-илат,
идесы масторонть инегуйтнеде ды Сарда хандонть. Сы Тюштянь куломазо, сон кадсы
эсь раськензэ ды велявты одов менелев. Од инязорокс ломантне кочкасызь сонзэ
веженсь цёранзо, конань истя жо лемдясызь Тюштякс. Шкась полавтови, эрзятнень ды
мокшотнень каршо сырги виев ят, ды эсь раськензэ идеманть кисэ Тюштя саи мель
туемс мартонзо лия масторов.

Нилеце пелькссэнть (Ятонь пинге) ёвтневи эрзятнень ды мокшотнень лангс
печкастнэнь каявомадо. Тесэ минь вастовтано Арсай прявтонть, Канява, Нарчатка,
Кастуша мазый тейтерьтнень марто. Весе сынь путыть виест вейке покш тевентень —
ванстомс эсь масторонть нулгодькс ятонть эйстэ.

Ветеце пельксэнть (Од пинге) юрсо аштить «Од пинге», «Саманька», «Шекшата пандо»
летописень моротне, «Пижень сюро» ёвтамось, конасонть чудань пижень сюронть
вельде эрзятненень ды мокшотненень максовить превть, кода эрямс од шкастонть.
Невтевить ломаньтнень эрямосо сеть покш лиякстоматне, конат сюлмавозь Рузонь
масторос совамост марто. Эрзятнень ды мокшотнень фольклорсост сехте ламо
моротне, преданиятне ды легендатне Тюштядо. Секс «Масторава» валморонтькак Тюштя
саи прявт тарканть. Эпосонть ванномсто минь васттано фольклоронь сёрмадовкстнэнь
марто зярыя авейкетьксчить. Кезэрень тексттнэ-сёрмадовкснэ ладсевсть ламо
пингень перть, секскак эрьва моронть улить зярыя вариантонзо, конат шканть
молеманзо марто пештявсть од ёнкссо; полавтовсть те эли тона тевтнень лангс
ломаньтнень вановтост, лиякстомсь Тюштянь лувось. Истя чачсть морот, конатнесэ
эрзятнень прявт маралянть ёвтнемасо вастневить сатирань ёнкст. Мертяно, ве
моросонть ёвтневи седе, кода Тюштя муи вирьстэ рузонь карь, тандады ды эсь
раськензэ марто кадсы эрямо таркаст. Лиятнесэ Тюштя малавгавтови алкуксонь
эрямосто саезь инязортнэнь марто ды тень пингстэ невтеви кежейкс, сюпавчис
правтыцякс; сон арси ансяк эсь прядонзо, мик стувтсы эсь раськензэяк.

«Масторава»-со Тюштя малавикс фольклоронь васенце сёрмадовкстнэнь, конатнесэ сон
а явови эсь раськензэ эйстэ, весе мелензэ-превензэ путы ломаньтнень эрямост
паролгавтомантень. «Масторавас» совавтозь зярыя таркат, конат арасть кезэрень
тексттнэсэ: вастовтано Вирьаванть марто; покштя марто, кона ёвтни Литова
тейтерьденть; Тюштя тюри инегуйтнень каршо, ды те тюремась невтезь
волшебно-фантастической ёвксонь тюссо; Тюштя эсь раськень коензэ-кирданзо
тонавтнеманть кисэ яки масторганзо; ды мекевлангт, «Масторавасо» а невтеви
эрзянь ды мокшотнень ютксо явовомась — веенст эйстэст кадовить кашадо ярсамо,
омбонстнэ туить Тюштя марто; бути кезэрень тексттнэсэ ятокс невтеви рузонь
инязорось, «Масторавасо» те асодавикс ят... Весемесь те теезь вейкень кисэ:
моротнень, преданиятнень ды легендатнень сюлмамс вейке сюжет марто
мельга-мельцек молиця произведенияс.

2004-це иестэ И.М. Яушев лемсэ театрасо «Масторава» моро керьксенть юрсо
путозель «Тюштя» невтевксесь. Эрявить тешкстамс моро керьксенть артовкстнэньгак,
конат кеместэ сюлмавозь содержаниянзо марто. Сынст теинзе Россиянь заслуженной
художникесь Н.С. Макушкин.

«Масторава»-нть сёрмадомсто А.М. Шаронов нежедсь эсензэ таштавкстнэнь ды
фольклоронь сетъ материалтнэнь лангс, конатнень пурнызь X. Паасонен, М.Е.
Евсевьев, А.А. Шахматов, П.И. Мельников, А.И. Маскаев... Те тешкстазь киниганть
песэ невтевкстнэсэ, ёвтазь, косто саезь те эли тона морось. Седе видеть кармить
улеме истят валтнэ: «Масторава» эпосось-морокерьксесь — те эрзянь ды мокшонь
раськенть художественной автобиографиязо, кона сюпалгавтызе весе минек
культуранть.

«Масторава» морокерьксэнь Чись Омбоце Эрзянь Инекужонть путонь мелензэ
(Резолюциясь), кона ютась 2006 иень чадыковонь 16 чистэ (Саран ош) коряс карми
ней тешкстневеме ацамковонь 21-е чистэнть. Шарононь Сандра те ковчинть (дата)
шнызе. Те чистэнть Чизэ рашты, карми касомо.



