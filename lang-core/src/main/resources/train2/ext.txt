https://ext.wikipedia.org/wiki/Luenga_ingresa

L'ingrés es una luenga que tien el su origin en Ingalaterra. Tien unus 400
millonis de palrantis nativus, enqui cumu luenga franca mundial el numiru
pressonas que l'gastan puei sel de 1.000 millonis.

Es descendienti d'idiomas palraus polas tribus helmánicas d'Anglos, Sahonis i
Hutos assitiaus ena parti suroriental d'Inglaterra nel sigru V, dihundienusi
posteriormenti sobri territorius ocupaus pol luengas celtas qu'antaño vivierun
n'Escocia, Gales, Cornualles i Irlanda. Esti ingrés es coñociu cumu ingrés
antigu enfruiu pol noruegu antigu. L'invasión normanda de 1066 hizu que la
luenga e curtura huera el francés, manteniendosi ena alministración de husticia
hata'l sigru XVIII. L'ingrés hue la luenga pupulal desprestihiá hata'l sieglu
XV, coñociéndosi cumu ingrés meiu. Nesta epuca s'entrouherun parabras d'orihin
latinu, qu'antaño holmarón la mitá el vocabulariu. L'inglés perdiú la mayol
parti de las enflexiones propias del hermánicu. Hacia l'añu 1500 tuvo lugar el
llamáu Gran muamientu vocálicu tresholmandu la luenga nel Inglés muelnu d'ogañu.
Beowulf y los Cuentos de Canterbury son los mehoris ehemprus del ingres
premuelnu. La obra de William Shakespeare tamién enfruyó nel ingrés d'ogañu. Es
la primera luenga en: Australia Bahamas, Barbados, Bermuda, Dominica, Hibraltar,
Granada, Guyana, Hamaica, Nueva Celanda, Antigua, Santa Lucía, Saint Kitts i
Nevis, San Vicente i les Granadines, Trinidá i Tobago]], el Réinu Uniu, los
Estaus Uníus.

Es primera luenga en Belice (col castellanu), Canadá (col francés), India (col
Hindi i otras 17 luengas enos distintus estaus), Irlanda (col irlandés),
Singapur (col Malayu, chinu, tamil) y Sudáfrica (col zulú, xosa, afrikaans i
soto septentrional).

Es luenga oficial, enqui nun es la nativa en Camerún, Fiyi, los Estaus
Ferederaus de Micronesia, Ghana, Gambia, Hong Kong, Kiribati, Lesotho, Liberia,
Kenia, Namibia, Niheria]], Malta, las Islas Marshall, Paquistán]], Papua Nueva
Guinea, las Filipines, las Islas Salomón, Samoa, Sierra Lleona, Suazilandia,
Tanzania, Zambia i Zimbabue.

Esti sistema consonánticu el ingrés usa símbolus del alfabetu fonéticu
entrenacional (IPA) cun símbulus SAMPA enos corchetis:

En cuantu a los verbus infinitivus, ésts esmiençan con la parabra to, po
ehemplu:

Nel presenti simpli, el verbu sigui en infinitivu, peru se elimina la parabra to
enas holmas I, You, We i "They".



https://ext.wikipedia.org/wiki/Wikipedia

Wikipedia es una ciclopédia libri i polígrota de la Hundacion Wikimedia (una
organizacion sin ánimu de lucru). Los sus mas de 17 millonis d'endilguis en 278
luengas i dialeutus án siu redataus conjuntamenti por voluntarius de tol mundu,
i práticamenti cualesquiel pressona con acesu al proyeutu puei editá-los. Eniciá
en jeneru de 2001 por Jimmy Wales i Larry Sanger, es ogañu la mayol i mas
populal obra de consulta en Internet. Dende la su hundacion, Wikipedia no solu á
ganau en populariá —s'alcuentra entre los 10 sitius web mas popularis del mundu—
sinu que el su déssitu á propiciau l'aparicion de proyeutus gelmanus.
Hueraparti, dessestin albondu detratorus. Entre ellus, angunus l'án estau
acusandu de parcialiá sistémica e inconsistencias, con créticas centrás sobri lo
que angunos llaman antielitismu. Otras créticas án estau centrás ena su
suscetibiliá de sel vandalizá i ena aparicion d'enformacion falsa o no verificá,
enque estúdius señalan que el vandalismu generalmenti es esborrau con prontitú.

De las 278 edicionis, treci superan los 300.000 endilguis: ingrés, alemán,
francés (que amás superan el millon), polacu, italianu, japonés, español,
portugués, neerlandés, russu, suecu, chinu i catalán. La Wikipedia en estremeñu
está mu por detrás, estandu a ancançal los 2800 endilguis.



https://ext.wikipedia.org/wiki/Francia

Francia (en francés: la France), conocia oficialmenti cumu Repúbrica Francesa
(en francés: République française), es un país que'l su territoriu metropolitanu
s'assitia en Uropa Ocidental, peru que amás encluyi regionis, islas i
archipiélagus en diversas partis del mundu.

La Francia metropolitana hazi arrayu al suloesti con España (623 km) i Andorra
(56,6 km), al oesti con el océanu Atlánticu; al norti con el Canal de la Mancha,
que la desapartan del Réinu Uniu; al noresti con Bélgica (620 km), Lussembulgu
(73 km), Alemaña (451 km) i Suiça (573 km); al esti con Mónacu (4,4 km) e Itália
(488 km); i al suresti con el Mari Mediterráneu. En América del sul la Guayana
francesa arraya con Brasil (el su mayol arrayu con un pais vecinu: 673 km) i
Surinam (510 km). Los francesis se refierin comúnmenti al territóriu
metropolitanu comu "l'Hexagone" (l'eságonu) pola su holma geométrica.

Nel contienti uropeu Fráncia está delimitá tantu polos Pinineus, el mari
Mediterráneu, los Alpes, los montis Hura e el riu Rin, asín comu por el mar 'el
Norti, el canal e la Mancha i el océanu Atlánticu.

Los francus eran una tribu germánica, que quiciás hueran originárius de Poloña i
que se mudarun pal oesti, enu que ogañu son los Paisis Bajus. A meyaus 'el sigru
IV el emperaol romanu Julianu, pa pacifical esas tribus les dió la Galia i los
francus s'icorporaun al empériu comu un aliau federau.

Los arrayus que ogañoti tien Fráncia son mu aparecias conas que tenia la antígua
Gália, qu'era el territóriu ocupau polos gaulensis d'origin celta, conos que los
francus se mezclarun endespues de chegal al territóriu.

Endespues de vários remuaerus el país llegó al sigru XX comun estáu en
transición política constanti, pasandu vezis por diferentis rehimenis políticus.
Con el estrumpiu la Segundera Guerra Mundial Alemaña declaró la guerra a Fráncia
i envadió el país. Alú de 43 dias de runcha los francesis se rendiron i
necesizarun la ayúa los Aliaus pa ahorral-se.

Nostanti, al final e la guerra Fráncia obtuvi l'estatutu de miembru permanenti
del Conseju Segurancia de las Nacionis Unias, entré nel club de potencias
nuclearis i hue unu e los prencipalis incentivadoris de la Unión Uropea.



https://ext.wikipedia.org/wiki/Estaus_Un%C3%ADus

Los Estaus Uníus d'América es un país assitiau en América el Norti, enque
Hawaii, unu los sus estaus, s'alcuentra en Oceanía. Está holmau por cincuenta
estaus, un destritu federal (Washington D.C., qu'es la capital) i angunus
algotrus territórius. Es una repúbrica presiencialista i federal.

Estaus Uníus es una repúbrica costitucional, presiencial i federal. El su
goviernu tien unos pueris limitaus numiraus ena Costitución. La su holma de
goviernu es cantá comu democrácia presiencialista polque ái un presienti. La
eleción del presienti es endireta pol compromisarius u grandis eletoris. Dendi
2017, Donald Trump es presienti del país.

La geografia el área continental es acientá ena zona ociental, ondi están
assitias las Montañas Rocosas. Ena zona noresti s'assitian los Montis Apalachis
i ena región suloesti esmiença la Sierra Mairi mejicana. Al norti, los estaus
continentalis s'arrejuntan con Canadá, i Alaska, con el Oceanu Gracial Álticu;
al Sul hazin arrayu con Méjicu i el Golfu de Méjicu; al esti s'alcuentra el
Océanu Alánticu, i al oesti, el Océanu Pacíficu.

Enantis de la llegá de los uropeus abitaban nel territoriu albondu puebrus
endígenas, angunus llegandu a crial colturas avançás, comu la Misisipiana. Los
primerus assitiamientus uropeus s'estabrecierun a partil del sigru XVI huendu
españolis, francesis, británicus i olandesis. Los Paisis Baxus cedierun las sus
colonias a los británicus, que poquinu a poquinu van a holmal las 13 colónias,
que se conviltirian enos Estaus Uníus d'América al atrás duna guerra pola
endépendencia, causá polas tensionis entri la metrópoli i los colonus
(1775-1781). El nuevu estau recogi ideas ilustrás, comu la igualdá entri tolos
ombris, los derechus umanus, etc. George Washington hue el primel presienti de
la nacion.

Duranti tol sigru XIX los Estaus Uníus esperimentarun una revolucion endustrial,
conviltiendu-se nuna potencia económica i política. Al escomençal la I Guerra
Mundial se va a declaral neutral peru acabijó entrandu apoyandu a los aliaus.
Los años 20 huerun duna gran prosperiá económica que acabijó ena Gran Depresion
de 1929.

Duranti la II Guerra Mundial, los Estau Uníus tuvun un emportanti papel,
runchandu sobri tó a la escontra d'Alemaña i Japón, llegandu a gastal dos bombas
atómicas nessi país, destruyendu las ciais de Hirosima i Nagasaki. Endespues
desti conflitu el mundu se deviió en dos bloquis, el comunista (representau pola
Union Soviética) i el capitalista cuyu mássimu representanti eran los Estaus
Uníus (la conocia comu Guerra Fria). Cona caía de la Unión Soviética acabijó la
Guerra Fria.

Ogañu esti país sigui huendu una poténcia mundial, enterviniendu en numirosus
conflitus nel mundu. En 1991 encabeçó la ofensiva aliá ena Guerra del Golfu, en
2001 envadió Afganistán comu respuesta al atentau terrotorista a la escontra las
Torris Gemelas de Nueva York, i en 2003 envadió Iraq derrocandu a Saddam
Hussein.



https://ext.wikipedia.org/wiki/Reinu_Un%C3%ADu

El Reinu Uníu de Gran Bretaña i Irlanda del Norti, mas conociu por Reinu Uníu,
es un estau insulal nel norti d'Uropa, biembru dela Unión Uropea (UE), qu'está
holmau polas nacionis constituyentis d'Ingalaterra, Escocia, Galis (ena isla de
Gran Bretaña) i Irlanda del Norti (ena isla d'Irlanda), hiziendu arrayu cona
Repúbrica d'Irlanda. Al sul del país s'assítia el Canal de la Mancha, andi bicha
l'Urotuni, que conparti con Francia.

La mayol parti el Reinu Uníu consisti en terrenus endulaus i es mas montañosu al
norti. La raya devisória entre las crassis terrenu, generalmenti, se llama línia
Tees-Exe.

Galis es en general montañosu, con el su picu mas cimeru el Snowdon, qu'está a
1.085 metros d'altitú. Al norti del territóriu prencipal, s'assítia la isla de
Anglesey. La su capital i mayol ciá es Cardiff, assitiá al sul del país.

La geografia d'Escócia es variá, con tierras bajeras nel sul i nel esti i
tierras altas nel norti i nel oesti, encluyendu el Ben Nevis, qu'es la montaña
más alta el pais, con 1.343 m. Essistin muchus braçus de mari, luengus i hondus,
los firths i los lochs. Escócia tamien inclui una tupa d'islas a lo largu de las
sus costas norti i oesti, en especial las Ébridas, las Órcadas i las Shetland.
Las ciais prencipalis son Edimburgu (capital), Glasgow i Aberdeen.

La capital el Réinu Uniu de Gran Bretaña i Irlanda del Norti (United kingdom of
Great Britain and Northern Ireland, en ingrés) es Londri (14.945.000 ab).
S'alcuentra partiu en quatru territórius, regionis o tamien llamaus "paisis
costituyentis": Ingalaterra, Escócia, Galis i Irlanda del Norti, siendu la
capital el estau tamien la d'Ingalaterra. Las otras regionis tienin assitiás las
sus capitalis en Edimburgu, Cardiff i Belfast respetivamenti. Toas tienin una
cierta autonomia, siendu mayol ésta nel territóriu del norti d'Irlanda.

L'Act of Union (Acta d'Union nombri original n'inglés) de 1800 uñió el réinu de
Gran Bretaña con el réinu d'Irlanda, que via caiu gradualmenti baju control
británicu entre 1169 i 1691, pa hormal el Réinu Uniu de Gran Bretaña i Irlanda.
Ésta tamien hue una decision inpopulal, llevandu-se a cabu justu endespues de la
infructuosa Rebelion de los Irlandesis Unius de 1798. L'ocasion ligia pa esta
union, quandu se temió una intervencion o invasion napoleónica, hue devia
predominantementi a pobremas de segurança.

El Reinu Uníu cuenta con una puebracion de 60.690.500 d'abitantis, según izin
las oficians de la National Statistics enus meyaus de 2005. D'essus abitantis,
50.690.700 vivin en Ingalaterra, 5.094.800 en Escócia, 2.958.600 vivin en Gales
i 1.724.400 n'Irlanda del Norti. L'esperança de via es de 78,5 añus i la tassa
fecundiá es de 1,66 ijus por mujel. La conposicion étnica ogañoti es la
siguiente:

Réinu Uniu es una de las prencipalis nacionis endustrialis i comercialis el
mundu. Es el sestu país el mundu endespués de los Estaus Unius, Japón, Alemaña,
L'Índia i Fráncia en PIB.

Al atrás de la II Guerra Mundial i la perda progressiva las colónias, el país
retomó el rumbu comu potenti economia mantuviendu una dobri aliança que dura ata
ogañu: non perdió la mirá económica sobri Uropa, pero al mesmu tiempu rehorçó
las lazás comercialis con Estaus Unius qu'endespues el conflitu ejerci comu
primel poténcia mundial. Esti papel económicu l'á premitiu mantenel un sóliu i
costanti desarrollu a lo largu de la segunda metá el sigru XX.

Comu en tolos paisis altalmenti desarrolaus, los prencipalis fatoris en contra
de la economia el Reinu Uniu son los altus jornalis i las manufaturas en setoris
de endústria pesá en China, Taiwan, Índia i Corea del Sul.

L'agricultura arrepresenta namás qu'el 1% del PIB i está huertimenti mecanizá.
Ena endústria las prencipalis activiais son la maquinária, el material de porteu
i los produtus químicus. Ena mineria las tradicionalis minas de carvón en horma
de ulla assitiás en Yorkshire, Galis, Escócia i Lancashire án dau a las
centralis térmicas británicas l'energia nesseçária pal alantru económicu. Con el
petróliu descubiertu en 1970 nel Mari el Norti, el país es el segundu produtol
de tras de Noruega. El setol servícius es el que mas aporta al PIB el país,
destacandu sobri tós la Borsa, i los servícius financierus de banca i segurus.

Enque integrau ena UU, el llamau "uroescepticismu" tradicional de los británicus
le mantien huera de la zona euru, siendu la monea el país la libra esterlina.
Essisti un conpromissu el primel menistru pa celebral un referendum que
determini si el Reinu Uniu s'integra o non ena monea única.

L'educacion obrigatória escomiença a los 5 añus d'edá en Gran Bretaña i a los 4
en Irlanda el Norti i se prolonga ata los 16 añus, enque el 65% de los alunus
acontina los sus estúdius. En 2000 avia 4,6 millonis d'alunus escolarizaus en
enseñança primária i 8,4 millonis ena secundária. L'edá normal ena que se passa
de la escuela primária a la secundária es a los 11 añus en Ingalaterra, Galis i
Irlanda del Norti i a los 12 en Escócia.

Las universiais británicas son conpretamenti autónomas i tienin garantizá
l'endependéncia acaémica. A últimus de 1994 essestian unas 90 universiais, quasi
la metá de las antíguas politénicas, comu l'universiá a distáncia. Muchas de las
facultais de las Universiais d'Oxford i Cambridge se hundarun enos sigrus XII i
XIII. Las Universiais escocesas de San Andrés, Glasgow, Aberdeen i Edimburgu
datan de los sigrus XIV i XV. El númeru d'alunus matriculaus en enseñança
superiol hue de 2.240.680 en 2001–2002.



https://ext.wikipedia.org/wiki/Luenga_estreme%C3%B1a

El estremeñu es una lengua del grupu íberu-ocidental palrá ena Comuniá Autónoma
d'Estremaúra, sul de la província de Salamanca, norti dela provincia de Uelva i
comarcas vezinas dela parti de León, normalmenti encassullau endrentu las palras
d'España por organizacionis entrenacionalis i nacionalis, enque no es oficial
enas comuniais enas que entovía se palra.

Induropeu > Itálicu > Grupu Romanci > Romanci > Lenguas Romancis
Ítalu-Ocientalis > Grupu Ítalu-Ociental - Sugrupu Ociental > Grupu Galu-Ibéricu
> Grupu Iberu-Romanci > Grupu Iberu-Ociental > Estremeñu.

El estremeñu tradicionalmenti lo án estau crassificandu en dos o tres ramas:
altu-estremeñu, mediu-estremeñu i baju-estremeñu.

Sin embargu, las nuevas envestigacionis consideran el estremeñu comu un continu
drentu delas palras de ponienti, tuviendu dos grandis grupus, el de ponienti,
más conservanti enas estruturas i vocabulariu i el de salienti, con vocabulariu
propiu i rasgus que barruntan ya las palras dialetalis de Castilla.

Las raízis del estremeñu son claramenti latinas, sin embargu, los puebrus
anterioris, vetonis, lusitanus i célticus, hueraparti dela coltura, tamién
quearun restus delas sus lenguas en el vocabulariu. Enque es compricau dal una
ascrición lingüística, son vozis prerromanas, o lusitanas o celtas, palabras
comu barzal, abitoqui, brenca, amboçá, baleu, bançu, canga, pardal, sabaleta,
toça o trocha. Amás duna larga retahila de topónimus mayoris i menoris, comu
Botua, Lobón, Trugillu, Tamuxa o Montanchi.

Muchu mayol infrujencia tuvu el árabi i el berebel quandu nel 713 la Lusitania
passó a sel mussulmana con el nombri del Al-Garb. La coltura mussulmana tuvu una
huerça enormi en el romanci estremeñu, peru no el suficienti comu pa soponé-lu.
Sin embargu, el vocabulariu s'enriqueció ala par que las cencias. La nueva
mentación delas prantas, ríus i animalis hue escapás d'assental-si entre la
pobración romana, dixendu anea, sandía, azahal, algolloría o torongil.

Hue, de juru, las prestigiosas nuversidais de Salamanca i la de Sevilla la causa
del castellaneu d'esta provincia, que dendi la hormación dela genti leía passó
por abaxal la concencia lingüística delos que no lo eran. Con tó i con essu,
autoris comu Diego Sánchez de Badajós, en el sigru XVI ya entrecalava en el
sayagués delas sus obras palabras i frasis estremeñas dás comu lengua común del
puebru.

Pa caberus del sigru XVIII saca la murciana Clara Jara de Soto El instruido en
la corte y aventuras del extremeño, ondi parecin costrucionis i palabras
estremeñas en boca del personagi.

Nel sigru XIX aconteció el primel ententu d'escrevil en estremeñu. El primel
testimoniu d'esti ententu mo-lo da Vicente Barrantes ena obra Idilio de última
hora (1875), ondi parecin angunas palabras que arrendan la prenunciación del
estremeñu.

Cona poesía regional prencipia el estremeñu comu lengua literaria, siendu pa
caberus del XIX quandu pubrica Gabriel y Galán El Cristu Benditu, la primel
poesía escrita en estremeñu, enque acastellanau.

Anque los númirus palran de cientus de milis de palrantis (200.000 "palrantis
ativus" sigún el Ethnologue) possiblimenti namás unus milis de viejus entovía
mantienin los rasgus dialetalis propius estremeñus, muchas vezis en metá de
graus diversus de castellaneu.

Enque varias estitucionis entrenacionalis i angunas españolas reconocin el
estremeñu comu lengua en España, lo ciertu es que sin norma i sin eshuerçus
educativus por parti dela Almenistración, la lengua estremeña está condená a
desparecel-si i convertil-si en un castellanu dialetal.

Nel estremeñu jugan dos tipus vocalis, las largas i las brevis. Se devin de
consideral fonemas endependientis ya que son escapás de asseñalal esposición
fonológica entre dos palabras: amás /a'maːS/ (participiu fem. pl. del verbu
amal) frenti a amás /a'mas/ (alverbiu).

Las vocalis largas en estremeñu procedin, polo general, de contracionis entre
vocalis del mesmu o destintu timbri tras d bel-si produzíu la síncopa d'anguna
consonanti, v. gr.: barbudu > barbúu > barbú, todo > too > tó, especie > especii
> especi.

Las vocalis el estremeñu son 10: /a/, /aː/, /e/, /eː/, /i/, /iː/, /o/, /oː/,
/u/, /uː/. Ca unu destus 10 fonemas tienin múrtipris alófonus sigún el entornu
fonéticu en que s’alcuentrin. Assina una o podrá sel afechá brevi [o] comu en
loba, abria brevi [ɔ] comu en mostu, afechá larga [oː] cumu en mó, abria larga
[ɔː] cumu en mós u debi d’abrieru relativu [ɵ], cumu aconteci enos finalis los
vocativus: Frasco!

Los ditongus en estremeñu son los mesmus qu’en asturianu muelnu, cuentandu
tamién cona sérii los monotímbricus [wu] i [ji]: antíguu [ãnˈtiɣwu], sérii
[ˈseɾji]. No estanti, los ditongus monutímbricus en estremeñu audechan
monotongal ena pronunciación. Amás están los ditongus monotímbricus
descendientis [uw] i [ij] nunas poquinas de parabras, produtu la conjugación,
cumu puu i piin.

Nel andal los tritongus, el estremeñu muestra un haci, hueraparti los conocius
en castellanu otrus dos que namás comparti con el asturianu dangañu: [wew] i
[wiw]: pueu, hueu, ruiu (cf. asturianu fueu,ruíu).

Estu á criau una situación ondi confruin dambas a dos aspiracionis, una
esplotiva [h] i otra emplotiva [h]. A estu se suman otrus fenóminus de menol
releváncia comu la palatización dialeutal s- de ciertas parabras i posteriol
aspiración (sachu > xachu > hachu) i l’aspiración de [z] entrivocálica (resistil
> rezistil > rehistil).

La mayol parti el léssicu que compón el estremeñu es d'origin latinu. Las tres
vias polas que el léssicu latinu á passau al estremeñu son pol mé el astulionés,
el gallegu-purtugués i el castellanu. Con tó i con esu, abemus parabras dotras
muchas luengas: íberu-vascu, certa, muzárabi, arabi, gelmánicu, griegu, ec.

baleu < *balayum "escoba la era"; billorda < *bilion "billarda, huegu"; binça <
*brinos "fibra de ciertus frutus"; sabaleta < *sabŏlos "pes espurechu a la
sardina; sabihondu"; senara < *senara "parcela laborabri; cogecha". La raís
tranc-, que senifica "palu guresu", tamién d'origin certa, es quiziá la raís mas
produtiva n'estremeñu: tranca, trancahilu, trancazu, trancu, tranquia,
tranquillá, atranquiju, atrancal, entrancal, desentrancal, trincal.

çárriu < txar "cachiperri"; charramanduscu < txar "eteruhéniu, disonanti"; çurra
< zurra "palera"; mogu < moko "que le farta un miembru"; motril < motil "zagal,
muchachu"; naba < naba "chanura entri montañas"; pistañosu < pizta "lagañosu";
talocha < talo "paleta d'arbañil"; zamarra < zamar "pellica".

Las parabras d'origin latinu qu'abemus rescrecin del troncón astulionés,
prencipalmenti, del oriental, polo que la su fonética (aspiracionis de f-,
palatalizacionis deferentis, afechis vocálicus, ditongacionis igual qu'en
castellanu) es basicamenti oriental. Nuna tupa parabras resurta enteosu avrigual
si procei del astulionés u del castellanu meyeval, pol bel conociu una fonética
mu similal dambas a dos luengas enos sigrus correspondientis a la Reconquista i
repuebración.

Otra sérii parabras se puein izil que procein de manera direta dende el latín,
pol conselval una fonética celcana a esta luenga u no bel pelmaneciu nel
astulionés u en castellanu. V. gr.: acachal > coactare "agarbal"; pialbu <
*pedialbum "que tien las patas de destintu colol"; agradienti < adgradientem
"ingredienti"; aginal < angĕre "ajuncal"; fangalsi < *fanicari "enfurruscalsi";
fróncia < *frondĭa "restu, rebotayu"; grás < crātēs "peldañu"; heu < heus "hai";
intervalli < intervallum "espáciu que meya entri dos tiempus"; lairu < latro
"lairón"; repial > repĕdāre "dal güertas".

abigeru < abigéu < abigĕum "lairón de ganau"; alampar < allampar < lampare
"brillal, luzil; deseal"; angarial > angariar < angariare "cargal; dessigil";
antiel < antier < ante heri "el dia anteriol a ayel"; apescal < apescar <
apiscĕre "cogel; comprendel"; apopal < apopar < palpare "mimal"; apopu < popu <
palpum "halagu, mimu"; bagu < baga < baccam "granu"; hinoju < hinoju < fenucŭlum
"acinoju, pranta"; comuelgu < comuelgu < *cumucŭlum; córrigu < córrigu <
corrŭgum "corrienti d'áugua"; cutu < cutu < cautum "télminu acotau"; dehuntu <
deḥuntu < deffunctum "muertu"; duelgu < duelgu < dŏlum "penaeru, dolol".

Las parabras antíguas proceentis del castellanu están mu celcanas al astulionés
oriental i se trata de empréstamus d'epoca meyeval enantis el acolleramientu los
reinus de Lión i Castilla i que endispués se convirtirian en despraçamientus
léssicus. V. gr.: abollecel < bollir < bullire "hotrileal"; cossáriu < cossario
< cursum "caçaol; pirata"; hablal < hablar < fabulare "palral".

Muchus télminus muelnus proceentis del castellanu suelin sel vurgarismus nessa
luenga, tenicismus u muelnismus. A su ves el caudal léssicu ereau el castellanu
proceei dotras luengas peninsularis comu el aragonés, el vascu u el catalán i
dotras luengas de las que alcibió emportanti enfruyéncia, comu el italianu i el
francés. V. gr.: fonil < fonil < arag. fonil "embú"; cortejal < cortejar < it.
corteggiare; malatu < malato < it. malato "enfermu"; cornamusa < cornamusa < fr.
cornamuse "estrumentu musical"; abentaja < aventaja < fr. avantage.

revirigüerta < riviravolta < uoltam "tambalucu"; agaivau < gaiva < cavĕam
"cabisgachu, laguiñosu"; moiña < moinha < molĕre "cáusula el bagu cereal"; poipa
< poipa < upupam "bobilla"; arrepiu < arrepio < horripilare "calafriu"; fechal <
fechar < fecho < *pesclum < pessulum "cierral"; carriña < carrinha < carrum
"tartana"; chamarín < chamariz < clamare "pájaru espurechu al silgueru".

botu < bauth- "que amargujea i seca la boca"; fínfanu < pfeifen "mosquitu,
violeru"; guaña < waith- "alchiperri pa segal"; sahurda < sau+hürde
"cochiquera"; trincal < trink- "bebel"; estaca < *stakka "palu guresu".

gañán < gannám "moçu que sirvi nel campu"; guácara < wá‘ra "lugal fragosu";
jaqui < *šáqq "aspécii peinau"; hurramachu < *muharríǧ "pressona vistia de
carnaval"; maimón < máymum "gambusinu"; rabaçú < rúbb assús "palu astratu";
talbina < at-talbína "mesturagi pa los guarrus"; zagal < zaĝall "muchachu".

Un españíu fizo tremar el fayéu. El ñarbatu esnaló lloñe. L'esguil espaeció nel
ñeru. Hebo otru españíu, y darréu otru. L'home, entós, mientres cayía coles
manes abiertes, los güeyos nel infinitu y el so cuerpu remanando per tolos llaos
abonda sangre, glayó una pallabra, una pallabra namás, que resonó y güei sigue
resonando na biesca y en toa Asturies: «¡Llibertá!».

Un estrumpiu hizu rejilal el hayeu. El mielru voló largu. L'ardilla esapaició
nel ñiu. Ubu otru estumpiu, i alogu algotru. El ombri, altonci, mentris caiba
conas manus abiertas, los ojus nel enfinitu i el su cuelpu cayendu pol tolos
laus albonda sangri, gañitó una parabra, una parabra namás, que resonó i anguañu
acontina resonandu nel bosqui i en toa Astúrias: «Libertá!».

Un españíu jizo temblar el jayal. El miruellu voló largu. L'esquilu jospó nel
ñial. Hebo otru españíu, y darréu otru. L'hombri, entós, mientris cayía conas
manos abiertas, los ojos nel sinfinitu y el su cuerpu esvarciando por tolos
llaos sangri n'abondu, glarió una parabra, una parabra namás, que retingló y hui
sigui retinglando ena viesca y en toa Asturias: «¡Libertá!».

Un españíu fixu tremare'l fayéu. El mielru esñalóu llonxe. L'esguil espaeciéu
nel ñal. Hebio outru españíu, y darréu outru. L'home, entóncenes, mientras cayía
colas manos abiertas, los gueyos nel ifinitu y el sou cuerpu cayendu por tolos
llaos abonda sangre, glayóu una pallabra, una pallabra namái, qu'asonóu y
anguañu sigui asonando na biesca y en toa Asturias: «¡Llibertá!».

Un estallido hizo temblar el hayedo. El mirlo voló lejos. La ardilla desapareció
en el nido. Hubo otro estallido, y luego otro. El hombre, entonces, mientras
caía con las manos abiertas, los ojos en el infinito y su cuerpo vertiendo por
todas partes mucha sangre, gritó una palabra, sólo una palabra, que resonó y hoy
sigue resonando en el bosque y en toda Asturias: «¡Libertad!».

Angunas algotras obras de referéncia están disponibris ena seción de
Dialetulohia de la Bibliuteca Virtual Estremeña (BVE) [1]. Es mestel rustrilsi
de bardi pala consurta d'izias obras nesta direción: [2].



https://ext.wikipedia.org/wiki/Italia

La República Italiana o namás que Italia, es un país d'Uropa assitiau nel sul
del contienti, que holma parti de la Unión Uropea (UE).

El su territóriu es prencipalmenti una peninsula alargá i dos grandis islas nel
Mari Mediterráneu: Sicília i Cerdeña. Por el norti está arrodeá polos Alpis.
Hazi arrayu con Fráncia, Suiça, Áustria i Eslovénia. Los estaus endependientis
de San Marinu i Ciá del Vaticanu son enclavaus por dentru del su territóriu.

El relievi apresenta cuatru grandis unidais regionalis: al norti, un setol
continental dominau polos Alpis; a los sus pies, la llanura del Po; al Sul un
setol peninsulal articulau polos Apeninus; i finalmenti las tierras ensularis.

Al Sul de los Alpis, entri éstos i los Apeninus, s'estiendi la llanura del Po
que realmenti es una fosa testónica rellená polos depósitus sedimentárius
aportaus polos rius que desciendin de los Apeninus i, especialmenti, de los
Alpis, i qu'avenan la llanura que s'abri al mari Adriáticu por el litoral NE
d'Itália. Las restantis llanuras italianas, anque numirosas, son d'escasa
estensión, i se localizan preferentementi nel litoral tirrénicu, holmás por
emportantis rius comu el Arno o el Tíber, u por llanuras costeras. La caena de
los Apeninus costituyin l'espinaçu la península italiana, i nella se distinguin
tres setoris: los Apeninus setentrionalis, los Apeninus centralis, tamien
denominaus Abruzos, que constituyin el techu la caena (Gran Sasso, 2.914 m), i
apresentan holmacionis cársticas; por úrtimu, los Apeninos meriyonalis, que tien
el su puntu culminanti nel monti Pollino (2.271 m). A dambas vertientis la caena
s'estiendin holmaciones e colinas, denominás Subapeninus o Antiapeninus,
destacandu las del rebordi Oesti, ondi s'elevan angunus volcanis (Vesubio, monte
Amiata, Campos Flégreos).

Nel estremu sul de la península Itálica, la isla de Sicília es considerá una
prolongación los Apeninos, destacandu el monti Etna, que conos sus 3.345 m
d'artura es el volcán ativu más artu d'Uropa. La isla de Cerdeña es assina mesmu
montañosa, nu ostanti cabi destacal la fosa testónica de Campidano, entri
Oristano i Cagliari.

La climitologia italiana, tien carater mediterráneu, peru apresenta notablis
variacionis rehgionalis. En primel lugal, por efetu de la su considerabli
estensión en latitú alcuentramus meyas anualis en Milán de 23 °C en júliu i
1,5 °C en jeneru, pol tantu qu'en Palermu, dichas meyas son de 26,2 i 11 °C.
Tamieén, ebiu a las condicionis orográficas: los Alpis, qu'atúan de barrera
poranti los vientus el Norti, registran las mayoris precipitacionis (3.000 a
3.800 mm anualis); los Apeninos, por el su lau, establecin una clara distinción
entri sus dos veltientis: la tirrénica, que quea espuesta a las corrientis úmeas
'el Oesti, i la vertienti adriática, a sotaventu de dichas influencias (menus e
500 mm anualis en Apulia).

La luenga italiana es una luenga romanci. Dessisti un gran númeru de dialetus
italu-romanus. Se chasca mas que ná en Itália, ondi es la lengua nacional, peru
tamién en dos cantonis del sul de Suiça ondi es de la mesma manera reconociu
cumu luenga oficial.



https://ext.wikipedia.org/wiki/Espa%C3%B1a

España, o Réinu d'España, es un estau soberanu biembru de la Unión Uropea
costituiu en monalquia palramentária que ocupa argu más de los cincu sestus de
la península Ibérica, tamién dos archipélagus assitiaus unu nel mari
Mediterráneu (Islas Balearis) i otru nel océanu Atlánticu (Islas Canárias),
assina comu las praças de soberania el norti del continenti africanu i el
encravi de Llívia enos Pirineus francesis.

Arraya al norti conos paisis de Fráncia i Andorra, al sul cona colónia ingresa
de Gibraltar i Marruecus, i al oesti con Portugal.

Assitiá ena Uropa Ociental, ocupa la mayol parti la penísula Ibérica i ahuera
d'ella, dos archipiélagus (Canárias nel océanu Atlánticu i las islas Belearis
nel mari Mediterráneu), amás de dos ciais, Ceuta i Melilla, nel norti d'África.

En estensión territorial es el cuartu pais d'Uropa, aculau namás por Rússia,
Ucránia i Fráncia. Es el segunderu mayol de la Unión Uropea.

El relievi d'España se carateriza pol sel albondu elevau, tien una artura meya e
660 metrus i es mu montañosu si lo comparamus con el restu de paisis d'Uropa,
ecetuandu Suiça, cuya artura meya es una mijina mayol. Ena España peninsulal, el
relievi s'articula alreol duna gran Meseta Central que ocupa la mayol parti del
centru la península ibérica i que tien una altol meia de 660 m. Aparti la
meseta, está la Bahura el Ebru nel noresti i la del Guadalquivil, nel sul.

El climi d'España nu es omogéneu, pola situación la península Ibérica entri las
latitús 36º i el 46º N, nel cantu ociental del continenti uropeu. Pudria izil-se
qu'el climi d'España eberia tenel una veltienti mayoritariamenti el climi
mediterráneu, peru tamien la situacion está afectá pola caraterística montañosa
el territóriu i el climi marítimu de la costa oesti del Atlánticu, ena su fachá
norociental, habiendu ibielnus mas rigurosus de los que pudrian asperal-se.
Dessistin nel estremu sul amás, traças e climi sutropical secu, sobri tó en
Almeria i Múrcia.

España reclama la devolucion de la colónia británica de Gibraltar, que perdió al
atrás el Tratau d'Utrech de 1713. Mentris, Portugal no reconoci la soberania
española enas ciais d'Olivença i Táliga, ogañu ena província Baajós. Tamien ain
desputas territorialis con Marruecus. Esti país reclama las ciais de Ceuta i
Melilla, amás d'otras praças de soberania española nel continenti africanu.
Tamien angunus movimientus encluin a las Islas Canárias enas sus
revindicacionis.

Endretu el estau español, ain angunus movimientus endependentistas ligaus a
nacionalismus periféricus, sobri tó en Cataluña i País Vascu. Nestas regionis,
dessistin partius políticus que landean la endependencia, i otros que se muevin
entri posturas autonomistas i otras abieltamenti endependentistas.

España a pasau de tenel 40.499.799 abitantis a 1 jeneru de 2000, a cobihal a
46.745.807 d'abitantis a 1 jeneru de 2009. La densiá de puebración, de 91,13
ab/km², es menol que la de la huerça d'otros paisis d'Uropa Ocidental i la su
distribucion a lo largu del territóriu es mu irregulal. Las zonas mas puebrás se
concentran ena costa i alreol de Madrid, qu'es la tercera ciá uropea mas pueblá,
por cuantu qu'el restu del interiol s'alcuentra mu debilmenti ocupau.

Los musulmanis tuvierun que pedil ayua en dos ocasionis a los réinus del norti
d'África dandu lugal a las envasionis de los Almoades i la de los Almorávides,
frenadu la espansión de los réinus cristianus. Pocu a pocu esus réinu se huerun
definiendu más nítidamenti i conquistandu mas territóriu hata que al final de la
eá meya queaban ena península los de: Castilla, Lión, Aragón, Navarra i por
parti de los musulmanis solu el Réinu de Graná.

El Empériu español arcançó el su puntu cimeru baju esta dinastia cuyu primel
representanti hue el rei Carlos I, que tamién lo era del Sacru Imperiu Romanu
Germánicu.

Endispués de la abdicación del rei, los sus cumprius territórius se devierun en
dos partis, una baju el control de Felipe II i otra baju el control de Fernandu,
(los sus sucesoris gobernarun Áustria hata el sigru XX). Felipe II unificó las
coronas española i portuguesa.

Nel añu 1640 Portugal consigui la su definitiva endependéncia i ochu años
endispués lo hazin los Paisis Bajus pusiendu assina fin a la guerra de los
Ochenta Añus.

Se huchea comu peridu de la Ilustración política en España al tiempu qu'abadan
los reinaus de los borbonis dendi Felipe V hata Carlos IV, quien acabija el su
reinau abruptamenti en 1808 recojiendu el movimientu del sigru de las luzis que
s'inicia en Fráncia i qu'es l'antesala de la Revolución francesa.

Al atrás las eleccionis de 1931 enas que los partius republicanus ganan enas
ciais, el rei Alfonsu XIII abandona el pais i s'instaura la II República, que
tien un periodu de via mu cortu i agitau. En júliu de 1936 estampana la Guerra
Cevil.

Esta guerra es a menudu considerá comu una antesala de la Segundera guerra
mundial por que nella participun paisis comu Alemaña i Itália apoyandu a los
sublevaus dirigius por el general Francisco Franco i la Unión Soviética apoyandu
a la República. Cona vitoria de Franco emprencipia la dictadura.

Francisco Franco se convirtió en dictaol nel incíciu de la guerra cevil i salió
venceol della. El su gobiernu hue tipicamenti autoritáriu i de partiu únicu.
Anque abia semejanzas con las ideologias fascistas, España se mantuvu neutral
duranti la II gerra mundial, sólu mandandu el apoyu de la Devisión Azul a las
potencias del Eji. Endispués d'acabijá la guerra i nel periodu conociu comu
Guerra fria, el pais s'alió con el bloque capitalista i consiguió rompel el
aislamientu i l'autarquia a la que se le sometió por parti de las nacionis
venceolas nel conflitu de la II Guerra Mundial, al entral en 1955 a holmal parti
de las Nacionis Unias.

Normalmenti se sueli consideral que la transición española abada un periodu
comprendiu entri la muerti de Francu, acaecia en 1975 i el triunfu del Partiu
Socialista en 1982.

Enos primel añus del sigru XXI, España participó enos conflitus la Guerra
d'Afganistán i la d'Iraq. También sufrió l'amenaça el terrorismu enternacional,
con el atentau del 11 marçu 2004. Essi mesmu añu el PSOE gana las elecionis i
José Luis Rodríguez Zapatero arcança la presiéncia. Enas elecionis de 2008
revalidó la su vitória.

Duranti la democrácia, España conoció un crecimientu ecómicu sin precedentis ena
su estória, anque hue mu afetá pola crisis económica de 2008, aportandu el
desempleu al 21% en 2011. Esse añu el Partiu Populal ganó las elecionis
generalis anticipás por mayoria asoluta.

España es el segunderu pais el mundu que recibi más turitas, sigún datus dela
Organización Mundial de Turismu, namás por detrás de Fráncia, i disfruta duna
cuota del 7% del turismu mundial, por alatri d'Estaus Unius i d'Itália.

La coltura española hundea las sus raicis enas incluencias que los diferentis
puebrus an dejau tras su pasu pola península o con el pasu los sigrus. Amás de
la estória, la geografia i la presencia del mari Mediterráneu án ayudau
senificativamenti ena holmación de la cultura d'ogañu.

En el territoriu español se palran albondu luengas. El castellanu o español es
la luenga oficial en tol territoriu i amás es la luenga materna dela huerça la
puebración. Otras son el catalán qu'es oficial en Cataluña, la Comunidá
Valenciana (ondi se la conoci con el nombri de valencianu) i las Islas Balearis.
El euskera es oficial en el País Vascu i ena parti norti de Navarra, mentris
que'l gallegu es oficial en Galícia. El ocitanu se palra en el Valli de Arán,
ondi se conoci con el nombri de aranés, huendu oficial en toa Cataluña.

Amás d'estas, se palran otras luengas o dialetus romancis que no son oficialis
enos lugaris ondi se gastan. Son el aragonés, que se palra ena zona norti de
Aragón, el asturianu-lionés o babli que se gasta en Asturias, al oesti de la
Comunidá de Castilla i Lión i en el norti de Portugal (mirandés), el cántabru o
montañés que se palra en Cantabria, el estremeñu que se palra ena zona norti
d'Estremaúra, i A fala, que se gasta en tres monicípius d'esta región, cerca del
arrayu con Portugal. El portugués tamién se palraba en angunus monicipius ena
zona del arrayu con Estremaúra, peru ogañu está abati olvidau.



https://ext.wikipedia.org/wiki/II_Guerra_Mundial

La Segundera Guerra Mundial hue el conflitu armau más grandi i sangrientu la
estória, nel que se enfrentarun las Potencias Aliás i las Potencias del Ehi,
entri 1939 i 1945. Huerças armás de más de setenta paisis participarun en
combatis aéreus, navalis i terrestris. Pol efetu la guerra mató alreol del 2% la
puebración mundial de la epoca (unus 60 millonis de presonas), siendu cevil la
mayoria los fallecimientus. Comu confritu mundial escomençó el 1 de setiembri
1939 (si bien algunus estoriaoris izin que nel su frenti asiáticu se decraró el
7 Húliu 1937) pa acabihal oficialmenti el 2 de septiembri de 1945.Escomençu pola
conquista de polonia pol Hitler que ya llebava varius añus gerreandu i termina
cona muelti de Hitler en mayu de 1945 pol el mesmu nel frenti ociental i
definitivamenti i nel frente oriental en setiembri de 1945 lo que hizu que
surgieran dos grandis potencias la estaunidensi i la union sovietica i la
devision d`alemania en 2 paisis.Hitler que abia fundau el movimientu nazi i que
era conociu pol las sus descriminacionis especiarmenti a los hudius de raças que
no hueran la suya ,l`aria,: rubius,con ojus azulis etc... Duranti el olocaustu
provocó la muelti de mas de 6 millonis de hudius i d`otras raças.



https://ext.wikipedia.org/wiki/Portugal

Portugal, oficialmenti la Repúbrica Portuguesa (en portugués: República
Portuguesa) es un país uropeu assitiáu ena península Ibérica, arrayandu namás
con España (comuniais autónomas de Galícia, Castilla i Lión, Estremaúra i
Andaluzia). El territóriu Portugal comprendi tamién los archipiélagus autónomus
de las Açoris i de Madeira, nel emisfériu norti el oceanu Alánticu.

El nombri de Portugal vien de Portus Cale, nombri con el que los romanus
mentaban a la ciá d'Oportu. Afonsu VI Rei de Lión conceyó a Enriqui de Borgoña
en 1093 la parti norti de lo qu'ogañu se llama Portugal, i le didu el títulu de
Condi Portus Cale.

Assitiau nel estremu suloesti Uropa, el Portugal continental has frontera namás
que con España. El territóriu está partiu pol Taju. Al norti el paisagi es
montañosu, enas zonas el interiol con chanuras entrivolás entri áreas que
premitin el desarrollu la agricurtura. Al sul asta el Algarvi, el paisagi es más
chanu, huendu las sierras mu esporádicas. Algotrus rius prencipalis son Dueru,
Miñu i Guadiana, que lo mesmitu que nel casu de Taju tienin la su nacéncia en
España. Entri los rius própius portuguesis, los mas emportanciosus son Mondegu,
que naci ena Sierra la Estrella i Voga.

Nel Portugal continental, las temperaturas meias anualis son de 13 °C nel norti
i 18 °C nel sul. Las islas de Madeira i Açores, pol mó la su postura nel
Alánticu, son mas úmias i lluviosas, i con un intervalli temperaturas mas chicu.
Nolmalmenti, los mesis primavera i veranu son solariegus i las temperaturas son
artas polos mesis secus de Júliu i Agostu, con un máisimu nel centru el pais
entri 30 °C i 35 °C, pero generalmenti son mas artas nel Alentejo. La otoñá i
l'ibielnu son tipicamenti ventosus, lluviosus i frius, especialmenti enas ciais
el norti Portugal continental enas que son freqüentis las temperaturas
negativas, pero enas ciais mas pal sul las temperaruras namás mu de quandu en
ves abajan pol baju los 5º C, queándusi enos 10º C ena huerça los casus. La
nievi es común ena zona norti el país i mu rala nel sul, manque ná quita que no
puea acontecel.

Las prencipalis devisionis almenistrativas Portugal son entavia los 18 destritus
nel continenti i dos Regionis Autónomas (Açores i Madeira). Se sudeviin en 308
concejus i 4257 feligresias. No estanti, el país tien algotras muchas maneras de
sudeviilsi notras holmas olganización territorial.

Lisboa, Oportu, Braga, Coimbra, Funchal, Évora , Faro, Aveiru, Viseu, Guarda,
Guimaraes, Leiria, Vila Real, Setubal, Amadora, Gaia, Portimao, Angra, Horta i
Ponta Delgada.

En parti conos reculsus que trujun de la Unión Uropea, el pais hizu enas úrtimas
décaas envelsionis abondu en infrastuturas, huendu, pol ejempru, qu'ogañu tien
una redi autopistas mu destensa.

Las marabillas el arti i de la estória portuguesa apaicin pol tolas partis, son
testimoñus dun passau groriosu preselvau grácias a menumentus tan emportanciosus
comu el templu Diana ena ciá d'Évora u ejemprus el góticu comu nel casu el
Monastériu de Batalla. Son emportantis las espressionis qu'aquí tuvu la
Renacéncia comu son el Conventu el Cristu de Tomar u el Barrocu comu se refreja
nel casu la ilésia i la Torri los Clérigus, en Oportu.

Peru quiziás lo más senificativu seya el estilu de góticu própriu i esclusivu
Portugal, el llamau "estilu manuelinu" nel que se puei vel de craru la passión
los portuguesis pol mari. Nesti estilu las fachás los eifícius apaicin decorás
con cordonis, ñus, anclas, esferas armillaris, perolas, ojas arbus i cruzis la
Ordin el Cristu de Tomar. El menumentu representativu desti estilu decorativu,
que no arquitetónicu, puestu que pretenci al góticu, puei consieralsi el
Conventu los Jerónimus ena ciá de Lisboa andi están las tumbas Luis de Camões i
Vasco da Gama i también es emportanti nesti estilu la celcana Torri Belém.



https://ext.wikipedia.org/wiki/Alema%C3%B1a

La Repúbrica Federal d'Alemaña (Bundesrepublik Deutschland en alemán) es un país
d'Uropa. Hazi arrayu al norti con Dinamarca, al esti con Poloña i la Repúbrica
Checa, al sul con Áustria i Suiça i al oesti con Francia, Lussemburgu, Bélgica i
los Paisis Baxus.

Duranti la mayol parte de la su estória, Alemaña hue un términu geográficu
gastau pa desinal un área ocupá por varius Estaus, la huerça de los cualis
pretencierun al llamau Sacru Empériu Romanu Germánicu . Alemaña se conviltió en
un Estau uniu duranti 74 añus (1871-1945 -el llamau Empériu alemán, la conocia
comu Repúbrica de Weimar i l'Alemaña nazi.), peru hue dividiu al términu de la
Segundera Guerra Mundial ena República Federal d'Alemaña (RFA), conocia comu
Alemaña Ociental i la Repúbrica Democrática Alemana (RDA), conocia comu Alemaña
Oriental. El 3 d'otubri e 1990, la RDA pasó a holmal parti dela RFA, polo
qu'Alemaña golvió a sel un Estau unificau.

L'Alemaña s'estiendi dende las montañas de los Alpis (el su puntu mas artu es la
Zugspitze con 2.962 m) nel sul, hats las costas del mari del Norti i el mari
Bálticu. De por meyu, s’estiendin las tierras boscosas, d'Alemaña central i las
tierras bajas d'Alemaña del norti (el puntu mas baju es
Neuendorfer/Wilstermarsch, con -3,54 m)- Alemaña está trabesá por unu de los
mayoris rius d'Uropa, como es el Rin, tamien polos rius Danúbio i Elba.

El climi es por vedis emprevisibli. Nel vranu un dia puei hazel calol i estal
solariegu i al dia siguienti friu i chuvioso. E tolas maneras, son estremamenti
raras las condicionis climáticas verdaderamenti estremas, mesmu sean sequias,
tornaus, tormentas d'arena, friu o calol estremus, etc. Hubun dos inundacionis
de grandi escala enos úrtimus añus, peru en general tamien estas son raras. Non
ai notícia de rejileras de tierra destrutivas.

El Deutsche Bundesbank (Bancu central) i el Bancu Central Uropeo (BCU) tienin la
su séi central ena ciá de Frankfurt del Menu. En 2006 s'inició la construcción
del edificiu del Bancu Central Uropeu.

Alemaña está deviia almenistrativamenti en 16 estaus federalis llamaus
Bundesländer (Bundesland en singular). Los Landers tienin personaliá estatal por
si mesmus, anque solu la ejercin entri sí i son arrepresentaus danti el
estranjeru por el Estau federal. E los diezaseis estaus federaus ai tres
(Berlín, Bremen i Hamburgu) que son ciais. Angunus estaus federaus están
subdividius en regionis almenistrativas.

Nel Parlamentu de la Union Uropea, Alemaña tien la arrepresentación mas alabadá
por mol de sel el país mas apobrau de la Union. Amás, el alemán Günter Verheugen
es, ogañu, unu delos vice-presidentis de la Comisión Uropea.

La participación d'Alemaña enus Juegos Olímpicus á siu una de las más destacás
dendi que se realiza esti eventu. El país organizó los Juegus Olímpicus de Vranu
en 1936 i en 1972 Alemaña Ociental hizu lo propriu.



https://ext.wikipedia.org/wiki/Internet

Internet es un conjuntu descentralizau de redis de comunicacion interconectás
que gastan la família de protocolus TCP/IP, garantizandu que las redis físicas
eterogénias que la conponin huncionin comu una redi lógica única, d'arcanci
mundial. Los sus orígin se remontan a 1969, quandu s'estableció la primel
conession de conputaoras, conocia comu ARPANET, entre tres universiais en
Califórnia i una en Utah, enos Estaus Unius.

Unu de los servícius que mas déssitu á teniu en Internet á siu la World Wide Web
(WWW, o "la Web"), hata un puntu qu'es corrienti la conhusion entre dambus los
dos términus. La WWW es un conjuntu de protocolus que premiti, de horma
cenzilla, la consulta remota d'archivus d'ipertestu. Esta hue un desarrollu
posteriol (1990) i gasta Internet comu meyu de transmission.

Essistin, polo tantu, albondu servícius i protocolus en Internet, amás de la
Web: el enviu de correu eletrónicu (SMTP), la transmission d'archivus (FTP y
P2P), las caravas en línia (IRC), la mensageria istantánia i presséncia, la
transmission de conteniu i comunicacion multimeya -telefonia (VoIP), televisión
(IPTV)-, los boletinis eletrónicus (NNTP), el acessu remotu a otrus dispositivus
(SSH i Telnet) o los juegus en línia.



https://ext.wikipedia.org/wiki/Escrucaol_web

Un escrucaol es una apricación software que premiti al usuáriu arrecuperal i
visoreal decumentus d'ipertestu, polo heneral descritus en HTML, dendi sirvioris
web de tol mundu a través d'Internet. Esta redi e decumentus se llamá World Wide
Web (WWW). Cualisquiel escrucaol atual premiti muestral u ehecutal gráficus,
secuéncias de vídiu, son, animacionis i pogramas diversus, amás del testu i los
atihus.

La huncionaliá básica dun escrucaol web es premitil la visorealiçación de
decumentus de testu, posibrienti con recursus murtimeya encrustaus. Los
decumentus puein estal assitiaus ena computaora ondi está el usuáriu, peru
tamién puein estal en cualisquiel otru dispositivu qu'esté conetau a la
computaora el usuáriu u a través d'Internet, i que tenga los recursus nesezárius
pala trasmisión de los decumentus (un software sirviol web). Estus decumentus,
normalmenti conocius cumu páhinas web, posein atihus que atihan una parti testu
u una imahin a otru decumentu, normalmenti relacionau con el testu u la imahin.

El escrucaol Mosaic, qu'al prencipiu furrulaba en entornus UNIX sobri X11, hue
el primeru que s'estendió ebiu a que prontu el NCSA preparó velsionis pa Windows
i Macintosh. Sin embargu, pocu aluspués entró nel mercau Netscape Navigator que
nel intri superó en capaciais i velociá a Mosaic. Esti escrucaol tini la ventaha
e huncional en abati tolos UNIX, asín cumu en entornus Windows.

Internet Explorer (Ex Spyglass Mosaic) hue l'apuesta tardia e Microsoft pa
entral nel mercau i ogañu á conseguiu vencel al Netscape Navigator entri los
usuárius de Windows. Enos úrtimus añus s'á viviu un auténticu estrumpiu el
númiru d'escrucaoris, qu'ofrecin ca vezi una mayol entegración con el entornu e
ventanas nel que s'ehecutan. Netscape Communications Corporation liberó el cóigu
huenti el su escrucaol, naciendu d'esta horma el proyeutu Mozilla.

Uguañoti el escrucaol mas gastau nel mundu es Internet Explorer en tolas sus
velsionis, angunas impresas endican qu'esta ventaha s'ebi a que vini entegrau
con Windows. Detrás d'esti está el escrucaol de Mozilla Firefox... el cual
s'está populariçandu ca vezi más, esti es un competiol sériu al proutu e
Microsoft. Desistin tamién los escrucaoris Safari, Netscape Navigator i Opera
los cualis tinin un usu e menus del 2% nel mercau.



https://ext.wikipedia.org/wiki/Lista_endilguis_que_toa_Wikipedia_deviera_de_tenel

Amás d'esta lista, esti proyeutu aspera crial con el tiempu unas versionis
traduziblis d'estus artículus, a lo mejol contuviendu información básica en List
of articles all languages should have.

Por mé de que esta s'á vueltu un listau, en ogañu la partimus en dos andaris de
prioridá. Los endilguis de prioridá alta, los qualis son especialmenti
nesseçarius paque toa Wikipedia essista, están endilgaus en negrinu; comu tola
lista mesma, esti froreal no deviera de sel vístu comu una lista los endilguis
mas emportantis, sinu namás cumu una utilidá pa encetal las Güiquipedias
achicás.

Pa encetal la nuestra Güiquipedia en estremeñu, amás d'endilgal artículus de
temas estremeñus, devemus d'escrevil a tentu d'estus endilguis. Namás pongu los
que arribota dis que están en negrinu, pos estus son los mas nesseçarius.
Dispués de que estén arrellenaus, pondré el restu. Conseju abril el artículu
dende la Güiquipedia d'ingrés simpli (List of articles all languages should
have) i traduzí-lus, pos son de ponel namás que l'información básica.



https://ext.wikipedia.org/wiki/Canad%C3%A1

Canadá es un país d'América del norti, el segunderu mas estensu del mundu i el
primeru d'América.

El nombri Canadá provien de la palra iruquesa "publau" o "conjuntu de cabañas",
refiríndu-se enicialmenti a Stadaconé, un assitiamentu nel lugal duna ciá
atualmenti en Québec. Mas alanti escomençó a gastal-se essi nombri pa tol país.

Canadá tien costa con los ucéanus Atlánticu, Pacíficu i Árticu. La su costa está
mu ricurtá i está helá, uníndu-se con el continenti asiáticu. Hazi arrayu conos
Estaus Uníus al sul i al noroesti (estau d'Alaska) L'ária más puebrá es el valli
del Ríu San Lorenzu.

- Territori Yukon. - Territorius del noroesti. - Nunavut. - Columbia Británica.
- Alberta. - Saskatchewan. - Manitova. - Untariu. - Québec. - Nueva Brunswick. -
Nueva Escocia.

En Canadá se plaran dos luengas oficialis, peru no en tol territoriu. Estas son
el ingrés i el francés (esti sobri tó en Quebec). Amás se palran otras luengas,
anque con un caraiti minoritariu, comu las luengas aboríginis (angunas dellas
son el cree, el inuktituk i el ojibwa). Angunas destas luengas son oficialis
enos Territorius del Noroesti. La presencia d'otras palras s'ebi en gran media a
la enmigracion. Destacan el chinu, el italianu, el castellanu...



https://ext.wikipedia.org/wiki/G%C3%BCiquipeya

La Wikipedia en estremeñu, mentá como Güiquipedia, es la versión la ciclopedia
libri Wikipedia en lengua estremeña. Güiquipedia s'escrivi de manera
colavorativa por mé de voluntarius, premitiendu que los endilguis sean
modificaus por qualquiera pressona con acessu por mé dun precuraol web. El
proyetu tuvu nacencia el 24 Eneru 2007, fundiá por Angi Ronceru, enque no diva a
sel hata el 26 Mayu 2008 quandu el proyetu es muau al su propiu domiñu. En esta
web se trata de hazel una ciclopedia en estremeñu.

En Güiquipedia qualquiera pressona puei crial un endilgui nuevu en estremeñu i
mesmu quasi que qualquiera vesitanti puei edital el conteníu, quitandu los
endilguis que estén tapaus. Esti proyeutu hue criau ena idea de que la
colavoración entre usuarius pol amejoramientu dun endilgui por un tiempu
produzirá testus de calidá, aspecii de los proyetus de desenroamientu
d'apricacionis libris.

Los endilguis volucionan duranti'l tiempu i estu está eno craru en el su
estorial d'edicionis. A las vezis, están casus en que pressonas entran ena
Güiquipedia a emplastal i dal faterna, produxiendu-si salvaginas i guerras
d'edicionis: d'encontral angún artículu en mal estau, pega un apitíu a angunu de
los zahorilis.

Los colavoraoris la Güiquipedia actúan de continu de horma voluntaria. Ain
varias hormas colavoración amás de crial o engrandal endilguis: se puein aprical
las convencionis d'estilu establecías p'aquellus endilguis que no las tienin,
assitiá-lus por materia, corregil faltas ortografía, hondeal testus con
copyright, etc.



https://ext.wikipedia.org/wiki/Marcu_Ur%C3%A9liu

Marcu Uréliu [ˈmaɾku uˈɾelju] (en latín Marcus Annius Verus Catilius Seuerus,
[ˈmaɾkʊs ˈanːɪʊs ˈweːɾʊs kɶːˈtɪlɪʊs sɛˈweːɾʊs]) hue un filósofu estoicu i
emperaol romanu el sigru II, el últimu los cincu güenus emperaoris. Hue el
prototipu sábiu governanti.

Marcu tuvu nacéncia endrentu la família los Ánius Verus, de quartus i con
agarris políticus. La família el pairi es del monicípiu d'Ucubi (ogañu Espejo),
al sulesti Corduba i tenia tradicion política entre los sus miembrus varonis. Su
agüelu paternu hue el políticu Ániu Veru, quien trebajó de consu en el 121 i en
el 126 i de senaol, por ordin Vespasianu i anduvu tamien ena pretura. Su pairi,
de mesmu nombri Marcu Ániu Veru, trebajó de pretol i se casó con Domícia Lucila,
quien recreia duna família la nueva aristocrácia que posseia frábicas ladrillus
de los que se bastecia Roma. La ermana Domícia, Ánia Galéria Faustina se casó
con el emperaol Antoninu Piu i hue tamien, amás de tia, suegra Marcu Uréliu.

Pocus endilguis essestin tocantis a los primerus añus el filósofu. Se sabi de
ciertu que tuvu nacéncia el 26 Abril el 121 quandu era consu su agüelu Marcu
Ániu Veru (el vieju). Se crió en un cortiju familial en el tesu Céliu, andi
vivian las famílias ricas de Roma. Un pal paí d’añus naci su ermana Ánia
Cornifícia Faustina, hutura mujel Umídiu Quadratu.

Por desgrácia, el pairi dambus a dos zagalinus enfeneció mentris trebajava comu
pretol, tuviendu Marcu Uréliu apeninas 3 o 4 añinus. S’acupó la custódia el
agüelu Ániu Veru i des que l’espenó el iju se muarun pa la su mansion, junta el
tempru lateranu.

Allina de mocinu escomiença a recebil los primerus endilguis conos que el
bisagüelu costeó sin arreparu i prencipió a deprendel griegu, polo que el
pilraeru por esta léngua vinu dende la infáncia. Es anegóticu el hechu de que
Marcu Uréliu palrara en griegu cona mairi, ca i quandu se derigia a ella. Ya de
polos sus primerus añus se muestra un zagalinu sériu. Por mó el libru primeru la
obra que queó, se tien conocéncia del ambienti en que se crió de muchachu: el
portamientu pastueñu el agüelu, la religiosiá la mairi, el espiparru la
educáncia el bisagüelu i la nombreria i güena fama que le queó su pairi .

La família puu pagá-le a Marcu Uréliu los mejoris professoris. S'estilava ena
epoca no dil a las escuelas púbricas los moçus cuya família pia pagá-le una
enseñança privá en casa. Assinque cuentó conos professionalis mas punterus enas
diversas ramas el conocimientu. Por mé el libru I que sirvi de prólogu a los sus
Revacaerus i la biografia ena Historia Augusta se conocin la huerça las
pressonaliais que endilgarun al moçu Marcu.

En el sabel literáriu lo enició un tal Uforión, seguramenti angún escravu
griegu, cosa que conprementaria conos endilguis el cómicu Géminu (cómicu) ena
adolescéncia. Con él deprendió el arti la comédia griega, el entonaeru i tamien
el recitaeru. Andrón, músicu de profession, le deprendió las artis musicalis i
matemáticas, antañu inseparabris, i los primerus escalahansus la geomatria.

Los prencípius la gramática i tamien la conposicion los deprendió de Alejandru
el Gramáticu, a quien mandarun a buscal dende Frigia. De pa esta epoca, quandu
tenia unus 11 añus se dis que mençó a revistil de filósofu i a portal-se comu
tal. Ascuchó licionis de representantis las destintas escuelas oratória el
empériu, sin canteal-se por denguna en concretu. El oraol d’origin griegu Erodi
Áticu le deprendió oratória. Endispués lo tuvu comu güen amigu. Con quien tamién
hizu dispuesinu mu güena gavilla hue con Frontón, maestru retólica. Él quiju
enverea-le en el caminu la retólica en paragi el su huturu comu emperaol, pero
no hue escapás, pos prefirió la filosofia. Mantuvun professol i alunu albondosa
correspondéncia de la qual avemus muchas muestras. A él le agraeci el ve-le
enseñau no el entressenu la retólica, sino la alverténcia de cómu el poel i la
tirania enputecin a los ombris.

Dionetu hue el su gran maestru, maestru de cosas utis pa la via de ca dia, comu
el ejercíciu corporal i los primerus endilgus filosóficus. Hue quien lo hurgava
pal deporti i pa la caça, activiais en tó conparantis a las moernas i cona que
las joventuis antíguas se esparigian. Tamien l’enseñó debuju i portamientus el
mó via rúspiru, al mó i manera melital, sin grandis regalezas i con reziura. Hue
quien lo enició ansimesmu a la filosofia i lo que le resultó mu aparenti:
destinguil a los chalratanis de los verdaerus hablaoris.

Ara, quien mas asseñalarun el pensaeru i mó via Marcu Uréliu huerun los sus
maestrus filosofia, prencipalmenti Rústicu. Por mó de Rústicu, Marcu assumió el
su huturu comu filósofu enque tuviessi que vivil de continu comu ombri púbricu
enas sus briegas comu ejecutivu. Se margulló enas enseñanças el estoicu
Epictetu, a quien muchu apreció i al que mienta en várias ocassionis ena su
obra. Hue sin dua quien mas le infruyó, lo mesmu en el pensaeru que en el
estilu. De Rústicu deprendió la moral rézia i reta el estoicu, comu él mesmu
asseñala:

Pero tamién uvu d'algotrus filósofus las sus conferéncias. Quandu Antoninu Piu,
les precuró a él i a Lúziu Veru a unus los mas notabris filósofus la epoca:
Apolóniu de Calcedónia. Tamién contarun conas palramentas Sestu de Queronea,
filósofu estoicu, sobrinu el celebri Plutarcu. A dambus a dos agraeci sel ombris
de conduta rézia i güenus ejemprus moralis. Tamién oyó las licionis de Catulu el
estoicu i Atenódotu.

Des que tuvu seis añus hata el dia la su muerti, Marcu anduvu agateandu gracis
políticus i hacinandu un haci títulus. Quandu apeninas tenia 6, Adrianu nomina a
Marcu a engressal enos equites. Al sotru añu, con 7, eá ena que quiciá enpençara
tamien la su educacion, entra en el prestigiosu colégiu sacerdotal los sálius,
siendu salius palatinus.

De que hizu los 15 recebi la toga viril, lo qual le supón margullil-se ena via
política comu un ciaanu mas. El emperaol Adrianu, precurandu atijá-lo cona
família el que tendria que vel siu el próssimu emperaol Éliu Cesa, lo prometi
cona ija d'ésti. Con tó i con essu, el casóriu no siguió palantri, pos Éliu Cesa
mueri de chopetón i Adrianu acoloca comu el su sucessol a Antoninu Piu, tiu
Marcu Uréliu.

Dos añus despues, en el 136, Antoninu adota a Marcu Uréliu i a Lúziu Veru, iju
Éliu, endespues de la decision Adrianu de siguil en el poel. Namás mueri el
emperaol, el moçu Marcu Uréliu, ejecutandu el su encargu políticu, organiza los
juegus fúnebris i la apoteosi Adrianu, con gran acogia el púbricu, oviamenti.
D'essa eá la su carrera política trasciendi de mou espasmosu. Con namás 17 añus,
es hechu qüestol, seuir turmarum equitum romanorum, princeps iuuentis i
participa de várius colégius sacerdotalis. Amás tamien es nombrau Caesar por
Antoninu, de los Urélius, quien densiguia vidu en él el próssimu sucessol. Marcu
tuvu que mual-se el nombri i adotal el de Uréliu, queandu-se assina Marcu Uréliu
Antoninu. Por esta epoca tien que mual-se a las dependéncias Adrianu, algu que
no le petó albondu.

Conos endilguis el emperaol, Marcu escomiença a hazel-se-le familial las
activiais el mandu emperial. Por suerti, tuvu güen paradigma, pos Antoninu tuvu
fama de sel güen i justu governanti i de sel religiosu i clementi (vé-le í el
moti Pius). A él enos Revacaerus le dedica una sérii agraecimientus i asseñala
rehuertimenti las vertuis que tuvu Antoninu comu pressona i derigenti. Con tó,
Antoninu no le dió potestá trebunícia ni proconsulal ata que no llevó unus nuevi
añus de aprendizagi. A los 26 ya via siu consu por dos vezis.

En el añu 145 Marcu se casa cona ija el emperaol, Faustina la Menol. D'esti
jeitu quean bien cierraus los cérculus familiaris sucession. Faustina era prima
carnal Marcu, pos la mairi d'aquella era la su tia Faustina la Mayol, ermana
Domícia. Las boas huerun mu sonás en el empériu, pos se llegó hata acuñal una
monea comemorativa i se dierun donativus al puebru i al ejércitu.

Con tó i con essu, la estória trata a la mujel de mou destintu a la que Marcu
asseñala, pusiendu-la de mujel fria. Tamien se l’acusó de vel participau ena
conjura el general Avídiu Cásiu, enque essu está sujetu a destintas
entrepetacionis. A la contra, Marcu agraeci ve-le caiu una mujel tan güena i
cenzilla i amorosa. Más, con ella tuvu mas duna dozena ijus, tós arreconocius,
pero de los que poquinus sobrevivierun. Quearun Ánia Urélia, Víbia Urélia Sabina
i Cornifícia entre las hembras i de varón namás Cómou, quien le siguiria a él en
el empériu. Cómou hue mellizu Antoninu, quien murió quandu namás tenia quatru
añinus.

En el añu 161 mueri Antoninu en Lori, andi tenia un cortiju particulal. Antinu
d’espenal, Antoninu le queó dau el mandu i a su ija Faustina. Marcu hue llamau
altonci Imperator Caesar Marcus Aurelius Antoninus Augustus i sigún se hizu con
tan altu cargu, lo conpartió con su amigu i quasi ermanu Lúziu Veru, que muó
tamien el su nombri Lúciu Cejóniu Cómou por Imperator Caesar Lucius Aurelius
Verus Augustus.

Dambus a dos ejercierun el poel de horma equitativa junta el Senau. La
inconpatibiliá caraiteris i la destinta naturaleza dambus regentis no enpiyó
qu’el empériu apencara conos destintus gabarrus que lo enpataratavan. El própiu
Marcu l’entriegó en matrimoñu a su ijina Lucila. Mala fama governaol tuvu Lúziu
Veru quienm mas que ejercel el su poel, se dedicó a dil en furriona en furriona
de que aballó de Roma pa salienti, mentris que Marcu derigia la precupanti
situacion el empériu dende Roma, entre estúdiu i estúdiu.

El cámbiu goviernu prevocó que enos puebrus de la Armenia se produjieran nuevus
entaramaus. Vologesu III, rei partu, enpón en Armenia un préncipi, Pacoru, enque
la zona estuviera manejá por dos legionis pendientis del governaol Capadocia. Se
enlió una batalla que tuvu comu conseqüéncia la perda las terrenus arménius i de
parti Siria i numerosas vias los melitaris que se hallavan pallí.

Con un pobrema assín, Marcu Uréliu s’atermina por mandal pallá el contingenti
qu’andava al cúdiu los arrayus conos germanus al mandu el general Estáciu Priscu
mentris que en Salienti Avídiu Cásiu precura reorganizal las huerças disponibris
i Lúziu Veru ahila pa Siria con idea de derigil la custion. La verdá es que
Lúziu passó el tiempu de charrangana en Antioquia sin dil a assomal-se a la
guerra enos quatru añus que duró. En el 165, endespues de una sérii vitórias al
mandu Avídiu Cásiu, la situacion s’apazígua i Lúziu Verru güelvi pa Roma. El
Senau le da el títulu de Particus a Lúziu por ganal a los partus i Marcu es
llamau Imperator por tercel ves.

Una de las conseqüéncias que tuvu el vel venciu a los partus hue el logral un
passu seguru a las regionis mas orientalis conocias. S’abrió una ruta pol Golfu
Pérsicu hata topal China i embajás huerun mandás pallá. Unas corónicas chinas la
epoca mientan a Marcu Uréliu con el nombri de An-Tum, anque las rutas abiertas
no huerun de mucha freqüéncia, pola alejacion i la poca segurança que avia.

Se barruntava el rehileu los puebrus el norti i las fronteras no estavan bien
assegurás dende tiempu á. Arrancarun los estaramaus en el 166 i durarun hata el
180 a lo largu los arrayus danubianus. Se vidun en el enfrentamientu destintas
tribus norteñas, comu los quadus, dende siempri unius a los marcomanus, los
sármatas, ermundurus, yazigus, vitovalus i lombardus. Más, el libru que sirvi de
prólogu a los Revacaerus acaba cona frasi Τὰ ἐν Κουάδοις πρὸς τῶ Γρανούᾳ “Pa
entre los quadus, junta Gránua”.

El cagaçu i la precupacion en Roma huerun tan grandis de que los marcomanus
assitiarun Aquilea en el 167, que Marcu Uréliu tuvu qu’acuil a un ritu
espurechamientu del que no se jechava manu dende el 399 e. C., el lectisternium.
Entre el 169 i el 170, cona muerti Lúziu Veru i las correspondientis honras
fúnebris, Marcu Uréliu tuvu que aballal pa Roma, momentu que aprovecharun los
marcomanus pa avançal-se sobre los arruinacaus ejércitus. A ellus s’ajuntarun
puebrus romanizaus tiempu á, comu los sequanus i los belgas pa pola Galia.

Las vitórias sobre aquellus puebrus en alantri huerun enteosas i rebalizas i ná
puun assegural de ciertu, llegandu a arcançal los arrayus Macedonia i Graecia.
Situacion entrincanti que duró hata el 173, quandu várius ejércitus emperialis
tuvun luchis contra los marcomanus i en 175 contra los yazigus huendu escapás de
hazé-los engajeral-se. D'esti jeitu se firmarun trataus pas por duracion de tres
añus (175-178).

El general Avídiu Cássiu que via hechu una estrordinária lavol enos luchis
contra los orientalis, en viendu el perigru que se recechava Roma, s’alevantó
cona idea de hazel-se cona parti oriental el empériu. Aquí es andi se cuenta la
tradicion por parti la mujel Marcu Uréliu, Faustina, pos se izi ena Historia
Augusta que conocia las entencionis el general, de mois que no hizu ná pa
enpií-lo, entre otras cosas pol ve-le llegau enteracionis de que su mariu via
muertu.

Pero los alevantamientus poquinu durarun, pos los própius ombris Cássiu lo
matarun i cuertandu-le la cabeça se la llevarun a Marcu Uréliu, quien via
aballau pa Antioquia de que s’enteró del casu. Pero antigual de castigal o
achacinal a los que estavan enliaus ena tracamundina, el emperaol se muestró
conpassivu, quijiendu entendel las causas de semejanti alevantamientu. Hue
indulgenti cona família Cássiu i ordenó que baju concetu dengunu s’ensultara a
naidi de los sus miembrus.

La pas que firmarun conos marcomanus i quadus s’eschangó, quiciá pola incapaciá
d'estus puebrus de cumpril conos mandaus los romanus. Los estaramaus atoñarun en
el 178 i derivarian en nuevas guerras hata el 180, añu en que murió el emperaol.
Una mijinina enantis la su muerti, Cómou acui al norti con ideas de tajal
definitivamenti los pobremas conos marcomanus i quadus. Pero el pairi tenia
pensau vel acontinau las guerras ata rendí-los, puyendu acopral nuevus terrenus
al empériu i buscal, a la final, la ansiá pas romana, decision que comunicó al
su iju enantinu de dal la boqueá i que, a la contra, desobeeció.

El 17 Marçu el 180, Marcu Uréliu espena endespues duna larga malotia que
l’afetava al bandul, seguramenti, canci estógamu. La Historia Augusta dis que
Marcu Uréliu se despii ligeramenti del su iju, no huera sel que le contagiara,
polo que puyera vel-se tratau de pesti, malotia que dende las guerras contra los
partus se via destendiu por tol empériu. Tenia 58 añus. Por mó el Senau i el
puebru romanu, Marcu Uréliu hue devinizau i decretarun tolo correspondienti a
tal onol: arcu trumfal, estauta oru en el Senau, tempru, altal i sacerdotis.

Marcu Uréliu á passau a la estória las letras pol vel queau una las obras mas
ralas de las que la estória s’á dinau a que sobreviviera, los Revacaerus.

El títulu la obra es conpricau, pos enos manuscritus que Guillelmu Silandru
d’Asburgu saca dun códici palatinu le da el nombri de Tὰ εἰς ἑαυτὸν “Las cosas
pa sí mesmu”. Dende altonci, las traducionis a las destintas léngas l’án dau
títulus comu Meditaciones[n 1], Soliloquios o Reflexiones morales[n 2], The
Meditations[n 3], To Himself, His conversation with himself, Thoughts… En
estremeñu acontinandu cona tradicion ispana, lo entitulamus Revacaerus.

Dende que Marcu Uréliu queó escrita esta obra, probabrimenti quandu andava de
campaña contra los marcomanus i los quadus sigún firma en el acaberu el primel
libru, l’obra hata tiempus moernus á teniu poca acogia por parti el púbricu i
los especialistas.

Al pocu de moril el emperaol, utoris comu Dión Cássiu o Erodianu mientan esta
obra enos sus escritus. Un sigru enpues, ya en el IV, Temístiu, refiriendu-se al
testu marcurelianu lo llama Almonicionis. Pa essi mesmu sigru ain enteracionis
en Urelianu Vitu i ena ya citá Historia Augusta.

No se güelvin a tenel endilguis a tentu los Revacaerus hata el primeru el sigru
X, quandu el obispu Cesarea, Areta, en una carta los mienta.

En 1626 aparici una edicion ludunensi qu’umenta los marrus que arrastravan las
anterioris edicionis, ata que por fin, en 1643 Mericu Casaubón espubrica una
edicion cudiá tamien en el griegu original i cona traducion en latín.

Enas edicionis mas moernas, a partil el sigru XX, campean la hecha en Belles
Letres (con traducion francesa) por A. I. Tannoy en 1925 i la ossoniensi en 1944
pol A. S. L. Farquharson, en dos volúmin, una con testu i traducion ingresa i
otru con un ricu comentáriu.

Lo primeru que llama l’atencion es sin dua el hechu de que Marcu Uréliu
escreviera una obra entera en griegu, con un conteniu tan íntimu, en un momentu
en que el Estau se diva esbarrungandu pol pesu las destintas culturas i
pensaerus qu’albarcava i prejisava un ajuntamientu que se precurava por mé la
pas. Los motivus son mas simpris: Marcu Uréliu era coscienti de que la luenga la
filosofia pol esceléncia era el griegu, enque llevaran dende Cicerón un caminu
bastanti largu andau eno tocanti a la capaciá el latín pa espressal el pensaeru
filosóficu. Pero el filósofu-emperaol no mirava los testus ni de Cicerón ni de
Séneca, sino a los grandis filósofus que mas l’infruyerun por mó el estoicismu i
las enseñanças los sus tantus professoris, que son vé-lo equí Eraclitu, Sócrati
i Epictetu, prencipalmenti.

De Sócrati apañó al moelu ombri moral i conseqüenti, pero de Eraclitu i Epictetu
bichó la horma de comunical el pensaeru, la física por parti Eraclitu i el mas
puru estoicismu de Epictetu. Lo mesmu unu qu’otru eran griegus i en griegu
escrivierun. I el hormatu de Eraclitu hue el aforismu i el de Epictetu mas de lo
mesmu, prencipalmenti en el Enchiridion. Vé-le í, los estuyosus encasullan la
obra el emperaol entre la escritura aforística o bien entre el géneru los
hypomnemata o notas pressonalis.

L’obra se devii en dozi librus, enque no essesti un atiju craru entre unas
partis i otras. Namás está crara la destinción entre el libru primeru i el restu
l’obra. El primel libru, a mou de prólogu, se conpón de una retahila
agraecimientus a las pressonas que mas enfruyerun ena su via, dende familiaris
mas allegaus hata maestrus, amigus, el própiu emperaol Antoninu Piu i a los
própius diosis.

S’inora si los pensaerus qu’espón dessa manera huerun escritus con un propósitu
o no. Angunus arreparan ena possibiliá de ve-los escritus comu manual pal su iju
Cómou, enque lo mas seguru es que los escreviera aspécii notas cabildaeru
própias pa sí própiu, sin idea de espubricacion. Otrus estudiosus opinan que
prejisamenti por mistériu de sel notas, tuviera en menti una obra mas organizá i
mejol redatá pal púbricu, enque tó essu son conjeturas.

Los Revacaerus son escritus en un estilu eminentimenti antirretólicu, cosa
estrordinária en una epoca andi la horma pulava por cima el conteniu. Marcu
Uréliu ahuyia de tó tipu retólicas, algu que le vinu dau pol su professol
Rústicu. Enque essu no senifica que descúdii la espression, tuviendu periodus
bellus i gastandu metáforas, que, enque preteneçan al repertóriu tradicional
estoicu, son verdaeraementi sugerentis. Las uariationes son albondosas, pos la
repiticion temas l’obriga a la varieá hormas, repiticion, por otra parti,
justificá pol valol dotrinal.

Sigún el Liddell-Scott, esti autol recebi la abreviatura M. Ant. del su nombri
latinu Marcus Antoninus.



https://ext.wikipedia.org/wiki/William_Shakespeare

William Shakespeare (Abril, 1564 — 23 d'abril, 1616) hue un escrebiol ingrés. Es
considerau por muchus el mejol escrebiol ingrés de tolos tiempus i unu delos más
grandis en general. Escrebió destacás tragedias i comedias. La su poesía i obras
de teatru tratan al tentu dela condición umana, con sentimientus talis comu el
querel, los celus, la rabia, la valentía, etc. Los zagalis deprendin con él enas
escuelas arreol tol mundu. Shakespeare escrebió los sus ltrebajus entri arreol
1585 i 1613.

Shakespeare tuvu nacencia en Stratford-upon-Avon, Ingalaterra, en abril de 1564,
el iju e John Shakespeare i Mary Arden. El pairi de Shakespeare era ricu cuandu
el su iju tuvu nacencia, peru endispués perdió la su emportáncia sin que se sepa
la razón. Duranti esti tiempu hue churruchel (vendeol de lanas), que estaba
huera dela lei.

Shakespeare embó con Anne Hathaway, quien era ochu añus mayol que él, el 28 e
nobiembri e 1582. Anne estaba en estau e tres mesis. Tuvun tres zagalis:
Susanna, Hamnet i Judith. Endispués del su matrimoñu, el nombri e Shakespeare nu
apaició enos documentus estóricus hata qu'encetó a escrebil, en Londris.

En 1596 Hamnet espenó. Pol mé lo apaiciu del su nombri, p'angunus que la su
muerti hue la idea el labutu e teatru e Shakespeare La Tráhica Estória e Hamlet,
Préncipi e Dinamalca.

Arreol 1598 Shakespeare vivió en St. Helen, Bishopsgate, i estaba ena cimera e
las lista d'atoris nel labutu "Every man in his Humour", pol Ben Jonson.

Shakespeare se gorvió escrebiol i alogu tuvu la su própia balburda, hucheá "Los
ombris de Lord Chamberlain". La balburda agarró esti nombri, cumu algotrus del
su tiempu, del ombri que los ayuaba con dineru: Lord Chamberlain. La balburda se
gorvió tan populal que, endispués la muerti e la réina Elizabeth I, deque Haimi
I hue rei (1603), chambun el nombri e la balburda a "Los ombris del Rei".



https://ext.wikipedia.org/wiki/Ingalaterra

Ingalaterra (England en ingrés) es un país d'Uropa que ocupa la mayol parti de
la isla de Gran Bretaña i que, unta Escócia, Galis e Irlanda del Norti constitui
el Réinu Uniu. Hazi arrayu al oesti con Galis, al norti con Escócia, al sul con
el Canal de la Mancha, i al esti con el Mari del Norti. Tien 54,786,300
abitantis, lo que convielti al su territoriu nel mas puebrau de tol Réinu Uniu
(83% de la puebración total d'esti).

Ingalaterra á teniu mucha emportancia nel ambitu coltural i legal nel restu del
mundu, huendu lugal d'origin de la luenga ingresa, la Elésia Anglicana i el
Derechu ingrés, origin del derechu anglosajón que se gasta en albondu paisis
alreol del globu. Amás, la Revolución Endustrial tuvu el su primel origin en
Ingalaterra, primel país del mundu en endustrializá-se. Es séi de la Royal
Society, ondi se sentarun las basis de la céncia esprimental moerna. Ingalaterra
tien el sistema parlamentariu mas antíguu, i comu consecuencia, otras
enovacionis constitucionalis, gubernamentalis i legalis originás en Ingalaterra
án siu adatás por otros estaus albondu.



https://ext.wikipedia.org/wiki/Anhinojo_Folk

Anhinojo Folk son una banda música populal estremeña, entrépeti de cantaris
tradicionalis comu los de las Coplas de la sementera o Las Sirvientas.

El nombri vien de una antigua pronunciación del puebru de Los Hinojalis
(Caçris), dandi son naturalis los biembrus el grupu.

Al sotru añu hazin el su primel conciertu pa las fiestas de San Sebastián, el 20
Eneru. En essi mesmu añu comparti escenariu con Víctor Manuel i Ana Belén en
Alcántara i mas tardi en Talaván, junta Rosa León.

El grupu acontinó a dal conciertus i a tocal ata 1982, quandu prencipiarun a
descael i angunus de los biembrus salierun i otrus entrarun. Gravarun una cinta
que devulgarun entre los vezinus . No dexarun de tocal, enque a margullus, pos
varius componentis no vivían en Los Hinojalis.

Sin abaldonal el trabaju i por mó de la briega del fundaol del grupu, por fin
cedin graval un primel discu en 2007, entitulau Anhinojo canta a los cuatro
lugares. Adispués, en el 2010 se componin del mó que están ogañu, con dos
biembrus viviendu en Mairil. Colavoran en essi mesmu añu el discu recopilatoriu
Folklore Tajo-Salor con otras agrupacionis comu El escaramujo de Garrovillas de
Alconeta, Recordanzas de Monroy o El Pandero d’Arroyu la Lus.

En Juñu de 2011 actúan en el I Encuentro del Extremeño y su Cultura en Botija,
condiciendu con las V Jornadas de puertas abierta de Villasviejas del Tamuja.
Aluspués, s'enlían a apreparal el que vá a sel el su segundu discu, Cantaris de
trasantiel, una de las escassas pubricacionis culturalis con títulu en
estremeñu. Acabarun de gravá-lu en Juliu de 2011. En él s’enclúin cantaris comu
Las Sirvientas, tradicional de Los Hinojalis i cantá en estremeñu. Amás son de
asseñalal los sonis del rabel en Sones de rabel a lo pesao o la originalidá de
Coplas de la sementera.

Los estrumentus que tocan los de Anhinojo son los tradicionalis de la música
estremeña. Gastan gaita estremeña i tamboril ena huerça las sus músicas. Amás
gastan morterus, almirés i botellas. Comu acompañamientu gastan la úd i la
quitarra i a las vezis el rabel. En portá del últimu discu aparecin un tamboril
con un rabel junta la gaita i el morteru.



https://ext.wikipedia.org/wiki/%C3%81ustria

Áustria (en alemán, Österreich; nombri oficial: Repúbrica d'Áustria, Republik
Österreich) es un país d'Uropa Central, organizau comu una repúbrica federal
parlamentária, es mienbru de la Unión Uropea dendi 1995. Non tien arrayus
marítimus, comparti arrayus terrestris con Alemaña, Repúbrica Checa, Eslováquia,
Ungria,Eslovénia, Itália, Suiça i Lístestain. La su capital es la ciá de Viena.

El lagu Constança es el mas grandi del país i holma el arrayu oesti con Alemaña
i Suiça.

La luenga oficial tola repúbrica es l'alemán, hueraparti nel estau de Burgenland
tamien lo son el croata i el úngaru, pola su cuenta nel Lander de Carintia pasa
lo mesmitu con el eslovenu.

La economia austriaca está definia comu una economia de mercau con un carátel
social, a favol los menus favorecius económicamenti. Esta economia con carátel
social de mercau, está holmá por empresas privás i públicas. Las activiais
básicas s'án nacionalizau tras el final la Segundera Guerra Mundial. Áustria es
unu los paísis más prósperus i desarrollados d'Uropa.

Austria tien una puebración total de 8.200.000 abitantis (97/km²). Alreol del
65% la puebración es urbana.



https://ext.wikipedia.org/wiki/Luenga_francesa

El francés (français, la langue française) es una luenga romanci palrá
orihinalmenti en Fráncia, Bélgica, Lussemburgu i Suiça i ogañu pol alreol 350
millonis de presonas pol tol mundu cumu, nativus u segundera luenga con una
puebración senificativa en 54 paisis.

El francés ahorra el Latín cumu algotrus cumu el español, italianu, catalán,
rumanu i portugués. Hue enfruenciau polas luengas célticas de la Galia romana i
polas palras helmánicas de los envasoris francus.

Es luenga oficial en 31 paisis, la huerça d'ellus horman lo que se conoci cumu
La Francufonia, la comuniá de nacionis francuparlantis. Es luenga oficial de las
Nacionis Unias i albondas algotras organizacionis entrenacionalis.

Pol mé la Costitución Francesa, el francés es la luenga oficial endi 1992 (inque
angunus testus legalis antirioris l'iban haziu oficial endi 1539, pol sabulugal
l'Ordináncia de Villers-Cotterêts. En Fráncia es atihi gastal del francés enas
espubricacionis oficialis del gobielnu, ena educáncia púbrica (inque estas
disposicionis son inorás amenú) i contratus legalis; la pubriciá ebin lleval una
traución de las parabras estranheras itó.

El francés es una las cuatru luengas oficialis de Suiza (unta el alemán,
italianu i returománicu i es palrau ena zona suiça llamá Romandia. El francés es
la luenga nativa del arreol 20% de la puebración suiza.

En Bélgica, el francés es luenga oficial en Valónia (descruyendu los cantonis
del esti, que son helmanófonus) i una las dos luengas oficialis (unta el
nerlandés) ena rehión de Bruselas, ondi es palrau pola huerça de la puebración,
inque nu cumu primel luenga. El francés i el alemán nu tinin reconocéncia cumu
luengas oficialis ni cumu luengas minoritárias en Flandes, inque arreol los
lindis colas rehiones antirioris ain docenas de puebracionis con ayuas
luengüísticas palos palrantis de francés; un chascu apaiciu acaeci en Valónia
col nerlandés i el alemán. En total, los palrantis nativus de francés hazin
arreol 40% de la puebración del pais; el 60% restanti palra nerlandés y de estus
úrtimus, el 59% pii palral francés cumu segundera luenga. El francés es conociu
pol 75% de los belgas, seya cumu palra matelna, cumu segundera u cumu trecera
luenga.

Inque el monegascu es la luenga nacional de Mónacu, el francés es la única
luenga oficial i los que tinin nacionaliá francesis son el 47% la puebración.

El Catalán es la única luenga oficial d'Andorra, peru el francés s'audecha
gastalu pola prosimiá con Fráncia. Las presonas con nacionaliá francesan son el
7% la puebración.

EL francés es tamién luenga oficial, unta el italianu, ena província del Valle
d'Aosta, (Itália). Amás, un güen númiru e dialetus francu-provençalis se palran
nesta província, inque nu tinin reconocéncia oficial.

Arreol 7 millonis de canadiensis son palrantis nativus de francés, de los cualis
6 millonis vivin en Quebec i el francés es una e las dos luengas oficialis de
Canadá unta el inglés). La Carta Canadiensi de los Derechus i libertais tratan
al tentu los derechus de los canadiensis p'aceel a los servícius en dambas dos
palras. Pol lei, el gobielnu federal ebi ofrecel servícius en inglés i francés,
los decretus del Parlamentu e Canadá ebin sel traucius nestas dambas dos palras
i la huerça los produtus vendius en Canadá ebin etiquetalsi en dambas dos
luengas.

Arreol 13% de los canadiensis tinin conocéncia de francés, mentris que el 18%
conocin tantu el inglés cumu el francés. En cámbeu, alreol 80% de la puebración
de Quebec es palranti nativa e francés i el 95% puei palralu. Á siu la única
palra oficial en Quebec endi 1974. El estau legal del francés hue rehorçá cola
adoción de la Carta de la Luenga Francesa en 1977 (conocia cumu Bill 101),
c'asiguraba que tolas presonas tinin derechu a que la alministración cevil, los
servícius socialis, corporacionis i empresas se comuniquin con ellas en francés.

El francés es luenga oficial en Aití, inque es la mas palrá pola crasi arta, el
criollu aitianu (una luenga criolla basá nel francés) es más palrá cumu luenga
mairi.

El francés es tamién luenga oficial enos territórius ultramarinus francesis de
Guayana Francesa, Guadalupi, Martinica, San Bartolomé, San Martín, San Pieru i
Miguelón, Polinesia Francesa i Nueva Caledónia.

Inque nu tini reconocéncia oficial federalmenti, el francés es la trecel luenga,
hueraparti el inglés, mas palrá enos Estaus Uñius, endispués del chinu i el
español, i la segundera mas palrá enos estaus de Louisiana, Maine, Vermont i New
Hampshire. Louisiana tini un dialetu únicu, la palra cajun.



https://ext.wikipedia.org/wiki/I_Guerra_Mundial

La Primel Guerra Mundial hue una guerra ena que runchun abondus paisis. Ocurrió
en deferentis partis del mundu, asinque se llamó guerra mundial. Conduró endi
1914 hata 1918. Tamién hue llamá La Gran Guerra i La Guerra p'acabihal tolas
guerras. 135 paisis participun ena guerra.

La Primel Guerra Mundial hue la primel guerra ondi ubun tanquis i una e las
primeras ondi se gastun de avionis i górvunsi mu emportantis. Tamién gastosi
dunos barcus que diban pombahu el áugua, hucheaus sumarinus.

La guerra encetó aluspués el Archiduqui Fernandu d'Áustria, quien p'abonda henti
sedrie Rei d'Áustria, hue estirancau pol Gavrilo Princip, un membru duna
balburda terrorista sérbiu. Estu acaeció en Sarajevu, uguañoti en Bósnia
Ercegovina. Peru áin algotras radonis polas qu'encetó.

Los paisis d'Uropa huerun suzalachaus en dos hadis. Eran argu asina cumu un hadi
e collácius que se comprometun a ayualsi si angunu huesi atacau. Si un pais era
atacau pol angún enemigu, los sus collácius eberien uñilsi ena guerra entri los
dos. Pol mé destus alcuerdus, cuantis c'un pais huesi atacau, tolos paisis
uropeus tomarien parti e la Gran Guerra.

Iban dos hadis: los Aliaus i los Pueris Centralis. Los Aliaus era Rússia,
Fráncia i Gran Bretaña; i aluspués Itália i los Estaus Unius s'apellun a ellus.
Los Pueris Centralis era Áustria-Ungria, Alemaña i el Empériu Otomanu.

Nel pais d'Áustria-Ungria, vivian abonda henti que palraban deferentis luengas.
Nel sul, desistia una balburda henti llamás eslavus que palraban luengas mu
autás. Muchus dellus cavilaban que eberien vivil huntus nun pais colos de huera
e Áustria-Ungria, en Montenegru i Sérbia. Una destas partis eslavas hue Bósnia.
La radón pola c'a los eslavus les petaba sel parti e Sérbia era que Bósnia iba
siu parti d'Áustria-Ungria duranti una mihina d'añus. Sérbia i Bósnia huerun
andinantis parti dun país mayol, Turquia. Peru Sérbia gorviosi un pais própiu,
mentris Bósnia, en cámbeu, era parti e Áustria-Ungria. Estu pusu rabiñosus a
mucha henti en Bósnia, especialmenti a los eslavus. Un balburda chiquenina e
eslavus nuevinus que vivian en Bósnia pensun que los eslavus del sul 'eberien
matal pa puel vivil huntus nun país - huerun terroristas. Se llamaban a sí
mesmus "Hovin Bósnia". Una balburda e Sérbia hucheá la Manu Negra los apuchó.

Sérbia nu afechó los sus perióicus i Áustria-Ungria gastó destu cumu escusa pa
prencipial una guerra escontra Sérbia polque cumu pasó con Bósnia andinantis,
querian el territóriu sérbiu. Rúsia estaba el lau sérbiu i el Zal (el rei de
Rúsia) pusu en movición al ehércitu rusu. El Kaiser (prencipal derihenti
alemán), pusu en movición a su armá tamién, polque quería ayual a
Áustria-Ungria, i combatil a Rúsia. Alemaña sabía que Fráncia apuchaba a Rúsia i
que Fráncia l'ayuaríe nuna guerra, asinque mesmaenti declaró la guerra a
Fráncia.

Agañu Alemaña estuvu en guerra con Fráncia, indirgó la su trupi i tomó París
aina pa ganal la guerra. Los alemanis barruntaban que puerien hadelu denuevu
facilmenti. Estu avelgüenzó a Fráncia i asperaba vengalsi de los alemanis.

Rússia estaba rabiñosa con Alemaña pus los alemanis unta los sus collácius
estaban a la escontra los eslavus, que estaban aliaus colos rusus. A Alemaña le
petaba el territóriu rusu arreol Mari Bálticu, qu'iba preteneciu a Alemaña
duranti abondu tiempu i los rusus estaban desemprentaus de c'Alemaña les
arrepañasi partis del su territóriu qu'eran mu ricas. Los alemanis pensaban que
los rusus estaban a la escontra del su Zal i el ehércitu nu era muelnu
comparándulu col alemán.

Turquia entró ena guerra polque iba descuadrilau abondu del su empériu
andinantis la guerra i queria arrecuperalu. Odiaba a Sérbia polque s'endependizó
de Tulquia i arrepañó territóriu tulcu. Deque Áustria hue pala guerra a la
escontra Sérbia, Tulquia tamién lo hidu.

Grécia entró ena guerra polque era aliau de Sérbia duranti muchu tiempu. Serbia
i Grécia górvunsi libris endispués que iban pretenecius a Tulquia duranti
cientus d'añus. Peru abondus griegus vivian entovia en territóriu tulcu
c'audechaban pretenecel a Grécia. Los griegus querian especialmenti la su
emportanti ciá de patrás de Costantinopla (huchea Estambul uguañoti). Pol mé
destu Grécia declaró la guerra a Tulquia.

Bulgária, cumu Grécia i Sérbia, pretenecia a Tulquia endenantis, s'endependizó i
arrepañó abondu territóriu tulcu. Peru los griegus i los serbius se sintun
ofendius polque los búlgarus tomun tierras de dambus dos. Los sérbius i griegus
envadun parti e Bulgária, lo que le pusu rabiñosu i le hidu aliau del su enemigu
de patrás, Tulquia.

Itália estaba al lau d'Alemaña i Áustria-Ungria en primel lugal, peru cambeó
deque barruntun c'Áustria-Ungria arrepañarie tierras nel norti e Itália cumu iba
hechu endenantis.

Rumania era colláciu de Rúsia i enemigu e Bulgária, asinque s'assitiarun nel
Hadi Aliau.

Deque los alemanis tomun la ciá belga e Lieha, los belgas runchun huertienti
p'atollalus enantis de los alemanis entral ena ciá. Estus amenalmenti hundun pa
huera la ciá a los belgas, peru les llevó más tiempu de lo qu'iban praneau.
Antoci los alemanis atacun el norti el ehércitu francés. Estus colos británicus
enhilun los sus ombris pa runchal colos alemanis. Estu hue posibri pol mé el
tiempu que los belgas mantuvun acupaus a los alemanis en Lieha. Nu estanti
Alemaña arrempuhu patrás a los francesis i británicus hata que huerun atollaus
nel riu Marne.

Ena runcha, abondus ombris esperezun. Las metralletas huerun mu curpabris pus
disparaban balas cumu si lloviera. Asinque pa defendelsi tuvun que zachal
auherus. Los auherus s'apellaban hormandu trincheras, de mó i maea que diban
endi Suiza hata el Mari el Norti. Enfrenti las trincheras, iban alambrás que
cuertaban cualisquiel que tratasi subilas i minas qu'estempanaban al que
corriesi pola zona hucheá "tierra e naidi" qu'iba entri las trincheras.

En 1917, encetó una revolución en Rúsia. El Zal tuvu que ehal de selu i dal el
puel pal puebru. Al prencípiu paecia que los rusus runcharien mas huerti agora,
peru el puebru rusu nu queria runchal mas. Encetun a cohel rabiña al su gobielnu
pol nu detenel la guerra. Antoci ocurrió la Revolución d'Otubri, una segundera
revolución en rúsia enhilá polos comunistas, cuyas ideas ahorraban de Karl Marx.
Le derihenti e la revolución i de Rúsia era Vlademir Lenin. El nuevu gobielnu
ofreció la pas a los alemanis. Estus i los rusus ehun e runchal i filmun el
tratau de Brest-Litovsk, el cual daba a Alemaña abondu territóriu en Uropa
oriental i el Bálticu.

Los heneralis alemanis deciun gastal de sumarinus p'atacal los barcus que
trasportaban papáncia i armamentu pa Gran Bretaña. Los alemanis pensaban que los
americanus ayuaban a los británicus namás i nu eran nutralis. Peru angunus
americanus esperezun polos sumarinus. Nesi inti, los Estaus Uñius entrun en
guerra con Alemaña.

Aluspués la guerra, Alemaña tuvu c'acetal el Tratau de Versallis. Tinia que
pagal $33 billonis a los venceoris. Parti el tratau idia que los paisis del
mundu eberien casalsi pa hadel una organidación entrenacional pa evital las
guerras entri ellus, hue hucheá la Liga e las Nacionis. El Senau de los Estaus
Uñius nu estaban dalcuerdu con estu, encrusu huendu idea del Presienti americanu
Woodrow Wilson. Esti trató de comencel al puebru americanu e c'acetasin, peru
los EEUU enhamás s'uñun a la Liga e las Nacionis.



https://ext.wikipedia.org/wiki/Austr%C3%A1lia

Austrália, oficialmenti Mancomuniá d'Austrália (en luenga ingresa: Commonwealth
of Australia), es una nación assitiá nel emisferiu sul, que ocupa toa palti
continental d'Oceanía, el continenti mas chicu del mundu, amás de várias islas
enus océanus Pacíficu, Índicu i Antárticu. Los paisis cercanus a Austrália son
Indonésia, Timol Oriental i Papúa Nueva Guinea al norti, las Islas Salomón,
Vanuatu i la dependéncia francesa de Nueva Caledonia al noresti, i Nueva Zelanda
al sulesti. Austrália es el sestu país mas grandi del mundu i el mas grandi
d'Oceania.

Los 7.686.850 km² de cumprimentu d'Astrália s'alcuentran ena placa
indoastraliana. Arodeá polos océanos Índicu, Glacial Antárticu i Pacíficu, está
despartá d'Ásia polos maris d'Arafura i Timor. Astrália tien una línia costera
de 25.760 km i reclama una amplia zona económica esclusiva de 8.148.250 km².
Esta zona económica esclusiva non encluyi el Territóriu Antárticu Astralianu.

La su luenga oficial es el ingrés, qu'es la luenga matelna del 95% la
puebración. Tamien se palran, comu luenga menol, luengas aboriginis, comu la
Luenga murrinhpatha.

El continenti australianu á estau abitau duranti mas de 42.000 añus polos
aboriginis astralianus. Endespues de las caicuandu visitas de pescaoris del
norti i d'esploraoris i comercientis uropeus que emprencipiarun nel sigru XVII,
la metá orientalde lo que ogañu es Astrália hue reclamá por el Réinu Uniu en
1770, i en 1788 s'estableció una colonia penal en Nueva Galis del Sul. Por mol
del crecimientu de la puebración i l'esplotación de nuevas áreas, otras cincu
colonias de la Corona huerun esitosamenti establecias duranti el sigru XIX.

Australia tien una próspera economia mista occidental, con una renta per cápita
un poquinu superiol a la del Réinu Uniu, Alemaña i Fráncia, en términus de
igualdá i pudel adquisitivu. La nación s'alcuentra en tercel lugal nel Éndici De
Desarrollu Umanu llevau a cabu en 2005 polas Nacionis Unias, huendu adelantá
sólu por Noruega i Islándia. Enus añus recientis, la economia australiana á
resistiu el bajón económicu mundial, lo cual se hazi visibili nel crecimientu de
la su economia doméstica i ena mantención los negocius i el consumismu.



https://ext.wikipedia.org/wiki/Lengua_estreme%C3%B1a

El estremeñu es una lengua del grupu íberu-ocidental palrá ena Comuniá Autónoma
d'Estremaúra, sul de la província de Salamanca, norti dela provincia de Uelva i
comarcas vezinas dela parti de León, normalmenti encassullau endrentu las palras
d'España por organizacionis entrenacionalis i nacionalis, enque no es oficial
enas comuniais enas que entovía se palra.

Induropeu > Itálicu > Grupu Romanci > Romanci > Lenguas Romancis
Ítalu-Ocientalis > Grupu Ítalu-Ociental - Sugrupu Ociental > Grupu Galu-Ibéricu
> Grupu Iberu-Romanci > Grupu Iberu-Ociental > Estremeñu.

El estremeñu tradicionalmenti lo án estau crassificandu en dos o tres ramas:
altu-estremeñu, mediu-estremeñu i baju-estremeñu.

Sin embargu, las nuevas envestigacionis consideran el estremeñu comu un continu
drentu delas palras de ponienti, tuviendu dos grandis grupus, el de ponienti,
más conservanti enas estruturas i vocabulariu i el de salienti, con vocabulariu
propiu i rasgus que barruntan ya las palras dialetalis de Castilla.

Las raízis del estremeñu son claramenti latinas, sin embargu, los puebrus
anterioris, vetonis, lusitanus i célticus, hueraparti dela coltura, tamién
quearun restus delas sus lenguas en el vocabulariu. Enque es compricau dal una
ascrición lingüística, son vozis prerromanas, o lusitanas o celtas, palabras
comu barzal, abitoqui, brenca, amboçá, baleu, bançu, canga, pardal, sabaleta,
toça o trocha. Amás duna larga retahila de topónimus mayoris i menoris, comu
Botua, Lobón, Trugillu, Tamuxa o Montanchi.

Muchu mayol infrujencia tuvu el árabi i el berebel quandu nel 713 la Lusitania
passó a sel mussulmana con el nombri del Al-Garb. La coltura mussulmana tuvu una
huerça enormi en el romanci estremeñu, peru no el suficienti comu pa soponé-lu.
Sin embargu, el vocabulariu s'enriqueció ala par que las cencias. La nueva
mentación delas prantas, ríus i animalis hue escapás d'assental-si entre la
pobración romana, dixendu anea, sandía, azahal, algolloría o torongil.

Hue, de juru, las prestigiosas nuversidais de Salamanca i la de Sevilla la causa
del castellaneu d'esta provincia, que dendi la hormación dela genti leía passó
por abaxal la concencia lingüística delos que no lo eran. Con tó i con essu,
autoris comu Diego Sánchez de Badajós, en el sigru XVI ya entrecalava en el
sayagués delas sus obras palabras i frasis estremeñas dás comu lengua común del
puebru.

Pa caberus del sigru XVIII saca la murciana Clara Jara de Soto El instruido en
la corte y aventuras del extremeño, ondi parecin costrucionis i palabras
estremeñas en boca del personagi.

Nel sigru XIX aconteció el primel ententu d'escrevil en estremeñu. El primel
testimoniu d'esti ententu mo-lo da Vicente Barrantes ena obra Idilio de última
hora (1875), ondi parecin angunas palabras que arrendan la prenunciación del
estremeñu.

Cona poesía regional prencipia el estremeñu comu lengua literaria, siendu pa
caberus del XIX quandu pubrica Gabriel y Galán El Cristu Benditu, la primel
poesía escrita en estremeñu, enque acastellanau.

Anque los númirus palran de cientus de milis de palrantis (200.000 "palrantis
ativus" sigún el Ethnologue) possiblimenti namás unus milis de viejus entovía
mantienin los rasgus dialetalis propius estremeñus, muchas vezis en metá de
graus diversus de castellaneu.

Enque varias estitucionis entrenacionalis i angunas españolas reconocin el
estremeñu comu lengua en España, lo ciertu es que sin norma i sin eshuerçus
educativus por parti dela Almenistración, la lengua estremeña está condená a
desparecel-si i convertil-si en un castellanu dialetal.

Nel estremeñu jugan dos tipus vocalis, las largas i las brevis. Se devin de
consideral fonemas endependientis ya que son escapás de asseñalal esposición
fonológica entre dos palabras: amás /a'maːS/ (participiu fem. pl. del verbu
amal) frenti a amás /a'mas/ (alverbiu).

Las vocalis largas en estremeñu procedin, polo general, de contracionis entre
vocalis del mesmu o destintu timbri tras d bel-si produzíu la síncopa d'anguna
consonanti, v. gr.: barbudu > barbúu > barbú, todo > too > tó, especie > especii
> especi.

Las vocalis el estremeñu son 10: /a/, /aː/, /e/, /eː/, /i/, /iː/, /o/, /oː/,
/u/, /uː/. Ca unu destus 10 fonemas tienin múrtipris alófonus sigún el entornu
fonéticu en que s’alcuentrin. Assina una o podrá sel afechá brevi [o] comu en
loba, abria brevi [ɔ] comu en mostu, afechá larga [oː] cumu en mó, abria larga
[ɔː] cumu en mós u debi d’abrieru relativu [ɵ], cumu aconteci enos finalis los
vocativus: Frasco!

Los ditongus en estremeñu son los mesmus qu’en asturianu muelnu, cuentandu
tamién cona sérii los monotímbricus [wu] i [ji]: antíguu [ãnˈtiɣwu], sérii
[ˈseɾji]. No estanti, los ditongus monutímbricus en estremeñu audechan
monotongal ena pronunciación. Amás están los ditongus monotímbricus
descendientis [uw] i [ij] nunas poquinas de parabras, produtu la conjugación,
cumu puu i piin.

Nel andal los tritongus, el estremeñu muestra un haci, hueraparti los conocius
en castellanu otrus dos que namás comparti con el asturianu dangañu: [wew] i
[wiw]: pueu, hueu, ruiu (cf. asturianu fueu,ruíu).

Estu á criau una situación ondi confruin dambas a dos aspiracionis, una
esplotiva [h] i otra emplotiva [h]. A estu se suman otrus fenóminus de menol
releváncia comu la palatización dialeutal s- de ciertas parabras i posteriol
aspiración (sachu > xachu > hachu) i l’aspiración de [z] entrivocálica (resistil
> rezistil > rehistil).

La mayol parti el léssicu que compón el estremeñu es d'origin latinu. Las tres
vias polas que el léssicu latinu á passau al estremeñu son pol mé el astulionés,
el gallegu-purtugués i el castellanu. Con tó i con esu, abemus parabras dotras
muchas luengas: íberu-vascu, certa, muzárabi, arabi, gelmánicu, griegu, ec.

baleu < *balayum "escoba la era"; billorda < *bilion "billarda, huegu"; binça <
*brinos "fibra de ciertus frutus"; sabaleta < *sabŏlos "pes espurechu a la
sardina; sabihondu"; senara < *senara "parcela laborabri; cogecha". La raís
tranc-, que senifica "palu guresu", tamién d'origin certa, es quiziá la raís mas
produtiva n'estremeñu: tranca, trancahilu, trancazu, trancu, tranquia,
tranquillá, atranquiju, atrancal, entrancal, desentrancal, trincal.

çárriu < txar "cachiperri"; charramanduscu < txar "eteruhéniu, disonanti"; çurra
< zurra "palera"; mogu < moko "que le farta un miembru"; motril < motil "zagal,
muchachu"; naba < naba "chanura entri montañas"; pistañosu < pizta "lagañosu";
talocha < talo "paleta d'arbañil"; zamarra < zamar "pellica".

Las parabras d'origin latinu qu'abemus rescrecin del troncón astulionés,
prencipalmenti, del oriental, polo que la su fonética (aspiracionis de f-,
palatalizacionis deferentis, afechis vocálicus, ditongacionis igual qu'en
castellanu) es basicamenti oriental. Nuna tupa parabras resurta enteosu avrigual
si procei del astulionés u del castellanu meyeval, pol bel conociu una fonética
mu similal dambas a dos luengas enos sigrus correspondientis a la Reconquista i
repuebración.

Otra sérii parabras se puein izil que procein de manera direta dende el latín,
pol conselval una fonética celcana a esta luenga u no bel pelmaneciu nel
astulionés u en castellanu. V. gr.: acachal > coactare "agarbal"; pialbu <
*pedialbum "que tien las patas de destintu colol"; agradienti < adgradientem
"ingredienti"; aginal < angĕre "ajuncal"; fangalsi < *fanicari "enfurruscalsi";
fróncia < *frondĭa "restu, rebotayu"; grás < crātēs "peldañu"; heu < heus "hai";
intervalli < intervallum "espáciu que meya entri dos tiempus"; lairu < latro
"lairón"; repial > repĕdāre "dal güertas".

abigeru < abigéu < abigĕum "lairón de ganau"; alampar < allampar < lampare
"brillal, luzil; deseal"; angarial > angariar < angariare "cargal; dessigil";
antiel < antier < ante heri "el dia anteriol a ayel"; apescal < apescar <
apiscĕre "cogel; comprendel"; apopal < apopar < palpare "mimal"; apopu < popu <
palpum "halagu, mimu"; bagu < baga < baccam "granu"; hinoju < hinoju < fenucŭlum
"acinoju, pranta"; comuelgu < comuelgu < *cumucŭlum; córrigu < córrigu <
corrŭgum "corrienti d'áugua"; cutu < cutu < cautum "télminu acotau"; dehuntu <
deḥuntu < deffunctum "muertu"; duelgu < duelgu < dŏlum "penaeru, dolol".

Las parabras antíguas proceentis del castellanu están mu celcanas al astulionés
oriental i se trata de empréstamus d'epoca meyeval enantis el acolleramientu los
reinus de Lión i Castilla i que endispués se convirtirian en despraçamientus
léssicus. V. gr.: abollecel < bollir < bullire "hotrileal"; cossáriu < cossario
< cursum "caçaol; pirata"; hablal < hablar < fabulare "palral".

Muchus télminus muelnus proceentis del castellanu suelin sel vurgarismus nessa
luenga, tenicismus u muelnismus. A su ves el caudal léssicu ereau el castellanu
proceei dotras luengas peninsularis comu el aragonés, el vascu u el catalán i
dotras luengas de las que alcibió emportanti enfruyéncia, comu el italianu i el
francés. V. gr.: fonil < fonil < arag. fonil "embú"; cortejal < cortejar < it.
corteggiare; malatu < malato < it. malato "enfermu"; cornamusa < cornamusa < fr.
cornamuse "estrumentu musical"; abentaja < aventaja < fr. avantage.

revirigüerta < riviravolta < uoltam "tambalucu"; agaivau < gaiva < cavĕam
"cabisgachu, laguiñosu"; moiña < moinha < molĕre "cáusula el bagu cereal"; poipa
< poipa < upupam "bobilla"; arrepiu < arrepio < horripilare "calafriu"; fechal <
fechar < fecho < *pesclum < pessulum "cierral"; carriña < carrinha < carrum
"tartana"; chamarín < chamariz < clamare "pájaru espurechu al silgueru".

botu < bauth- "que amargujea i seca la boca"; fínfanu < pfeifen "mosquitu,
violeru"; guaña < waith- "alchiperri pa segal"; sahurda < sau+hürde
"cochiquera"; trincal < trink- "bebel"; estaca < *stakka "palu guresu".

gañán < gannám "moçu que sirvi nel campu"; guácara < wá‘ra "lugal fragosu";
jaqui < *šáqq "aspécii peinau"; hurramachu < *muharríǧ "pressona vistia de
carnaval"; maimón < máymum "gambusinu"; rabaçú < rúbb assús "palu astratu";
talbina < at-talbína "mesturagi pa los guarrus"; zagal < zaĝall "muchachu".

Un españíu fizo tremar el fayéu. El ñarbatu esnaló lloñe. L'esguil espaeció nel
ñeru. Hebo otru españíu, y darréu otru. L'home, entós, mientres cayía coles
manes abiertes, los güeyos nel infinitu y el so cuerpu remanando per tolos llaos
abonda sangre, glayó una pallabra, una pallabra namás, que resonó y güei sigue
resonando na biesca y en toa Asturies: «¡Llibertá!».

Un estrumpiu hizu rejilal el hayeu. El mielru voló largu. L'ardilla esapaició
nel ñiu. Ubu otru estumpiu, i alogu algotru. El ombri, altonci, mentris caiba
conas manus abiertas, los ojus nel enfinitu i el su cuelpu cayendu pol tolos
laus albonda sangri, gañitó una parabra, una parabra namás, que resonó i anguañu
acontina resonandu nel bosqui i en toa Astúrias: «Libertá!».

Un españíu jizo temblar el jayal. El miruellu voló largu. L'esquilu jospó nel
ñial. Hebo otru españíu, y darréu otru. L'hombri, entós, mientris cayía conas
manos abiertas, los ojos nel sinfinitu y el su cuerpu esvarciando por tolos
llaos sangri n'abondu, glarió una parabra, una parabra namás, que retingló y hui
sigui retinglando ena viesca y en toa Asturias: «¡Libertá!».

Un españíu fixu tremare'l fayéu. El mielru esñalóu llonxe. L'esguil espaeciéu
nel ñal. Hebio outru españíu, y darréu outru. L'home, entóncenes, mientras cayía
colas manos abiertas, los gueyos nel ifinitu y el sou cuerpu cayendu por tolos
llaos abonda sangre, glayóu una pallabra, una pallabra namái, qu'asonóu y
anguañu sigui asonando na biesca y en toa Asturias: «¡Llibertá!».

Un estallido hizo temblar el hayedo. El mirlo voló lejos. La ardilla desapareció
en el nido. Hubo otro estallido, y luego otro. El hombre, entonces, mientras
caía con las manos abiertas, los ojos en el infinito y su cuerpo vertiendo por
todas partes mucha sangre, gritó una palabra, sólo una palabra, que resonó y hoy
sigue resonando en el bosque y en toda Asturias: «¡Libertad!».

Angunas algotras obras de referéncia están disponibris ena seción de
Dialetulohia de la Bibliuteca Virtual Estremeña (BVE) [1]. Es mestel rustrilsi
de bardi pala consurta d'izias obras nesta direción: [2].



https://ext.wikipedia.org/wiki/La_%C3%8Dndia

La Índia (devanagari: भारत Bhārat), oficialmenti la Repúbrica de la Índia
(devanagari: भारत गणराज्य, Bhārat Prantilla:Unicode), es una nacion soberana nel
sul d'Ásia. Es el sétimu pais mas grandi en estensión i el segunderu en
puebración. Hazi arrayu con Océanu Índicu nel sul, el Mari Arábigu nel oesti i
la Baia de Bengala nel esti. Arraya con Paquistán al oesti; China, Nepal, i
Bután al noresti; i Bangladesh i Myanmar al esti. Nel Océanu Índicu, La Índia es
vizinu de Sri Lanka, Las Maldivas e Indonésia.

Fogaril de la cevilización del Valli del Indu i region estórica polas rutas
comelcialis i grandis empérius, el sucontinenti índiu s'á caraterizau pola su
riqueza comelcial i cultural duranti muchu tiempu ena su larga estória. Cuatru
grandis religionis tuvun nacéncia aquina: Induismu, Budismu, Jainismu i
Sikhismu. Mentris qu'el Zorastrismu, Judaismu, Cristianismu e Islam llegun nel
primel miléniu. Graualmenti hue anesioná pola Compañia Británica de La Índia
duranti el sigru XVIII i colonizá pol Réinu Uniu dendi la metá el XIX, Índia se
golvió una nacion moelna en 1947, endespues duna runcha pola endependéncia
acaeciera i que se llamó resisténcia nu violenta.

En 325 adC los griegus, con Alejandru Magnu al mandu, penetrarun nesa region i
nombrarun-la Indo —parabra que provien del sánscritu sindhu («Tozu»)— al río i,
por estension, Índia a la península. Los indús llaman a su país Bhárat por el
mitológicu rei sabiu Bharát.

A. Ilas Andamán i Nicobar B. Chandigarh C. Dadra i Nagar Haveli D. Damán i Diu
E. Lakshadweep G. Pondicherry

A las incursionis de los ejércitus árabis i centru-asiáticus enus sigrus VIII i
XIII siguirun las de comerciaoris d'Uropa, a partil del final del sigru XV. La
Compañia Ingresa de las Índias Ocientalis hue hundá en 1600 i emprencipió, dendi
1757, la colonizacion de partis de La Índia. En 1858, endespues de ganal a la
confederecion Sique nel Pubjab en 1849, la corona británica asumió el control
pulíticu de cuasi tol continenti. Ubun tropas índias nel ejércitu británicu, las
cualis desempeñarun un papel vital en dambas guerras mundialis. La resiténcia
non violenta al colonialismu británicu encabeçá por Mahatma Gandhi, Vallabhbhai
Patel i Jawaharlal Nehru, llevó a la endependéncia frenti al Réinu Uniu en 1947.
El sucontinenti hue repartiu entri la República de La Índia, secular i
democrática i la República Islámica de Paquistán. Comu resultau duna guerra
entri los dos paisis en 1971, el Paquistán Oriental se hizu endependienti conel
nombri de Bangladesh. Nel sigru XXI, la Índia obtuvu muchus avancis ena
envestigacion assin comu envirtiu muchu en producion i el su desarrollu
económicu, constituyendu ogañoti la mayol democrácia del mundu, con una
puebración de mas de 1000 millonis de pressonas i es tamien la cuarta economia
mundial.



https://ext.wikipedia.org/wiki/Enzima

Las enzimas [ẽn̟ˈðima] (del griegu ζύμη “lúdia”) son biomoléculas que catalizan
reacionis químicas. Quasique tolas enzimas son proteinas. En essas reacionis,
las enzimas demuan unas moléculas, que se llaman sustratus, pa convertí-las en
produtus. Quasique tolos processus celularis prejisan de las enzimas. Las
reacionis que produzin las enzimas se llaman reacionis enzímicas.

Comu otrus catalizaoris, las enzimas no s’enjerin polas reacionis que catalizan,
ni muan el su equilíbriu químicu. Sin embargu, las enzimas se desapartan de los
otrus catalizaoris en que son mas específicus: las enzimas catalizan paí pa
4.000 reacionis bioquímicas destintas. Pero no tolos catalizaoris bioquímicus
son proteinas, porque angunas moléculas de ARN son escapazis de catalizal
reacionis.

Angunas enzimas se gastan comu produtu ena síntesi antibióticus o pa limpieza.
Tamien se gastan albondu en destintus processus endustrialis, talmenti la
frabicacion alimentus, pantalonis vaquerus o la producion biocombustibris.



https://ext.wikipedia.org/wiki/Brasil

La Repúbrica Federativa del Brasil es el país mas grandi i mas puebrau d'América
del Sul. Los sus arrayus son al norti con Venezuela, Guyana, Surinam i cona
Guayana Francesa; tien costas al nordesti, esti i sulesti nel Alánticu. Al sul
hazi arrayu con Uruguai; al suloesti con Argentina i Paraguai; al oesti con
Bolívia i Perú i al noroesti con Colómbia. Los únicus paisis del sucontinenti
sudamericanu conos que no linda son Chili i Equadol. Amás del territóriu
continental, Brasil tamien tien angunas islinas e islotis nel Alánticu,
veloquilos: Penedos de São Pedro e São Paulo, Fernando de Noroña i la Isla de
Trindade i Martín Vaz. Ai tamien una balburda d'islinas i coralis llamá Atol das
Rocas.

Hue hallau pol un naviganti portugués llamau Pedro Álvares Cabral, esperriandu
el su territóriu colonial de Portugal pol Tratau de Tordesillas, en estrúciu
d'España. Nel sigru XIX (1822) s'endependizó. La su estória está prena d'intis
de pas i tamien de runchas, tantu entelnas cumu estelnas.

Alcontramus nel su enteriol una gran parti de la serva amazónica i el cursu el
riu mas caudalosu el mundu, el Amazonas. La capital es Brasília, assitiá nel
puntu mas central del país.

Brasil tien 36 ciais con mas de 500.000 abitantis i 30 regionis metropolitanas,
20 las cualas tienin mas de 1.000.000 d'abitantis. Las ciais mas puebrás son São
Paulo, Rio de Janeiro, Salvador, Brasília, Fortaleza, Belo Horizonte i Curitiba.



https://ext.wikipedia.org/wiki/Arg%C3%A9lia

La Repúbrica Argelina Democrática i Populal (en árabi: الجمهورية الجزائرية
الديمقراطي al Jumhuriyya al Jazā'iriyya ad-Dīmuqrāţiyya ash Sha'biyya) es un
país del norti d'África pretenecienti al Magreb. Huendu el segunderu país en
superfici d'África, hazi arrayu con el Mari Mediterráneu al norti, Túnis al
noresti, Líbia al esti, Nigi al sulesti, Mali i Mauritánia al suloesti, i
Marruecus i la Sáhara Ociental al oesti.

Argélia es miembru la Unión Africana i la Liga Árabi dendi prácticamenti la su
endependéncia, i contribuyó a la creación de la Unión del Magreb Árabi (UMA) en
1988.

Constitucionalmenti, Argélia se defini comu país árabi, bereber (amazigh) i
musulmán.

El nombri d'Argélia vendria del árabi Al-Jaza’ir (الجزائر) que quieri izil "Las
islas", en referéncia a aquellas que s'assitian a frenti al puertu d'Argel i que
holman parti del su espigón actual, abiendu siu estendiu pa designar tol país
(ordenanza de 1842), pronunciau en árabi argelinu, dialeutu conociu comu El
Djazayer (o Jaza’yer sigún las regionis).

Argélia tien dos regionis geográficas prencipalis, la región norti i la región
del desiertu del Sáhara, nel sul el país. La región norti está holmá por cuatru
zonas: una chiquinina fraja de chanura, al pìé de la costa del Mediterráneu; la
región de la sierra de montañas que horman l'Atlas, que tienin un clima
mediterráneu i suelu cértil albondu, la región semiária i pocu puebrá del
Chotts, el cual contini lagunas salás (Chotts) i ondi se assitian en mayol
númeru los criaoiris d'ovejas i cabras; i la región de las montañas del Atlas
del Sáhara, una série de montañas, siendu tamien una región semiária i gastá
sobri tó comu zona de pastus. El tozu Chéliff es el mas grandi del país.

La mayol parti de la ária costera d'Argélia es acientá, i tamien en ocasionis
montañosa, i ain pocus guenus puertus. L'ária enmediatamenti al sul de la costa,
con la nombreria de Tell, es cértil. Mas pal sul se assitian los montis del
Atlas i el desiertu del Sáhara. Argel, Oran i Constantina son las prencipalis
ciais.

Argélia está deviia en 48 wilayas. Amás de la capital, las mayoris ciais son
Annaba, Blida, Constantina, Mostaganem, Oran, Setif, Sidi Bel Abbes, Skikda i
Tlemcen.

La puebración d'Argélia arciendi a 32.531.853 d'abitantis en 2005, amas el 7%
del total palra bereber i mas del 85% palra árabi crásicu, las dos luengas
oficialis. Entri un cuartu i un terciu de la puebración palra francés.

El 99% de la puebración es musulmana sunnita, el 1% son católicus i tamien ai
una minoria judia, prencipalmenti en Argel. El restu de la gran puebración judia
anteriol a la creación d'Israel ahorró, o hué espulsá endespues de la
endependecia del país de Fráncia.

La huerça de los argelinus son descendientis d'árabis i bereberis; los
bereberis, a partil del sigru VII adotarun la luenga árabi i el islam de los
poquinus árabis que vivian ena región.

La custión de la luenga es un problema crucial en Argélia, debiu a la política
d'arabización que está llevandu a cabu el estau i debiu tamien a la resistencia
de los palrantis de luenga bereber i de los favorabilis al usu del francés. Ni
la luenga bereber ni el francés tienin el estatus de luenga oficial, ya qu'el
presidenti Abdelaziz Bouteflika negó tal estatus al bereber en 2002 i nuevamenti
en Septiembri de 2005, lo que hizu que surgieran revueltas i boicós por parti de
los bereberis al referendu pola pas i conciliación nacional, celebrau el 29
setiembri de 2005.

Las finanças argelinas en 2000 i 2001 se beneficiarun de los aumentus enus
precius del petróleu i duna política fiscal severa hecha pol gobiernu, que llevó
a un grandi aumentu nel escedenti comercial, a máissimus estóricus enas resercas
de divisisas i a una redución ena deuda esterna. Los eshuerçus del gobiernu pa
deversifical la economia por mé de l'atración e inversión estranjera i doméstica
nel setol energéticu án teniu pocu éssitu ena redución del elevau nivel de paru
i ena mejuria del nivel de via. En 2001, el gobiernu firmó un Tratau
d'Asociación cona Unión Uropea qu'esperan que consiga bajal las tarifas i
aumental los intercámbius comercialis.



https://ext.wikipedia.org/wiki/Dinamarca

Dinamarca, oficialmenti Reinu de Dinamarca (en danés Kongeriget Danmark), el su
senificau literal es "la tierra o marca de los danesis", es el mas chiquininu en
estensión d'entri los paisis nórdicus i tamién el mas meridional. Dinamarca
holma parti d'Escandinavia i sólu tien arrayu terrestri con Alemaña. Dendi 1999
está unia por carretera i ferrocarril con Suécia por la Puenti d'Oresund al
sulesti i arraya al norti con Noruega. Dinamarca cuenta con dos territórius
d'ultramar o territórius dependientis, Groenlandia i las Islas Feroes, que
disfrutan dun elevau nivel d'autonomia.

El nombri de Dinamarca procedi de la marca o zona fronteriça que desapartaba el
Empériu Carolingiu (sigrus VIII i IX) de los réinus danesis assitiaus en
Jutándia, i llamá por ellus Danmark, estu es: "la marca de los danesis".

La península de Jutlándia s'estiendi unus 300 km dendi el arrayu alemán con
Schleswig-Holstein acia el norti. La su costa oesti está protegia por dunas i
bancus d'arena de las tempestais nel mari del Norti. Las 443 islas s'assitian
nel mari Bálticu que holma tamien el arrayu esti de Jutlándia. Sólu 76 destas
islas están abitás. L'altura meya de Dinamarca es namás que 31 m por cima del
nivel del mari.

Mas allá del "gran cinturón", Storebælt en danés, se halla l'isla de Selandia
cona capital Copenage. Al esti, al suresti de Suécia en meyu del Bálticu,
s'alcuentra l'isla granítica de Bornholm entri Polónia al sul i Suécia al
noroesti. Groenlándia i las Islas Feroes son regionis autónomas de Dinamarca.

El climi de Dinamarca está marcau pola situacion norteña i la corrienti del
golfu. A menudu soplan cheirus moderaus a huertis del oesti. Los vranus son
frescus i los invielnus cálidus. Ain suficientis chivias duranti tol añu.

La muelna economía de mercau de Dinamarca premiti que dessista una agricurtura
d'alta tecnolohia, unus altus nivelis de bienestal, una monea establi i una alta
dependéncia de los mercaus esterioris. Dinamarca es un esportaol netu de
produtus alimentárius i nirgía i tienin una balança de pagus positiva.



https://ext.wikipedia.org/wiki/Villa_romana_de_Torre-%C3%81guila

La villa romana de Torre-Águila es unu delos prencipalis yazimientus
arquiológicus d'epoca romana en Estremaúra. Se halla nel términu monicipal del
Montiju, junta'l ríu Guadiana i estuvu pobrá dendi el sigru I ata el sigru VII.
Enque el sitiu se conocía dendi hazi tiempu á con el nombri de Los Pareones i El
Tesoro, hue en 1984 quandu encetarun las primeras escavacionis.

La villa se destiendi por un terrenu anchu a dambus dos laus dela carretera
local del El Montiju a Barbañu. Se halla a 189 msnm, renti un braçu de Guadiana
i a unus 300 m del cursu atual del ríu Guadiana.

Los restus de más moderniá, asseñalan que del sigru IV palantri l'atividá
prencipal hue el vinu. D'esta época es la vivienda alevantá por cima dela
antigua conas características propias delas villas romanas del imperiu baxu. Se
destaca d'esti tiempu la sala octogonal.

En tiempus dela fuga del cristianismu s'apreparó una navi comu templu junta el
que avía un cimenteriu, que los restus están agora a estudial-si. Daquí
palantri, la villa hue descaeciendu ata quasi abandonal-si del tó.

Con tó i con essu, angunus delos edificius siguierun a gastal-si duranti tiempus
morus i ena Edá Media. En angunas delas navis avería una ermita ondi se halló en
el sigru XII la virgi de Barbañu eno que eran Los Pareones i la trasladarun a
una ermita nueva que alevantarun ena parti más elevá junta la Cañá dela Virge,
en un recó que has Guadiana.

La parcela cayó en manus privás dispués delas despropiacionis i parcelacionis
del Plan Badajoz, ondi alevantarun un cortijinu que estuvu en pie ata las
últimas escavacionis i adecentamientu del yazimientu.

Asociación de Amigos de la Villa Romana de Torreáguila. | Reportagi fotográficu
en Las Vegas Baxas.



https://ext.wikipedia.org/wiki/Luenga_italiana

El italianu es la luenga el grupu romanci (nel sentiu filulóhicu el términu)
palrá en Itália.

"L'Italiano è una lingua appartenente al gruppo delle lingue romanze della
famiglia delle lingue indoeuropee. Convive con un gran numero di idiomi
neo-romanzi e ha delle varianti regionali, per via dell'influenza che su di esso
esercitano le lingue regionali. L'italiano è lingua ufficiale dell'Italia, di
San Marino, della Svizzera (insieme al francese e al tedesco, mentre il romancio
è lingua nazionale ma ufficiale soltanto nel Canton Grigioni), e della Città del
Vaticano (insieme al latino). È seconda lingua, coufficiale insieme al croato,
nella Regione Istriana (Croazia) e, insieme allo sloveno, nelle città di Pirano,
Isola d'Istria e Capodistria in Slovenia. Pur non figurando tra le lingue
parlate in questi paesi, e non essendo quindi utilizzato a livello ufficiale,
l'italiano è inoltre ampiamente compreso nel Principato di Monaco, a Malta, in
Corsica e nel Nizzardo (Francia) e, in misura minore, in Albania e in Libia."



https://ext.wikipedia.org/wiki/Leon_Neil_Cooper

Leon Neil Cooper, nacíu en Nueva York el 20 de jebreru de 1930, es un físicu y
professol universitariu estauuniensi, que se llevó el premiu Nobel de Física nel
añu 1972

Se licenció en física ena universidá de Columbia y alugu más tardi jue professol
ena universidá d'Illinois. Tamién jue professol convidáu en universidáis de
Noruega, Italia Francia.

Intressáu ena física del estáu sólidu, en 1957 él, John Bardeen y John Robert
Schrieffer desarrollarun entre ellus y ellus la Teoría BCS de la
supercondutividá, pola cual a mu baja temperatura les entra a los electronis una
grandi juerza d'atracción que los jaddi fruyil emparejáus de mos que, en
passandu cerca d'un nucliu atómicu, el primel electrón suelta nirgía que alugu
dispués arrepaña l'otru. Esta teoría tuvu el su origin en 1911 nel
descubrimientu del holandés Heike Kamerlingh Onnes a tentu la falta de
resistencia del mercuriu enas corrientis elétricas a temperaturas cerca del ceru
assolutu.

Compañeru d'envestigacionis de Alfred P. Sloan entre 1959 e 1966, alogu más
tardi jiddu envestigacionis en el istitutu d'estudius avanzáus de Princeton y
nel conseju uropéu pa la envestigación nucleal (CERN).

En 1972 le dierun el premiu Nobel de Física a él y a John Bardeen y John Robert
Schrieffer polos sus trebajus conjuntus a tentu de la supercondutividá, conocía
comu Teoría BCS.



https://ext.wikipedia.org/wiki/Estanislao_Mart%C3%ADn

Estanislao Martín Martín (Casaris, Las Urzis, 1964) es un avogau i políticu
d'Estremaúra. Es el Candidatu de Extremeños ala Presidencia dela Junta
d'Estremaúra enas votacionis ala Assamblea d'Estremaúra de 2015

Mesmu assina es el segretariu general de Coalición Estremeña i hue diputau ena
Assamblea d'Estremaúra entri 2007 i 2011.

Licenciau en Derechu dela Nuversidá d'Estremaúra (1988), pratica la avogazía en
Caçris dendi 1991.

Hue presidenti delas Joventuis d'Extremadura Unida, aluspués cofundaol del
Partido Regionalista Extremeño (PREX) del que ena atualidá es secretariu general
en suposición de José María Rodríguez Santa. Tras dela criación dela federación
de partíus Coalición Estremeña hue eligíu en 2003 segretariu general de dicha
hormación.

Hue concejal pol PREX enos Casaris. En coalición con el PSOE, ena legislatura
2003-2007, hue concejal del Ayuntamientu de Caçris. Al aterminal la legislatura
hizu parti dela candidatura PSOE-Regionalistas ala Assamblea d'Estremaúra,
aconsiguiendu l'acta de diputau enas votacionis ala Assamblea d'Estremaúra de
2007.

En el II Congressu dela hormación, celebrau en noviembri de 2008, hue relegíu
comu secretariu general.

Enas votacionis autonómicas de 2011, enque la su hormación repitió la cualición
con el PSOE, Martín no hue candidatu dexandu d'esta horma la Assamblea
d'Estremaúra.

En el IV Congressu dela hormación, celebrau en otubri de 2014 en Méria, hue
relegíu comu segretariu general.



https://ext.wikipedia.org/wiki/Motivu_BACH

En música, el motivu BACH es un criptograma musical jormau pola secuencia de
notas si bemol, la, do y si natural, qu'ena notación musical alemana se mientan
comu B, A, C, H. B marca un si bemol, mientris que la H marca un si natural.

Esti motivu de cuatru notas ha síu gastau d'una tupa compositoris comu homenaji
a Johann Sebastian Bach. El primel ejempru del su gastu es una pieza de Jan
Pieterszoon Sweelinck, pero tamién podería sel que lo gastara comu homenaji a
angunu de los antepassáus o familiaris de Bach, que muchus juerun tamién grandis
músicus.

Bach usó esti motivu comu sujetu d'una fuga ena parti final de l'Arti de la Fuga
(Die Kunst der Fuge) (BWV 1080), una obra que no llegó a arrematal, ya que murió
en 1750. Pareci tamién en algotras piezas, comu ena final de la cuarta variación
canónica de "Von Himmel Hoch", BWV 769. Assin y to la su pressencia nel
penúltimu compás de "Kleines harmonisches Labyrint", BWV 591, no es mu
sinificativa y la obra podería sel un plagiu (s'ha mentáu que l'auténticu autol
podería sel Johan David Heinichen). Pareci tamién ena "Passión sigún San Matéu]]
ena sección 63.b, andi el coru canta Warlich, dieser ist Gottes Sohn gewesen
("esti hombre ha síu en verdá l'hiju de Dios"). En muchas obras, enque no se
tocan las notas B-A-C-H essatamenti, se gasta una tresposición de la mesma
secuencia.

Dessisti una fuga pa tecláu en fa mayol d'unu los hijus de Bach, probabrimenti
Johan Christian Bach o quiddiás Carl Philipp Emanuel Bach, en que pareci el
motivu, pero no jue ata'l sigru XIX cuandu l'intrés pola obra de Bach revivió y
el motivu golvió a usalsi con cierta frecuencia.

Des que Bach usó un motivu sonoru basáu enas letras del su nombri, algotrus
compositoris lo han usáu tamién comu recursu en fugas u otras obras
contrapuntísticas comprejas.

Juera de l'ámbiti musical, el motivu tieni cierta importancia nel argumentu
d'angunus capítulus del libru ganaol del premiu Pulitzer Gödel, Escher, Bach, de
Douglas Hofstadter.



https://ext.wikipedia.org/wiki/Lengua_castellana

La idioma español u castellanu es una luenga romanci el grupu ibéricu. Es una
las seis idiomas oficialis de la ONU i, altrás el chinu mandarín, es la luenga
más palrá del mundu pol númiru de falantis que la tiinin cumu luenga matelna. Es
tamién idioma oficial en várias de las prencipalis olganiçacionis
pulíticu-económicas entrinacionalis (UE, UA, TLCAN y UNASUR, entri algotras). Lo
palran cumu primel i segundera luenga entri 500 i 600 millonis de presonas. Pol
otru lau, el español es la segundera palra mas estuyá nel mundu al atrás el
ingrés, con polo menus 14 millonis d'estuyantis, si bien algotras huentis izin
que se passan los 46 millonis de estuyantis destribuius en 90 paisis.

El castellanu s'originó cumu un dialeutu el latín vurgal enas zonas nel arrayu
entri Cantábria, Burgus, Álava i La Rioja, províncias del atual norti d'España,
convirtiéndu-se ena prencipal luenga populal del Réinu de Castilla (La luenga
oficial era el latín). D'allí qu'el su nombri original seya "luenga castellana",
en referéncia a la zona geográfica ondi s'originó.



https://ext.wikipedia.org/wiki/Gul%C3%A1s

El gulás es un guisiju de carnis y verduras guisáu con pimentón (paprika) y
algotras especias con variantis apaicías en sitius veddinus. Se destaca pola
colol colorá que le da el pimentón. Es un pratu que recréi d'Hungría y se
considera un símbulu d'aquel país, pero tamién dessisti en muchus otrus paísis
uropéus.

El nombri vieni del húngaru "gulyás" ( ['guja:ʃ] ) qu'es un términu pa mental al
vaqueru, caporal o ganaeru típicu húngaru que guarda ganáu bovinu montáu a
caballu. Al guisiju se lo llamaba "gulyáshús" (carni de gulyás), pero se queó
comu gulyás y hogañu la palabra vali pa mental lo mesmu'l vaqueru que'l guisu.
De patrás ena puszta (las zonas esteparias d'Hungría) se criaba muchu ganáu, que
se llevaba pa las ferias de ganáu que se celebraban enas cidáis importantis de
los paísis veddinus.

La manera d'aviallu varía. Los agredientis prencipalis son la carni (de vaca,
ternera, guarru, oveja o caballu), las verduras (cenorias, tomatis, colinabus,
raíddis de perejil, pimientus, etc...) cebolla y pimentón (imprescindibli). Se
pue añidil aju y cominu. Tamién puei lleval roanjas de patatas o col agria
(chucrú).



https://ext.wikipedia.org/wiki/Castellaneu

El castellaneu es una vos que sirvi pa descrevil el processu de suposición
lingüística de partis ondi se gastan otras lenguas, lo mesmu ena Península
Ibérica que en América pol castellanu.

Esti processu vien dendi la Conquista cristiana ata los nuestrus días. Por mé
delas herramientas estitucionalis i almenistrativas nacionalis, el restu de
lenguas peninsularis án estau esprimentandu una assimilación i menuimientu
considerablis en favol del castellanu.

En España, el processu de juntura de coronas en baxu la religión cristiana
encetau quandu la Conquista cristiana truxu tamién un desenroamientu los
mecanismus de juntura almenistrativa i centralizá que cuajó quandu los Reis
Católicus.

Alo primeru del sigru XVIII prencipia con Helipi V una política pa castellaneal
las demás lenguas vernáculas comu parti del proyetu de costrución dun estau
centralizau i unificau.

Essa mesma idea política i lingüística la gastarun ditaoris comu Miguel Primo de
Rivera o Francisco Franco en el sigru XX, cola fin de tenel una sola idioma
nacional. D'esta manera alos regionalismus i nacionalismus de finis del XIX i
prencipius del XX que avogavan polas lenguas vernáculas de muchas zonas del
conjuntu español los embilmarun, capás de esbarrumbá-lus en gran parti.

Con tó i con essu, la destensión el castellanu i la su imposición social namás
assentava enas crassis aristocráticas i burguesas que, descareciendu alas vezis
una lengua materna destinta, descogierun la castellana comu seña dela su
posición social. El restu la socieá, ensotá en un hondu analfabetismu, lo mesmu
ena su lengua materna comu en castellanu, ata el sigru XX con el processu más
general dela educación i escolarización no avían esprimentau el raeru
lingüísticu. En el primel censu nacional de 1860, el porcentagi delos que namás
sabían que leel era el del 4,5%. A primerus del sigru XX el porcentagi de
fabetus era entovía del 60%. Duranti rigió el franquismu, la escuela namás era
que en castellanu. Esti hechu, junta la emigración, hizu que se produxiera una
rompimientu lingüísticu importanti entre monolingüis i bilingüis.

Cola llegá del modernismu i la salía del franquismu, las muacionis socialis i la
destensión la educación púbrica i alfabetización, truxun consigu que'l
castellanu se hiziera comu veículu la enseñança púbrica i delos meyus
comunicación. Pa caberus la década de 1970, se da por escolarizá la huerça la
pobración de 6 a 12 añus.

Colas leis autonómicas que s'entangarun cola llegá la democracia ena segunda
metá del sigru XX, varias comunidais consiguierun una enseñança bilingüi, comu
aconteció en Cataluña, País Vascu, Galicia o Comunidá Valenciana. En otrus
sitius comu en Asturias tardó más en llegal, mentris que en otrus comu en
Estremaúra entovía se sigui con una educación monolingüi en castellanu a pesal
de sel una zona ena que se palran otras tres lenguas más, produxiendu un
glotocidiu entre las crassis más nuevas la sociedá.

En en andal lingüísticu, el castellaneu s'á produzíu ena suposición delas caías,
del léssicu autóctonu (de origin celta, latinu preleonés, leonés o árabi) i de
estruturas polas castellanas. Las caías está siendu sustituías polas
meridionalis (andalús) o castellanas, el léssicu pol corrienti castellanu i las
estruturas polas gastás enos meyus de comunicación o las del castellanu
populal.Mesmu ena ortografía, el estremeñu endi las poesía de Gabriel y Galán á
esprimentau un processu de castellaneu entre los escritoris en lengua estremeña,
gastandu dela "j" pa tolas aspiracionis esplotivas o dela "d" pal fonema /ð/.

En el andal sicológicu, la huerça los estremeñus crein que palran mal el
castellanu quandu se refierin al estremeñu, por mó del comprexu lingüísticu que
esprimentan dendi la educación monolingüi por quasi que meyu sigru. Estu has
que'l estremeñu se repuntei i menuya, ala pal que las otras lenguas vernáculas
de Estremaúra, la fala i el portugués rayanu.

En el andal social, el estremeñu sigui tuviendu-si por una lengua rural propia
de campusinus, con tol tratu despetivu que s'estila ena sociedá moderna d'ogañu.
Esti pensaeru es el que se fomenta dendi la educación monolingüi que descareci
alas demás lenguas. Tamién está despreciau delos meyus de comunicación, enque
ogañu tenga ciertu protagonismu en ves en quandu ena televisión i emissoras
autonómicas. En no contandu con proteción legal ni actuación política, sigui a
fomental-si el pensaeru descareceol. Por otru lau, la emigración massiva
d'estremeñus quandu la Conquista d'América o el franquismu, marmandu la su
puebración de manera inrecuperabli, á hechu que gran parti delos
estremeñu-falantis d'ogañu se hallin en otras partis de España, Uropa i América,
guardandu la lengua i gastandu-la en familia, sin contribuíl ala su conservación
ena tierra d'origin, enque sí ala su destensión por otras zonas del mundu,
prencipalmenti ala contribución la costitución del español americanu.

En Estremaúra, ondi se gasta el castellanu dendi los acaberus la Edá Meya enos
decumentus oficialis, supusiendu al leonés, la aristocracia, los comerciantis
los prencipalis nuclius, assín comu los señoritus terratenientis no defendierun
las lenguas del puebru por hechus socialis, lo que á hechu que nunca huera
rebullíu entre las crassis pudientis la lengua populal delos estremeñus, pos era
seña de sumissión i vulgaridá.



https://ext.wikipedia.org/wiki/Uni%C3%B3n_Sovi%C3%A9tica

La Unión de Repúbricas Socialistas Sovieticas (abreviau comu Unión Soviética o
URSS) hue un estau assitiau en Eurásia, enstituiu comu federal i socialista, que
essistió entri 1922 i 1991.

La Unión tuvu un sistema políticu de partiu únicu dominau pol Partiu Comunista
ata 1990. Enque la URSS hue nominalmenti una Union de repúbricas soviéticas (15
en total endespues de 1956) cona capital en Moscú, hue realmenti un estau
altamenti centralizau con una economía planificá.

La revolución russa de 1917 que provocó la caia del Empériu russu, tuvu como
sucessol el Gobielnu Provisional Russu, que hue de corta duracion. Debiu a que
los bolcheviquis ganarun la Guerra Civil Russa i hundarun la Union Soviética en
diziembri de 1922 cona fusion de la Repúbrica Socialista Federativa Soviética de
Rússia, Repúbrica Federal Socialista Soviética de Transcaucasia, República
Socialista Soviética de Ucránia i la Repúbrica Socialista Soviética de
Bielorrúsia.

Endespues la muerti del primel lídel soviéticu, Vladimir Lenin, en 1924, Josif
Stalin estuvu a ganal la runcha pol poel, i derigió el país a través d'una
endustrializacion a gran escala con una economia centralizá i a la su vezi, con
represion política. En juñu de 1941, duranti la Segunda Guerra Mundial, Alemaña
i los sus aliaus envadieron la Union Soviética, un país con el que via
estableciu un pactu de no agresión. Endespues de quatru añus duna guerra que
causó dañus albondu, la Unión Soviética salió vitoriosa comu una de las dos
superpotencias del mundu, junta los Estaus Unius, eniciandu-si la Guerra Fria,
que acabijó en 1991, endespues d'una serii reholmas que acabarun cona disolucion
de la URSS.



https://ext.wikipedia.org/wiki/Quintilianu

Quintilianu [kɪn̪tiˈljanu] (en latín Marcus Fabius Quintilianus, [ˈmaɾkʊs
ˈfabɪʊs kwɪntɪlɪˈaːnʊs]) hue un avogau, maestru i escrebiol romanu el sigru I.

Quintilianu tuvu nacéncia en Hispania, sigún las huentis concretamenti en
Calagurris (ogañu Calahorra), pal 30 e. C. Quiziá su pairi huera otru
Quintilianu —Quintilianus senex—, que Séneca el Mayol mienta ena su obra.

Los primerus endirgus los recebió en Hispania, anque, comu s’estilaba naquellus
tiempus, los estuyus superioris se hazian nangunus los prencipalis centrus
curturalis el Empériu, de mó qu’aballó pa Roma. Allí tuvu comu endirgaol a unu
los maestrus el satíricu Pérsiu, Rémiu Palemón. Con él deprendió gramática. Las
ensiñáncias hablatórias las deprendió de Domíciu Afru. Ena su obra recuerda de
quandu nuevu tinia socieá con Pompóniu i Séneca pa Roma.

De que s’ensiñó a las letras i a la oratória, gorvió pa Hispania, andi
premaneció hata que Galba, de que consiguió el prencipau, nel añu 68, le pegó el
escarpiu paque acuyera a Roma otra vezi. Los desotrus venti añus los eicó al
deprendieru la retólica. La fama las sus ensiñáncias le facilitó que montara una
escuela retólica que hue paga pola Hazienda i andi deprendió a inlustris jóvin
la socieá la epoca, comu Plíniu el Nuevu i a lo mijol Tácitu. Quandu Domicianu
se hizu cargu el deprendizagi los ñetus la su gelmana i la su nombreria le hizu
ganal los ornamenta consularia. La sus própias obras cerculaban sin premissu,
sigún el mesmu dis.

Quintilianu hue un notabri, críticu i teóricu maestru hablatória. Compusu
angunus desculsus cuyus paí mas dunu llegó a espubrical. Se conselvan muchus
testus decramativus, crassificaus pol Declamationes minores i Declamationes
maiores. Anque polo que Quintilianu passó a la posteriá hue pola su obra vejés,
la Institutio oratoria. Esta obra la compusu de que s’arretiró de la via comu
docenti, pocu enantis de enfenecel, entri los añus 93 i 96, añu esti la muerti
Domicianu.

L’obra se compón de dozi amprius librus, cuyu ojetivu prencipal es sel un tratau
retólicu. La concausa de la que nació esta obra hue la malotia general i la
situación decayenti i coquerosa las letras latinas dende el puntu vista
crassicista. Los autoris latinus tinian guipau que, veloilus, se tinian
desapartau de la nolma crássica pola volución natural la luenga i el pensaeru,
de mois que muchus críticus i teóricus afrorecierun pal sigru I. Nel andal la
retólica, Séneca el Mayol criticó el estilu ciceronianu i las sus premissas al
tentu la hablatória. Aluspués, Quintilianu desenrevrujó ena Instituto oratoria
un analís al tentu la situación contemporana l’oratória i cómu hazel pa corrigil
los vícius en que se bian cayiu. Él mesmu, nel prólogu la obra, espón el esquema
continius el tratau. El primel libru, dis, contendrá una relación sobri las
cosas prévias al ofíciu hablaol; el segundu las custionis básicas enas que
trebajará el hablaol; los sotrus nuevi librus sedrán pal tratamientu las partis
hundamentalis, veloí pa la inuentio-dispositio pun lau i
elocutio-memoria-pronuntatio pol otru.

El puntu del que arranca Quintilianu es que pa sel un güen hablaol no sobra con
palral bien: lo essencial pa llegal a sel un güen oraol es sel un uir bonus, nel
sintiu moral i social…:

Quintilianu arrepara en que Cicerón tien que sel consierau comu el muelu básicu
del que el alunu retólica tien que escomençal. Los exempla pal deprendieru desta
arti los gasta de Cicerón.

Del mesmu mó que es un uir bonus tamién á de sel una orator sapiens, estu es,
que no palranguei, sino que habli con conocimientu. Desti jeitu, es capás que el
hablaol, pol mé dun desculsu deliberativu, demuestri el su conocieru al tentu
duna custión de mó que puea ayual al güen desarrollu el Estau.

Quintilianu apela a la predisposición el alunu al deprendieru, pos sedrá escapás
de llegal a hazel güenas decramacionis aquel zagal que quiel i tien la
naturaleza pa ellu. Pol mé los progymnasmata u ejelcícius retólicus los alunus
alquierin cona plática el suficienti nivel comu pa decramal i no, a la contra de
lo que acontecia en su tiempu, que salian meyu hablaoris los alunus que sin
platical enantis salian a la praça a engatusal a las gentis cona bambolla el su
palrangueu.

El de Calagurris marra en acontinal con un muelu imitativu la hablatória, pol
vezi adatalsi a los sus tiempus i a la volución natural el latín.

Dalcuerdu con el dicionáriu Oxford, esti autol tien la abreviatura Quint. Las
sus obras s’abrevian Decl. (= Declamationes) i Inst. (= Institutio oratoria).



https://ext.wikipedia.org/wiki/Ci%C3%A1

Una ciá es una entiá urbana con arta densiá e puebración ena que destacan
hundamentalmenti l'endústria i los servícius.

La Conferéncia uropea d'Estaística e Praga arrepara cumu ciá una balburda e más
de 2000 abitantis siempri que la pobración eicá a la Agricurtura nu ecea el 25%
sobri el total. A partil de 10 000 abitantis, tolas balburdas se consieran
ciais, siempri qu'estas s'atopin apeñuhás, heneralmenti en eificacionis
coletivas i en artura, se deiquin hundamentalmenti a ativiais de los setoris
secundáriu i treciáriu (endústria, comélciu i servícius). Tamién s'ebi tenel en
cuenta la densiá de pobración del idiu pais u ciá.

El concetu políticu e ciá es apricau a balburdas urbanas con entiá de capitaliá
i mayol emportáncia ena región i c'asumi lo pueris del estau u nación. Sedrá la
ciá capitalina, peru pol estensión s'aprica el hucheu a cualisquiel entiá
alministrativa con anguna autonomia a nivel de municípiu, en huendu los demás
hucheus, cumu puebru, henéricas i otativas.

Asínque es una definición almenistrativa el estau políticu, región geográfica u
Comuniá Autónuma, que tiini una ciá central i puebrus (u ciáis menoris). La
geografia urbana i la sociologia urbana estuyan dambus los dos aspetus endi el
puntu e via de la heugrafia umana i la sociología cola ecologia umana.

Ena Roma de patrás se hucheaba ciá (cívitas) a la zona abitá pol ciaanus
(cívis), los cualis eran aquellus que tinian derechus ciaanus, endependientienti
e la su ativiá (huera l'endústria, l'agricurtura u los servícius).

Ena España meyeval i ena Renacéncia, una ciá era la puebración que nu tinia siñu
i era regía diretamenti pol rei. Tinia el previlégiu d'indirgal procuraoris
palas cortis pa negocial las tasas que le puyeran sel impuestas, a truecu e
huerus. Esi hucheu de ciá era endependienti el tamañu, asina, Mairil, capital
d'España endi 1561, nu era ciá sinu villa, estatus que conselva entovia.

El Izionariu l'Acaémia Francesa (Dictionnaire de l'Académie française) endi
l'eición de 1964 hata la e 1835 definió a la ciá cumu “la corrobla d'abondas
casinas enjaretás en callis i afechás endrentu un recintu común c'audecha sel de
murus i hosus”. El Izionáriu de la Luenga Española (de la RAE) defini a la ciá
cumu "balburda e eifícius i callis, rejius pun ayuntamientu, cuya pobración
densa i numirosa se deica polo común a ativiais nu agrícolas."



https://ext.wikipedia.org/wiki/Biologia

La biologia (el gregu «βιος» bios, via, i «λογος» logos, estudiu) es una delas
cencias naturalis que tien comu ojetu de estudiu alos seris vivus i, mas
concretamenti, el su origin, la su volución i las sus propiedais: génesis,
nutrición, morfogénesis, reprodución, patogénia, etc. Se ocupa tantu dela
descrición delas caraterísticas i los comportamientus delos organismus
individualis comu delas especis nel su conjuntu, assín cumu dela reprodución de
los seris vivus i delas enteracionis entri ellus i el entornu. De esti mó, se
ocupa dela estrutura i la dinámica huncional comunis a tolos seris vivus con el
fin d´establecel las leis generalis que rigin la via orgánica i los prencipius
hundamentalis de ésta.

La parabra «biología» nel su sentíu modernu paeci avel siu entroducia
endependientementi por Gottfried Reinhold Treviranus (Biologie oder Philosophie
der lebenden Natur, 1802) i por Jean-Baptiste Lamarck (Hydrogéologie, 1802).
Generalmenti se izi que el términu hue acuñau en 1800 por Karl Friedrich
Burdach, enque se mienta nel títulu del trecel volumin de Philosophiae naturalis
sive physicae dogmaticae: Geologia, biologia, phytologia generalis et
dendrologia, por Michael Christoph Hanov publicau en 1766.

La biologia es una cencia con murtitú e campus d´estudiu que, mu frecuentimenti
se tratan cumu disciplinas endependientis. Huntas, estudian la via nun ampliu
campu d´escalas. La via s´estuya a escala atómica i moleculal ena biología
molecular, en la bioquímica y en la genética molecular. Dendi el puntu de vista
celulal, se estuya ena biología celular, i a escala pluricelular se estuya ena
fisiología, la anatomía i la histología. La biolohia que estuya el desarrollu o
la ontogenia d`un organismu endividual es la biolohia del desarrollu.

Ampria el campu a más d`un organismu, la genética trata al tentu el
huncionamientu la erencia genética de los pairis a su descendencia. La cencia
que trata al tentu el comportamientu las balburdas es la eteologia, estu es, de
más d`un endividú. La genética de poblacionesoserva una puebración entera y la
genética sistemática trata al tentu los linahis entre especiis. Las puebracionis
enterdependientis y los sus hábitats s`essaminan ena ecología i la biología
evolutiva. Un nuevu campu de estuyu es la astrobiología (o xenobiología), que
estuya la posibiliá de la via más allá de la Tierra.

Las crasificacionis los seris vivus son mu numerosas. Se proponin dendi la
traicional devisión en dos reinus estabrecida pol Carlos Linneo nel sigru XVII,
entre animales i plantas, ata las propuestas actualis de los sistemas
cladísticos con tres dominius que comprendin más de 20 reinos.

A deferéncia la física, la biología no sueli descrevil sistemas biológicus en
términus d'ojetus que obedecin leis enmutablis descritas pola matemática. No
obstanti, se carateriza por siguil angunus prencipius i conceutus de gran
enportancia, entre los que s'encluin la universaliá, la volucion, la diversiá,
la continuiá, la omeóstasi i las enteracionis.

ai muchas constantis universalis i procesus comunis que son fundamentalis para
conocel las hormas de via. Pol sabulugal, toas las hormas de via están
compuestas pol células, qu`están basás en una bioquímica común, qu`es la química
de los seris vivus. Tós los organismus perpetúan los sus caractiris ereditarius
medianti el material genéticu, qu`está basau en el áciu nucreicu ADN, que emprea
un cóigu henéticu universal. Ena biología del desarrollo la característica de la
universaliá tamién está presenti: pol sabulugal, nel desarrullu tempranu del
embrión, acontina unus pasus básicus que son mu similaris en muchus organismus
metazuus.

Uno de los conceptos centrales de la biología es que toda vida desciende de un
antepasado común que ha seguido el proceso de la evolución. De hecho, ésta es
una de las razones por la que los organismos biológicos exhiben una semejanza
tan llamativa en las unidades y procesos que se han discutido en la sección
anterior. Charles Darwin estableció la credibilidad de la teoría de la evolución
al articular el concepto de selección natural (a Alfred Russell Wallace se le
suele reconocer como codescubridor de este concepto). Con la llamada síntesis
moderna de la teoría evolutiva, la deriva genética fue aceptada como otro
mecanismo fundamental implicado en el proceso.

Se llama filogenia al estudio de la historia evolutiva y las relaciones
genealógicas de las estirpes. Las comparaciones de secuencias de ADN y de
proteínas, facilitadas por el desarrollo técnico de la biología molecular y de
la genómica, junto con el estudio comparativo de fósiles u otros restos
paleontológicos, generan la información precisa para el análisis filogenético.
El esfuerzo de los biólogos por abordar científicamente la comprensión y la
clasificación de la diversidad de la vida ha dado lugar al desarrollo de
diversas escuelas en competencia, como la fenética, que puede considerarse
superada, o la cladística. No se discute que el desarrollo muy reciente de la
capacidad de descifrar sobre bases sólidas la filogenia de las especies está
catalizando una nueva fase de gran productividad en el desarrollo de la
biología.

A pesar de la unidad subyacente, la vida exhibe una asombrosa diversidad en
morfología, comportamiento y ciclos vitales. Para afrontar esta diversidad, los
biólogos intentan clasificar todas las formas de vida. Esta clasificación
científica refleja los árboles evolutivos (árboles filogenéticos) de los
diferentes organismos. Dichas clasificaciones son competencia de las disciplinas
de la sistemática y la taxonomía. La taxonomía sitúa a los organismos en grupos
llamados taxa, mientras que la sistemática trata de encontrar sus relaciones.

Sin embargo, actualmente este sistema de cinco reinos se cree desfasado. Entre
las ideas más modernas, generalmente se acepta el sistema de tres dominios:

Estos ámbitos reflejan si las células poseen núcleo o no, así como las
diferencias en el exterior de las células. Hay también una serie de "parásitos"
intracelulares que, en términos de actividad metabólica son cada vez "menos
vivos":

El reciente descubrimiento de una nueva clase de virus, denominado mimivirus, ha
causado que se proponga la existencia de un cuarto dominio debido a sus
características particulares, en el que por ahora sólo estaría incluido ese
organismo.

Se dice que un grupo de organismos tiene un antepasado común si tiene un
ancestro común. Todos los organismos existentes en la Tierra descienden de un
ancestro común o, en su caso, de recursos genéticos ancestrales. Este último
ancestro común universal, esto es, el ancestro común más reciente de todos los
organismos, se cree que apareció hace alrededor de 3.500 millones de años (véase
origen de la vida).

La noción de que "toda vida proviene de un huevo" (del latín "Omne vivum ex
ovo") es un concepto fundacional de la biología moderna, y viene a decir que
siempre ha existido una continuidad de la vida desde su origen inicial hasta la
actualidad. En el siglo XIX se pensaba que las formas de vida podían aparecer de
forma espontánea bajo ciertas condiciones (véase abiogénesis). Los biólogos
consideran que la universalidad del código genético es una prueba definitiva a
favor de la teoría del descendiente común universal (DCU) de todas las
bacterias, archaea y eucariotas.

La homeostasis es la propiedad de un sistema abierto para regular su medio
interno para mantener unas condiciones estables, mediante múltiples ajustes de
equilibrio dinámico controlados por mecanismos de regulación interrelacionados.
Todos los organismos vivos, sean unicelulares o pluricelulares tienen su propia
homeostasis. Por poner unos ejemplos, la homeostasis se manifiesta celularmente
cuando se mantiene una acidez interna estable (pH); a nivel de organismo, cuando
los animales de sangre caliente mantienen una temperatura corporal interna
constante; y a nivel de ecosistema, al consumir dióxido de carbono las plantas
regulan la concentración de esta molécula en la atmósfera. Los tejidos y los
órganos también pueden mantener su propia homeostasis.

Todos los seres vivos interactúan con otros organismos y con su entorno. Una de
las razones por las que los sistemas biológicos pueden ser difíciles de estudiar
es que hay demasiadas interacciones posibles. La respuesta de una bacteria
microscópica a la concentración de azúcar en su medio (en su entorno) es tan
compleja como la de un león buscando comida en la sabana africana. El
comportamiento de una especie en particular puede ser cooperativo o agresivo;
parasitario o simbiótico. Los estudios se vuelven mucho más complejos cuando dos
o más especies diferentes interactúan en un mismo ecosistema; el estudio de
estas interacciones es competencia de la ecología.

Sin embargo, es importante señalar que estos límites, agrupaciones y
descripciones son una descripción simplificada de la investigación biológica. En
realidad los límites entre disciplinas son muy inseguros y, frecuentemente,
muchas disciplinas se prestan técnicas las unas a las otras. Por ejemplo, la
biología de la evolución se apoya en gran medida de técnicas de la biología
molecular para determinar las secuencias de ADN que ayudan a comprender la
variación genética de una población; y la fisiología toma préstamos abundantes
de la biología celular para describir la función de sistemas orgánicos.

La biología de la evolución trata el origen y la descendencia de las especies,
así como su cambio a lo largo del tiempo, esto es, su evolución. Es un campo
global porque incluye científicos de diversas disciplinas tradicionalmente
orientadas a la taxonomía. Por ejemplo, generalmente incluye científicos que
tienen una formación especializada en organismos particulares, como la
teriología, la ornitología o la herpetología, aunque usan estos organismos como
sistemas para responder preguntas generales de la evolución. Esto también
incluye a los paleontólogos que a partir de los fósiles responden preguntas
acerca del modo y el tempo de la evolución, así como teóricos de áreas tales
como la genética de poblaciones y la teoría de la evolución. En los años 90 la
biología del desarrollo hizo una reentrada en la biología de la evolución desde
su exclusión inicial de la síntesis moderna a través del estudio de la biología
evolutiva del desarrollo. Algunos campos relacionados que a menudo se han
considerado parte de la biología de la evolución son la filogenia, la
sistemática y la taxonomía.

La dos disciplinas tradicionales orientadas a la taxonomía más importantes son
la botánica y la zoología. La botánica es el estudio científico de las plantas.
La botánica cubre un amplio rango de disciplinas científicas que estudian el
crecimiento, la reproducción, el metabolismo, el desarrollo, las malotias y la
evolución de la vida de la planta.

La zoología es la disciplina que trata el estudio de los animales, incluyendo la
fisiología, la anatomía y la embriología. La genética común y los mecanismos de
desarrollo de los animales y las plantas se estudia en la biología molecular, la
genética molecular y la biología del desarrollo. La ecología de los animales
está cubierta con la ecología del comportamiento y otros campos.

El sistema de clasificación dominante se llama taxonomía de Linneo, e incluye
rangos y nomenclatura binomial. El modo en que los organismos reciben su nombre
está gobernado por acuerdos internacionales, como el Código Internacional de
Nomenclatura Botánica (CINB o ICBN en inglés), el Código Internacional de
Nomenclatura Zoológica (CINZ o ICZN en inglés) y el Código Internacional de
Nomenclatura Bacteriana (CINB o ICNB en inglés). En 1997 se publicó un cuarto
borrador del biocódigo (BioCode) en un intento de estandarizar la nomenclatura
en las tres áreas, pero no parece haber sido adoptado formalmente. El Código
Internacional de Clasificación y Nomenclatura de Virus (CICNV o ICVCN en inglés)
permanece fuera del BioCode.

La ecología estudia la distribución y la abundancia de organismos vivos y las
interacciones de estos organismos con su entorno. El entorno de un organismo
incluye tanto su hábitat, que se puede describir como la suma de factores
abióticos locales como el clima y la geología, así como con los otros organismos
con los que comparten ese hábitat. Las interacciones entre organismos pueden ser
inter- o intraespecíficas, y estas relaciones se pueden clasificar según si para
cada uno de los agentes en interacción resulta beneficiosa, perjudicial o
neutra.

Uno de los pilares fundamentales de la ecología es estudiar el flujo de nirgía
que se propaga a través de la red trófica, desde los productores primarios hasta
los consumidores y detritívoros, perdiendo calidad dicha nirgía en el proceso al
disiparse en forma de calor. El principal aporte de nirgía a los ecosistemas es
la nirgía proveniente del sol, pero las plantas (en ecosistemas terrestres, o
las algas en los acuáticos) tienen una eficiencia fotosintética limitada, al
igual que los herbívoros y los carnívoros tienen una eficacia heterotrófica.
Ésta es la razón por la que un ecosistema siempre podrá mantener un mayor número
y cantidad de herbívoros que de carnívoros, y es por lo que se conoce a las
redes tróficas también como "pirámides", y es por esto que los ecosistemas
tienen una capacidad de carga limitada (y la misma razón por la que se necesita
mucho más territorio para producir carne que vegetales).

Los sistemas ecológicos se estudian a diferentes niveles, desde individuales y
poblacionales (aunque en cierto modo puede hablarse de una "ecología de los
genes", infraorganísmica), hasta los ecosistemas completos y la biosfera,
existiendo algunas hipótesis que postulan que esta última podría considerarse en
cierto modo un "supraorganismo" con capacidad de homeostasis. La ecología es una
ciencia multidisciplinar y hace uso de muchas otras ramas de la ciencia, al
mismo tiempo que permite aplicar algunos de sus análisis a otras disciplinas: en
teoría de la comunicación se habla de Ecología de la información, y en marketing
se estudian los nichos de mercado. Existe incluso una rama del pensaeru
económico que sostiene que la economía es un sistema abierto que debe ser
considerado como parte integrante del sistema ecológico global.

La etología, por otra parte, estudia el comportamiento animal (en particular de
animales sociales como los insectos sociales, los cánidos o los primates), y a
veces se considera una rama de la zoología. Los etólogos se han ocupado, a la
luz de los procesos evolutivos, del comportamiento y la comprensión del
comportamiento según la teoría de la selección natural. En cierto sentido, el
primer etólogo moderno fue Charles Darwin, cuyo libro La expresión de las
emociones en los animales y hombres influyó a muchos etólogos posteriores al
sugerir que ciertos rasgos del comportamiento podrían estar sujetos a la misma
presión selectiva que otros rasgos meramente físicos.

El especialista en hormigas E.O.Wilson despertó una aguda polémica en tiempos
más recientes con su libro de 1980 Sociobiología: La Nueva Síntesis, al
pretender que la sociobiología debería ser una disciplina matriz, que partiendo
de la metodología desarrollada por los etólogos, englobase tanto a la psicología
como a la antropología o la sociología y en general a todas las ciencias
sociales, ya que en su visión la naturaleza humana es esencialmente animal. Este
enfoque ha sido criticado por autores como el genético R.C.Lewontin por exhibir
un reduccionismo que en última instancia justifica y legitima las diferencias
instituidas socialmente.

La etología moderna comprende disciplinas como la neuroetología, inspiradas en
la cibernética y con aplicaciones industriales en el campo de la robótica y la
neuropsiquiatría. También toma prestados muchos desarrollos de la teoría de
juegos, especialmente en dinámicas evolutivas, y algunos de sus conceptos más
populares son el de gen egoísta, creado por Richard Dawkins o el de Meme.



https://ext.wikipedia.org/wiki/Isl%C3%A1ndia

La República d'Islándia (en islandés Lýðveldið Ísland [ˈliðvɛltɪð ˈislant]) es
un estau insulal que holma parti d'Uropa i que s'alcuentra assitiau al norti del
océanu Atlánticu, cerquina de la parti bajera del círculu polal árticu.

Islándia es una gran isla volcánica assitiá nel Atánticu Norti, es la 18ª isla
del mundu por cumprimentu. Es la mayol parcela geográfica totalmenti d'origin
volcánicu del mundu. Por tantu, tien un trahineu geotérmicu emportanti.

Está assitiá ena Dorsal Meya del Atlánticu Norti, de la que representa la su
parti emerhenti. Está assitiá al salienti de Groenlándia de la que dista 250 km
i deseguia al sul del cículu polar árticu, a el oesti del mari de Noruega.

Los islandesis palran islandés, una luenga escandinava, a la que forfesan muchus
cuidiaus ena introcución de nuevas parabras i qu'á premaneciu envariabli dendi
que los primerus colonus chegun a la isla, de mó que ogañoti cualesquiel
islandés puei leyel nel original i sin problemas las Sagas Islandesas, que son
escritus del sigru X.

Islándia hue endepéndienti duranti mas de tres sigrus, endespues de los cualis
hue gorberná por Noruega i Dinamarca, holmalmenti comu una colónia de la corona
noruega hata 1814, que hue quandu los réinus unius de Dinamarca i Noruega se
despartan por el tratau de Kiel, i Islándia escomençó a sel una dependéncia
danesa.



https://ext.wikipedia.org/wiki/Agricurtura

L'agricoltura o 'agricurtura' (del latín ager, agri, 'campu o tierra de
labranza' y cultūra, 'cautivu, crianza') es el conjuntu de ténicas y
conocimientus pa cautival la tierra y la parte del sector primariu. En ella
están encluius los deferentis lavutus e tratamientu del suelu y cautivu de
vegetalis. Conprendi tó un conjuntu d'azionis umanas que trasforma el meyu
ambienti natural, con el fin e mejoraglu pal crecimientu las siembras.

Las activiais relacionás son las que integran el llamau setol agrícola. Töas las
activiais económicas qu'albarca esti setol tienin el su hundamentu en el
esplotiju los recursus que la tierra origina, favorecía pola azion del ombri:
alimentus vegetalis comu cerealis, frutas, ortalizas, pastus cultivaus y
forragis; fibras gastás pola endústria testil, cultivus energéticus, etc.

En el Crecienti Fértil d'Oesti d'Asia, Egitu e La Índia huerun los sitius e la
primera siembra y cosecha hidráulica, de plantas qu'avían síu recogías
previamenti en la naturaleza. El desarrollu y l'independencia l'agricoltura se
produju en el norti y sur e China, en el Sahel d'África, en Nueva Guinea y en
varias regionis e las Américas. Los ochu cultivus llamaus hundaoris del
Neolíticu l'agricoltura, huerun en primer lugar los cerealis: trigu "espelta",
el trigu "mochu", aluegu la cebá; las leguminosas: guisantis, lentejas, yerus,
garbanzu; y el linu.

En el año 7000 a. C., la nacienti agricoltura llegó a Egitu. Polo menus dendi
7000 a. C., en el subcontinenti indiu se cultivó trigu y cebá, comu lo
demuestran escavacionis arqueológicas en Mehrgarh en Baluchistán, en lo que hoy
es Paquistán.

En el añu 6000 a. C., l'agricoltura campesina s'atrincheró en las orillas del
Nilu. Estu debíu al pocu desarrollu aún e las técnicas e riegu. Duranti esti
tiempu, la agricoltura se desarrolló de forma independienti en el Lejanu
Orienti, con el arroz, en lugar e trigu, comu cultivu prencipal. Los
agricultoris e China e Indonesia logrun domestical el taru o papa china
(Colocasia esculenta) y el frijol mung (Vigna radiata), la soja y el azuki
(Vigna angularis). Como complementu a estas nuevas huentis d'hidratus e carbonu,
una red e pesca artamenti organizá en los ríus, lagus y las costas del océanu en
estas áreas truju consigu grandis volúmenis e proteínas esencialis. En conjuntu,
estus nuevus métodus agrícolas y de pesca originun un augi la población humana
qu'empequeñeció töas las espansionis anterioris y que continúa en l'actualidá.

En 5000 a. C., los sumerius avían desarrollau las prencipalis técnicas
agrícolas, incluyendu el cultivu intensivu la tierra a pazu escala, el
monocultivu, técnicas e riegu, y el usu de manu d'obra especializá,
particularmenti a lo largo la vía acuática agora conocía comu'l canal e Shatt
al-Arab, del delta de Golfu Pérsicu a la confluencia los ríus Tigris y Éufratis.

La domesticación d'especis silvestris: urus y muflonis en ganau vacunu y ovinu,
respectivamenti, dio pasu a l'utilización a pazu escala d'animalis pa
condumiu/fibra y comu bestias e cargación. El pastor s'unió al agricultor com'un
proveedor esencial palas sociedáis sedentarias y seminómadas. El maíz, la
mandioca y el arrurruz huerun domesticás por primera vezi en el continenti
americanu y se remontan al 5200 endenantis e Cristu.



https://ext.wikipedia.org/wiki/Mairil

Mairil (en castellanu Madrid) es la capital d'España i dela Comunidá de Mairil,
ena que se configuró l'antígua "Província Mairil". Es conocia cumu Villa i
Corti. Con una puebración sigún el censu 2009 de 3.255.944 abitantis i 3.273.006
sigún el padrón monicipal de 2009 (5.843.031 cuentandu el su ária
metrupolitana), es la mayol ciá el pais i la tercel ária urbana la Uñón Uropea.

Cumu capital de la nación, en Mairil s'alcuentran las sés del Goviernu, Cortis,
prencipalis centrus de l'Alministración púbrica central, Estitucionis i
Organismus del Estau, assín cumu la resiéncia oficial de los reis d'España. Nel
pranu económicu, destaca cumu emportanti centru financieru i endustrial, sé
d'una tupa impresas nacionalis i de várias de las mas grandis corporacionis del
mundu, mentris que nel pranu entrinacional, acohi la sé mundial de la
Olganiçación Mundial del Turismu (OMT) i olganiça la féria FITUR. Mairil es un
enfruenti centru curtural nacional i cuenta con museus de referéncia
entrinacional entri los que destacan el Museo del Prado, el Museo
Thyssen-Bornemisza i el Museo Nacional Reina Sofía.

Nacia a partil dun encravi hortificau musulmán (Mayrīt, مجريط; llamau en
castillanu antigu Magrit, Magerit i Matrit, que angunus autoris, basándu-se en
restus arqueolóhicus, crein criau sobri un vicus visigó el sigru VII llamau
Matrice u 'regachu'), conquistau pol Alfonso VI de Lión i Castilla en 1083, la
villa hue lihia en 1561 cumu sé la Corti pol Felipe II, siendu la primel capital
remanenti la monarquia ispánica. Dendi antonci, ecetu nun brevi entervalu e
tiempu entri 1601 i 1606 nel que la capitaliá pasó temporalmenti a Valladolís,
Mairil á siu la capital d'España i sé el Goviernu la nación (ecetu duranti la
Guerra Cevil, en qu'el goviernu se muó primeru a Valéncia i aluspués a
Barcelona).

La capitalidá, colos sus evientis efetus especialis, huncionalis i fisiunómicus,
costitui el hechu deferencial de Mairil en relación con el restu e ciais
españolas, lo que, mas aína, l'aprosima a otras capitalis uropeas, cumu París,
Londri o Viena. Es evienti qu'el devenil de la ciá i la su conversión nuna gran
metrópolis está endisolubrienti uñiu a la estitución de la capitaliá, peru, amás
las sus consecuéncias metrupolitanas, el hechu confieri un carátel destintivu a
la ciá, que la hazi deferenti al que posein otras grandes ciais nu capitalis.

Inque endi 1561 el establecimientu e horma remanenti e la Corti en Mairil
otorgara a la villa la condición de capital (de la Monarquia Católica i el
Empériu Español), la reconocéncia hurídica e la hunción e capitaliá ubu
d'asperal mas tiempu. Hata 1931, cola llegá la Segunda Repúbrica Española, nu se
oficialiça costitucionalmenti esti hechu, posteriolmenti tamién sancionau ena
Costitución de 1978. Sin embargu, nu hue hata 2006 que se promulgó una lei, la
Lei de Capitalidá i Régimen Especial de Mairil, pola qu'el Palramentu esarrolló
lehislativamenti las consecuéncias d'esti hechu deferencial.

Los símbolus la villa de Mairil son la bandera carmesí própia los ayuntamientus
castellanus i el escú traicional con el osu i el madroñu, tocau con corona real
antigua, sigún el atual regramentu de Protocolu i Ceremonial del Ayuntamientu de
Mairil.

La villa s'alcuentra ena zona central de la Península Ibérica, a poquinus
quilómetrus al norti el Cerru los Ángelis, al que se sueli consieral el centru
geográficu d´esta. Las cordenás la villa son 40°26′ N 3°41′ O i la su artura
meya sobri el nivel la mari es de 667 m.

Naci comu un enclavi árabi (Mayrīt, مجريط; ,en castellanu antigu Magrit, Magerit
i Matrit), conquistau por Alfonso VI de Castilla en 1083. Aína en 1561, la villa
hue elehia cumu sei e la Corti pol Felipe II, siendu la primel capital
permanenti dela monarquia ispánica. Dendi altoncis, ecetu e nun brevi intervalu
de tiempu entri 1601 i 1606 nel que la capitaliá pasó temporalmenti a
Valladolís, Mairil á siu la capital d'España i sé el Goviernu la nación (menus
mentris la Guerra Cevil, ena que'l goviernu repubricanu se muó primeramenti a
Valéncia i alogu Barcelona ).



https://ext.wikipedia.org/wiki/Per%C3%BA

El Perú [peˈɾu] (en quechua i aimara: Piruw) oficialmenti la Repúbrica del Perú,
es un país d'América del Sul, con capital en Lima. Hazi arrayu al norti con
Equadol i Colómbia, al esti con Brasil, al sulesti con Bolívia, al sul con Chili
i al oesti con el Océanu Pacíficu.

El territoriu ondi ogañu s'assitia el Perú hue unu los grandis centrus de
cevilizacion precolombina. La primel de toas ellas hue la Cultura Caral, que
s'assitió alreol el 3000 e.c. La Cultura Chavín se desarrolló pol norti el país
entri 800 i 200 e.c. Paeci sel que hue un emportanti centru peregrinacion
religiosu, enque no dessistió evidencias dun estau conquistaol, huendu la su
espanson de naturaleza comercial.

Tamien se desarrolla al sul, entri 700 e. C.–100 d.C, la Cultura Paracas, que se
devii en dos periodus, Paracas Cavernas, hata 200 e.c. ena que las tumbas sonin
suterranias i tiene holma de copa envertia. A partil d'altoncis, el desarrollu
las necrópolis llevó a la otra etapa, Paracas Necrópolis, hata 100 d.c. Los
Paracas emplearun la momificacion, i arcançarun gran grau de domiñu ténicu nel
elaboraeru de tejíus. Tamien destacarun en medecina, i comu se ve praticarun
albondu trepanacionis.

Nel norti apaeci la Coltura Mochica que se carateriza por un desarollu la
agricoltura i tamien de la pesca i la navegacion. Tamien se carateriza por sel
un periodu runchas, nel que apaeci una jefatura establecia i ereditária. Tuvun
un gran desarrollu la cerámica, las sus representaciones mas emportantis están
relacionás, cona guerra, la muerti i el erotismu.

Finalmenti acabará destacandu el pueblu de los incas, el cual házia el sigru XV
conquistó tolos puebruss andinus entre los rius Maule i Ancasmayo, arcançandu un
área cercana a los 3 millonis de km², ogañu assitiá enos territorius del sul de
Colómbia, el ocienti d'Equadol, Perú, Bolívia, el norti Chili i el noroesti
d'Argentina, conhormandu lo que se conoci como Empériu incaicu. La su capital
hue el Cuzco, assitiá ena sierra sul peruana. Amás del su poeriu melital,
destacarun en arquitetura, construyendu albondu estruturas como la ciudadela de
Machu Picchu, i un güen sistema de comunicacionis, que premitierun un huerti
control por parti la autoriá.

A meyaus el sigru XVI, la conquista encabeçá por Francisco Pizarro, aprovechó la
guerra cevil entri Huascar i Atahualpa, últimus Inca, pa, con apoyu d'angunus
puebrus enemigus al Empériu incaico, conquistarun el su territoriu pala
Monarquia española; al atrás la toma del Cuzco i la hundacion de Lima estampanó
la Guerra Cevil entri los conquistaoris pol repartimientu de las encomiendas del
nuevu territoriu. En 1542, s'estableció el Virreinatu del Perú, qu'en un
escomiençu albarcó de iure un espaciu geográficu dende lo que ogañu es Panamá
ata el estremu sul del continenti. El nuevu ordin provocó un nuevu levantamientu
conociu como la Rebelion de los Encomenderus. Ena década de 1570, el virrei
Francisco de Toledo reorganiça el territoriu pacificandu el país de las guerras
entestinas i culminandu cona resisténcia incaica.

En 1879, cona declaratoria de guerra al Perú por parti de Chili, escomençó la
Guerra del Pacíficu. El casus belli hue el runchaeru entre Bolívia i Chili por
un probrema d'empuestus en el cual el Perú se vio comprometiu por el Tratau
d'Alianza Defensiva firmau con Bolívia en 1873. En una primera etapa de la
guerra, la campaña naval, se repelió por mari el ataqui chilenu ata el 8 outubri
de 1879, nel combati naval d'Angamos, en ondi s'enmoló, estandu a runchal contra
6 barcus de guerra enemigus, el almiranti AP Miguel Grau Seminario al mandu del
monitol Huáscar. Alogu de vencel a la escuadra peruana, Chili escomiença la
campaña terrestri de la guerra. La primel acion es el desembarcu de Pisagua i se
desarrolló duranti quatru añus, ata que alogu del Manifiestu de Montán, el
gobielnu ilegítimu de Miguel Iglesias, elegiu pol ejércitu envasol chilenu,
firmó el Tratau d'Ancón que senificó el acaberu de la guerra, a pesal de la
oposicion del gobielnu de Lizardo Montero i la resistencia ena sierra peruana
comandá por Andrés Avelino Cáceres, el denominau Brujo de los Andes.

El 5 abril de 1992, el presienti Alberto Fujimori provocó la crisi política en
el Autogolpi de 1992 quandu disolvió las dos cámaras del Congressu i convocó a
una assamblea constituyenti pa enstaural una nueva constitucion política. Al
mesmu tiempu, enició el arrecuperaeru económicu medianti una política de shock
económicu. Duranti el su gobielnu, se prouju un processu de corrupcion del Estau
en conjuntu –que llegó a sel calificá de cleptocracia– con el que en essi
momentu era Jefi del Serviciu de Enteligencia Nacional, Vladimiro Montesinos.
Fujimori logra sel religiu en 1995 i enicia abondas enportantis mejoras
macroeconómicas i sociales, enque no consigui solucional la larga recesion
económica pola que passava el país resultau de las crisi enternacionalis.
Fujimori hue religiu enas elecionis del 2000. Essi mesmu añu renunció a la
Presiencia estandu en Japón duranti una gira oficial endespues del escándalu de
los vladivideos, que demostrarun la redi de corrucion encabbeçá pol su assesol
Montesinos.

Enas elecionis de 2011 ganó el candidatu nacionalista Ollanta Humala, venciendu
a la su rival, Keiko Fujimori, ija d'Alberto.



https://ext.wikipedia.org/wiki/Nacionis_Un%C3%ADas

La Organización las Nacionis Unías (ONU) es la mayol organización internacional
que dessisti. Se defini comu una asociación de gobielnus global que facilita la
coperación en asuntus comu el Derechu internacional, la pas i segurançia
internacional, el desarrollu económicu i social, los asuntus umanitarius i los
derechus umanus.

La ONU hue hundá el 24 d'otubri de 1945 en San Franciscu (Califórnia), pol 51
paisis, endespues el fin la Segundera Guerra Mundial, cona firma de la Carta las
Nacionis Unías.

Dendi la su sé en Nueva York, los estaus biembrus de las Nacionis Unías i
algotrus organismus vinculaus dan conseju i decidin al tentu temas senificativus
i almenistrativus en reunionis periódicas celebrás duranti el añu. La ONU está
estructurá en diversus organismus almenistrativus: Asamblea General, Conseju de
Segurançia, Conseju Económicu i Social, Secretaría General, Conseju de
Almenistratición Fiduciaria i la Corti Internacional de Justicia. La figura
púbrica prencipal la ONU es el Secretariu General. L'atual es Ban Ki-moon de
Corea el Sul.

La sé uropea (i segundera sé mundial) la Organización las Nacionis Unías
s'assitia en Ginebra, Suiça.

Las idiomas oficialis la ONU sonin seis: árabi, chinu, castellanu, francés,
ingrés i russu.



https://ext.wikipedia.org/wiki/M%C3%A9jicu

Estaus Uníus Mejicanus [ɛhthɑw zuˈniwɦ mɛɦiˈkanʊh] o tamién Méjicu [ˈmɛɦikʊ] es
un país assitiau en América el Norti. Está hormau pol 32 estaus, un destritu
federal i angunus otrus territórius insularis. Es una repúbrica presiencialista
i federal.

El nombri de Méjicu provién de la luenga nahuatl. La idea mas comun es que
senifica en estremeñu Lugal nel ombrigu la luna. Otra prupuesta izía qu'el
nombri ebía senifical Lugar de Mexihtli, es izil, de Huitzilopochtli, pues
Mexihtli era uno de los sus nombris alternativus. Esti era un dios de los
astecas.

Estaus Uníus Mejicanus es una repúbrica costitucional, presiencial i federal. El
su gobielnu tien unus poeris limitaus, numeraus ena Costitución los Estaus Unius
Mejicanus. El Pudel Ejecutivu Federal residi ena Presiencia de la Repúbrica. Es
ejerciu por el presienti, jefi d'Estau i de gobielnu al mesmo tiempu. El
presienti tien la facultá de nombral a los tetularis de las secretarias d'Estau,
que son por essu entegrantis del gabineti presiencial. El mandatu del presienti
dura namás seis añus, i no dessisti la posibiliá de releción ni vicepresienti.
Nel casu que un presienti de la Repúbrica no puea acabijal el su mandatu, la
presiencia enterina quea en manos de la pressona electa por el Congreso, o nel
su caso, por la Comisión Permanente. Dendi el 1 diziembri del añu 2006, esti
cargu es ejerciu por Felipe Calderón Hinojosa.

Al norti las dos sierras continentalis s'ajuntan con Estaus Uñius i esmiençan
Las Rocallosas; al Sul chocan con l'Oceanu Pacíficu i hazi lindi con Guatemala i
Belici; al Esti s'alcuentra el Golfu de Méjicu, i al Oesti, el Océanu Pacíficu.

La fauna es comparanti a la d'Estaus Unius: Osus, lobus, coyotis, lionis
americanus, pumas, pavus bravius... I nel sul del país tamién mu aparecia a los
paisis de América Central comu jaguaris, monus, quetçalis, guacamayus, tigriyus,
ec... Comu es un país mu grandi, ai albonda varieá de espéciis polos cámbius
entri climis deferentis.



https://ext.wikipedia.org/wiki/Luenga_portuguesa

Portugés (o luenga portuguesa) es una luenga romanci ahorrá endi lo qu'es ogañu
Galícia i norti de Portugal endi el Latín palrau polos celtas arreol 2000 añus
há. En ahormandu un empériu colonial i comercial qu'iba endi Brasil enas
Américas, hata Goa en La Índia i Macau en China, s'esperrió pol tol mundu enos
sigrus XV i XVI. En esa época apaiçun albondas palras criollas endi el
purtugués, en África, Ásia i el Caribi.

Ogañu, es una e las luengas mas emportantis, el sestu, hormi el númiru e
palrantis nativus (arreol 200 millonis). Es la luenga col númiru mas grandi en
América el Sul (183 millonis, arreol 51% de la puebración del continenti), i una
gran luenga franca en África itó. Es luenga oficial de nuevi paisis, en huendu
coficial junta'l español i el francés en Guinea Ecuatorial, col Chinu ena rehión
especial alministrativa e Macau i col Tetun en Timol Oriental.

Miguel de Cervantes llamó una vezi al Purtugués, "la luenga dulci", mentris
qu'el escrebiol brasileñu Olavo Bilac la descrebió poéticaenti cumu a última
flor do Lácio, inculta e bela: "l'úrtima frol del Láciu, encurta i pulia".

Entri el 409 i el 711, mentris qu'el Empériu Romanu se barrumbaba en Uropa
Oriental, la Península Ibérica hue conquistá polos puebrus hermánicus. Los
envasoris, prencipalmenti suevus i visigous, aina adotun la curtura romana i los
dialetus del latín vurgal de la Península. Endispués l'envasión de los morus nel
711, la luenga árabi se gorvió ena palra alministrativa enas rehionis
consquistás, peru la huerça de la puebración acontinó palrandu una horma e
romance conocia cumu muçárabi. L'enfruéncia ehelcia polos árabis enos dialetus
romancis palraus enos réinus cristianus del norti hue chiquenina, afetandu
prencipalmenti al lésicu.

Los rehistrus mas templanus que mos án llegau duna luenga purtuguesa deferenciá
son documentus alministrativus del sigru IX, mesturaus entavia con frasis
latinas. Ogañu esti inti es llamau Protu-Purtugués (entri el sigru IX i el XII).
Nel primel períu del antigu purtugués (galaicu-purtugués) (endi el sigru XII
hata el XIV), se gorvió a poquinu a poquinu en luenga e úsiu heneral. Pol angún
tiempu, hue la luenga prefiria pala puesia lírica ena Hispánia Cristiana,
endigual qu'el Ocitanu hue la luenga de los trobaoris. Purtugal hue acetá cumu
réinu endependienti pol Réinu e Lion en 1143, con Alfonso Henriques cumu rei. En
1290, el rei Dinis hundó la primel univelsiá purtuguesa en [[Lisboa|Lisboa] (los
Estudos Gerais, aluspués se movun pa Coimbra) i se deciyó qu'el purtugués, en
esi inti hucheau simprienti "luenga vurgal", eberie sel conociu cumu luenga
purtuguesa i sel gastá oficialmenti.

Nel segunderu inti el antigu purtugués, endi el sigru XIV hata el XVI, colas
hallauras purtuguesas, la luenga hue esperriá pa albondas rehionis d'Ásia,
África i las Américas (ogañu, la huerça de los palrantis purtuguesis vivin en
Brasil). Nel sigru XVI se gorvió luenga franca en Ásia i África, gastá nu pola
alministración colonial i pa mercal namás, sinu tamién palos comunicaerus entri
los localis i uropeus de tolas nacionaliais. Esti esperrieru tuvu la ayua de las
convoas mesturás entri purtuguesis i los lugareñus, i polos hironis de los
misionerus católicus, que ayún pala hormación duna luenga criolla hucheá Kritang
en albondas partis d'Ásia (pola parabrina cristão, "cristianu"). La luenga
ancontinó huendu populal en partis d'Ásia hata el sigru XIX. Angunas comuniais
de la Índia, Sri Lanka, Malásia i Indonésia án conselvau la su palra encrusu
endispués la su endependéncia de Purtugal.

El acaberu el inti el antigu concii cola espubricación del Cancioneiro Geral de
Garcia de Resende, en 1516. Los intis mas templanus del purtugués moelnu,
c'abada endi el sigru XVI hata ogañu, se caraiterizan pol un umentu nel númiru e
parabras emprestás del latín crásicu i griegu crásicu endi la Renacéncia, que
hizun mas ricu el lésicu.

Unu los chascus del purtugués es qu'enhielta las vocalis acentuás del latín
vurgal, las cualas se gorvun ditongus nalgotras luengas; Fr. pierre, Es. piedra,
Port. pedra, Est piera, endi el Lat. petra; u Es. fuego, It. fuoco, Port. fogo,
Est. hueu endi el Lat. focum. Algotra caraiterística el purtugués templanu hue
la perda e la l i n, siguia angunas vezis pola uñión de las vocalis d'arreol u
pola entroución duna vocal epéntica nel meyu d'ellas: Lat. salire, tenere,
catena, Esp. salir, tener, cadena, Est. salil, tenel, caena, Port. sair, ter,
cadeia.

Deque la consonanti ahuyia era la n, amenú nasaliza la vocal antiriol: Lat.
manum, rana, bonum, Port. mão, rãa, bõo (ogañu mão, rã, bom). Esti chascu hue el
orihin de la huerça de los ditongus nasalis que son las típicas en purtugués.
Prencipalmenti, los acaberus latinus -anem, -anum i-onem se gorvun -ão ena
huerça de los chascus, Lat. canem, germanum, rationem col Port. moelnu cão,
irmão, razão, i los sus pruralis -anes, -anos, -ones audechan gorvelsi en -ães,
-ãos, -ões, pol sabulugal: cães, irmãos, razões.

La huerça el lésicu purtugués está ahorrau endi el latín. A pesal estu, pol mé
la envasión de los morus de la Península Ibérica ena Eá Meya i la prehéncia
purtuguesa ena Eá de las Hallauras, á adotau parabras de tol mundu. Namás c'una
mihina parabras puein alcuentralsi de los puebraoris preromanus de Purtugal,
encruyendu los fenícius, cartahinesis, lusitanus i celtas. Pol sabulugal:
abóbora "calabaça" i bezerro "bezerru", endi la palra celtíbera; cerveja
"cervécia", endi las palras célticas; saco "sacu", endi el feníciu; i cachorro
"cachorru", del vascu.

Nel sigru V, la Península Ibérica hue envadia polos suevus, visigós i alanus,
tribus helmánicas qu'iban siu hundeaus de Uropa Central polos unus. Pus adotun
la cevilización i luenga romanas, estus puebrus namás qu'ehun una mihina
parabras al lésicu, la huerça d'ellas al tentu la runcha, cumu espora "espuela",
estaca "estaca", i guerra "guerra", endi la palra gótica *spaúra, *stakka, i
*wirro, al respetivi.

Entri los sigrus IX i XV el purtugués recadó arreol 1000 parabras endi el árabi.
Se puein despintal pol artículu enicial árabi a(l)- i encruyi albondas parabras
comunis cumu aldeia "aldea", aldaya, alface "lechuga", alkhass, armazém "macén"
i azeite "azeiti". Endi el árabi ahorra tamién la rala parabra oxalá "aohalá".
La moea de Moçambiqui ahorra endi mi?qal, una uñiá de pesu árabi. La mesma
parabra Moçambiqui vieni el nombri árabi el sultán Muça Alebique (Musa Alibiki).
El nombri e la ciá purtuguesa e Fátima, ondi izin que la vilhin s'apaicia,
ahorra endi el nombri e una las ihas del profeta Maoma.

Endi el sigru XV los esproraerus marítimus purtuguesis prevocun la entroución de
numirosas parabras de luengas asiáticas. Pol sabulugal, catana "espá" del
haponés katana; corja "escória" del malayu kórchchu; i chá "té" del chinu. De
América el Sul ahorra batata "patata", del tainu; ananás i abacaxi, del
Tupi-Guaraní naná i ibá cati, al respetivi, dos espécis de piña, i tucano
"tucán".

Endi el sigru XVI hata el XIX, el papel de Purtugal cumu entremeyáriu nel
comélciu d'esclavus nel Aláticu, col asiahamientu e albondas colónias en Angola,
Moçambiqui i Brasil, le hizu consiguil várias parabras orihin africanas i
ameríndias, nombris pala huerça d'animalis i prantas alcontrás en aquellas
tierras. Mentris que esus télminus son mu gastaus enas colónias, albondas se
gorvun normalis nel purtugués uropeu itó. Endi la palra kimbunda, pol sabulugal,
vinun kifumate ? cafuné "carantoña", kusula ? caçula "nuevinu", marimbondo
"ovispa tropical" i kubungula ? bungular "valsal cumu un magu".

Amenalmenti, heredó un huerti enfruhu e parabras endi algotras luengas uropeas.
Pol sabulugal, melena "melena", fiambre "fiambri" i castelhano endi el español;
paletó "chaqueta", batom "barra e lábius", endi el francés. crochet, paletot,
bâton, filet; macarrão "pasta"", piloto "pilotu", carroça i barraca endi el
italianu; i bife "fileti", futebol, revólver, estoque, folclore, endi el inglés
beef, football, revolver, stock, folklore.

Ogañu, el portugués es la luenga oficial en Angola, Brasil, Cabu Verdi,
Guinea-Bissau, Portugal, Santu Tomé i Préncipi i Mozambiqui. Es tamién una e las
luengas oficialis en Guinea Ecuatorial (con el español i el Francés), Macau (col
Chinu) i Timol Oriental, (col Tetun). Es luenga nativa en Purtugal (100%),
Brasil (99%), Angola (60%) i San Tomé i Préncipi (50%) i es palrá pol abonda
henti en Moçambiqui (40%), inque namás el 6.5% son palrantis nativus. Nu ain
datus al tentu Cabu Verdi, peru la huerça la puebración es bilingüi i el restu
palra una palra criolla.

Las comuniais chiqueninas que huerun colónias d'ultramal de Purtugal, talis cumu
Goa, Daman i Diu, Macau i Timol Oriental. Tamién es palrau pol grandis comuniais
d'inmigrantis, inqui nu es oficial, en Andorra, Lusemburgu, Jersey (con arreol
10.000 palrantis), Paraguai, Namíbia, Venezuela i enos Estaus Uñius,
especialmenti enos estaus de California, Connecticut, Florida, Massachusetts,
New Jersey, New York i Rhode Island. Ai tamién puebracionis de palrantis de
purtugués en Canadá (prencipalmenti apeñuhá en i arreol Torontu), Bermuda i las
Antillas Olandesas.

Es luenga oficial de angunas organizacionis entrenacionalis. La Comuniá de
Paisis de luenga Purtuguesa (CPLP) estriba enos ochu paisis endependientis que
tinin al purtugués cumu luenga oficial. Es tamién luenga oficial de la Uñión
Uropea, Mercosul, La Organización d'Estaus Americanus, la Organización d'Estaus
Íberu-Americanus, la Uñión de Nacionis Suamericanas i la Uñión Africana. La
luenga purtuguesa está a ganal nombreria en África, Ásia i Ámerica el Sul cumu
segundera luenga d'estuyu.

A las sieti vocalis del latín vurgal, el purtugués uropeu á añiiu dos vocalis
cuasi centralis mas, una las cualas audecha a sel açonchá ena prenunciación
lihera, endigual que la e caduc del francés. Las vocalis semiafechás
Prantilla:IPA i las semiabiertas Prantilla:IPA son cuatru fonemas destintus i se
gastan en deferentis hormas d'apofonia. Cumu el catalán, el purtugués gasta
l'artura vocálica pa deferencial sílabas tónicas d'átunas.

El listau de consonantis del purtugués es mu conselvaol. Las africás meyevalis
Prantilla:IPA, Prantilla:IPA,Prantilla:IPA, Prantilla:IPA se mesturun colas
fricativas Prantilla:IPA, Prantilla:IPA, Prantilla:IPA, Prantilla:IPA, al
respetivi, i endi esi inti, nu ubun dengún cámbeu senificativu mas enos fonemas
consonánticus. Peru, en cámbeu, angunas variantis dialetalis i alófonas án
apaiciu. Velaquilas:

Ain angunas deferéncias menoris entri las ortugrafias de Brasil i el purtugués
del restu de paisis lusófonus. Una e las más típicas es el úsiu d'acentus agús
nel purtugués uropeu, africanu i asiáticu en albondas parabras cumu sinónimo,
ondi l'ortugrafia brasileña gasta un acentu cercunfrehu, sinônimo. Algotra
deferéncia emportanti acaeci ena perda la c u p enantis c, ç, u t, ondi el
purtugués uropeu las mantini; pol sabulugal: el brasileñu fato col uropeu facto,
"hechu", u el brasileñu objeto col uropeu objecto, "ohetu". Angunas destas
deferéncias escrebias, afetan a la prenunciación de las parabras, peru algotras
son meraenti gráficas.

"O Império Português ou Império Colonial Português foi o primeiro e o mais
duradouro dos impérios coloniais (1415-2002) da Era dos Descobrimentos. Com o
culminar da Reconquista moura da Península Ibérica, Portugal ocupou-se da sua
expansão territorial, explorando terra desconhecida e estabelecendo rotas
comerciais a uma escala global, obtendo um dos maiores, senão o maior e mais
influente império da altura."



https://ext.wikipedia.org/wiki/S%C3%A9rbia

La Repúbrica de Sérbia (en sérbiu: Република Србија o Republika Srbija) es un
país assitiau ena Península los Balcanis al sulesti d'Uropa. Hazi arrayu con
Ungria al norti; con Rumania i Bulgária al esti; cona Repúbrica de Macedónia i
Albánia al sul; i con Bósnia Ercegovina, Croácia i Montenegru al oesti. La su
capital i ciá mas pueblá es Belgradu.

Sérbia holmó un réinu meyeval que volucionó hata convertilsi nun empériu
qu'alcançó la su máissima destensión nel sigru XIV. Nel sigru XVI el territóriu
sérbiu hue conquistau pol Emperiu Otomanu, al que preteneció hata el sigru XIX,
quandu Sérbia arrecuperó la su endependéncia. Alatrás el fin la I Guerra Mundial
Sérbia holmó juntu con algotrus territórius balcánicus el Réinu de Yugoslávia.
Endispués de la II Guerra Mundial passó a sel parti la Repúbrica Federal
Socialista de Yugoslávia, que telminó desintegrándosi dispuezinu d'una sérii de
guerras ena décaa los 90. Estuvu uñíu a Montenegru hata 2006, quandu la uñón se
disolvió.

En 2008, Cosovu, província nel sul el pais ondi la huerça la pueblación es
d'origin albanés, proclamó la su endependéncia de Sérbia de holma unilateral.
Estu nu es reconociu pol Gobielnu sérbiu, que considera a Cosovu una província
autónoma própia -denominá oficialmenti província autónoma de Cosovo i Metohija-
embaju la almenistración de Nacionis Unias.



https://ext.wikipedia.org/wiki/Coalici%C3%B3n_Extreme%C3%B1a

Cualición Extremeña (anombrá comu Cualición Extremeña PREx-CREx, nombri bajo el
que se encuentra registrada en el Ministerio del Interior, o PREx-CREx) es una
federación de partíus d'Extremadura hormá pol Partido Regionalista Extremeño
(PREx) i Convergencia Regionalista de Extremadura (CREx). De 2003 al 2011 se
presentaron en coalición con el PSOE en todos los comicios electorales
autonómicos y generales.

El Partido Regionalista Extremeño ha defendido, desde 2007, el carácter nacional
de Extremadura, igual al de otras "naciones" de España y se ha definido como
"extremeñista". Tales definiciones fueron aceptadas por el II Congreso Federal
celebrado en noviembre de 2008 apareciendo en su Manifiesto Político
(EXTREMADURA ES UNA NACIÓN, con más de 350 años de historia), en tanto que en su
ponencia ideológica se definieron como una federación de partidos [...]
regionalista, socialdemocrata, federalista, aglutinadora y con tendencia
centrista. Estanislao Martín fue reelegido como coordinador general.

En las elecciones autonómicas de 2011 obtuvo dos diputados, dentro de las listas
del PSOE. Sin embargo, tras 10 años de coaliciones, en agosto de 2013 anunciaba
su ruptura con el PSOE, pasando sus dos diputados en la Asamblea de Extremadura
al grupo mixto.



https://ext.wikipedia.org/wiki/Argentina

Argentina es un país d'América el Sul. Hazi arrayu al norti con Bolívia i
Paraguai, al esti con Brasil, Uruguai i con el Océanu Atlánticu, al oesti con
Chili, i al sul el Estrechu de Drake. La su capital es la ciá de Buenos Aires.
Argentina es una repúbrica federal presidencialista.

El país revindica los territorius británicus controlaus de las Islas Mavinas i
de las Islas Geórgia del Sul i Sandwich el sul. Baju la demominación de Antártia
Argentina, revindica tamién 96.464 km² de la Antáltia.

Prata en latín es "argentum", nombri sustantivu al cual correspondi el adjetivu
"argentinus". el nombri Arhentina hue gastau pola primera vez por el pueta
Miguel del Barco Centenera (1535-1605) nel su puema estóricu "Argentina i la
conquista 'el Tozu de la Prata", publicau en 1602, sesenta i seis años endispués
de la hundación de "Puertu de Muestra Señora Santa Maria del Güen Airi", oi
Güenus Airis. El sustantivu Argentina hue gastau ampliamenti a partil del sigru
XVIII pa desgnal tola región riu-pratensi, abadandu los atualis territorius
d'Uruguai, Paraguai i parti del estau brasileiru de Riu Grandi del Sul.

Argentina es el otavu mayol país del mundu i el cuartu mayol d'América, solu
endispués de Canadá, los Estaus Unius i Brasil.

Argentina puei deviilsi esquemáticamenti en tres partis: Las planícies cértilis
de las Pampas ena metá norti del pais, que son el centru de la riqueza agrícola
argentina, el planaltu de la Patagónia ena metá sul hata la Tierra del Fuegu,
qu'es a vezis planu, a vezis ondulau, i por úrtimu la escarpá codillera de los
Andis, a lo largu del arrayu ociental con Chili, cuyu puntu mas elevau es el
monti Aconcágua con 6 960 m d'altura.

Los tozus prencipalis son el Paraguai, el Bermehu, el rio Colorau, el Uruguai i
el mayol de tós, el riu Paraná. Los dos úrtimos se juntan dantis de desagual nel
océanu Atlánticu, holmandu el estuáriu del Riu la Prata.

Argentina está deviia en 23 províncias i la ciá autónoma de Buenos Aires. Estas
están deviias en departamentus i estos en monicípius.

Enantis de la llegá de los conquistaolis españolis el territoriu argentinu
estaba abitau por tribus comu las de los guaraníis. Juan Díaz de Solis, en
landeandu un pasu al Océanu Pacíficu, descubrió el Riu la Prata (1519). Enos
añus posteoris s'enició la colonizacion del territoriu, hundandu-se ciais comu
Buenos Aires (1536 i finalmenti en 1580) i algotras comu Mendoza (1561) Tucumán
(1565) Córdoba i Santa Fe (1573). El territoriu preteneció almenistrativamenti
al Virreinatu del Perú hata 1776 quandu se hundó el Virreinatu del Riu la Prata
con capital en Buenos Aires.

Los primerus añus de la nacion estuvierun marcaus polas luchas entri
federalistas i unitarius, que llevarun a varias guerras cevilis, deseparandu-si
la província de Buenos Aires del restu del país por un tiempu brevi. Tamien
destaca la Guerra a la escontra de Brasil (1819-1828) i la Conquista del
Desieltu, la anesion de territorius ena Patagonia.

En 1930 estampana un golpi d'estau, que sedrán carateristicus a lo largu del
sigru. En 1946 hue ligiu presienti Juan Domingo Perón, con un movimientu
políticu, el peronismu, basau ena justícia social. Peru en 1955 algotru golpi
derrocó a Perón i se proibió el peronismu hata 1973, quandu golvió a sel legaliu
i ganó las elecionis. Perón golvió a la presidéncia peru espenó al añu
siguienti, huendu sucediu pola su esposa, María Estela Martínez de Perón.

El 24 de marçu de 1976 estampana un nuevu golpi melital que inició al
autodenominau Procesu de Reorganizacion Nacional, que desarrolló una dura
depresion, produtu de la cual se calcula que hubu unos 30.000 desaparecius. Peru
la derrota melital ena Guerra de las Malvinas en 1982 senificarun la caia del
régimin, restableciendu-se la democrácia en 1983. Raúl Alfonsín hue ligíu
presienti escomençandu una envestigacion de los críminis cometius pola ditadura.
En 1989 le sucedió Carlos Saúl Menem, del Partiu Peronista, que llevó a cabu una
politica economica neoliberal, que contuvu la enflacion. En 1999 Fernando de la
Rúa arcançó la presiencia, peru anti la crisis economica dimitió en 2001. Se
holmó un gobielnu de salvacion nacional presidiu por Eduardo Duhalde. Enas
elecionis de 2003 Néstor Kirchner hue proclamau presienti. En 2007 esti hue
sucediu pola su esposa, Cristina Fernández de Kirchner.



https://ext.wikipedia.org/wiki/Estau

Estau es un conceptu políticu que se refieri a una forma d'organización social,
económica, política soberana y coercitiva, conformá por un conjuntu
d'institucionis, que tien el puel e regulal la vida comunitaria nacional,
generalmenti solu en un territoriu determinau o territoriu nacional; manqui no
siempri, com'en el casu del imperialismu. S'estila incluilsi en la definición
d'Estau el reconocimientu por parti la comunidá internacional comu sujetu de
derechu internacional.

El conceptu d'Estau difieri según los autoris, peru argunus d'ellus definin el
Estau comu'l conjuntu de institucionis que posein la autoridá y potestá pa
establecel las normas que regulan una sociedá, teniendu soberanía interna y
esterna sobri un territoriu determinau. Max Weber, en 1919, defini el Estau
modernu com'una "asociación e dominación con carácter institucional qu'á tratau,
con éxitu, de monopolizal drentu d'un territoriu la violencia física legítima
comu meyu de dominación y que, con esti fin, á reuníu tós los meyus materialis
en manos e los sus dirigentis y á espropiau a tós los seris humanus
qu'endenantis disponían d'ellus por derechu propiu, sustituyéndolus con las sus
propias jerarquías supremas”. Por ellu se hallan drentu del Estau institucionis
talis comu las huerzas armás, la administración pública, los tribunalis y la
policía, asumiendu pos el Estau las hunciones de defensa, gobernación, justicia,
segurancia y otras, comu las relacionis esterioris.

Probablementi la definición más clásica d'Estau, hue la citá pol jurista alemán
Hermann Heller que defini al Estau com'una "unidá de dominación, independienti
en lo esterior e interior, que actúa de modu continu, con meyus e puel propius,
y claramenti delimitau en lo personal y territorial". Además, el autor defini
que sólu se pué palral d'Estau com'una construzión propia las monarquías
absolutas (guipal monarquía absoluta) del sigru XV, de la Edá Moderna. "No ái
Estau en la Edá Antigua", señala el autor. Asínmesmu, com'evolución del conceptu
s'á desarrollau el "Estau de Derechu" pol que s'incluyin drentu la organización
estatal aquellas resultantis del imperiu la lei y la división e pueris
(ejecutivu, legislativu y judicial) y otras huncionis, comu l'emisión e moneda
propia.



https://ext.wikipedia.org/wiki/Sal%C3%BA

La salú (del latín salus, -utis) es un estau de bienestar o d'equilibriu que pué
sel guipau a nivel subjetivu (un sel humanu asumi com'aceptabli el estau general
en el que s'encuentra) o a nivel objetivu (se constata la ausencia de malotias o
de factoris dañinus en el sujetu en cuestión). El términu salú se contraponi al
e malotia, y es objetu d'especial atención por parti la melecina y las cencias e
la salú.

Puemus miral en la pirámidi alimentaria los alimentus pa una nutrición sana y
desenguerá. Sin una nutrición saludabli, se puen contrael malotias comu lo son:
obesidá, desnutrición, etc.; se debin consumil una mijina grasas y lípidus, una
hartá frutas y verduras, los productus d'origen animal se debin consumil de
manera regular, los zerealis se debin consumil e manera constanti, endenantis e
ca condumiu se debin desengueral frutas y verduras. En la nutrición, un datu mu
importanti es la higieni qu'es mestel pa evital malotias estomacalis. No debemus
orvial el ejerciciu que sirvi pa una güena digestión. Tamién es mu importanti no
ponelmus a dieta sin instruzionis d'un especialista, ya que no es seguru. Lo
mejor, es comel toïtus los alimentus que mus ofreci la pirámidi alimentaria, lo
importanti, es consumiglas en porcionis adecuás. La Dieta mediterránea está
considerá com'artamenti saludabli, ya qu'argunus e los compuestus bioactivus
presentis en ella incluyin compuestus fenólicus, isoprenoidis y alcaloidis que
contribuyin a efectus saludablis comúnmenti asociaus a icha dieta.



https://ext.wikipedia.org/wiki/Irlanda

Irlanda (Ireland, en ingrés; Éire [ˈeːrʲə], en irlandés), es un país del
noroesti d'Uropa que holma parti de la Unión Uropea (UU).

El su territóriu abada aprosimamenti cincu sestus de la isla d'Irlanda. El
algotru sestu restanti preteneci a Irlanda del Norti, una región almenistrativa
del Réinu Uniu i parti de la província estórica del Ulster.

La isla s'assitia al noroesti d'Uropa, haciendu parti del archipiélagu
británicu.

El comprimentu de la isla es de 84.421 km², de los cualis un 83% (apros. cinci
sestus) pretenecin a la Repúbrica (70,280 km²) i el restu constituyin Irlanda
del Norti. Está arrodeau al oesti por el Océanu Atlánticu, al noresti por el
Canal del Norti. Al esti s'assitia el Mari d'Irlanda el cual ajunta el océanu
via suloesti, con el Canal de San Jorgi i el Mari Celta. La costa oesti
d'Irlanda está holmá ena su mayol parti por repechonis i montañas bajeras (el
puntu mas cimeru es el Carrauntoohill de 1,041 m). El enteriol del país es
relativamenti chanu, atravesau por tozus comu el riu Shannon i muchus otrus i
grandis lagus. El centru del pais está bañau en parti por el tozu Shannon, i
contieni grandis áreas acenagás, gastás pa sacal i proucil turba.

Irlanda es unu de los paisis d'Uropa con la tasa de nataliá más elevá (17‰), i
unu de los mas altus endicis de crecimentu de la puebración (0,5%). Tamién
contrasta conel restu d'Uropa pola juventú de la su puebración i el baju endici
d'urbaniçación que solu es del 58%.

La segundera elésia cristiana en númeru d'adetus, es la Elésia d'Irlanda que, al
atrás abel esperimentau un descensu duranti la mayol parti del sigru XX, a ganau
recientementi celigresis, sigún el censu de 2002, al igual que lo áan hechu
otras denominacionis cristianas menoris i el Islam.

La economia de la Repúbrica d'Irlanda es chiquinina, modelna i dependienti del
comerciu, con un crecimientu meyu dun 9% entri 1995 i 2001, huendu por tantu el
pais desarrollau con mayol crecimientu del PIB. L'agricurtura, qu'en tiempus hue
el setol mas emportanti tieni agora mu poquina emportáncia, compará cona
endústria, qu'es la responsabli del 38% del PIB, cuasi el 80% de las
esportacionis i ena que labutan el 28% de la puebración. Anque las esportacionis
se mantengan comu el prencipal motol pa el grandi crecimientu de la economia
irlandesa, esta tamién s'á beneficiau dun amuentu enus gastus de los
consumidoris e duna recuperación ena inversion ena construcción i enus negócius.



https://ext.wikipedia.org/wiki/Cuba

Cuba es un país insulal nel Mari Caribi. Está hormá pola Isla de Cuba, la Isla
de la Juventud i pol islas mas chiquininas. Dendi 1959, es un estau socialista.
Territorialmenti está deviia en 14 províncias, 169 monicípius i el Municipio
Especial Isla de la Juventud.

No se tien conocéncia al tentu el origin del nombri Cuba. Ain destintas teorias,
una de las cualis izi qu'el nombri provien dun télminu taínu que senifica ondi
la tierra fértil abunda o tamien otra teoria izi que provien de dos parabras
arhuacanas: «coa» (lugal, tierra, terrenu) i «bana» (grandi).

Cuba es un archipiélagu constituiu pola mayol isla de las Antillas, mentá Cuba,
la Isla de la Juventú (enantis mentá Isla de Pinus), i otras 4195 islas
chiquininas. Está assitiá nel mari de las Antillas (o mari Caribi), cerca de la
costa de los Estaus Uníus i Méjicu. Los sus arrayus son al norti con el Estrechu
de la Florida, al esti con el Pasu de los Vientus, al sul con el mari Caribi i
el oesti con el golfu de Méjicu.



https://ext.wikipedia.org/wiki/Catalu%C3%B1a

Cataluña (oficialmenti Catalunya en catalán, Cataluña en castellanu i Catalonha
en aranés) es una comuniá autónoma d'España i, por me la su estória, es consierá
comu una nacionaliá estórica. S'alcuentra assitiá ena parti norti la Península
Ibérica, hiziendu arrayu con Aragón al oesti, mentris que pol norti linda con
Fráncia i pol esti da pal mari Mediterráneu i pol sul, cona Comuniá Valenciana.
La su capital ejecutiva, judicial i legislativa es Barcelona.

Nel territoriu catalán abitan ogañu 7.364.078 pressonas en 946 monicípius de los
que 63 superan los 20.000 abitantis (enos que vivi el 70 pol cientu la
puebración catalana). Dos tercius de la puebración vivi ena Área urbana de
Barcelona. Constitui un territoriu mu densu i endustrializau, liderandu el setol
en España endi el sigru XIX i la su economia es la mas emportanti d'entri las
comuniais autónomas, ya que representa el 18,7% del PIB español, huendu la
cuarta en PIB per cápita, al atrás de País Vascu, Navarra i Comunidá de Mairil.

Cataluña hue duranti la Edá Meia unu los territorius que asiajarun el patrimoñu
del rei d'Aragón, conociu pola estoriografia posteriol comu la Corona d'Aragón.
Una parti emportanti de la atual Cataluña, holmá polos condalgus d'Osona, Besalú
i Gerona, qu'en el sigru XII eran vasallus del condi de Barcelona, s'unierun
dinásticamenti al réinu d'Aragón pol matrimoñu entri la ija de Ramiro II
d'Aragón i Ramón Berenguer IV de Barcelona en 1137. Nel sigru XIV, ya comu
Prencipau de Cataluña, tuvu un destacau papel económicu nel marcu del comerciu
mediterráneu. Con el declivi la Corona decayó Cataluña, que no golvió a destacal
hata la endustrialización. La su estória i la su luenga son mu valorás por
algunus delos sus abitantis i pa muchus son la basi de la su identidá coletiva.

Se devii en cuatru províncias: Barcelona, Tarragona, Léria (Lleida) i Gerona
(Girona), i en sieti àmbits funcionals territorials i en 41 comarcas. Los sieti
àmbits son:



https://ext.wikipedia.org/wiki/Radioativid%C3%A1

La radioatividá es la emision de nirgía pola desintegracion de núcleus d'átomos
inestablis. La nirgía emitia sonin partículas con carga elétrica u ondas
electromanéticas, que ionizan el meyu que atraviesan. Una escecion lo constitui
el neutron, que no posei carga, pero ioniza la materia en holma indireta. Enas
desintegracionis radiativas se tienin várius tipus de radiacion: alfa, beta,
gamma i neutronis. Tamien lo poemus definil como un fenómenu físicu natural, por
el cual angunos cuelpus o elementus químicus llamaus radiativus, emitin
radiacionis que tienin la propieá d'enpresional placas fotográficas, ionizal
gasis, proucil fluorescencia, atravesal cuelpus opacus a la lus ordinaria, etc.
Debiu a essa capaciá se les sueli denominal radiacionis ionizantis (en contrasti
conas no ionizantis). Las radiacionis emitias puein sel electromanéticas, en
holma de rayus X o rayus gamma, o bien corpuscularis, como puein sel núcleus de
Heliu, eletronis o positronis, protonis u otras. En resumin, es un fenómenu que
ocurri enos núcleus de ciertus elementus, que sonin capacis de transholmal-se en
núcleus d'elementus d'otrus átomus. La radiativiá es una propieá de los isótopus
que sonin "inestablis". Es izil, que se mantienin en un estau escitau enas sus
capas eletrónicas o nuclearis, con lo que pa arcançal el su estau hundamental
ebin perdel nirgía. Lo hazin en emisionis electromanéticas o en emisionis de
partículas con una determiná nirgía cinética. Esto se prouci variandu la nirgía
de los sus eletronis (emitiendu rayus X), los sus nucleonis (rayu gamma) o
variandu el isótopu (al emitil dende el núcleu electronis, positronis,
neutronis, protonis o partículas mas pesás), i en várius pasus sucesivus, cono
que un isótopu pesau puei terminal conviltiéndu-se en unu muchu mas ligeru, como
el Uraniu que con el transcurril de los sigrus acaba conviltiéndu-se en plomu.
Es aprovechá pala otencion de nirgía, gastá en medecina (radioterapia i
radiodiagnósticu) i en aplicacionis endustrialis (medias d'espesoris i densiais
entre otras).



https://ext.wikipedia.org/wiki/Nilu

El Nilu (Ena palra árabi: النيل an-nīl) es un riu en África. Es el riu de más
largol de la Tierra (arreol 6.695 km) i fruyi pal Mari Mediterráneu celca
Alehandria. Ahorra el su nombri endi la parabrina griega Nelios que senifica Riu
del Valli.

El Nilu Brancu fruyi endi el Lagu Vitória en Uganda i pol Sudán hata Kartún,
ondi s'apella col Riu Adul pa hormal el Nilu, to pa Egitu. El Nilu Adul fruyi
pol Etiopia. Alreol 300 millonis de metrus cúbicus de augua fruyin pol Nilu
tolos dias.

El Nilu es mu emportanti p'abondus paisis polos que fruyi. Abondas ciais en
Egitu están cuaharingás unta el riu. Tamién las piramis están assitiás celca el
Nilu. El riu da la mayoria el áugua gastá pal cautivu en Egitu, pus el restu el
pais es un desieltu.

Áin deferentis crasis d'animalis que vivin celca u enas auguas del Nilu,
encluendu cocudrilus, páharus, pedis i abondas algotras. Nu los animalis ependin
del Nilu pa sobrivivil namás, sinu tamién las presonas que vivin allí la
prehisan pa usiu diáriu cumu pa despercuyilsi, suministru d'augua, pa regal los
curtivus i algotrus labutus.



https://ext.wikipedia.org/wiki/M%C3%A9ria

Méria es una ciá española, capital la Comuniá Autúnoma d'Estremaúra. Aluspués de
Baajós i Caçris, es el tercel núcleu de puebración d'Estremaúra.

La ciá destaca pol tenel un emportanti conhuntu arqueolóhicu que hizu que huera
anombrá Patrimoñu dela Umanidá pola UNESCO nel añu 1993. Cuenta con un gran
númiru de monumentus i estruturas de gran emportáncia que mantienin viva la
estória acontecia ena ciá una tupa sigrus atrás. Nu ostanti, esa estória viva
contrasta cola actualiá i moerniá e los nuevus tiempus, prasmau enos eifícius de
nueva costrución, moernus i huncionalis, qu'án convertiu a la ciá en tó un
referenti e ciá congresual i e servícius.

S'alcuentra assitiá abati nel centru de la rehión, i riu Guadiana la devii en
dos, queandu en un lau el centru estóricu, l'antigua puebración, i angunus
bárrius nuevus, i ena otra malhin, el polígonu resiencial "Nueva Ciá". Amás,
desisti un segunderu riu (Afluenti e Guadiana) que pasa pola ciá: riu
Albarregas, que tamién devii angunus bárrius la ciá.

Méria s'alcuentra assitiá nun lugal previlehiau, ya que s'alcuentra al pasu la
 A-5  (Autuvia Mairil - Lisboa, i ena Via  A-66 , (Ruta la Prata) que tamién
tiini en Méria el su puntu d'atiju nel su tramu de Gijón con Sevilla. Asín mesmu
s'alcuentra en proyeutu la nueva autuvia  A-43 , que uñirá Méria con Valéncia
soponiendu una via e conesión con el centru oesti, uñiendu monicípius cumu Ciá
Rial, Manzanares, Tomelloso, Albaceti i Almansa.

Nun huturu cercanu se prevein la chegá el AVE a Méria i nuevus terminalis de
mercancias que homentarán la endústria assitiá ena ciá i enas sus cercanias.

Pol otra parti, es tamién posibri chegal a Méria pol autubús, ya qu'el cruzi e
carreteras que se da en Méria prevoca qu'el númiru d'autubusis (i los sus
destinus) seya bastanti emportanti.

La ciá hue hundá nel 25 eC con el nombri d'Emerita Augusta pol Octavio Augusto,
palos soldaus eméritus licenciaus del ehércitu romanu, de dos lehionis veteranas
de las Guerras Cántabras: Legio V Alaudae i Legio X Gemina. Estas lehionis
s'assitiarun nel puebrau ya desistenti a cámbeu e dalis la categoria e ciaanus
romanus a los antiguus puebraoris. La ciá hue la capital de la província romana
e Lusitánia. El términu emeritus senificaba en latín "arretirau" i se referia a
los soldaus hubilaus con onol. Los sus ciaanus huerun ascritus a la tribu
Papiria.

Duranti sigrus i hata la caia el Empériu Romanu d'Ocienti, Méria hue un
emportantísimu centru hurídicu, económicu, melital, curtural i una las
puebracionis mas frorecientis en epoca romana, qu'Ausonio catalogó el novenu
lugal entri las mas destacás del Empériu, inclusu pol delantri d'Atenas.

Méria sedrá sé Metropolitana hata 1119 en que se treslaará a Santiagu
Compostela.

Sedrá en epoca los Reyis Católicus cuandu la ciá enceti una arrecuperación
pulítica grácias al apoyu el Maestri e Santiagu, Don Alonso de Cárdenas,
defensol de la causa d'Isabel la Católica.

La envasión francesa supondrá pa Méria, igual que pal restu d'Estremaura, una
emportanti perda el su patrimoñu estóricu artísticu, peru con el tiempu
s'arrecuperará.

Estas cercustáncias motivarun qu'el Conhuntu Arqueolóhicu Emeritensi huera
declarau Patrimoñu la Umaniá pola Unesco en Diciembri e 1993. Anteriolmenti, la
ciá cuentaba con veinti monumentus nacionalis i angunus en aspera e conseguila;
i pol Decretu e 8 e Hebreru e 1973, en vísperas de conmemoralsi el su
Bimilenáriu, Méria hue declará "Conhuntu Estóricu-Arqueolóhicu", única
qu'ostenta esa denominación en España.

Ena su condición de Capital Autunómica, Méria es sé el Gobiernu la Hunta
d'Estremaura, qu'uguañoti cuenta con una Vicipresiéncia i dies conseherias,
incluia la Presiéncia i el Palramentu u Asamblea d'Estremaura que cuenta con 65
palramentárius.

El Ayuntamientu cuenta con 25 concehalis destribuius entri el PP, con treci
concehalis, el IU, con un concehalis, el SIEX, con un concehalis, i el PSOE con
diez concehalis. El su alcardi, dendi 2011, es Pedro Acedo del PP.

En matéria eucativa, Méria es sé d'unu los campus la Univelsiá d'Estremaura,
ofertandu las siguientis carreras: Enfermeria, Telecomunicacionis, Diseñu
Endustrial, Enhormática e Sistemas, Enhormática e Hestión i Topugrafia. Tamién
es sé el Centru Rehional de la UNED en Estremaura, Escuela Oficial d'Idiomas
d'Estremaura, Escuela d'Arti i Superiol de Diseñu, Escuela Superiol d'Osteleria
d'Estremaura i Conservatóriu Superiol de Música. Cuenta amás con seis estitutus
de secundária púbricus, Escuela Agrária Guadaljucén i una tupa coléhius
púbricus. En matéria privá cuenta con cuatru centrus eucativus.

El Museu Nacional d'Arti Romanu e Méria, obra el prestihiosu arquitetu Rafael
Moneo, hue inaugurau en Setiembri e 1986, albergandu una escelenti coleción
d'ohetus d'epoca romana provenientis del yacimientu arqueolóhicu e la que huera
colónia Emerita Augusta, ogañu Méria. La coleción atual estuvu assitiá hata la
costrución del atual eificiu nel Conventu e Santa Crara. La su vesita es
hundamental pa conocel el pasau e la ciá i hazelmus una idea e lo que hue
l'antigua Méria.

Assitiau ena elésia e Santa Crara, arrecohe los vestihius arqueolóhicus
alcuentraus en Méria (capital d'Ispania duranti el reinau visigó) i la su
comarca pretenecientis a esa epoca. Uguañoti está en costrución un nuevo eificiu
vanguardista pa esti museu nun solal céntricu.

Assitiau en Proserpina, a unus 4 qm el cascu urbanu. A través de panelis i
vídius, s'esprica cumu s'abastecia d'áugua una ciá romana cumu Méria i la su
utiliçación enas casas, endústria i agricurtura. Tamién ai un entrancu que
simboliça l'emportáncia el áugua pal sel umanu.



https://ext.wikipedia.org/wiki/Eletricid%C3%A1

La eletricidá (del griegu elektron, que senifica ámbal) es un fenómenu físicu
cuyu origin son las cargas elétricas i cuya nirgía se muestra en fenómenus
mecánicus, térmicus, luminosus i químicos, entri otros , en otras parabras es el
fluju d'electronis. Se puei vél de holma natural en fenómenus amosféricus, por
ejemplu los rayus, que son descargas elétricas producias pola transferencia de
nirgía entri la ionosfera i la superficii terrestri (procesu compleju del que
los rayus solu holman una parti). Otrus mecanismus elétricus naturalis los
poemus alcontral en procesus biológicus, comu el huncionamientu del sistema
nerviosu. Es la basi del huncionamientu d'albondu máquinas, dendi chiquininus
eletrodomésticus hata sistemas de gran potencia comu los trenis d'arta velociá,
i assina con tolos dispositivus eletrónicus. Amás es esencial pala producion de
sustancias químicas comu el aluminiu i el cloru.

Tamien se conoci comu eletricidá a la rama de la física qu'estudia las leis que
rigin el fenómenu i a la rama de la tenología que la gasta en aplicacionis
práticas. Dendi que, en 1831, Faraday descubriera la holma de proucil corrientis
elétricas por enducion —fenómenu que premiti transholmal nirgía mecánica en
nirgía elétrica— s'á convertiu nuna de las holmas de nirgías mas emportantis pal
desarrollu tenológicu debiu ala su faciliá de generacion i distribucion i al su
gran númiru d'aplicacionis.

La eletricidá es originá polas cargas elétricas, en reposu o en movición, i las
enteracionis entri ellas. Quandu varias cargas elétricas están en reposu
relativu s'ejercin entri ellas huerças eletrostáticas. Quandu las cargas
elétricas están en movicion relativu s'ejercen tamien huerças manéticas. Se
conocin dos tipus de cargas elétricas: positivas i negativas. Los átomus que
conhorman la materia contienin partículas subatómicas positivas (protonis),
negativas (eletronis) i neutras (neutronis). Tamien ain partículas elementalis
cargás qu'en condicionis normalis no son establis, polo que se muestran solu en
determinaus procesus comu los rayus cósmicus i las desintegracionis radiativas.

La electricidá i el manetismu son dos aspetus deferentis dun mesmu fenómenu
físicu, denominau electromanetismu, descritu matemáticamenti polas ecuacionis de
Maxwell. La movicion dun campu elétricu i la movicion acelerá de cargas
elétricas genera ondas eletromanéticas (comu enas descargas de rayus que puein
cuchal-se enos recetoris d'arradiu AM).



https://ext.wikipedia.org/wiki/Adolf_Hitler

Adolf Hitler (20 abril de 1889 en Braunau am Inn (Áustria) - 30 abril de 1945 en
Berlín) hue el dirigenti de Alemaña dendi 1933 ata 1945, nel acabaeru dela
Segunda Guerra Mundial. Hue el mássimu esponenti i ideólogu del Nazismu.

Adolf Hitler tuvu nacéncia el 20 abril de 1889 en Braunau am Inn, una localidá
assitiá cerca de Linz, ena província de Upper Austria, no mu largu del arrayu
alemán, eno qu'era altocis Áustria-Ungría.

Hitler marró enas prevas d'acessu dela univelsiá de Linz por dos vezis. Allí
s'enteresó pol antisemitismu (odiu alos judius), enas enseñancias del movimientu
pangermanu del professol Leopold Poetsch.

En 1913, Hitler tinía 24 añus. En essi inti, tolos zagalis astriacus debían
unil-si ala armá. A Hitler no le gustava l'armá astriaca, assinque abandonó
Ástria por Alemaña. Vivió ena ciá alemana de Múnich.

En 1914, Hitler s'uñió al ehércitu alemán. Runchó pol Alemaña ena Primel Guerra
Mundial. Tuvu una hienda ena guerra i el gobielnu le dio la Crus de Hierru cumu
prémiu pol runchal ena guerra.

En 1923, Hitler trató de derrocal el gobielnu e la Weimar Republic (1918-36). El
golpi marró i el gobielnu estirancó a 16 de los sus ombris (los 16 muertus
huerun hucheaus santus pala ideulohía Nazi). Tamién hundearun a Hitler pala
carci e Landsberg. Le condenarun pa 5 añus, peru eharun salil endispués 9 mesis.
En estandu ena carci, escrebió un librinu cola ayúa del su colláciu Rudolf Hess.
Al comencípiu, a Hitler le petaba entitulalu Cuatru Añus i Meyu de Runchal a la
escontra las Mentiras, los Panárrias i Achantis. Afinal, hucheó el librinu Mein
Kampf u La mi Runcha. El librinu idía c'Alemaña arrepañaríe terrenu e Poloña i
Rússia. Tamién tinía continius antisemíticus i piía la muerti i el hundeu pa
huera e los hudíus p'Alemaña.

En 1933 Hitler hue elehiu pal gobielnu alemán. Dio acaberu a la libertá
d'opinión i enharetó a los sus enemigus ena carci u los estirancó. Aturagó
cualisquiel partiu acetu el partiu Nazi. Hitler i el su menistru e propaganda,
Joseph Goebbels, esperrió el nacionalismu estremu edrentu Alemaña. Tolos meyus
de comunicación ebían alabal a los nazis. Tamién, tuvun nacéncia abonda henti
pol mé la sus ideas de crial la "raza maestra" (la raza Ária, aquellus colos
ohinus adulis i col pelinu rúbiu). Gorvió a Alemañaun estau totalitáriu nazi. El
arianismu hue un mitu, peru Hitler i los sus amigus creyían en ellu. Cavilaban
que los hudius i los eslavus eran inferioris i eberíen estal muertus.

Hitler encetó la Segundera Guerra Mundial enhilandu el ehércitu alemán a envadil
Poloña. El su ehércitu conquistó la mayol parti d'Uropa encluyendu Poloña,
Fráncia i un güen cachu e la Uñión Soviética. Duranti la guerra mandó a los
alemanis matal abonda henti, encluyendu muheris i dagalis. Los nazis
estirancarun 6 millonis de hudius, nun chascu llamau El Olocaustu. Tamién se
supón que murierun hitanus, omosesualis, eslavus, polacus i los sus oponentis
políticus.

Amenalmenti los algotrus paísis nel mundu s'apellarun i conquistarun Alemaña.
Hitler perdió tolas tierras qu'iba arrepañau i millonis d'alemanis huerun
muertus. Nel acabbaeru de la guerra, Hitler decidió acabbal cona su via. Se
suicidó en Berlín en 1945.



https://ext.wikipedia.org/wiki/Oc%C3%A9anu_Pac%C3%ADficu

El Océanu Pacíficu es el cuelpu d'augua salá qu'está entri Ásia i Astralásia nel
oesti, las Américas nel esti, el Océanu Antálticu pal sul i el Océanu Álticu pal
norti. Es el océanu e más largol i cubri la metá de la superfici del praneta.
S'apella al Océanu Alánticu ena línia del sul endi el Cabu e Holnu (Chili) hata
l'Antáltica i s'apella pal Océanu Índicu ena línia endi Tasmaña (Austrália) hata
l'Antáltica.

Endigual qu'el Alánticu se güervi más anchón, el Pacíficu, poquinu a poquinu
está a hadelsi más chequininu. Estu es pol mé que s'está a dobralsi el pranu
marítimu pal centru la Tierra - estu se huchea sudución. Estus gorpeal i roceal
son mu enteosus pus prevocan abondus terremotus i vorcanis deque la presión i es
hundeá pa huera cuantis que las rocas se zalachan. Cunadu un terremotu apaici
embahu el mari, la movición violenta prouci un tsunami. Esta es la concausa pola
que los tsunamis son más comunis arreol el Pacíficu que nalgotru océanu. Abondus
vorcanis de la Tierra son tamién islas nel Pacíficu u están enos continentis a
poquinus cientus e kilómetrus del lindi el océanu.



https://ext.wikipedia.org/wiki/Guerra_Fria

La Guerra Fría tuvu lugal entre 1945 i 1991. La Guerra Fría nu hue cumu denguna
algotra guera, polque los dos enemigus prencipalis enhamás runchun el unu
escontra el otru. El télminu "Fría" se gasta pa descrebil las relacionis entri
los Estaus Uñius i la Uñión Soviética duranti el periou de los 45 añus endispués
del acaberu e la Segundera Guerra Mundial pus estaban rabiñosus entri ellus.
Abonda henti estaba acagazá de qu'estu puyera acabihal nuna Guerra Nucleal, peru
enhamás pasó. Los Estaus Uñius i l'Uñión Soviética tuvun abondus paísis nel su
favol arreol mundu. El Réinu Uñiu, Fráncia, Austrália, Alemaña ociental, Canadá
i los Paísis Bahus huerun paísis de la parti americana. Alemaña oriental,
Checoslováquia, Rumanía, Poloña, Cuba i Corea el Norti huerun del lau soviéticu.

La Guerra Fría huerun al respetivi de abondas guerras civilis, tal i cumu la
Guerra e Corea, las invasionis de Ungría i Checoslováquia i la Guerra e Vienán,
tamién cuaharingá polos Estaus Uñius. La crisi e los misilis cubanus hue una
parti emportanti e la Guerra Fría i la crisi d'Orienti Meyu s'á güertu tamién
más enteosa pol mé la Guerra Fría. Las democrácias ocientalis i la Uñión
Soviética discutun el progresu e la Segundera Guerra Mundial i la naturaleda e
los alcuerdus de posguerra, enas Conferéncias de Teherán (1943), Yalta (Hebreru
1945) i Posdam (Húliu- Agostu 1945). Aluspués la guerra, las labaciernas entri
la Uñión Soviética i las democrácias ocientalis, particulalmenti sobri las
envasionis soviéticas de los estaus uropeus orientalis, enhilun a Winston
Churchill a alvertil en 1946 c'un "telón d'aceru" estaba cayendu pabahu el meyu
d'Uropa. Pola su parti, Joseph Stalin prehundizó ena descofiáncia entri los
Estaus Uñius i l'Uñión Soviética deque ihu en 1946 que la Segundera Guerra
Mundial hue inevitabrienti consecuéncia del "emperialismu capitalista" i ensinuó
que tal guerra puyera gorvel a acaecel.

La Guerra Fría hue un inti e competéncia, desempranti i labaciernas entri el
Esti-Oesti, qu'enhamás fruhió pa una guerra a toa escala. Las dos trupis
normalmenti nu cofiaban enos pranis i filusofías del otru i huerun suzalachaus
en abondas aliáncias u "bloquis" militaris i políticas. Ubun angunas guerras
rialis, avedis hucheás "guerras aliás", polque huerun runchás polos collácius
soviéticus pol vedi la mesma URSS -- tó pola competéncia pola enfruéncia nel
Trecel Mundu i la carrera almamentística.

Aluspués la muerti e Stalin, las relacionis Esti-Oesti se gorvun dequilati,
inque alternun intis de enfrontilamientus, encluyendu perious d'ayúa, hucheaus
detente, duranti los setenta. Una fasi acaberu duranti los úrtimus añus de los
ochenta ocurrió bahu el Presienti Mikhail Gorbachev, c'asperaba un alcuerdu
entri los dos estaus que puyeran arreglal los pobremas globalis. A pesal destu,
enhamás ocurrió, polque la henti que vivía ena Uñión Soviética abogó pol hundeal
pa huera el Comunismu, pus iba marrau pol 80 añus i les negó las libertais
básicas. Enos noventa, la Uñión Soviética ehó de desistil i s'eschangó en muchus
paísis, el Muru e Berlín hue estirancau, las nacionis d'Uropa oriental tuvun
democrácias con muchus partius i la Guerra Fría amenidó.



https://ext.wikipedia.org/wiki/Grecia

Grecia, oficialmenti Repúbrica Elénica, (en gregu: Ελληνική Δημοκρατία) es un
país del sulesti d'Uropa que holma parti la Unión Uropea (UU).

Assitiau nel costau sul la Península Balcánica, hazi arrayu pol tierra con
Bulgária, la Repúbrica de Macedónia i Albánia al norti, al esti con Turquia i al
oesti i sul con el Jónicu i el Mediterráneu.

Grecia está assitiá nel suresti d'Uropa, nel sul de la península balcánica.
Entri los 35°00′N a 42°00′N de latitú i los 19°00′E a 28°30′E de longol, por
tantu el pais tieni una varieá climática emportanti.

El país consisti nuna parti continental, con una península llamá Peloponesu,
unia con el restu d'Uropa por el itsmu de Corintu; i alreol de 9.000 islas,
islotis o afloramientus rocosus, encluyendu nesa cuenta islas comu Creta, Rodas,
Corfú i las Cicladas. Grécia tien 15.000 km de litoral, huendu el segundu país
d'Uropa al atrás de Noruega i décimu del mundu al atrás d'Estaus Uníus en longol
costera.



https://ext.wikipedia.org/wiki/Gentiliciu

El gentilíciu gastau en sustantivu se refieri al abitanti dun territóriu comu un
país, una región, una ciá... (un suponel: el Estremeñu escrevió essi artículu).

Comu aljetivu, el gentilíciu endica qu'el sustantivu calificau provién dessi
territóriu (un suponel: essa estuyanta es española).

El gentilíciu se horma con un sustantivu particulal (pol ejempru pracentinu) u
—quandu ésti no dessisti— con el sujetu siguiu de la preposición "de" i el
nombri el lugal del que se quiel denotal la proceéncia (mujel de Méria, ombri de
Liechtenstein). El hormaeru el gentilíciu consierau a partil del nombri el lugal
presenta abondus casus tantu inregularis comu regularis, hormándusi los
regularis mas comunis cona raís i sufijus cumu -anu, -eñu, -iegu, -és, -inu,
-eru i -cu (con angunas escecionis pol se empréstamus comu argivu, origináriu
d'Argos).

Los gentilícius son generalmenti derivaus del nombri atual el lugal pero,
angunas vezis, son derivaus dun antíguu topónimu (pol ejempru:
Emerita-emeritensi). Quandu un gentilíciu se horma con dos nombris deferentis
(un suponel: Méjicu-Estaus Unius, Itália-Estaus Unius, Anglosajónia-Estaus
Unius) se gastan las primeras sílabas del primeru i la terminación "u" i el
gentilíciu común del segundu, unius pol un guión (méjicu-estauniensi,
ítalu-estauniensi, anglu-estauniensi...).



https://ext.wikipedia.org/wiki/Budismu

El budismu es una «doctrina filosófica y religiosa» no teísta pertenecienti a la
familia dhármica y, según el vedismu, de tipu nástika.

Derivá del movimientu Sramana, el budismu hue hundau en la Índia en el sigru
VI a. C. por Buda Gautama y á íu evolucionandu hata adquiril la gran diversidá
actual e escuelas y prácticas. Á avíu ciertas dificultáis pa definil el budismu
en Ozidenti.

El budismu se desarrolló a partil e las enseñanzas difundías pol su hundaor
Siddhartha Gautama, al reor del sigru V e.C. en el noresti l'Índia. Experimentó
una rápida espansión hata llegal a sel la religión predominanti en Índia en el
Sigru III e.C. En esti sigru, el emperaor indiu Aśoka lo hazi religión oficial
del su enormi imperiu, mandandu embajás e monjis budistas a tol mundu conocíu
entoncis. No será hata el sigru VII cuandu iniciará el su declivi en la su
tierra d'origin, manqui pa entoncis ya s'abría espandíu a una hartá territorios.
En el sigru XIII avía llegau a la su casi completa desaparición e l'Índia, pero
se había propagau con éxitu pola mayor parti del continenti asiáticu.

El budismu á ayudau en la difusión del lenguaji y a l'adopción e valoris
humanistas y universalistas. Es una filosofía importanti en Asia dondi
s'encuentra presenti en la totalidá los sus paísis. Dendi el sigru pasau s'á
espandíu tamién pol restu del mundu. Al carecel d'una deidá suprema pero mostral
a la vezi el su carácter salvíficu y universalista, á síu descrita tamién comu
fenómenu transcultural, filosofía o métodu de trasformación.

El budismu es, en númeru de seguioris, una las grandis religionis del planeta.
Contieni una gran variedá d'escuelas, doctrinas y prácticas que estóricamenti
s'án clasificau en budismu Theravāda, Mahāyāna y Vajrayāna.



https://ext.wikipedia.org/wiki/Albert_Einstein

Albert Einstein (14 e marzu e 1879 - 18 e abril de 1955) hue un físicu i
centíficu. En 1921, acibió el Prémiu Nobel en física.

Einstein es famosu polas sus teorías al tentu la lus, matéria, graveá, espáciu i
tiempu, las cualas ayuarun a los centíficus pa entendel estus chascus muchu
mehol qu'endenantis. Estas teorías se llaman la Teoría de la relativiá especial
i la teoría de la Relativiá Especial. La su ecuación más famosa es E = m c 2
{\displaystyle E=mc^{2}} . Quíi idil que l'enerhía i la masa son deferentis
hormas del mesmu chascu i que la cantiá d'enerhía nun cachu masa es la mesma que
la cantiá de masa murtipricau pola velociá de la lus al cuairau (un pahu cachu
númiru).

Einstein tuvu nacéncia en Ulm, Württemberg, Alemaña. La su família hue hudia,
peru nu hue mu relihiosu. Albert hue pa un coléhiu romanu católicu. Nu hue un
güen estuyanti i p'abondu henti, qu'era un calabazu. Un día, angunu le dio una
brúhula manética. Estuvu mu enteresau en tratal d'entendel lo cúmu una huerza
invisibri puía hadel que la auha se moviesi i en estuyal céncia i matemáticas.

Deque se hidu mayol, hue pa un coléhiu en Suiza. Alú de graualsi, consiguió un
trebahu nuna oficina e patentis. En labutandu allí, escrebió los papelis que le
hidun famosu cumu gran centíficu.

Hustu endenantis del esmienzu e la Primel Guerra Mundial, gorvió pa Alemaña i
hue diretol dun colehiu. Vivió en Berlín hata qu'el gobielnu nazi acendió al
puel. Los nazis tinían enterría a los hudius u quienis ahorraban endi una
família hudía. Acusarun a Einstein d'ayual a crial "Física hudía" i los físicus
alemanis tratarun de prebal que las sus teorías estaban marrás. Einstein aballó
palos Estaus Uñius i en 1940 se gorvió ciaanu americanu.

Duranti la Segundera Guerra Mundial, Einstein hue unu e los centíficus
qu'escrebió al presienti e los EEUU. Franklin D. Roosevelt, pa idili que los
Estaus Uñius eberían crial una Bomba Atómica endenantis qu'el gobielnu nazi lo
hidiesi primeru.

En 1952, el gobielnu e Israelí piyó a Einstein que huera el segundu Presienti e
Israel, peru ihu que nu.



https://ext.wikipedia.org/wiki/Toleu

Toleu (el latín Toletum; en árabi: Ṭulayṭulah); en hudiuespañol Toldoth
-puebrus, en ebreu-; en mozárabi: Tolétho) es una ciá assitiá ena España
central, capital de la província hucheá e la mesma horma i e la comuniá autónuma
e Castilla-La Mancha. Amás, el municipiu es consierau individualmenti cumu una
comarca ena división hecha pola Diputación Províncial.

La ciá s´alcuentra ena marhin derecha e riu Tahu, nun monti e cien metrus
d´artura sobri el riu, el cual la bordea pola su basi, hormandu un prenunciau
meandru conociu cumu tornu el Tahu.

Tamién s´alcuentra esti nombri en varias ciáis enus Estaus Unius, la mas famosa
assitiá en Ohio, asín cumu en Belici, Brasil, Colómbia o Hilipinas.

Fatoris cumu el aumentu el preciu dela vivienda en Mairil i la mejora delas
comunicacionis, que assitian a Toleu a solu veinti minutus de la estación
d´Atocha de Mairil gracias al Tren d'Alta Velocidá, an prevocau un huerti
aumentu dela puebración toleana enos úrtimus añus.

Nel añu 193 eC, i endispues una gran resistencia, Marco Fulvio Nobilior
conquista la ciá. Los romanus la recostruyun i la hucheun Toletum, ena província
Cartahinensi. La ciá esarrolló una emportanti endustria el yerru que la llevó a
creal moneas. La zona ondi s´assitiaba la ciá sufrió un hondu procesu e
romanización, cumu atestiguan los numerosus restus de villas romanas,
especialmenti ena ribera e Tahu. Los romanus ehun abondus restus ena fas
toleana, entri ellus un imponenti acuedutu, uguañoti destruiu ena su totaliá.

Nel añu 711 hue conquistá pol Tarik i pasó a hormal parti el domeñu musulmán,
perdiendu la capitaliá. Los árabis la hucheun Tulaytulah (en árabi طليطلة).

El predomeñu la puebración mozárabi la convirtió mu plontu en un focu e continus
pobremas pa Córdoba. En 797 (sigún Claudio Sánchez Albornoz en 807, i 800 sigún
Julen García López), duranti el emiratu d´Alhakán I, tuvu lugal un levantamientu
contra Córdoba. El emir envió al muladí oscensi Amrús ben Yusuf (conociu como
Amorroz enas crónicas cristianas) pa sometel la ciá. Amrús diesmó a los muladís
localis meyanti un cruel ardid. Se trata el sucesu conociu cumu la "jornada del
foso". Amrús organizó una fiesta nel palaciu el gobernaol i envitó a manducal a
los muladís prencipalis de la ciá. A las puertas la resiencia, hizu assitial
unus verdugus i, a miía que diban chegandu los envitaus, se les cortaba el
cuellu, siendu tirau el cadável a una trinchera (velaquí el polque el nombri con
que se tiini conocencia d´esti episodi). D´esta horma, el emir consiguió sometel
pol un tiempu a los toleanus. Nu ostanti, éstus golviun a rebelalsi nel 811 i
nel 829, aluspues de bel espenau.

Posteriolmenti, cola decisión de tresladal la corti a Mairil, adotá pol el su
ihu Felipe II, nel añu 1563, la ciá perdió gran parti el su pesu políticu i
social. La ruina e la endustria testil aumentó la decaencia e Toleu, que sigui a
la e la propia estoria d´España.

La costitución de la Real Compañía de Comercio y Fábricas (Rial Compañia e
Comerciu i Fábricas), en 1748, nel marcu e renovacionis borbónicas ispirás pola
Ilustración, trahu un brevi resurhil de la ciá, peru a meyaus el sigru XVIII
estaba e nuevu arruiná.

La ciá es elehia oficialmenti capital de la Comuniá Autónuma e Castilla-La
Mancha, tras una votación enas Cortis, el 7 e diciembri e 1983. Pala eleción, el
gobiernu rehional encargó a Jose María Barreda un procesu d´enhormación i
consulta a la puebración, las istitucionis políticas i las asociacionis
curturalis. Ena votación enas Cortis, la propuesta e Toleu recibió la aprebación
de 27 diputaus (los 22 socialistas i los cincu el Grupo Popular de Toledo), tres
en contra (los popularis conquensis) i 12 astencionis.



https://ext.wikipedia.org/wiki/Pol%C3%ADtica

La política (del latín politĭcus y esti del griegu antigu πολιτικός politikós,
femeninu de πολιτική politikḗ [‘de, pa o relativu a los ciudadanus’]) es el
arti, doctrina u opinión referenti al goviernu los Estaus. Constituyi una rama
la moral que s'ocupa la actividá, en virtú la cual una sociedá libri, compuesta
por personas libris, resuelvi los problemas que le plantea la su convivencia
colectiva. Es un quehacel ordenau al bien común.

Es la cencia que s'encarga del estuyu del puel públicu o del Estau. Siguiendu
con esta definición la política es el ejerciciu del puel que busca un fin
trascendenti. Promuevi la participación ciudadana al poseel la capacidá de
distribuil y ejecutal el puel según sea mestel pa garantizal el bien común en la
sociedá.

Una definición más amplia (acuñá de diversas lecturas) nos haría definil comu
política a: töa actividá, arti, doctrina u opinión, cortesía o diplomacia;
tendientis a la cata, al ejerciciu, a la modificación, al mantenimientu, a la
preservación o a la desaparición del puel públicu.

En esta amplia definición se pué observal claramenti al objetu la cencia
política, entendíu comu'l puel públicu sustraíu de la convivencia humana, ya sea
d'un Estau; o ya sea d'una empresa, un sindicatu, una agrupación, una escuela,
una iglesia, etc.



https://ext.wikipedia.org/wiki/Oceanu_Al%C3%A1nticu

El Océanu Alánticu desaparta América, nel oesti, d'Uropa i África, nel esti.
S'estiendi dendi el Océanu Glacial Árticu, nel norti, asta la Antáltia, nel sul.
L'ecuador lo dividi artificialmenti en dos partis, Alánticu Norti i Alánticu
Sul. Su nombri vieni 'el gregu Atlas, unu e los titanis dela mitolohia grega.

Tieni horma e S i una estensión cercana a los 80 millonis de km², siendu el
segundu n'extensión, dispués 'el océanu Pacíficu, cubriendu aprosimamenti el 20%
dela superfície dela Tierra.

L'anchura 'el Alántico varía e 2848 km entri Brasil i Libéria a 4830 km entri
los Estaus Unius i el norti d'África.

Las cordilleras submarinas asitiás entri la Isla de Baffin, Groenlándia i
Escocia s'an estableciu, e moo convencional, comu la lindi entri l'océanu
Glacial Ártico i l'Alánticu Norti.

Al esti, el estrechu e Gibraltar horma el límiti conel mari Mediterráneu, al
oesti, l'arcu formau polas ilas 'el Caribi lo desapartan 'el mari Caribi.

Al oesti desisiti una conesión artificial entri el Alánicu i el océanu Pacíficu
porel Canal e Panamá.

Al suresti, la desapartación conel océanu Índicu se estableci, de moo
convencional, porel meridianu de 20° E. Al suroesti la divisória s'a estableciu
ena línea de mayol hondura que va dendi el Cabu d'Ornus a la península
Antártica, nel pasu e Drake.

Tieni una hondura meya e 3.743 m que s'obtieni gracias a una grandi meseta
cercana a los 3.000m de hondura que constituyi el su hondón, uñia a las grandis
bahuras que s'ancuentran enus cantus dela misma i que llegan a superal los 9.000
m enas inmediacionis de Puertu Ricu. Nostanti, su númeru d'ilas es relativamenti
pequeñu.

La salinidá 'el océanu Alánticu es dunus 36 gramus e sal por kg d'augua i las
especies más pescás son la sardine, l'arenqui i el bacallau. Amás, es el océanu
más emportanti dela Tierra dendi el puntu e vista cumercial.

La dorsal s'estiendi dendi Islándia al norti asta aprosimamenti 58 ° e latitú
sul, consiguiendu una anchura másima e 1.600 km, aprosimamenti. La profundidá
'el augua sobri la dorsal es inferiol a 2.700 metrus en muchas zonas, y algunus
picus sobresalin 'el augua, hormandu ilas.



https://ext.wikipedia.org/wiki/Nirg%C3%ADa

El términu nirgía (del griegu ἐνέργεια enérgeia, «actividá», «operación»; de
ἐνεργóς energós, «huerza d'azión» o «huerza de lavutu») tié diversas acepcionis
y definicionis, relacionás con la idea d'una capacidá pa obral, transformal o
ponel en movimientu.

En física, «nirgía» se defini comu la capacidá pa realizal un lavutu. En
tecnología y economía, «nirgía» se refieri a un recursu natural (incluyendu a la
su tecnología asociá) pa puel estraegla, transformagla y dagli un usu industrial
o económicu.

En física clásica, la lei universal e conservación e la nirgía —qu'es el
hundamentu del primer prencipiu la termodinámica—, indica que la nirgía ligá a
un sistema aislau permaneci constanti en el tiempu. Esu significa que pa multitú
de sistemas físicos clásicos la suma la nirgía mecánica, la nirgía calorífica,
la nirgía electromagnética, y otrus tipus e nirgía potencial es un númeru
constanti. Por ejemplu, la nirgía cinética se cuantifica en hunción del
movimientu la materia, la nirgía potencial según propiedáis comu'l estau de
deformación o a la posición e la materia en relación con las huerzas qu'actúan
sobri ella, la nirgía térmica según la su capacidá calorífica, y la nirgía
química según la composición química.



https://ext.wikipedia.org/wiki/Goviernu

El goviernu (del griegu: κυβερνειν kubernein 'pilotal un barcu') es el prencipal
pilar del Estau, la autoridá que dirigi, controla y administra las sus
institucionis, la cual consisti en la conduzión política general o ejerciciu del
puel ejecutivu del Estau. En esi sentíu, habitualmenti s'entiendi por tal órganu
(que pué estal formau por un presidenti o primer ministru y un númeru variabli
de ministrus) al que la Constitución o la norma hundamental d'un Estau atribuyi
la hunción o puel ejecutivu, y qu'ejerci el puel políticu sobri una sociedá.
Tamién pué sel el órganu que dirigi cualquier comunidá política. Más
estrechamenti "goviernu" significa al conjuntu los ministrus, es izil es
sinónimu de "gabineti".

En términus amplius, el goviernu es el conjuntu d'institucionis, estructuras
administrativas y personas qu'ejercin las diversas actividáis estatalis,
denominás comúnmenti pueris del Estau (huncionis del Estau). El goviernu, en
sentíu propiu, tiendi a identificalsi con l'actividá política y más en
particular con el puel ejecutivu.

El goviernu no es lo mesmu qu'el Estau, está vinculau a esti pol elementu puel.
El goviernu pasa, cambia y se transforma, mientras qu'el Estau permaneci, manqui
históricamenti pué esperimental argunas transformacionis en argunus aspectus. En
esi sentíu, el goviernu es el conjuntu los órganus directoris d'un Estau a
través del cual s'espresa el puel estatal, por meyu del ordin jurídicu. Pué sel
analizau dendi tres puntus e vista: según los sus actoris, com'un conjuntu de
huncionis, o polas sus institucionis.

Una hartá autoris consideran qu'el objetivu del goviernu es crial un sistema
d'auto-protezión social pa y con töas las personas que vivin en el Estau, que
sea seguru al largo plazu, autofinanciabli, de mu güena calidá y sin corrupción.
Prioritariamenti asegural el huturu la salú, educación, trabaju, sustentu y
vivienda.

A diferencias e las ONG, el goviernu recauda aportis obligatorius de tós los
miembrus del Estau, usualmenti monetarius y en ocasionis en forma de serviciu
personal obligau, pa construil infraestructura y servicius públicus.

Los espertus en cencias políticas clasifican las diferentes clasis e goviernu de
diversas maneras. A esti respectu, la Encyclopædia Britannica esplica: “Existi
la distinción clásica enti goviernus según la cantidá de gobernantis: el que es
ejercíu por un solu hombri (monarquía o tiranía), por una minoría (aristocracia
u oligarquía), o pola mayoría (democracia)”.

Históricamenti, los primerus goviernus surgierun en sociedáis con economías más
complejas en las qu'existían escedentis económicus pa coordinal el plenu
aprovechamientu los recursus humanus, naturalis, instalacionis y herramientas.
En la mayor parti de sociedáis los goviernus sostienin buscal el máximu de
beneficiu social, manqui en argunus estaus oligárquicus esplícitamenti el
goviernu izía defendel los interesis d'argún grupu social. Drentu las
instuticionis e goviernu, destaca el puel ejecutivu comu coordinador prencipal
del goviernu (en ocasionis inclusu se confundi el términu goviernu con el mesmu
"puel ejecutivu"). Junt'a esti puel, se considera qu'el puel legislativu tamién
es parti del goviernu como generaor de leyis y el puel judicial com'árbitru enti
conflictus enti diferentis agentis, que trata d'asegural el cumplimientu las
leyis.



https://ext.wikipedia.org/wiki/Geografia

La Geografia es la céncia que tien pol ojetu el estudiu la supifícii terrestri i
la destribución espacial i las relacionis recíprocas de los casus físicus,
biológicus i socialis que nella están manifestaus.

Nun sintiu crássicu, la geugrafia es la descrición la Tierra, pero angañu, amás
de descrebil, la geografia trata de dal un espricaeru. Es la céncia qu'agrupa
las demás céncias, tantu naturalis cumu socialis, dende l'Estória hata las
Matemáticas, ya que los campus estuyu son mu variaus.

Los métodus la Estória apaicin en toas ellas, palrandu mesmu de Geografia
curtural, talmenti assina comu los estaísticus i matemáticus. Tamién se gastan
métodus Astronomia i Topografia pa hazel los mapas (Cartografia), assina comu la
detelminación cóigus sinus qu'ayuin a intrepretalus.

Pol otru lau, la Geografia puei estudial-si de holma general u concretá nuna
zona, región u país detelminau. Palramus, ansí, de Geografia General i Geografia
regional qu'es la que s'acupa de la apricación los analisis geográficus paisis
concretus.



https://ext.wikipedia.org/wiki/Afganist%C3%A1n

Afganistán, oficialmenti Repúbrica Islámica d'Afganistán es un país d'Ásia
Central que hazi arrayu con Paquistán al sul i esti, al oesti con Irán, al
noroesti con Turkmenistán i al norti con Uzbequistán i Tayiquistán.

Dendi l'antigüedá, el territoriu del atual Afganistán holmó parti del Empériu
Persa Aqueménida, del réinu elenísticu de Bactria i del Empériu Kushan. El país
adotó el budismu comu religión, peru hue islamizau mas tardi polos árabis. El
país se golvió endependienti en 1747. A partil de 1837 escomiença la enfluéncia
británica en Afganistán. Poclamá la su endependencia en 1919, en 1973 un golpi
d'estau derribó la monalquia i proclamó la repúbrica. En 1978 s'instaló un
gobiernu comunista, peru l'ativiá de la guerrilla islámica provocó la
entervercion de la URSS. Retirás estas en 1989 la guerra cevil acontinó. En 1996
los talibanis entrarun en Kabul i empusierun un régimin basau ena Sharia.
Endespués de los atentaus del 11 de setiembri de 2001 Estaus Uníus declaró la
guerra a Afganistán i derribó el régimin taliban. Endespués destu, s'inició una
transicion democrática. Entovia el país acontina en guerra constanti.



https://ext.wikipedia.org/wiki/Wikipedia_en_estreme%C3%B1u

La Wikipedia en estremeñu, mentá como Güiquipedia, es la versión la ciclopedia
libri Wikipedia en lengua estremeña. Güiquipedia s'escrivi de manera
colavorativa por mé de voluntarius, premitiendu que los endilguis sean
modificaus por qualquiera pressona con acessu por mé dun precuraol web. El
proyetu tuvu nacencia el 24 Eneru 2007, fundiá por Angi Ronceru, enque no diva a
sel hata el 26 Mayu 2008 quandu el proyetu es muau al su propiu domiñu. En esta
web se trata de hazel una ciclopedia en estremeñu.

En Güiquipedia qualquiera pressona puei crial un endilgui nuevu en estremeñu i
mesmu quasi que qualquiera vesitanti puei edital el conteníu, quitandu los
endilguis que estén tapaus. Esti proyeutu hue criau ena idea de que la
colavoración entre usuarius pol amejoramientu dun endilgui por un tiempu
produzirá testus de calidá, aspecii de los proyetus de desenroamientu
d'apricacionis libris.

Los endilguis volucionan duranti'l tiempu i estu está eno craru en el su
estorial d'edicionis. A las vezis, están casus en que pressonas entran ena
Güiquipedia a emplastal i dal faterna, produxiendu-si salvaginas i guerras
d'edicionis: d'encontral angún artículu en mal estau, pega un apitíu a angunu de
los zahorilis.

Los colavoraoris la Güiquipedia actúan de continu de horma voluntaria. Ain
varias hormas colavoración amás de crial o engrandal endilguis: se puein aprical
las convencionis d'estilu establecías p'aquellus endilguis que no las tienin,
assitiá-lus por materia, corregil faltas ortografía, hondeal testus con
copyright, etc.



https://ext.wikipedia.org/wiki/Vinu

El vinu es un bebérciu aconsiguiu endi la uva pol mé de la fomentación alcólica
del su mostu u çumu; la fomentación proúcisi pola ación de ludias que güervi los
açucas del frutu en alcol etílicu i anídriu cargónicu.

Se mentará «vinu» namás al líquiu resurtanti e la fomentación alcólica, total u
parcial, del çumu d'uvas, sin revortura e denguna sustáncia. En muchas
lehislacionis s'arrepara namás cumu vinu al bebérciu aconsiguiu endi la Vitis
vinifera, inque s'aconsiguin bebércius autaus endi la Vitis labrusca, Vitis
rupestris, i tal i mas.

La proución de vinus tié mas de 5.000 añus, ubiendu el su primel focu conociu
ena tierra cuasi enmeyata pal sul de la cordillera el Cáucasu endi la Capadócia
hata las costas meriyonalis del Mari Cáspiu.

L'etimulohia conocia de la parabrina vinu ahorra e la latina vinum i esta e la
griega οινος, inque arrepárasi que la raís ahila mas pal caminu e la parabra
sáscrita vana (amol) que tamién orihinó las parabras Venus i Venera. Esta
relación semántica s'eberie a la creyéncia d'ogañazu enos pueris afrodisiacus
del vinu.

Nu desisti una nolma asoluta pa crasifical las deferentis crasis de vinus que
desistin. Una horma gastá pol estitucionis cumu Le Cordon Bleu, respeta la
denominación gastá nel Viehu Mundu (Uropa i Ásia Menol, cuandu se palra de
vinus), que lista los vinus asigún la tierra e proceéncia. Estu se gasta asina
polque la climi i la crasi e tierra ondi la parra á envelneciu, tién la mayol
enfruyin en mayol miia nel caraiti el bebérciu. Esti sistema á tiniu
lehislacionis nacionalis en abondus paisis, ondi el télminu denominación
d'orihin (D.O. en España, A.O.C. en Fráncia, DOCG en Itália, QmP en Alemaña,
D.O.C. en Purtugal) es atihi pa vendel los vinus. Con el sistema D.O., las
crasis d'uva gastás nun vinu tién menol emportáncia.

Nel Nuevu Mundu se prefiri llamal a los vinus sigún la crassi d'uva gastá. Nel
mundu vinícola, "Nuevu Mundu" senifica tolo que nu es "Viehu Mundu", es izil,
c'amás d'América, s'encruin Austrália, Nueva Zelanda i África el Sul .

Estremaura tié mas de 87.000 etárias de vineu deviia en seis grandis zonas:
Cañameru i Montanche en Caçris; Ribera Arta, Ribera Baha, Matanegra i Tierra e
Barrus ena província de Badahó. Uguañoti ain mas de 7.000 etárias bahu la
Denominación d'Orihin Ribera el Guadiana. Velaquí la lista hecha pola famosa
rivista "Mi Vino" de la mehol carta e vinus d'esta tierra e 1998:



https://ext.wikipedia.org/wiki/Taju

Taju (en castellanu, Tajo, i en purtugués, Tejo) es el riu mas largu la
Península Ibérica. El su nombri provini del latín taliāre, cortal.

La su nacéncia s'alcuentra enos Montes Universalis, ena rama ociental del
Sistema Ibéricu, i, aluspués d'acorrel 1.008 qm, llega al océanu Alánticu, pol
Lisboa. Ena su desembocaura holma el estuáriu el Mari la Paha, nel que cai un
caudal meyu e 444 hm³ pol segundu.

Enos sus primerus 816 qm atraviesa España, ondi ahila pol cuatru Comuniais
Autúnomas (Aragón, Castilla-La Mancha, Madril i Estremaura) i un total de seis
províncias (Teruel, Cuenca, Guadalahara, Toleu, Mairil i Caçris).

Aluspues de sel el arrayu entri España i Purtugal duranti 47 qm, entra nesti
úrtimo pais. Aquí acorri 145 qm, a través de las rehionis traicionalis de Artu
Alentehu, Ribatehu i Estremaura purtuguesa, enas que s'entegran los distritus de
Portalegre, Santarém i Lisboa.

La cuenca e Taju arcança una capaciá total d'embalsi d'alreol los 14.500 hm³. En
referéncia al territoriu español, s'alcuentra regulá pola Confeeración
Idrugráfica e Tahu, olganismu dependiente el Ministériu e Meyu Ambienti. El
trasvasi "Tahu-Segura" deriva parti el caudal del riu a la zona suroriental
d'España. El su cursu artu está incluiu endrentu el Parqui Natural del Artu
Tahu, ena província e Guadalahara. Tamién el su cursu meyu-bahu está protehiu
legalmenti, meyanti el Parqui Nacional de Monfragüi, assitiau ena província e
Caçris. Ena su desembocaura s'alcuentra la Reserva Natural del Estuariu el Tahu.



https://ext.wikipedia.org/wiki/Dineru

Dineru es tó activu o bien generalmenti aceptau comu meyu de pagu polos agentis
económicus palos sus intercambius y qu'además cumpli las hunciones e sel unidaá
de cuenta y depósitu de valor. Argunus ejemplus e dineru son: las monedas y los
billetis, las tarjetas e débitu, y las transferencias electrónicas, enti otrus.

El dineru, tal comu lo conocemus hoy (billetis y monedas sin valor propiu), debi
estal avalau o certificau pola entidá emisora. Actualmenti son los gobiernus, a
través e las leyis, quienis determinan cual es el tipu de dineru de cursu legal,
pero son otras entidáis, comu los bancus centralis y las casas e la moneda
(Ceca), los que s'encargan, primeru, de regulal y controlal la política
monetaria d'una economía, y segundu, de crial las monedas y billetis según la
demanda y la necesidá de tenel dineru físicu.

El términu «dineru» deriva del nombri d'una moneda romana de plata: el denarius.
Manqui en los paísis de palra hispana «dineru» tié el significau de «moneda
corrienti», hue el nombri de diversas monedas utilizás duranti la Edá Meya en
España.



https://ext.wikipedia.org/wiki/Cor%C3%A1n

El Corán (árabi: القرآن‎ Al-Qur’ān) es el libru considerau sagrau polos
musulmanis. Tamién se lo conoci, en luenga árabi, Al Qur'an Al Karim o nobli
Corán. Hue rebelau por Dios al profeta Mahoma (Muhammad, محمد) por meiu del
ángel Gabriel (Yibrail o Yibril, جبريل). Duranti la via el profeta Mahoma, las
revelacionis huerun trasmitías oralmenti o escrevías en ojas de palmeras, trozus
de cueru o uesus. A la muerti el profeta, en 632, los sus siguioris escomençarun
a reunil estas revelacionis, que duranti el Califatu d'Utman ibn Affan (عثمان بن
عفان) tomarun la horma que tien ogañu, 114 capítulus (azoras, سورة), ca unu
deviiu en versículus (aleyas, آيات).

El Corán toma muchus pressonajis que aparecin enos librus sagraus del judaísmu i
el cristianismu (Tanaj i Biblia) i ena literatura devota (por ejemplu, los
librus apócrifus), con muchas deferencias en detalli. Pressonajis del mundu
ebreu i cristianu comu Adán, Noé, Abraham, Moisés, Jesús de Nazaret i Juan
Bautista aparecin mencionaus comu profetas islámicus.



https://ext.wikipedia.org/wiki/Arist%C3%B3teli

Aristótili tuvu nacéncia en 384 a.C. en Estahira, Maceónia, i espenó el 7 e
marzu e 322 a.C. en Chalicis, Euboea (Grécia). Hue un filósofu griegu. P'abonda
henti que unta Platón hue unu los más emportantis filósofus del pensaeru
ociental. Idin c'Aristótili escrebió arreol 150 librus filusóficus.

El pairi d'Aristótili, Nicómacu, hue el dotol del Rei Amintas de Maceónia. Endi
los 18 hata los 37 añus vivió en Atenas cumu estuyanti e Platón.

Los tres grandis filósofus griegus d'agañu huerun Aristótili, Platón i Sócratis.
Platón deprendió con Sócratis, alogu Aristótili deprendió con Platón. Estus tres
cavilantis gorvierun la primel filusofía griega enos esmienzus de la Filusofía
Ociental cumu la conocemus uguañoti. Aristótili hue maestru e Alehandru Manu,
qu'endispúes conquistara prenaenti Orienti Meyu.

El prencipal pensaeru e Platón era que la conocéncia endi los sentius era
siempri atorrullá i nu crara. La verdaera conocéncia puei sel consiguiu pol mé
el pensaeru el Arma que reñega el mundu terrenal. Namás el arma puei tenel
conocéncia de las "Hormas", la maea verdaera en la que son las cosas. El mundu
terrenal es namás una cópia d'estas "Hormas" i nu es prefeta.

Aristótili cavilaba duna maea deferenti. Pa él que la conocéncia endi los
sentius era más emportanti. Estas cavilacionis se gorvierun las ideas del Métou
Centíficu sigrus endispués. La mayoría de lo c'Áristótilis escrebió que
conselvamus oi entovía son notas de los sus disculsus i enseñáncias. Angunus de
los sus escrius emportantis son Física, Metafísica, Ética pa Nicómacu, Política,
Al tentu el Arma, i Puética.

Aristótili tamién escrebió al tentu la Lóhica. La Lóhica es una crasi e pensaeru
que mos premitin escrucal si una idea es verdá u farsu. Hata uguañoti, las ideas
d'Aristótili de la Lóhica tuvu abonda enfruéncia arreol el mundu.



https://ext.wikipedia.org/wiki/Puenti

Una puenti es una costrución, polo heneral artificial, que premiti salval un
acienti geográficu u otru ostáculu físicu, cumu un ríu, un cañón, un valli, un
caminu, una via férrea, un cuerpu d'áugua, u en heneral, una ostrución. El
diseñu e ca puenti varia sigún vaiga a sel la su hunción, i la crasi e terrenu
sobri el que la puenti sedrá costruia.

Un sabulugal destu es la Puenti d'Alcántara, costruia sobri riu Tahu, ya que la
mayoria las puentis anterioris nu abrian soportau la huerti corrienti. Los
romanus tamién gastaban cementu, cumu la llamá puçolana, consistenti en una
mestura d'áugua, lima, arena i roca volcánica. Las puentis de ladrillu i morteru
huerun costruias aluspués la era romana, ya que la tenulohia el cementu se
perdió i mas tardi hue redescubierta.

Cola Revolución Endustrial nel sigru XIX, los sistemas de celosia e hierru
horhau huerun esarrollaus pa puentis mas grandis, peru el hierru nu tinia la
huerça elástica nesezaria pa soportal grandis cargas. Cola chegá el aceru, que
tini gran elasticiá, huerun costruias puentis muchu mas largas, albondas
gastandu las ideas de Gustave Eiffel.



https://ext.wikipedia.org/wiki/Patrimo%C3%B1u_dela_Umanid%C3%A1

Patrimoñu dela Umanidá es un títulu que obtien un lugal en concretu (cumu puei
sel un bosqui, montaña, lagu, desiertu, monumentu, costrución, compleju, o ciá)
que á siu nominá pal pograma enternacional Patrimoñu dela Umanidá pol comité
dela Organización de las Nacionis Unias pala Educación, la Cencia i la Coltura
(UNESCO) pola su emportancia, coltural o natural.

El pograma hue hundau cona Convención Concernienti ala Proteción dela Erencia
Coltural i natural Mundial, la cual hue adotá pola Conferencia Mundial dela
UNESCO el 16 de noviembri de 1972. Dendi altoncis, mas de 180 paisis án
ratificau la convención.

En 1959, el gobiernu d'Egitu acetó costruil la gran presa d'Aswan, algu que
inundaria un valli con emportantis tesorus de cevilizacionis antiguas, comu, por
exemplu, los templus d'Abu Simbel. Hue altoncis quandu la UNESCO creó una
campaña mundial con el fin de protegel estus tesorus, a pesal delas peticionis
dendi los gobiernus d'Egitu i Sudán. Finalmenti, los templus d´Abu Simbel i
Philae huerun muaus a otru assitiamientu a una mayol altol.

Enos Estaus Unius escomençó la idea de mestural la conservancia natural i la
coltural. Una conferencia dela Casa Branca en 1965 called for a World Heritage
Trust to preserve "the world's superb natural and scenic areas and historic
sites for the present and the future of the entire world citizenry." The
International Union for Conservation of Nature developed similar proposals in
1968, and they were presented in 1972 to the United Nations conference on Human
Environment in Stockholm, Sweden.

Un testu únicu hue finalmenti alcuerdau pol tolas partis afetás, i la Convention
Concerning the Protection of the World Cultural and Natural Heritage (Convención
Concernienti a la Proteción el Legau Curtural i Natural el Mundu) hue adotá pola
Conferencia Heneral la UNESCO de 16 de noviembri e 1972.

Hata terminal el añu 2004, huerun 6 los criterius pa los eificius... Patrimoñu
Curtural i 4 pa los Patrimoñu Natural. En 2005, se moificó estu e horma que solu
ai una seri e 10 criterius. Los lugaris nominaus ebin sel de "valol destacabli
universalmenti" i cumplil al menus unu e los 10 criterius.

Uguañoti ai 851 lugaris Patrimoñu la Umaniá en 142 Estaus. D´estus, 660 son
colturalis, 166 son naturalis i 25 son mistus. Further site classification
includes the classification of the State Parties among five geographic zones:
Africa, Arab States (composed of northern Africa and the Middle East),
Asia-Pacific (includes Australia and Oceania), Europe and North America
(specifically, USA and Canada), and Latin America and the Caribbean.

Note that Russia is classified as belonging to the Europe and North America
zone, together with Cyprus and the Caucasus States.

The UNESCO geographic zones also give greater emphasis on administrative, rather
than geographic associations. Hence, Gough Island, located in the South
Atlantic, is part of the Europe & North America region since it was the United
Kingdom which nominated the site.



https://ext.wikipedia.org/wiki/Mec%C3%A1nica_cu%C3%A1ntica

La mecánica cuántica es una de las ramas prencipalis de la física, i unu de los
mas grandis avancis del sigru XX pala conocéncia umana, qu'endilga el
comportamientu de la materia i de la nirgía. La su aplicacion á hechu possibli
el descubrimientu i desarrollu d'albondas tenologías, comu por ejemplu los
transistoris, componentis masivamenti gastaus, en práticamenti cualesquiel
aparatu que tenga anguna parti huncional eletrónica. La mecánica cuántica
descrevi, ena su vision mas ortodossa, cómu cualesquiel sistema físicu, i polo
tantu tol universu, essesti en una diversa i variá multipliciá d'estaus, los
cualis aviendu siu organizaus matemáticamenti polos físicus, sonin denominaus
autoestaus de vectol i valol propiu. D'esta holma la mecánica cuántica puei
endilgal i revelal la essestencia del átomu i los misterius de la estrutura
atómica tal comu ogañu son entendius; fenómenus que la física crássica, o mas
propiamenti la mecánica crássica, no puei endilgal comu s'ebi.



https://ext.wikipedia.org/wiki/Marruecus

Marruecus, oficialmenti el Reinu de Marruecus (en árabi المملكة المغربية‎, Al
Mamlakatu'l-Maghribiya), es un pais africanu el Magreb, bañau pol el océanu
Atlánticu i pol el mari Mediterráneu. S’alcuentra desaparau d'Uropa pol el
Estrechu de Gibraltar. Hazi arrayu al esti con Argélia, pol el sul con el Sáhara
Ociental (que ocupó ena su mayol parti) i pol el norti comparti tantu arrayus
marítimus comu terrestris con España (ciais autónomas españolas de Ceuta i
Melilla).

Marruecus es un pais del norti d'África, ena su costa ociental, los sus paísis
vecinos son Sahara Occidental al sul i Argélia al esti (el arrayu con Argélia
s'alcuentra cerrá). Dessisitin tamién cuatru enclavis españolis ena costa del
Mediterráneu i hazi 16 km d'arrayu con España por mol de las ciais de Ceuta i
Melilla.

La su capital es Rabat, que nel añu 1992 contaba con una puebración e 787.745
abitantis, inqui non es la mayol ciá del pais en puebración ni en endustria.
Nesi casu es Casablanca que tien cuasi tres millonis d'abitantis, inque si se
cuentan tamién los subirbius, la ciá sobrepasa fácilmenti los 5 millonis
d'abitantis.

Marruecus es un pais mu montañosu, cuenta con cuatru serranias emportantis: el
Rif que s'assitia ena costa del mari Mediterráneu, el Atlas Meyu, el Gran Atlas
i el Antiatlas.

La montaña mas tarangalla es el Tubkal, que supera los 4 000 metrus d'altitú.
Entri el Rif i el Atlas Meyu está el valli del Sebou. Dendi Larache hata Agadir
está la llanura atlántica i entri l’anterior i el Atlas Meyu ai una meseta
assitiá por cima de los 500 metrus d'altitú. Al sul del Antiatlas ya escomiença
el desiertu del Sahara.

Los tozus prencipalis son: Sebou, Moulouya, Rbia i Draa que tieni 1 200 km de
recorriu.

El climi de Marruecus es el mesmu tiempu arlánticu i mediterráneu, con una
estación seca i algotra úmea. El fin del tiempu secu está marcau polas lluvias
d'otubri que tienin una distribución claramenti invernal de las precipitacionis
(que oscilan entri 300 i 800 mm) i unas temperaturas en jeneru que rondan los 12
- 13 °C en a costa i los 10 °C en Fez, Meknes, Ujda i Marrakech. Las
temperaturas de Júliu rondan los 25 °C ena costa i lugaris del enteriol.

Los Vranus son calurosus i secus, sobri tó cuandu sopla el cheiru del Sirocu o
el Chergui que son mareas que vienin del Sáhara.

El nombri completu del pais en árabi puei traducil-se comu « El Réinu
Occidental ». « Al Maghrib », que senifica el « Oesti », es comúnmenti usau. Pa
las referencias estóricas, los estoriadoris usan « Al Maghrib al Aqşá » (« El
lejanu Oesti ») pa referil-se a Marruecus, diferenciándu-la de la estórica
región llamá Maghreb. El términu Marruecus notras luengas procedi del nombri de
la antigua capital emperial Marrakech, provenienti de la espresión bereber que
senifica "Tierra de Dios".

Marruecus es una Monarquia constitucional, conun parlamentu electu. El Rei de
Marruecus tien albondu poeris ejecutivus, con la posibiliá de desfaratal el
gobiernu i ponel a disposicion las huerças militaris, amás d’algotrus poeris.
Partius políticus d’oposicion están premitius i várius s’án presentau enos
úrtimus añus.

Se barrunta que pal añu 2025 la puebración seya de 42.553.000 abitantis. los
árabis apresentan cerca de 70% de la puebración i los beriberis el 30%; tolas
otras etnias no llegan a correspondel a 1%.

La Luenga oficial de Marruecus es l’árabi crássicu qu’es la luenga de la
legislacion, anque las leyis tamien se traducin al francés i dalgunas vezis al
español.

El francés es la luenga del comérciu i hata hazi pocus añus l’enseñaça superiol
se hazia en francés.

Nel norti i tamien nel sul del país la genti conoci i palra tamien el español,
sobri tó enas ciais de Tetuán i Nador, nel antiguu Sáhara Español, en Larache,
Tánger, Alucemas i Sidi-ifni. Dessistin grupus d’ispanupalrantis enas ciais comu
Rabat, Agadir, Kenitra, Casablanca, Taza, Fez, Marrakesh, Mequínez i Oudja.

La economia de Marruecus es una delas mehoris d’África, por mol los tratus
comercialis qu'el país hizu conos Estaus Unius i cona Unión Uropea. Se basa
fundamentalmenti ena agricurtura, ena endústria transformaora i ena esplotación
minera.

La prencipalis endustrias transformaoras son las que se deican a los produtus
alimentícius, testilis, cueru i los abonus. El turismu es una emportanciosa
huenti d’ingresus. Los prencipalis sócius comercialis de Marruecus son:
Portugal, España, Fráncia, Estaus Unius i Alemaña.

El rei Mohaméd VI mandó hazel várius proyeutus pa lançal i remual la economia
del país i a partil d'aquellu el país emprencipió a apresental un crecimientu
grandi del PIB que nel añu 2005 hue del 7,5%.



https://ext.wikipedia.org/wiki/Etiopia

Etiopia, oficialmenti la Repúbrica Democrática Federal d'Etiopia (amáricu ኢትዮጵያ,
Itəyop'əya), antiguamenti conocia comu Abisinia o Arta Æthiopía, es un pais
assitiau nel Cuernu d'África. Es el tercel pais mas pueblau el continenti al
atrás de Nigeria i Egitu.Hazi arrayu al norti con Eritrea, al noresti con
Yibuti, al esti con Somália, al sul con Quenia i al oesti con Sudán i Sudán del
Sul.

Únicu entri los paisis africanus, Etiopia nunca á siu colonizá, manteniendu la
su endependéncia duranti tola Repartición d'África, ecetu por un periu de cincu
añus (1936-1941), quandu estuvu baju la ocupación italiana. Es tamién la
segundera nación mas antigua el mundu en adotal el cristianismu comu religión
oficial endispués d'Arménia. Amás, Etiopía hue miembru la Socieá de Nacionis,
firmó la Declaración de las Nacionis Unias en 1942, hundó la sei la ONU en
África, hue unu de los 51 miembrus originalis de las Nacionis Unias i es unu de
los miembrus hundaolis de la antigua OUA i atual UA. La su capital i ciá mas
grandi i pueblá es Addis Abeba.



https://ext.wikipedia.org/wiki/Bot%C3%A1nica

La Botánica, (el griegu βοτάνη = yerba) u Fitulohia (el griegu φυτόν = pranta i
λόγος = tratau), es la cencia que trata el estuyu los vehetalis. El concetu e
vehetal, qu'estaba craru en tiempus d'Aristótili, a queau desfaratau pol el
ahilaeru el conocimientu, llegándusi a definil cumu tó aquellu qu'es ohetu
d'estuyu la Botánica. Ena prática, los botánicus estuyan las prantas, las aovas
i los cugumelus. Nel campu la Botánica, ai que deferencial entri la Botánica
pura, cuyu ohetu es amplial la conocencia sobri la Naturaleza, i la Botánica
apricá, cuyus huchaerus están al serviciu la tenulohia agraria, frorestal,
farmacéutica, etc.

La Botánica cubri un cumpriu rangu e caltinius, qu'incluyin aspetus específicus
própius los vehetalis; de las desciplinas biolóhicas que s'ocupan la composición
química (fituquímica); la organización celulal (citoluhia vehetal) i tisulal
(istoluhia vehetal); el metabolismu i el huncionamientu orgánicu (fisiolohia
vehetal), el crecimientu i el esarrollu; de la morfolohia (fitugrafia); de la
reprodución; de la eréncia (henética vehetal); de las malotias (fitupatulohia);
de las adatacionis al ambienti (eculohia), de la distribución heográfica
(fituheografia u heubotánica); de los fósilis (paleubotánica) i de la volución.



https://ext.wikipedia.org/wiki/Bailaus

La danza o el bailaus es un arti dondi s'utiliza el movimientu del cuerpu
usualmenti con música, como una forma d'espresión, d'interazión social, con
finis d'entretenimientu, artísticus o religiosus. Es el movimientu en el espaciu
que se realiza con una parti o toïto el cuerpu del ejecutanti, con ciertu compás
o ritmu com'espresión de sentimientus individualis, o de símbolus e la cultura y
la sociedá. En esti sentíu, el bailaus tamién es una forma de comunicación, ya
que se usa el lenguaji no verbal enti los seris humanus, dondi el bailarín o
bailarina espresa sentimientus y emocionis a través de los sus movimientus y
gestus. Se realiza mayormenti con música, ya sea una canción, pieza musical o
sonidus.

Drentu el bailaus existi la coreografía, qu'es el arti de crial bailaus. La
persona que cria coreografía, se le conoci comu coreógrafu. El bailaus se pué
bailal con un númeru variau de bailarinis, que va dendi solitariu, en pareja o
grupus, pero el númeru polo general dependerá del bailaus que se va a ejecutar y
tamién del su objetivu, y en argunus casus más estructuraus, de la idea del
coreógrafu.

En el deporti tamién s'incorpora el bailaus, comu en la gimnasia, el patinaji
artísticu sobri gielu o sobri ruedas, la natación sincronizá y la gimnasia
rítmica, com'asinmesmu el kata, de las artis marcialis, que pué asocialsi com'un
tipu de bailaus. Por otru lau tamién s'utiliza comu figura literaria metafórica,
por ejemplu, al describil el movimientu d'objetus inanimaus: las hojas bailaban
con el vientu. Asinmesmu el bailaus tamién desempeña un papel comunicativu
drentu los patronis e comportamientu los animalis, comu el bailaus e las abejas,
o argunas especis d'avis comu'l Fusil magnífica, en que el machu baila pa atrael
a la hembra al apareamientu (a estu se le conoci comu corteju).



https://ext.wikipedia.org/wiki/%C3%81tomu

L'átomu (del latín atomum, i ésti del gregu atomon, endivisibli) es la menol
cantiá d'un elementu quimicu que tie desisitencia propia i que nu es pusibli
devidir cun procedimientus quimicus. Ya hue propuesto pol dalgunus filosofus
gregus cumu Democrito i los Epicureos.

Es la parti más esterna i esta hormá pol una nubi de eleutronis estribuidos en
varias capas, los assitiaus ena úrtima capa se huchean átomos de valencia.
Drentu de las capas desisten los orbitales s,p,d,f, (trucu memoteunicu: sopa de
fideus).

Esti moelu hue esarrollau pol el fisicu Ernest Rutheford partiendu de lo que ui
cunocesi cumu el esperimentu Rutheford en 1911, cumu algotros moelus anterioris
postula que l'átomu componsi d'una parti pusitiva i otra negativa peru nesti
moelu la parti pusitiva concentrase nel nucleu que tie casi toa la masa.

Dispues de que Louis-Victor de Broglie propuso la naturaleça ondulatoria dela
materia en 1924 , la cual hue heneraliçá pol Ernest Schödinger nel añu 1926,
s'autualiço nuevamenti el moelu del átomu. Nel moelu de Schröndinger s'eha atras
la conceución de los eleutronis cumu esfiras pequeninas cun carga que hiran
alrredor del nucleu. En veci d'estu Schrödinger describi a los eleutronis pol
meyu d'una hunción d'onda, el cuairau dela cual representa prubabilidá de
presencia nuna rehión delimitá del espaciu. Esta zona de prubabilidá se cunoci
cumu orbital.



https://ext.wikipedia.org/wiki/Unu

El unu (1) es el númiro enteru qu'acontina al zeru i antizitu el dos. El númiru
1 se puei arreprehental cumu un númiru entri él mesmu, siempri que nu seya 0; u
tamién, un númiru pol su opuestu: X · 1/X ; X ≠ 0

El unu es el elimentu neutru la murtipricación; es izil, cualisquiel númiru a
murtipricau pol 1 güervi a sel a.

Inque puei arreparalsi cumu un númiru primu (pus los sus devisoris son unu i él
mesmu, que tamién es unu), se tini cumu convíniu que nu lo es. Si lo huera,
altonci los númirus naturalis nu tendrien una fatoriçación (acetu ordin), sinu
que tendrien enfinitus fatoris (pol sabulugal, 6 = 2 × 3 = 1 × 2 × 3 = 1 × 1 × 2
× 3 = ...) i las definicionis d'abondas propieais matemáticas sedrien
entrepetás, cumu pol sabulugal los númirus prefetus.

Es tantu el primel términu cumu el segunderu la Sucesión de Fibonacci. Endispués
está el 2.

Desistin várius prefihus que senifican unu, i participan ena costrución duna
gran cantiá de parabras que se gastan normalmenti: monu i uni, cumo en monucromu
y únicu.

En abondas curturas el 1 s'arreprehenta meyanti un puntu u traçu (horizontal,
vertical u mas o menus sinuosus). Pol sabulugal, ena numiración romana (I), ena
numiración griega depatrás (I), ena numiración china (一), ena árabi (١), ena
hangzhou (〡), ena bengalí (১) u ena tibetana (༡).

Ena simbolohia cristiana, el 1 simboliça la Uñiá i el Prencípiu Criaol del
c'ahorran tolos chascus.



https://ext.wikipedia.org/wiki/Pen%C3%ADnsula_Ib%C3%A9rica

La Península Ibérica está sitiá nel suloesti Uropa, arroeá pol Mari
Mediterráneu, el oceanu Alánticu i polos Pirineus, que la deseparan del restu
del continenti uropeu. Pol sul, la Península está desepará d'África (Marruecus)
por el Estrechu Gibraltal, qu'es la lindi entri el mari Mediterráneu i el oceanu
Alánticu.

La Península cuenta con 582.925 km2 i drentu los sus arrayus geográficus
s'atopan España, Portugal, Andorra i Gibraltal. El su centru geográficu está nel
Cerro de los Ángeles, en Getafe. El puntu mas cimeru es el Mulhacén, en Graná,
con 3.478 m de zimbra. El riu con mas longol es Taju, con una largura de 1.007
km (731 km en España i 275 km en Portugal).

El su nombri provién del riu Iber, quiziás el atual Ebru, anque tamién puyera
sel el Guadalquivil u algotru riu la región Güelva, andi testus mu antíguus
citan un riu Iberus i un puebru al que llaman iberus. Dende tiempus remotus los
griegus mentavan Iberia a la Península.

El geógrafu griegu Estrabón, palrandu de la Península Ibérica, la compara con un
pelleju güe:

Geologicamenti tien comu caraiterística especial que la huerça la su supifícii
continental está confegurá comu una meseta, con una altura meya de 600 metrus
pol cima el nivel el mari; el su litoral norti, noroesti oesti es rocosu i con
acantilaus, huendu el litoral esti, sulesti i sul mas suavi. Dalcuerdu a la
situación geográfica, la Península Ibérica tamién horma parti de Fráncia, ya
qu'ésta s'entra házia el sul.



https://ext.wikipedia.org/wiki/Napole%C3%B3n_I_de_Francia

Napoleón Bonaparte (15 d'Agostu, 1769; 5 de Mayu, 1821) hue un general i
emperaol de Francia.

Napoleon tuvu nacéncia col nombri Napoleone di Buonaparte en Ajaccio, Córcega.
Ihu e Carlo Buonaparte, un abogau i políticu i la su muhel, Marie-Letizia
Buonaparte. Los Buonapartes huerun una família c'ahorraba e la nobleza corsa.
Napoleon cambeó el su nombri pa gorvelu más francés.

La Revolución Francesa causó abondas runchas i destrasteus en Fráncia. Nun inti,
Napoleon aconllegaba bien cona aquellus qu'estaban nel puel. Algotras vedis
estuvu carci. Ayuó a la Repúbrica a la escontra daquellus c'apuchaban al rei de
Fráncia. Gorviósi heneral del ehércitu francés. Enhiló las sus tropas pa Itália
i encetó a ganal fama i puel.

En Mayu e 1798, Napoleon viahó pa Egitu i Síria. Pal francés era mestel
enfrontilasi al Empériu Británicu en Índia i al mieu del Diretóriu Francés de
que Napoleon catara el puel en Fráncia. La campaña ejícia hue un marru melital.
Napoleón gorvió a Fráncia pol mé dun cámbeu nel gobielnu francés. Angunus
barruntaban que Napoleon nu eberíe bel ejau a los sus ombris en Egitu. Napoleon
ayuó a enhilal el Gorpi d'Estau de Brumáriu en Noviembri e 1799.

En Febreru e 1800, Napoleon hue el Primel Cónsul de Fráncia. Fráncia acontinaba
en guerra cola mayoría d'Uropa. Consiguiósi la pas duranti una mihina aluspués
la Batalla e Marengu.

Bonaparte cambeó muchas hormas de vía en Fráncia i hidu abondas cosinas güenas.
Los sus cámbeus nel sistema legal, el Códigu Napoleónicu, son arreparaus cumu un
güen cámbeu. Napoleon hue nombrau Cónsul Vitalíciu en 1802 i Emperaol de Fráncia
en 1804. Estu senificó que se gorviera esencialmenti un ditaol.

Uropa nu estuvu en pas duranti muchu tiempu. Napoleon i Fráncia ganó albondas
batallas a la escontra un hadi e aliáncias entri Áustria, Gran Bretaña, Rússia i
Prúsia. Aína, Napoleon ganó albondas batallas cumu la Batalla e Austerlitz.

Napoleon hidu marrus i perdas. L'armá francesa dio haqui a l'armá británica. La
vitória británica ena Batalla e Trafalgar enhiló el control del océanu i del
mari.

Napoleon hidu al su helmanu rei d'España. Estu causó el esmienzu duna guerra e
guerrillas a la escontra los francesis.

En 1812, Napoleon hue a la guerra con Rúsia. Los rusus reculun i las huerzas de
Napoleon llegun pa Moscú. A pesal destu, el ehércitu e Napoleon nu hue escapás
de derrotal a los rusus. Nu tenían papáncia i encetó el ibielnu en Rúsia. Los
rusus esmienzun a atacal. Napoleon i las sus huerzas tuvun que gorvel pa
Fráncia. Namás 10.000 soldaus puyerun runchal nel acaberu la retirá.

Nel 30 e Marzu e 1814 París se rindió. Napoleon ehó el puel en Fráncia el 11 e
Abril de 1814. Huesi en esíliu pala isla e Elba nel Mari Mediterráneu.

Napoleon hidu una güerta pol sorpresa a Fráncia el 1 e Marzu e 1815. La su trupi
se le uñió i gorvió a sel denuevu a gobelnal Fráncia duranti un periou de 100
días. Napoleon hue derrotau ena Batalla e Waterloo.

Napoleon hue indirgau pala isla e Santa Helena ena costa e África. Espenó el 5 e
Mayu e 1821, e cancru e buchi.



https://ext.wikipedia.org/wiki/Mitocondria

Las mitocondrias son orgánulus celularis encargaus de suministral la mayor parti
la nirgía necesaria pala actividá celular (respiración celular). Actúan, por lo
tantu, comu centralis nirgéticas la célula y sintetizan ATP a espensas los
carburantis metabólicus (glucosa, ácidus grasus y aminoácidus). La mitocondria
presenta una membrana esterior permeabli a ionis, metabolitus y una jartá
polipéptidus. Eso es debíu a que contieni proteínas que forman porus llamaus
porinas o VDAC (canal aniónicu dependienti de voltaji), que permitin el pasu de
moléculas e jata 10 kDa de masa y un diámetru aproximau de 2 nm.

El ADN mitocondrial humanu contieni información genética pa 13 proteínas
mitocondrialis y argunus ARN; no obstanti, la mayoría las proteínas las
mitocondrias procedin e genis localizaus en el ADN del núcleu celular y que son
sintetizás por ribosomas libris del citosol y aluegu importás pol organelu. S'án
descritu más e 150 malotias mitocondrialis, comu la enfermedá de Luft o la
neuropatía ótica hereditaria de Leber. Tantu las mutacionis del ADN
mitocondrial, comu del ADN nuclear dan lugar a malotias genéticas
mitocondrialis, qu'originan un mal huncionamientu de procesus que se desarrollan
en las mitocondrias, com'alteracionis e enzimas, ARN, componentis e la cadena de
transporti de electronis y sistemas e transporti la membrana interna; una jartá
d'ellas afectan al músculu esqueléticu y al sistema nerviosu central.

El ADN mitocondrial pué dañalsi con los radicalis libris formaus en la
mitocondria; asina, malotias degenerativas relacionás con el envejecimientu,
comu la enfermedá de Parkinson, la enfermedá d'Alzheimer y las cardiopatías puén
tenel relacionis con lesionis mitocondrialis.



https://ext.wikipedia.org/wiki/Lua

Con lua [ˈlua] (del latín leuatam [leːˈwaːtam] "levantá") se mienta al cualquiel
crassi hongu microscópicu unicelulal escapás de hazel la fomentación los idratus
carbonu, produjiendu destintas sustancias. En estremeñu recebi tamién los
nombris de liua, lúdia, leua i hurmientu.

Una las luas mas conocias es la espécii Saccharomyces cerevisiae, llamá assín
pol tenel la facurtá de crecel en holma anaeróbia, prevocandu la fomentación
alcólica. Pol esti mistériu se gasta en muchus los prohesus fomentación
endustrial, espurecha a la lua química, pol ejempru, nel produzieru la cervécia,
vinu, alguamiel, pan, antibióticus i mas paí.

Las liuas se reproduzin asessualmenti pol mé gemación i sessualmenti pol mé
ascosporas u basidiosporas. Duranti la reprodución asessual, una yema sulgi de
la lua mairi quandu se dan las cercustáncias propícias, alatrás lo qualu, la
yema se desepara la mairi en arcançandu el tamañu adultu. Si está halta
nutrientis, la lua escapás de reproduzilsi sessualmenti horma ascosporas.



https://ext.wikipedia.org/wiki/Landeru

Un motol de landeu es un sistema enhormáticu qu'endiça archivus assitiaus en
sirvioris web. Un sabulugal son los landerus d'Internet (angunus landean solu
ena Web, peru algotrus landean tamién en News, Gopher, FTP...) cuandu se pii
enhormación al tentu angún tema. Los landeus se hazin con parabras cravi u con
arbus herálquicus pol temas; el resurtau el landeu es un listau de direcionis
Web enos que s'almientan temas relacionaus colas parabras cravi landeás. Se
puein crasifical en dos:

Una tenulohia barata, ampriamenti gastá pol una tupa scripts nel mercau. Nu son
mestel albondus recursus d'enhormática. En cambeu, es mestel mas soporti umanu i
mantenimientu.

FFA (acrónimu el ingrés "Free For All"), páhina d'atijus de bardi pa tos.
Cualisquiá puei añiil la su páhina duranti un tiempu eterminau nestus pequeñus
diretórius. Los atihus nu son tentigus.

El primel landeru hue "Wandex", un éndici (ogañu desapaiciu) realizau pola World
Wide Web Wanderer, un robot esarrollau pol Mattew Gray nel MIT, en 1993. Otru de
los primerus landerus, Aliweb, tamién apaició en 1993 i entovia está en
huncionamientu. El primel motol de landeu de testu compretu hue WebCrawler, que
apaició en 1994. A deferéncia los sus predecesoris, ésti premitia a los sus
usuárius un landeu pol parabras en cualisquiel páhina web, lo que chegó a sel un
estandal pala mayol parti los landerus. WebCrawler hue tamién el primeru en
dalsi a conocel ampriamenti pol púbricu. Tamién apaició en 1994 Lycos (qu'encetó
ena Carnegie Mellon University).

Enantis de la chegá de la Web, desistian motoris de landeu pa otrus protocolus u
usus, cumu el landeru Archie, pa sítius FTP anónimus i el motol de landeu
Verónica, pal protocolu Gopher.

El primel landeru en estremeñu hue el "Linci", criau en 2007 pol EstremaWeb. Se
trataba dun landeru basau en Google que hazia que solu huera posibri landeal en
páhinas en estremeñu (siendu añiias éstas manualmenti). El proyeutu nu tinia
ánimu e lucru, razón pola que s'evitaba la posibri publiciá, i amás del landeru
en estremeñu, ofrecia landeal en tola redi, u landeal notícias enos prencipalis
perioicus d'Estremaura. Entri los prencipalis pobremas del "Linci", es mestel
destacal los marrus al landeal parabras que fruhieran "ñ" u tirdis.

Alreol de 2001, el landeru Google encetó a tomal emportáncia. El su désitu
estaba basau en parti nel concetu e populariá basau en PageRank, bahu la premisa
de que las páhinas mas deseás eran mas atihás pol otras páhinas qu'el restu.
Esta idea premitió a Google ordenal las páhinas dun determinau landeu en hunción
de la su emportáncia, basá neste algorimu, estu es, las páhinas mas atihás pol
otras páhinas se muestraban en primel lugal. La entrihazi menimalista e Google
se hizu mu populal entri los usuárius i dendi altonci á tiniu un gran númiru
d'imitaoris.

Landeru italianu que sirvi pa landeal tamién en castillanu. Potenti i con un
entrihazi agradabri.

En 2004, Yahoo! empuntó el su própiu landeru basau nuna mestura e tenulohias de
las sus compras i proporcionandu un servíciu nel que ya prevalecia el landeu en
Webs sobri el diretóriu.

El mas recienti de los grandis landerus es Live (enantis MSN Search), de
Microsoft, que previamenti dependia d'otrus pa listal los sus landeus. En 2004
empuntó una velsión beta colos sus própius resurtaus, impulsau pol su própiu
robot (llamau msnbot). Al préncípiu e 2005 encetó la velsión definitiva.



https://ext.wikipedia.org/wiki/Huang_Xianfan

Huang Xianfan (en chinu: 黄現璠/ 黄现璠; *Fusui, Guangxi, el 13 Noviembri de 1899 - †
Guilin, Guangxi, el 18 d'Eneru de 1982) hue un famosu estoriaol i antropólogu
Chinu.

Huang tuvu nacéncia en Fusui-upon-Zuojiang, Guangxi Chinese, en Noviembri de
1899, i era iju de Gan Xinchang i Huang Lan, dambus dos campusinus propietárius
las sus tierras. Passa la su enfáncia nel su pueblu natal, diendu a la escuela,
i a los 23 añus se treslada a Nanning (capital de Guangxi) pa acontinal los sus
estuyus en la "Escuela Normal Nanning" (1922-1926). En 1926 alcibi el títulu
maestruescuela i es destinau a Qujiu, a unus 60 quilómetrus del su lugal. Al
poquinu tiempu va a Pekín pa acontinal estuyandu en la "Univelsiá Normal e
Beijing"(1926-1935). En 1935 se va a Tóquiu (Tokyo, la capital i mayol ciá de
Japón) a continuar estudios en la " Univelsiá emperial e Tokio"(1935-1937). En
1940 consigui la cátedra estória en la Univelsiá de Guangxi (1940-1953) y en
1954 la del Estitutu Normal de Guangxi (1954-1982). Huang espenó el 18 d'Eneru
de 1982 Guilin del Guangxi.



https://ext.wikipedia.org/wiki/Esiodu

Esiodu, (griegu antíguu Ἡσίοδος, Hēsíodos, latinu Hesiodus) (s. VIII e. C.),
hue, unta Omeru, unu los puetas mas apreciaus la literatura griega.

Tolo que se sabi con seguráncia sobri la su via es lo que él mesmu cuenta enos
sus puemas. Su pairi abitaba en Cumas, ena Eólia, ondi poseia un pequeñu negóciu
navegación. Arruinancau, gorvió pa Beócia, lugal los anti suyus pasaus. Aina, en
Ascra, se eicó al cautivu la tierra.

Aluspués de moril, el pairi ehó las sus tierra pa Esiodu i pa su helmanu Persi.
Ena partiha los bienis, Esiodu se vidu prehudicau pol helmanu, que tinia
sobolnau a los huezis. Esta polémica con el helmanu hue el motivu que le llevó a
escrebil una las sus grandis obras, Los trebahus i los dias. Amás el trebahu nel
campu, Esiodu s’iba hechu aedu embahu el ispiraeru las Musas, hormi el própiu
autol cuenta ena Teugonia.

Sigún se tresmiti, participó nun conculsu d’aedus i otuvió la vitória. Espenó en
Ascra i las sus zenizas remanecierun en Orcómunu, ondi le rindidun onoris cumu
si huera siu hundaol la ciá.

Las sus obras, cumu las d’Omeru, huerun ohetu d’estuyu dendi el sigru IV e. C.
Es el gran i primel moralista la relihión griega, ya que pusu pol escritu tol
cuelpu mitulóhicu tresmitiu hata el intri oralmenti. La su obra hue pilal
hundamental pal basaeru el escrebieru los mitugrafus posterioris crásicus. A
farta dun libru sagrau la relihión griega, la Teugonia d’Esiodu hue lo mas autau
a libru sagrau que tuvun los griegus.

Se l’atribuin amás puemas cumu La ornitumancia, Los velsus mánticus i Las
espricacionis los prodíhius, anque se sabi que nu son rialmenti suyus.



https://ext.wikipedia.org/wiki/Comunismu

El comunismu (de común), entendiu como organización social i económica, es una
associación basá ena comunidá delos medius socialis de produción i los bienis
que con ellus se proucin, medianti la participación direta delos sus biembrus en
un ámbitu de via coletiva. A deferencia de lo que passa en el socialismu, el
comunismu implica el fin dela especialización ena devisión del trebaju i del
dineru.

El comunismu, entendiu comu movimientu socio-políticu, es un conjuntu de
corrientis i agrupacionis cuyu prencipal ojetivu estóricu es —particularmenti
dendi l'adopción dela dotrina marsista— la supresión revolucionaria dela sociedá
capitalista en tantu última horma de sociedá con crassis, i el establecimientu
de una sociedá socialista comu passu previu ala construción gradual de una
organización social comunista. Las dotrinas delas diversas corrientis comunistas
coincidin ena necessidá de acabal cola propiedá privá (especialmenti la delos
medius de produción socialis) i ena emancipación del proletariau comu la primel
crassi oprimia sin economía propia, negación de toa possibli apropiación privá i
por endi tendienti a desaparecel como crassi en una comunidá comunista.



https://ext.wikipedia.org/wiki/Col%C3%B3mbia

La Repúbrica de Colómbia es un país d'América el Sul. Los sus arrayus son al
noroesti con Panamá, al sulesti con Brasil al sul hazi arrayu con Perú i
Equadol, al noresti con Veneçuela, al norti cona Mari Caribi i a ponienti con el
Océanu Pacíficu. La su capital es Bogotá.

El nombri Colómbia hue ideau por el veneçolanu Francisco de Miranda, considerau
El Precusol de la endependencia de las colónias americanas, pa denominal la
union de las atualis repúbricas d'Ecuaol, Colómbia i Veneçuela, en omenajie a
quien descubrió América, Cristóbal Colón. El apelliu de Colón (Colombo) provien
a la su vezi del latín columbus, que senifica palomu, machu de la paloma (en
latín columba), animal que semboliza la pas. El 15 hebreru de 1819, duranti el
Congresu d'Angostura, hue procramau el Estau que adotó el nombri de Repúbrica de
Colómbia, conociu ogañu comu Gran Colómbia pa evital confusionis cona Colómbia
atual, con soberania sobri los territorius del antiguu Virreinatu de Nueva
Graná, Quitu i Capitania General de Veneçuela. El nombri hue propuestu por Simón
Bolívar ena Carta de Jamaica.



https://ext.wikipedia.org/wiki/Calciu

El calciu es un elementu químicu, de símbolu Ca y de númeru atómicu 20. La su
masa atómica es 40,078 u. El calciu es un metal suave grisáceu, y es el quintu
más abundanti en masa en la corteza terrestri. Tamién es el ion más abundanti
que s'encuentra disueltu en el áugua de mar tantu comu por la su molaridá y
masa, endispués del sodiu, clorurus, magnesiu y sulfatus.

S'encuentra en el meyu internu los organismus comu ion calciu (Ca2+) o formandu
parti d'otras moléculas; en argunus seris vivus se halla precipitau en forma
d'esqueleto internu o esternu. Los ionis e calciu actúan e cofactor en una hartá
reazionis enzimáticas, intervienin en el metabolismu del glucógenu, y junt'al
potasiu y el sodiu regulan la contrazión muscular. El porcentaji de calcio en
los organismus es variable y dependi las especis, peru por términu meyu
representa el 2,45 % en el conjuntu los seris vivus; en los vegetalis, solu
representa el 0,007 %.

En la palra vulgar s'estila la vozi calciu pa referirsi a las sus salis (v.g.,
este áugua tié una hartá calciu; en las tuberías se deposita una hartá calciu,
etc.)

El calciu actúa comu meyador intracelular cumpliendu una hunción e segundu
mensajeru; por ejemplu, el ion Ca2+ intervieni en la contrazión los músculus y
es imprescindibli pa la coagulación la sangri. Tamién está implicau en la
regulación d'argunas enzimas quinasas que realizan huncionis e fosforilación,
por ejemplu la proteína quinasa C (PKC), y realiza unas huncionis enzimáticas
similaris a las del magnesiu en procesus e transferencia de fosfatu (por
ejemplu, la enzima fosfolipasa A2). Además, diversus estudius aguran a que el
calciu tamién puría sel una señal d'apoptosis, a través la excesiva recaptación
del ión en la mitocondria y, por tantu, dandu lugar a una generación e estrés
oxidativu. El contenedor prencipal e calciu que tié la célula es el retículu
endoplasmáticu.



https://ext.wikipedia.org/wiki/Agostu

Agostu [aˈɣɔhthu] u Aostu [ɑˈɔhthu] (del latín Augustum [ɑuˈguːstʊm] "(mes)
Agustu") es el otavu mes el añu nel calandáriu gregorianu i está hormau pol
trentiún dias. Se le nombró asina en onol al emperaol romanu Otáviu Agustu
(Augustus Octavius).

Nel antíguu calandáriu romanu, el añu prencipiaba en Marçu i el sestu mes se
llamaba Sextilis pero nel añu 24 ed. C., Agustu deciyó dali el su nombri i,
dende altonci, Sextilis passó a llamalsi Augustus. Otáviu Agustu imitaba desta
holma al feneciu Júliu Cesa.

Pero dal el su nombri a Sextilis le paició pocu a Otáviu, ya que Iulius (en onol
a Júliu Cesa) tinia trentiún dias i Augustus, sólu ventinuevi. Pol essa razón,
el emperaol cambeó la duración de várius mesis, desquitandu i añiyendu dias,
hata logral qu'el "su" mes tuviera trentiún dias. Es pol essu que angañu, dos
mil añus dispués, Júliu i Αgostu tienin trentiún dias ca unu.

Hue ligiu esti mes pa onral al emperaol polque nél venció a Cliopatra i Marcu
Antóniu i entró trunfanti en Roma.

En Irlanda, el mes d'Agostu se llama Lúnasa (el antigu irlandés Lughnasadh) i
toma el su nombri el dios Lugh. El primel lunis Agostu es unu los dias festivus
nacionalis ena Repúbrica Irlanda.



https://ext.wikipedia.org/wiki/Transistol

El transistol es un dispositivu semicondutol d'estau sóliu que se gasta pa
l'amplificacion i la conmutacion, i tien tres telminalis: una corrienti o
vortagi apricá a unu los bichus controla la corrienti los otrus dos. El
transistol es el componenti prencipal de tola eletrónica muelna. Enos circuitus
dehitalis, el transistol se gasta comu un enterrutol elétricu mu ligeru, i la
olganizacion sistemática los transistoris premiti qu'enhuncionin comu una puerta
logica, memórias tipu RAM i microprohessaoris. Enos cercuitus analógicus los
transistoris se gastan cumu amplificaoris. Los amplificaoris d'audiu, las
huentis d'alimentacion estabiliçás i los amplificaoris de frecuéncia son
cercuitus analogicus que llevan transistoris. Áin dos tipus basicus de
transistoris, los bipolaris (BJT) i los d'efeutu campu (FET), i ca unu hunciona
de holma deferenti.

Zona de rutura : El hechu de sel nula la correnti de basi, es equivalenti a
mantenel el circuitu basi emisol abieltu, nestas circustancias la correnti de
coletol es praticamenti nula i por essu se puei consideral el transistol nel su
circuitu cumu un enterrutol abieltu. Un transistol esta en corti quandu:

Zona de saturacion : El díodu colectol está polariçau directamenti i el
transistol se porta cumu una pequeña resistencia.



https://ext.wikipedia.org/wiki/Rugby

El Rugby es un juegu d'origin ingrés, juegau por dos equipus holmaus por 15
juegaoris ca unu. Consisti en trasladal un balón de holma ovalá conas manus mas
allá duna meta llamá linia d'ensayu o entroduciéndu-lu con el pie por cima del
travesañu orizontal duna porteria. Esti deporti está regulau pola IRB
(International Rugby Board)

Es mu populal enas islas británicas (Réinu Uniu e Irlanda) i enas antiguas
colonias comu Sudáfrica, Nueva Zelanda i Austrália assina comu en Fráncia e
Itália. En Uropa se juga en menol meía en el sul (Portugal, España) i esti
(Rumania, Geólgia, Rússia). En América, el país ondi mas se juga es Argentina, i
tamien en Estaus Unius, Canadá, Uruguai, Chili, Brasil...En África se pratica
pola enfluencia sudafricana en angunus paisis comu Namibia, i en algotrus por
enfluencia francesa (Marruecus, Túnis...). En Oceania es populal en islas comu
Fiyi o Samoa, mentris que en Ásia no es mu praticau, nesti continenti destaca
Japón.

Los campeonatus mas emportantis sonin, en Uropa, la Copa Las Seis Nacionis, jugá
entri Ingalaterra, Escócia, Galis, Irlanda (con combinau de juegaoris la
Repúbrica de Irlanda i d'Irlanda del Norti), Fráncia e Itália. Tamien essisti la
Copa Mundial de Rugby, cuya primera edicion se celebró en 1987.



https://ext.wikipedia.org/wiki/Richard_Wagner

Richard Wagner (Leipzig, 22 e mayu e 1813 - Venécia, 13 e febreru e 1883) hue un
compositol d'ópera alemán. Hue el más emportanti compositol d'ópera en Alemaña
duranti el perió románticu.

Hueraparti anguna música qu'escrebió cuandu era estuyanti, escrebió 10 óperas,
las cualas son arreprehentá alicuandu en teatrus d'opera uguañoti. La huerça las
sus óperas son al tentu estórias de la mitulohía alemaña. Escrebía los testus
pol sí mesmu siempri. Cambeó las ideas que tinía la henti al tentu lo cúmu
l'ópera ebía de sel. Cavilaba qu'el drama (l'estória que se cuenta con tola
tensión) era mú emportanti i descohía los cantantis él mesmu palas sus óperas,
p'asín puel entrenalus pola verea qu'el barruntaba. La música de las sus óperas
nu daba al púbricu l'oportuniá d'aplauil endispués los solus cumu s'iba hechu
nel sigru XVIII: acontinaba através del atu compretu. Hadía l'estória e la su
música gastandu de lo que él hucheaba “leitmotifs”. Estus eran melodías u
cachinus de frasis musicalis, los cualis pretenecían a presonahis particularis
ena ópera u a ideas particularis.



https://ext.wikipedia.org/wiki/Revoluci%C3%B3n_Endustrial

La Revolución Endustrial es el nombri que lo estoriaoris án dau al periou de
l'estória deque nun inti dau ubió un gran cámbeu ena holma e cuaharingal las
cosas i vivil.

Esmienzó en Gran Bretaña nel meyu el sigru XVIII i s'esperrió pa Uropa i América
el Sul nel comencípiu del sigru XIX. Senificú que pol vedi la mayoría de chascus
huesin hechus a manu en fábricas chiqueninas, sedríen hechas menus caras en
grandis cantiais pol máquinas en fatorías.

Las nuevas ideas i enventus huerun empreaus tamién en las minas, enas
hundicionis de metal i nel trasporti e bienis. El más emportanti enventu de la
Revolución Endustrial huerun el Motol de Bahiu, gastau pa impulsal las fatorías,
bombeal enas minas prehundas, i enos motoris de los trenis. El bahiu proceenti e
torral el carbón se guervi en huenti e puel, ondi enantis iban siu los músculus
de los umanus i animalis.

La henti qu'estuya estória acontina sin ponel-se dalcuerdu en lo pol qué acaeció
cuandu lo hidu i lo pol qué en Ingalaterra primeru. Hue cuaharingau sobri un
nuevu espritu d'estuyus pola céncia nel sigru XVII, llamau polos estoriaoris la
Ilustración. Mesmaenti, Ingalaterra era un país establi políticamenti duranti el
XVIII sin guerras civilis (inque abondas ahuera).



https://ext.wikipedia.org/wiki/R%C3%ADu

Un riu es una corrienti natural d'áugua que trascurri de holma contínua. Posei
un caudal detelminau i desembocaura (parti final el riu) nel mari, nun lagu u en
otru riu (en que'l su chascu se le da el nombri de afluenti). Angunas vezis
acabihan en zonas desélticas ondi las sus áuguas se perdin pol filtración i
evaporación: es el chascu los rius alótonus (anombraus assina ebiu a que las sus
áuguas procein d'otrus lugaris con clima mas úmeu), cumu el chascu del Okavango
nel farsu delta ondi desemboca u numerosus uadis del Sáhara i d'otrus desieltus.

Enas partis ondi el riu fluyi en áreas relativamenti pranas, sueli hormal
meandrus: estableci curvas regularis, puyendu chegal a hormal lagus en herraura.
Al correl el riu, lleva emportantis cantiais de sedimentus, los que puein dal
orihin a islas seimentárias, hucheás deltas i tamién puei dal lugal a la
elevación el cauci pol encima el nivel de la llanura, polo que abondus rius
suelin fluil paralelus al mesmu pol nu puel desembocal pola mayol elevación el
riu prencipal: son los rius tipu Yazoo.

La pulicia i almenistración dun riu abiertu a la libri navegación suscita
numerosus pobremas: el réhimin aduaneru, el pilotahi, los reglamentus de puertu,
las tasas... La norma heneral es qu'en prencipiu la alministración de ca setol
del riu es ehercia pol respetivu ribereñu. Una hórmula qu'á chegau a evital
pobremas, sobri tó enus rius uropeus, ondi la concentración de la navegación es
mu grandi, consisti nel establecimientu e comisionis entrinacionalis
d'alministración fluvial.



https://ext.wikipedia.org/wiki/Provincias_d%27Espa%C3%B1a

La província es una devisión territorial d'España, d'alcuerdu cola Costitución
española.

Ogañu, en España ai 50 províncias, que comprendin la totaliá el territóriu
español, i las ciais autúnomas de Ceuta i Melilla.

El rehormismu borbónicu hizu angunus cámbeus ena olganiçación
políticu-territorial d'España, cumu el criaeru e las audéncias i entendéncias.
Sin embargu, acontinaban prevaleciendu en gran miia las devisionis hereás de los
Habsburgo, con territórius d'estensión desigual i con varius encravis dunas
províncias en otras. Pa remeyal estu, los elustraus propusierun una devisión
racional del Reinu. El primel proyeutu sériu hue el criau entri 1799 i 1805 pol
superintendenti e Hazienda Miguel Cayetano Soler. Sin embargu, los pobremas
políticus de los añus en que se elaboró el proyeutu nu premitierun la su
realización, que hue retomau polas Cortis de Cádis pocu aluspués.

Pola su parti, las Cortis de Cadis retomaban en 1812 los proyeutus de los
elustraus: decretarun la supresión de los antigus reinus, províncias i
entendéncias en que se deviia España, i hizun una nueva devisión del pais en
províncias, regulariçá i racionaliçá. Sin embargu, el proyeutu nu puu chegal a
apricalsi, pos la güerta a España el asolutismu e la manu e Fernando VII ehó sin
efetus esta devisión provincial, al abolil en 1814 la Costitución de Cadis,
gorviéndusi al esquema pulíticu-alministrativu el Antigu Réhimin. Duranti el
Trieniu Liberal (1820-1823) se gorveria a establecel la devisión provincial
ensayá polas Cortis de Cadis, peru sedria e nuevu suprimia pol Fernando VII al
arrecuperal el puel asolutu. La olganización provincial definitiva sedria adotá
aluspués la muerti d'ésti en 1833, al asumil la Rehéncia la su esposa María
Cristina de Borbón, con apoyu los liberalis.

La devisión provincial atual hue ideá en 1833 pol Javier de Burgos sobri los
arrayus los antigus reinus ispánicus, basándusi enos idealis igualitarius i
centraliçaoris del Nuevu Réhimin sulhiu pola Revolución Francesa. S'estableció
oficialmenti cumu devisión provincial d'España meyanti Rial Decretu e 30 e
Noviembri. Esta devisión acontina básicamenti vihenti, ecetu pol pequeñus
ahustis territorialis enos añus enmeyatamenti posterioris i cola ececión del
decretu-lei promulgau pol diretóriu e Miguel Primo de Rivera el 21 e Setiembri e
1927 pol que se deviin las islas Canárias en las dos províncias atualis.

La vihenti Costitución española arrecohi la devisión provincial del Estau, al
establecel qu'ésti «s'olganiça territorialmenti en monicípius, en províncias i
enas Comuniais Autúnomas que se costituyan. Toas estas entiais goçan d'autunomia
pala hestión los sus respetivus enteresis».

Amás, el artículu 141.1 de la Costitución española defini la província cumu la
«entiá local con presonaliá hurídica propia, detelminá pola agrupación de
monicípius i devisión territorial pal cumprimientu las ativiais del Estau».

La Costitución tamién gasta a las províncias cumu basi el establecimientu las
Comuniais Autúnomas. Pol sabulugal, el artículu 143 izi que «...las províncias
arrayantis con caraterísticas estóricas, curturalis i económicas cumunis, los
territórius insularis i las províncias con entiá rehional estórica pudrán aceel
al su autugobielnu i costituilsi en Comuniais Autúnomas». D'esti mó, en España
desistin Comuniais Autúnomas pruriprovincialis (es izil, hormás pol várias
províncias) i uniprovincialis (es izil, hormás pol una sola província).

Ena siguienti tabra se listan alfabéticamenti tolas províncias, la su capital,
la comuniá autúnoma a la que preteneci i la lista los sus monicípius.

Las ciais de Ceuta i Melilla nu están integrás ena olganización provincial, sinu
costituias en Ciais Autúnomas con arreglu a los sus propius Estatutus
d'Autunomia.



https://ext.wikipedia.org/wiki/Plat%C3%B3n

Platón d’Atenas (428/27 – 347 e. C.) hue unu los mas elustris filusofus griegus.
Hue discípulu de Sócrati, hundaol la Acaémia i maestru d’Aristótili. Se crei
qu’el su nombri verdaeru iba siu Aristocli; Platón (πλάτος en griegu senifica
«anchón») era un apelliu que, probabrienti, hazia referéncia a la su
caraiterística física, sigún el su pelitasqui aléticu u los sus ombrus anchus u
enclusu a la su ámplia cabusia enteletual en tratatandu temas de heitu tan
astratu. La su filusofia á siu de gran emportáncia i enfruéncia. Platón abadó
albondus los temas el pensaeru conocius: ética, política, metafísica i toria la
conocéncia.

Asín poncima, Platón esarrolló la noción de qu’el ombri está en contautu continu
con dos tipus de rialiá: la entelihibri i la sensibri. La primel rialiá es
concreta, remanecienti, imutabri; la segundera, a la escontra, son tolas cosas
qu’afetan a los muestrus sintius, son rialiais ependientis, mutabris i son
imahin las rialiais entelihibris.

Esta dobri conceción de cuantu desisti alcibi el nombri e Toria las Ideas u
Toria las hormas. Hue esarrollá cumu ipótisi nel dialogu Fedón i costitui una
maea e garantidal la posibiliá de la conocéncia i hadel fornua una entelihibiliá
relativa a los fenóminus.

La ontulohia de Platón idi antoci qu’argu es ena miia en que palticipa e la idea
desi ohetu. Nel chascu la mesa es inrelevanti, peru lo qu’enteresa a Platón son
cosas cumu el «sel umanu» u la «hustícia», pol ponel un clusu.

Platón resuervi esi pobrema cola su Toria las Ideas. Lo que hadi de remanecienti
nun ohetu es la Idea, mas prehisaenti, la palticipación desi ohetu na su Idea
correspondienti. I la muación aconteci polque esi ohetu nu es una Idea, sinu
algotra incompleta reprehentación la Idea desi ohetu. Nel sabulugal el arbu, lo
que hadi que él seya el mesmu i seya un arbu i nu algotra cosa, apesal de la su
deferéncia daquellu qu'era dequ'era mas nuevu i dotrus arbus d'otras espécis (i
mesmaenti e los arbus la mesma espéci) es la su palticipación de la Idea d’Arbu:
la su muación s’ebi al hechu de sel una languiosa reprehentación la Idea d’Arbu.

Platón tamién labutó en una toria nosiulóhica, u sá, una toria qu’espricotea
cúmu se puei conocel las cosas, u tamién una toria la conocéncia. Sigún él, en
viendu muhotrus un ohetu a ca ná, una presona s’alcuerda, drentu e ná, de la
Idea daquel ohetu que vidu nel mundu las Ideas. Pa espricoteal cúmu pasa estu,
Platón hecha manu dun mitu qu’idi que, enantis la nacéncia, el alma e ca presona
vivia nuna Estrella ondi s’asiahan las Ideas. Namás naci una presona, la su alma
es hundeá pa la Tierra i el guarrachadu hadi que orvii lo que vidu na Estrella.
Peru en viendu un ohetu espetalsi e destintas hormas (cumu los deferentis arbus
que se puein vel), el alma s’alcuerda la Idea daquel ohetu que hue viu na
Estrella. Tal recuerdu, en Platón se huchea ἀνάμνησις.

La primel vertú era la de la Sabiduria i eberie sel la cabeza el estau, u sá, la
gobelnanti pos es la que posei el caraiti d’oru i emprea la radón.

La segundera «espéci» de vertú era el Riañu, pos eberie sel la gasopeta el
estau, u sá, los sordaus, pos la su alma e prata está enllena e voluntá.

El trecel héniru vertú es la Tempranza, qu’eberie sel el bandul, u sá, los
trebahaoris, pos la su alma e bronci se cantea pal deseu las cosas sensibris.

El ombri pa Platón estaba deviiu en cuelpu i alma. El cuelpu era la matéria i el
alma era la palti imaterial i devina que posei el ombri. Al tiempu qu’el cuelpu
sempri está en contina muación de heitiu, horma, ec., el alma nu mua nunca,
apaltil el momentu en que se naci abemus el alma prefeta, inque nu sepamus. Las
verdais esencialis están escritas en el alma pol sempri, inque en naciendu
orviamus, polqu’el cuelpu es la carci el alma.

Platón atarazaba el alma en tres paltis: cabeza (controla las otras dos paltis),
gasopeta (es la palti iracibri, la de los sentimientus) i bandul (es la palti
concupicibri, la de los premitivus deseus).

La conocéncia el alma es la que da sintiu a la via. Tó cuantu desisti hue la
labutación dun Demiurgu, un devinu artesanu que crió el mundu rial i el su
heitiu.



https://ext.wikipedia.org/wiki/Nuvi

Una nuvi es una massa visibri hormá pol cristalis de ñevi o gotas d'áugua
assitiás ena amosfera. Las nubis esparcean tola lus visibri, razón pola que se
ven brancas. Sin embargu, a vezis son tan guresas o densas, que la lus no las
puei atravesal, i altonci se ven grisis o negras.

El crasificaeru nuvis d´alcuerdu conas sus caraiterísticas visualis provien de
la Organizacion Meteorológica Mundial i está arrecogia nel "International Cloud
Atlas".

Los nombris oficialis de las deferentis crassis de nuvis se dan en latín. Ain
tres génerus (genera) hundamentalis:

Quandu la masa d´aire cáliu i úmiu es horçá a subil mu altu ena troposfera,
s´enfria de tal manera que se horman nuvis de cristalis de gielu, llamás cirrus,
cirrustratus o cirrucúmulus. A menol altitú se horman las nuvis de gotas
d´áugua, comu son los altustratus, altucúmulus que polo general acompañan a los
frentis cálius, al igual que los stratus de menol altitú.

En pranetas deferentis de la Tierra las nuvis puein estal hormás d'otru
material.

Las nuvis de Venus están hechas de gotas d´azeu sulfúricu. Marti possei nuvis
d´áugua i de dióssidu de carbonu. Titán está cubria duna densa niebra
d´idrocarburus la qual enculta nuvis de metanu. Los pranetas gigantis Júpiti i
Saturnu tienin nuvis superioris d´almoniacu i possein nuvis entremeyas
d´idrosulfuru d´amónio i nuvis prohundas d´áugua. Uranu i Neptunu possein
possibrimenti nuvis prohundas análogas a las jovianas i possein nuvis superioris
de metanu.



https://ext.wikipedia.org/wiki/Luenga_vasca

Vascu o euskara es la luenga aislá palrá nel Pais Vascu i en Navarra, en España,
i nel departamentu de Pirineus Atlánticus, en Fráncia. Es cooficial huntu con el
castellanu nel Pais Vascu i angunas zonas de Navarra.

Se consiera la única luenga preinduropea sobrevivienti en Uropa ociental, i pol
tantu, la de raizis más antiguas desta rehión i entri las más viehas de las
luengas d'Uropa. Ogañu palran alreol de 885.000 pressonas (datus del 2006), a lo
qu'ái qu'añiil algotras 515.000 que lo entiendin peru que palran con amargullu
(bilingüis pasivus). Es una luengua minorizá polas idiomas dominantis castellanu
i francés. Dessistin tamién angunas comuniais vascupalrantis nel continenti
americanu, enas cualis se puein atopal vascos de segundera trecel heneración que
siguin palrandu la luengua nel dialeutu orihinal, e inclusu mesturas de los
dialeutus tradicionalis, resurtau del encuentru de vascus de deferentis
rehionis. El primel libru conociu s'emprentó en 1545, i hue entitulau Linguae
Vasconum Primitiae de Bernat Dechepare.

Ogañu albondas pressonas án deprendiu prencipalmenti el vascu uñificau (euskera
batua), con mayol o menol enfruéncia la palra la su rehión.



https://ext.wikipedia.org/wiki/Luenga_ga%C3%A9lica_escocesa

El gaélicu escocés (Gàidhlig, [ˈɡɑːlʲɪkʲ]) es una idioma induropea pretenecienti
al grupu las luengas celtas.

Llegó a Escócia alreol del sigru V, cuandu los escotus d'enia celta i
provenientis del norti d'Irlanda se asentarun ena costa ociental, fruhiendu una
varieá del gaélicu que sustituyó a l'antigua luenga e los "pitus", palrá nel
lugal hata altonci. Es ebiu a estu qu'el gaélicu palrau en Irlanda i ena Isla de
Man seyan tan pacius. Mas tardi, los préstamus luengüísticus provenientis de los
anglus i las envasionis vikingas dirían relegandu cá vezi mas la idioma, hata
que alreol del 1500, duranti el reinau de Jacobo IV, se criarun enas Ébrias las
Cortis localis i las escuelas de bardus, que huerun cuna del Sistema e Clanis de
las Tierras Artas (Hightlands), grácias a lo cual la curtura i la luenga gaélica
acontinó desistiendu. Uguañoti unas 60.000 presonas lo palran nel norti
d'Escócia.

Inque menus del 1% de la puebración escocesa - dun total de 5,1 millonis- palran
esta luenga, pa los que lo palrin, ai várius pedióricus i pogramas d'arrádiu.
Atualmenti el Palramentu Escocés está considerandu una lei pa qu'el gaélicu
escocés seya una de las luengas oficialis d'Escócia, unta el ingrés.



https://ext.wikipedia.org/wiki/Hi

El nombri que tuvu esta letra en griegu antíguu hue χῖ [khíː]. El nombri en
griegu muelnu es χι [ˈçi]. No tuvu equivaléncia en latín, pos se trascrebia con
el dígrafu ch.

La prenunciación desta letra á variau a lo largu los tiempus. A lo primeru esti
sinu se gastó pa asseñalal el fonema oclusivu sordu aspirau /kh/ ena huerça los
dialeutus. Endispués el son se hue fricativizandu en favol de la velal /x/. Dos
son los alófonus que tien nel griegu dagañu, unu velal [x] gastau delantri [a],
[o], [u] i otru palatal [ç] bichau delantri [e] i [i]: άγχος [ˈɑŋxos], χέρι
[ˈçeɾi].

Pol mé las palras griegas el sul Itália que gastaban la hi pa trascrebil el
grupu ks, i no [kh], el latín alquirió tala letra tamién con essi mesmu valol.

El sinu X hue mu freqüenti ena tradición manuscrita meyeval pa abrevial la
seqüéncia christ-, en parabras comu cristianu. En ingrés s’acontina gastandu
p’abrevial Christmas: Xmas “Naviá”. Junta la ro, tamién era un holma mu
freqüenti d’abrevial Χριστός ΧΡ “Cristu”.

Nel IPA, la grafia menúscula la hi se gasta pa asseñalal el son uvulal fricativu
sordu [χ].



https://ext.wikipedia.org/wiki/Carlus_el_Grandi

Calru Manu u Carlus el Grandi (francés: Charlemagne) (742 u 747 - 28 d'Eneru,
814) hue el rei de los francus qu'encetó el Sacru Empériu Romanu.

Los francus, unu e los pueblus Hermánicus c'iban emigrau arreol el riu Rhin nel
Empériu Romanu. Conquistun, arreol añu 700, la Gália i parti e la Hermánia al
esti el Rhin. Tamién efendierun al Papau i la fe Católica Romana. Deque el su
rei Pippin el Brevi espenó, los sus ihus, Carlus el Grandi i Carloman huerun
hucheaus pa compaltil el réinu. Lo suzalachun en dos partis: una metá pa Carlus
el Grandi i l'algotra pa Carloman. Carloman espereció el 4 e Diciembri el 771,
ehandu a Carlus cumu el derihenti e tól Réinu Francu.

Hue rei de los francus endi el 786 i rei de los lombardus endi el 774. Hue
coronau emperaol Emperaol Augustu en Roma ena Naviá del añu 800 pol Papa Lion
III, encetandu el Sacru Empériu Romanu, c'asperaba que huera un segunderu
Empériu Romanu. Aluspués abondas guerras, esperrió el su empériu pol gran parti
d'Uropa Ociental.

Carlus runchó en guerras tol tiempu que hue rei. Es conociu pol gastal de la su
espá, “Joyeuse”, en cá unu e los trenta añus de guerra i las 18 batallas enas
que runchó. Tamién pú conquistal a los sahonis, argu qu'el emperaol romanu
Augustu nu pú 800 añus enantis. Consiguió gorvel a los sahonis pal cristianismu.
Mesmaenti cuaharingó abondus coléhius paque la su henti puyera deprendel.



https://ext.wikipedia.org/wiki/C%C3%A1ntabru_(palra)

Se llama cántabru u montañés a la modalidá lingüística propia de Cantabria,
gastá nesa mesma Comuniá Autónuma i zonas cercanas al Prencipau d'Astúrias,
Castilla i Lión i Pais Vascu.

El cántabru es un dialetu románicu volucionau diretamenti el latín con un
esarrollu que lleva a incluilu endrentu el diasistema luengüístico asturlionés,
unta el artuestremeñu, el mirandés, el asturianu i el lionés. Diversas
custionis, cumu el sustratu, las influencias d'astratu (zona e contatu con el
vascu i huerti relación con territórius castellanu palrantis), la incorporación
mas temprana a la Corona e Castilla frenti a otrus territorius el diasistema,
asín cumu el asiahamientu heugráficu i política marhinal endrentu el domeñu
luengüísticu asturlionés, hazin qu'el cántabru tenga ciertas deferencias i
presonaliá frenti a las otras moaliáis luengüísticas de iziu diasistema.

Asín mesmu, diversas asociacionis pala recuperáncia el patrimoñu luengüísticu
cántabru llevan añus haziendu cursus de cántabru en Sanander i "Torlavega" (en
castellanu Torrelavega) ententandu creal un pequeñu espaciu social de
neupalrantis.

Respetu a cúmu se llama a la moaliá luengüística propia e Cantabria, uguañoti
viini gastandusi cántabru con mayol frecuencia, inque desisti henti a la que le
peta mas el nombri montañés.

Las deferencias son hundamentalmenti que estus úrtimus consieran al nombri
“montañés” cumu el nombri traicional gastau pol angunus escrebioris
costumbristas i, tóricamenti, con una posibri mayol acetación entri la
puebración rural, mentris que los otrus setoris entiendin qu'esi nu es un güen
nombri puestu que "La Montaña" es una comarca e Cantabria, que nu se correspondi
ni edentifica a la totaliá e los palrantis de cántabru. Argumentan esta custión
colas escasas encuestas realizás (Atlas lingüístico y etnográfico de Cantabria,
e Manuel Alvar, i Language loyalty and linguistic variation a study in Spanish
Cantabria, e J.C. Holmquist) ondi solu en 5 puntus encuestaus, assitiaus tós
endrentu e "La Montaña", se retruqueaba montañés anti la pregunta “Lo qué palra
osté?”, mentris qu'en otrus puntus ahuera e "La Montaña" se retruqueaba con el
nombri e la comarca: pasiegu, lebaniegu, campurrianu.

Uguañoti una tupa organiçacionis luengüísticas i una ca vezi mayol parti la
opinión púbrica pahin preferil el nombri cántabru frenti a montañés.

A grandis rasgus puemus izil qu´el cántabru presenta dos grandis dialetus: el
ociental i el oriental. La divisoria entri dambas las dos variantis la crean riu
Saja i el Pas, ociental i oriental respetivamenti. Ena cuenca e Besaye (en
cántabru, en cstellanu Besaya) alcuentramus una frontera discontinua con zonas
de palras de transición entri los dos dialetus que gastan rasgus de unu i otru
lau.

Asín mesmu, puemus alcuentral endrentu el cántabru ociental un sudialetu al sul
de la cordillera, probabrienti consecuencia duna mayol castellanización, i en
cántabru oriental una varianti encartá u veciana mas allá d´Agüera, que recupera
angunus de los rasgus propius el dialetu ociental.

• Presentis d´endicativu i suhuntivu e los verbus de la segundera conhugación
(bebi, comin, escuendis, jacin…)

• Imperativu e los verbus de la segundera conhugación (atiendi, bebi, cuesi,
cuéi…)

Gracias a los estuyus de Carlos Ealo López (Situación actual de las hablas de
origen asturleonés en Cantabria e 2003) i Lorenzo Rodríguez Castellano (Estau
actual de la H aspirada en la provincia de Santander de 1.954) puemus comprebal
la emportanti redución de la aspiración nel cántabru oriental en solu 50 añus,
chegandu, en 1.954, hata casi riu Campiezu, en Tresmiera i, uguañoti, nu pasandu
e Piélagus, Toranzu i Villajufri (sarvu pequeñas islas con aspiración esporádica
argu mas huerti alreol de Liérganis, Rumiere (en castellanu: San Roque de
Ríomiera i Ribamontán)

El mismo fenómeno suele afectar a la formación de los plurales o, incluso y más
esporádicamente, a los participios: maldayis/maldáis, levantayu/levantáu…

Un españíu fizo tremar el fayéu. El ñarbatu esnaló lloñe. L'esguil espaeció nel
ñeru. Hebo otru españíu, y darréu otru. L'home, entós, mientres cayía coles
manes abiertes, los güeyos nel infinitu y el so cuerpu remanando per tolos llaos
abonda sangre, glayó una pallabra, una pallabra namás, que resonó y güei sigue
resonando na biesca y en toa Asturies: «¡Llibertá!».

Un estrumpiu hizu rehilal el hayeu. El mielru voló largu. L'ardilla esapaició
nel ñiu. Ubu otru estumpiu, i alogu algotru. El ombri, altonci, mentris cayia
colas manus abiertas, los ohus nel enfinitu i el su cuerpu virtiendu pol tolos
laus albonda sangri, gañitó una parabra, una parabra namás, que resonó i ogañu
acontina resonandu nel esboçu i en toa Astúrias: «Libertá!».

Un españíu jizo temblar el jayal. El miruellu voló largu. L'esquilu jospó nel
ñial. Hebo otru españíu, y darréu otru. L'hombri, entós, mientris cayía conas
manos abiertas, los güejos nel sinfinitu y el su cuerpu esvarciando por tolos
laos sangri n'abondu, glarió una parabra, una parabra namás, que retingló y hui
sigui retinglando ena viesca y en toa Asturias: «¡Libertá!».

Un estallido hizo temblar el hayedo. El mirlo voló lejos. La ardilla desapareció
en el nido. Hubo otro estallido, y luego otro. El hombre, entonces, mientras
caía con las manos abiertas, los ojos en el infinito y su cuerpo vertiendo por
todas partes mucha sangre, gritó una palabra, sólo una palabra, que resonó y hoy
sigue resonando en el bosque y en toda Asturias: «¡Libertad!».



https://ext.wikipedia.org/wiki/Zeta

La su grafia mayúscula es Ζ i la menúscula ζ. El latín, ya en epoca emperial
escomiençó, de que se margulló ena cultura griega, a gastal la letra Z pa
trascrevil prencipalmenti nombris própius elénicus. Esta letra acabó por
encluil-se nel abecedáriu latinu, acupandu la última posicion, por sel ésta la
última las letras acetás polos romanus nel su repertóriu alfabéticu.

Esta letra, presenti ena huerça los dialeutus el griegu antíguu, sirvia pa
represental la volucion los grupus induropeus *dj, *gj i *j + vocal a [dz].
Assina las parabras Ζεύς < *djeus o ζῶ < *gjo-. No estanti esti son esprimentó
pol analogia conos grupus internus σδ que los griegus escrevian tamien comu ζ
una metátesi a [zd].

Esti son, primeru en interiol parabra, aluspues nel escomiençu, por assimilacion
total progressiva coló pal son [z] en jónicu-áticu i pa [dd] en lacóniu, beóciu
i tessáliu: assina una parabra comu χατίζω se prenunciava en unus lugaris
[khati̋zdɔː], [khati̋zɔː] o [khati̋ddɔː].

La grafia ζ, en epoca elenística escomencipió a empreal-se pa anotal la sonoriá
la s: ἀναβαζμούς. La volución a [z] que siguió el jónicu-áticu i, por ende, la
coiné hue la que se conselva en griegu moernu: χρωματίζω [xroma'tizo]. Amás, el
griegu moernu gasta el dígrafu τζ pa la trascricion de [dz] en parabras,
prencipalmenti, enpréstamus el turcu, del ingrés o del francés: τζάμι, τζάκι,
τζην, τζιπ, τζαζ.



https://ext.wikipedia.org/wiki/Wolfgang_Amadeus_Mozart

Wolfgang Amadeus Mozart hue un compositol austriacu. Duranti la su brevi vía
escrebió más de 600 labutus de música. P'abonda henti, que hue unu e los mehoris
compositoris de la música de tolos tiempus. Tuvu nacéncia ena ciá de Salburgu el
27 d'eneru e 1756. Entri los prencipalis labutus destacan las óperas Don
Giovanni i Die Zauberflöte (La Frauta Máhica). El su labutu esmienza con un
minuet qu'escrebió deque tenía cuatru añus i amenida col su parti acaberu, el
Requiem. Tamién sonaba el pianu mu puliu. Espenó el 5 e diciembri e 1791 deque
tinía 35 añus.

La música Mozart, endigual que la de Haydn, es la más emportanti lo que se
huchea estilu crásicu. Nel inti nel que encetaba a componel, el perió Barrocu
estaba a amenidal. Lo que petaba estaba a cámbeal en música. La horma, el rimu i
lo puliu gorviéronsi más emportanti qu'el contrapuntu. Mozart hue el primel gran
compositol qu'escrebió música pal pianu, un estrumentu c'acabihaba e gorvelsi
populal. Escrebió abati tolas crasis de música: sinfonías, óperas, conciertus pa
solus, música e cámara, especialmenti cuartetus i quintetus pa cuelda, i sonata
pa pianu. Tamién escrebió abonda música relihiosa, encluyendu música pa masas,
endigual que música populal, cumu valsis, divertimentus i serenatas.

Endigual c'abondus labutus maestrus, asina Mozart escrebió nun estilu más
populal, encluyendu angunas melodías que tol mundu conoci uguañoti. La su
serenata Eine kleine Nachtmusik, el El Rondu Turcu de la su Sonata pa Piano en
La, el abrieru e la Sinfonía nº 40 en Sol menol i la canción del cazaol de
páharus de La Fráuta Máhica.



https://ext.wikipedia.org/wiki/Vincent_Van_Gogh

Vincent Willem van Gogh, nolmalmenti Vincent van Gogh, (30 Marzu e 1853 - 29
Húliu e 1890) hue un pintol olandés.

Endispués d'ahodical en angunus labutus, abogó pol golvelsi artista. Se hue a
vivil a París col su helmanu, Theo, que hue un tratanti e arti i tuvu conocéncia
de abondus artistas famosus que l'ayuun i l'enfruenciun. Duranti la su vía
escrebió numirosas cartas a Theo i esti las emburacó toínas. En estas cartas,
Van Gogh escrebi al tentu los sus huertis sentimientus pola vía i el arti.

Se muó a la ciá de Arles i vivió con algotru artista, Paul Gauguin. Dambus los
dos dicutían alicuandu i una mihina aluspués, Vincent se cuertó un cachinu e la
su oreha i se l'indirgó a una prostituta. Los sus pobremas mentalis se gorvierun
tan enteosus, c'ubió de sel entelnau nun estitutu mental. 18 mesis endispués se
hirió gravienti cuna pistola i espenó alogu dos días. Theo estuvu mu ahuncau
pola muerti el su helmanu; se pusu seriaenti enfermu i espenó tamién alogu seis
mesis.



https://ext.wikipedia.org/wiki/S%C3%A9neca

Lúciu Aneu Séneca (en latín Lucius Annaeus Seneca, [ˈluːkɪʊs anˈnaeʊs ˈsɛnɛka],
conociu tamién pol Seneca Iunior) hue un políticu, avogau, filósofu i escrebiol
latinu, revolucionariu las letras el sigru I la muestra era.

Séneca nació ena ciá ispana de Corduba unus añinus e. C., entri el añu 4 i el 1
enantis. La su família era de quartus, pretenecienti al ordo equester. S’inora
si se trataba duna família hispaniensis (itálicus ahincaus en Hispania) u
hispana propiamenti dicha. El su agüelu pol parti mairi hue Marcu Élviu Novatu,
la su mairi hue Élvia i el su pairi el inlustri hablaol Séneca el Mayol. Tuvu
dos gelmanus, unu mayol, Novatu, i otru chicu, Mela, pairi el pueta Lucanu.

Pol mó su pairi, Séneca diba enhilau a convertilsi nun renombrau políticu en
Roma, comu tamién aconteceria conos sus dos gelmanus, quien tamién acuparun
cargus emportántis. Assinque aballó pa Roma, an cá la su tia, a bandeal el
cursus honorum escomençandu con una rigorosa holmación retólica, estórica i
literária, ária ena que campeó su pairi, enos úrtimus añus en que gubernó
Agustu. Tuvu pol maestrus representantis de las destintas escuelas filosóficas
la epoca: pitagóricus, estoicus i cínicus. De la manu de Átalu i Soción s’empicó
a la filosofia, deprendiendu a tenel autarquia espiritual, sel usteru i a gastal
el tiempu vagáncia nel escrebieru i la reflessión. D’autoris cumu Vergíliu i
Cicerón deprendió los valoris moralis eroicus i el léssicu filosóficu latinu. De
mu nuevu remurgaba d’asma i escomençó a desarrollal una bronquiti corónica,
tuviendu percujus mu rehuertis i que le hazian vel con otrus ojus la via. Comu
Roma no favorecia la su salú, aballó pa Egitu, cona su tia que bia diu con el su
mariu, agora prefetu dessa província. Allina deprendió céncias naturalis i
geografia, passión de la que enjamás se desapartó.

Con trenta i pocus añus, Séneca, ya de güerta en Roma, pol mé la su tia Élvia,
entró en política cumu qüestol pal 33 u 34. Escomençó a arcendel ena su carrera
política cumu edil i endispués pretol i abati en paragi el Senau, hueraparti los
luzimientus púbricus cumu hablaol i avogau. La fama le hizu crial inviyas ena
corti i de que Cláudiu hue nombrau emperaol nel 41 lo desterrarun pa Córciga. El
emperaol aprovechó la lex Iulia de adulteriis pol mé la quala se condenaba a la
pena muerti a quien cometiera adultériu con angún miembru la família real.
Assinque, anque no lo matarun quiziá pola nombreria que tinia, lo avientarun de
Roma pa la rúspira Córciga nunus los momentus mas pioris la su via, con dos
viyuas rezientis en Roma (la su mairi i la su tia) i un ijinu muertu pocu á.

Desti destierru salió Séneca pol mé d’Agripina, segunda esposa el emperaol, que
tinia pensau hazel al cordubés maestru el su iju Nerón. Tácitu, a la escontra,
mienta qu'el propósitu no era velequí esti, sinu arroealsi de gentis emportantis
paque Británicu, legítimu ereeru, no huera lijiu, sino el su iju Nerón, frutu el
enlaci con Cláudiu. Assinque, Séneca, nel 49 comiença a hazelsi maestru precetol
Nerón i tamién assessol gubiernu. Passá la décaa precetura real, Séneca alvierti
que Nerón no s'estaba convirtiendu nel gubernanti qu’él estaba apreparandu, pos
mató al su güen amigu Burru. Quiel dehuyil dessi puestu, pero aguantó unus
quantinus añus mas suportandu los crímin i arrepius el galaparullu emperaol.
Hartu daquel ambienti, Séneca hue escapás de arretiralsi de la via política i de
eicalsi pol enteru al escrebieru, ya viejinu, en destintas fincas itálicas.

Nel 65 se descubri la conjura Pisón pol mé la quala se quiria matal al emperaol.
A Séneca se le emprica (sin sabel si de ciertu u no esta endrentu) i pol ordin
real se le manda a suicidalsi. Lo mesmu que Sócrati, Séneca espenó nel 65 de
holma estoica i valerosa. Sin embargu, comu güen romanu, vidu nel suicídiu una
solución provechosa pa la família, polque de sel sentenciau pol Estau i muertu,
perdia tolas possessionis que tuviessi, mentris que si se suicidaba, pia la su
familia conselval los bienis. Desti jeitu, suicidándusi queaba a la su mujel —la
quala tamién ententó matalsi cuertándusi las venas, pero Nerón lo empiyó— i a la
su família.

Séneca hue un autol mu produtivu, albarcandu muchus tipus de génirus i temas:
céncia, puesia, geografia, trataus filosóficus, cartas, sátira, consolacionis.
Anque las enteracionis tocantis a la su produción mas antígua son de la quartá
en Egitu, es possibri qu’el su espíritu filosofaol le pusiera a escrebil ya de
nuevinu.

La produción pola qu’es conociu Séneca es pola que l’Antigüeá conselvó: las
tragédias, los diálogus, los trataus filosóficus i moralis, las cartas, las
Naturales Quaestiones i la sátira contra Cláudiu. Hueraparti destas obras,
abemus caquinus i enteracionis dotras obras.

Se compón dun corpus de dies obras poéticas escrebias al mó de tragédias.
Prantean un haci enterrogantis, lo primeru pol sel las únicas tragédias latinas
conselvás enteras, lo segundu pol escrebil nuna epoca en que la tragédia bia
perdiu tol enterés i lo terceru polque no ai certeza de sel escritas toas pol
Séneca el filósofu. Que seyan possibrimenti dél se creyin sel nuevi de las dies:
la décima, Octauia, de ciertu no es suya, quiziá dangún discípulu u imitaol. Es
l’única obra el conjuntu que trata tema romanu (fabula praetexta) i d’estilu
neocrássicu. Tamién el Hercules Oetaeus prantea séria duas sobri l’autoria.

Espetus comu el estilu i la visión estoica l’aición i los pressonagis paicin
espejal qualquiel tipu pregunta al tentu de si las tragédias huerun compuestas
pol cordubés u no, ara, la caréncia testimoñus qu’atestiguin que hue Séneca el
autol dellas pon en húiciu la su autoria. Namás Tácitu mienta que Séneca
escrebiera carmina "puemas" i Quintilianu que cita un velsu la Medea. Hueraparti
dessu, lo que quean son preguntas polas que los filólogus llevan tabaneandu
muchu tiempu pa resorvelas.

Anque hueran compuestas siguiendu la huerça las nolmas el géniru i tenel la
facurtá sel representabris, es possibri que namás hueran decramás en púbricu,
sin escenificación. Las obras rebufan dotrina estoica i moralizanti i s’inora
con qué propósitu. Angunus autoris din que pa ensiñal al emperaol Nerón pol mé
los exempla "muelus" mitológicus i que, huendu assina las tragédias, hueran siu
compuestas nel periodu cortesanu Séneca.

Nellas el autol muestra a los pressonagis en situacionis entrincantis la via
tomandu las estórias la mitologia griega. La moral se desprendi del runchaeru i
oposición continus entri ratio i furor, es izil, entri razón i locura,
compusiendu assín toa una tragédia que no landeal la catarsi, sino el chocazu
moral pol mé los prencípius estoicus. Las nuevi tragédias, siempri de duosa
cronologia, son:

Los Dialogi son un compéndiu obrinas de temática divelsa de ton filosóficu i
moral escrebias a lo largu la via el autol sostribás enas diatribas griegas.
Nellas se palra al tentu temas qu’el cristianismu hizu suyus i pol mé los qualis
hizun que las prencipalis obras filosóficas desti autol se conselvaran. Bichus
comu lleval una via felís, la brevitú desta, la providéncia, el contra las
passionis, ec. Junta ellas s’alcuentran enos diálogus velaquí estas obrinas
arrepartias en dozi librus:

L’obra De Beneficiis hue escrebia pa demuestral la emportáncia el ombri sábiu i
la su labol social i umana. Está escrebia en sieti librus.

Está derigia a Nerón i holmó parti el su periodu educaol el emperaol, enos
primerus añus desti labutu. Namás abemus de los tres librus el primeru i parti
el segundu.

A Lucíliu Séneca l’escrebió 125 epístulas quandu estaba retirau enos úrtimus
momentus de via, amenazau gravimenti de la su malotia, antinu el descubrimientu
la conjura.

La Apocolocyntosis (en griegu sedria algu assina comu la "Encalabaçización") es
l’obra mas rala de las conselvás de l’Antigüeá. Se trata duna sátira qu’á
dentellás i mordicás hieri la reputación del rezién falleciu emperaol Cláudiu.
Parodiandu el géniru estoriográficu, Séneca arremeti contra el emperaol que,
muertu, aspera la su apoteosi. Es una muestra la sátira menipea, qu’arrevruja
prosa i velsu.

De duosa autoria son obras comu Epistulae ad Nouatum fratrem, Epistulae ad
Caesonium, Epigramas, De paupertate u Liber de moribus.

Séneca recebió una holmación variá de las prencipalis escuelas filosóficas el
momentu. De maea direta deprendió del pensaeru pitagóricu, estoicu i cínicu.
Leyó i conoció mu bien el pensaeru epicúriu. Desti jeitu, el cordubés gastó de
ca dotrina lo mas comenienti i lo apricó a los sus escritus. Nellus desfilan
ejemprus estoicus, rézius, ejemprus de sacrifíciu pressonal i hacis de citas
dotrus autoris cumu Vergíliu u Epicuru.

Muchus llegarun a vel en Séneca un nuevu Sócrati, mas polas sus ensiñáncias que
pola holma via, anque dambus a dos tuvun mesmu final. Séneca a simpri vista
paicia un enraol, pos ná tinia que vel lo que pregonaba cona holma via que
llevaba. Se holmó cumu un asceta usteru i en verdá se llegó a hazel el ombri mas
ricu i mas famosu Roma. Muchas vezis se defendia desta situación que pa él tinia
méritu: consiguil la tranquiliá ánimu i vivil cono ménimu, es izil, sel
autárquicu, huendu social, política i almenistrativamenti independienti. Era
bien moestu enos sus escritus, de holma que izia que tinia qu’atual comu si
otrus grandis ombris dantañu lo estuviessin vegilandu pa assín él portalsi i
hazel bien siempri. Essi era unu los consejus qu’a la su vezi da a Lucíliu.

Séneca escrebió muchu i de holma crara. La su sintassi es frutu el su tiempu,
andi el crassicismu deleganti del qu’estilaban los autoris el sigru I e. C., se
comprimi, s’encrara i s’achana. Muchas las sus obras son verdaerus ejelcícius
retólica. Los farsus Dialogi u las Epistulae, que de talis namás tien el nombri,
son muestras testualis de composicionis retólicas enas que se precura defendel
una postura a basi de jechal el reol de continu a la mesma idea, dende
almiracionis destintas. Gasta muchu de las opinionis dotrus ombris inlustris i
sabiosus anterioris a él, citándulus de cabeça, pos le cumpria i sintia sel uti
el vigol de la sententia. Assinque los sus brevis periodus sintáticus ofrecin,
no frasis i senténcias dotrus ombris namás, sinu suyas própias, precurandu duna
mesma idea sacal várias frasis p’arrecordal ena via diária.

Esti autol, dalcuerdu con el catálogu el dicionáriu Oxford, alcebi l’abreviatura
Sen. Las bichas las sus obras son velaquí estas:



https://ext.wikipedia.org/wiki/Mari_Negru

El mari Negru es un mari interiol entri el sulesti d'Uropa i Ásia menol. Se
conecta con el mari Mediterráneu por el estrechu de Bósforu i el mari de
Mármara, i al mari d'Azov porel estrechu de Kerch.

Ai un emportanti fluju d'áugua por mol del Bósforu, 200 km³ por añu i d'áugua
dulci de las áreas próissimas, especialmenti d'Uropa Central i Oriental,
totalizandu 320 km³ por añu. El tozu mas emportanti es Danúbiu. El mari Negru
tieni un área de 422 000 km² i una hondura máissima e 2210 m.

Los paisis que están a la su vera son: Turquia, Bulgária, Rumania, Ucránia,
Rússia i Geólgia. La península de Crimea es una repúbrica autónoma d'Ucránia.

Polo que al nombri se refieri, es probabli que l'antigua denominación grega
'pontos euxenios' (mari ospitaláriu) sea un eufemismu. El nombri moelnu deriva
dela luenga turca: en turcu al mari Negru se le conoci comu 'Kara Deniz' (mari
negru), encuantu qu'el Mediterráneu se chama 'Ak deniz' (mari blancu). Ora bien,
los coloris 'negru' i 'blancu' tendrien, ena antígua tradición turca, el sentiu
e 'septentrional' i'meridional', asín que los nombris 'Kara Deniz' i 'Ak Deniz'
significadrien namás que Mari 'el Norti i Mari 'el Sur, con respectu a Turquia,
naturalmenti. El nombri 'Mari Negru', a través e la su traducción francesa (Mer
Noire), se difundió por toa Uropa a lo largo e los sigrus XVII i XVIII i acabó
imponiéndo-si.



https://ext.wikipedia.org/wiki/Juegus_Ol%C3%ADmpicus

Los Juegus Olímpicus son eventus eportivus murtidisciplinárius en que participan
aletas de várias partis del mundu, siendu la competición mas grandi i
prestihiosa e tol praneta, la cual se hazi ca cuatru añus (periu qu'es llamau
Olimpiá). Dessistin dos crasis de Juegus Olímpicus: los Juegus Olímpicus de
Veranu i los Juegus Olímpicus d'Ibielnu, que s'esarrollan con dos añus
d'entricalaura endi 1992. La olganiçación encargá e lleval a cabu los Huegus
Olímpicus es el Comité Olímpicu Entrinacional (COI). Los Juegus Olímpicus
atualis s'ispirarun enos eventus olganiçaus polos antigus griegus ena ciá
d'Olímpia, entri los añus 776 edC i el 339 aC. Nel sigru XIX, nació la idea e
hazel unus eventus semilaris a los olganiçaus ena Antigüeá, los que se
concretarian prencipalmenti grácias a las hestionis del nobli francés Pierre
Frèdy, Barón de Coubertin. La primel eición de los llamaus Juegus Olímpicus de
la Ea Moelna se hizu en Atenas, la capital de Grécia.

Los Huegus Olímpicus d'Ibielnu encetarian a furrulal pol primel vezi en 1924,
ena localiá francesa e Chamonix. Orihinalmenti esarrollaus cumu parti el eventu
e vranu, el COI los consieró cumu un evento deseparau retruativamenti, i endi
esa fecha prencipiarun a efetualsi el mesmu añu que los Huegus orihinalis.
Posteriolmenti, con el fin d'umental el esarrollu los eventus ibielnalis, el COI
eciió desfasal los Huegus Olímpicus d'Ibielnu a partil de Lillehammer 1994.
Dendi esa fecha, los Huegus Olímpicus Ibielnalis se hazin enos añus paris entri
dos Huegus de Vranu. En 2007, el COI eciió añiil una nueva crasi d'eventu, los
Huegus Olímpicus Huvenilis, qu'encetarán a celebralsi a partil de 2010 i 2012
enas sus eicionis de vranu i ibielnu, respetivamenti.

Los prósimus Huegus Olímpicus de Veranu se celebrarán en Londris, Reinu Uniu,
nel añu 2012, mentris que los prósimus Huegus Olímpicus d'Ibielnu se celebrarán
en Vancouver, Canadá, nel añu 2010.

Desistin una tupa leyendas al tentu el orihin de los antigus Huegus Olímpicus.
Una d'ellas asócia los primerus Huegus con el concetu e l'antigua Grécia e
εκεχειρία (ekecheiria) u Trégua Olímpica. La fecha d'encetu e los mesmus sirvi
cumu referéncia al calandáriu elénicu i se consiera nel añu 776 edC, inque las
opinionis d'acaémicus l'asiahan nun entervalu entri el añu 884 edC i el 704 edC.

En Olímpia se chegarun a celebral 293 Huegus Olímpicus, hata que cola conquista
e Grécia polos romanus, el emperaol romanu Teodosio I los atarugó el añu 393.
Cumu escusa ihu qu'eran paganus. Huerun restablecias nel su aspetu eportivu en
1896 pol barón de Coubertin, i ogañu acontinan praticándusi.

En 1829 el gobielnu francés, i en 1875, el alemán, hizun escavacionis pa
desintierral Olímpia. En 1881 quearun compretamenti descubiertas las ruinas, i
nu ai dua denguna e que los ombris de céncia, al alcuentralas, tamién hizun
renacel a la lús, el espíritu i la glória de los antigus Huegus, motivandu un
huerti deseu pol revivilus.

Inque sempri que se palra al tentu la renacéncia los Huegus Olímpicus, el hechu
se le atribui a Fráncia, i el Barón de Coubertin qu'es llamau el pairi las
Olimpiás Moelnas, la verdá es qu'el primel ententu se hizu en Grécia, grácias al
enterés dun griegu d'apelliu Zappas, albondu enantis de que se pensara hazelu en
Fráncia. Hue asina qu'en Grécia s'efetuarun los primerus Huegus Olímpicus
Moelnus el 15 e Noviembri e 1859, el 15 e Noviembri e 1870, el 18 e Mayu e 1875
i el 18 e Mayu e 1889.

El Barón Pierre de Coubertin escrebió, a prencípius del sigru XX: “Olímpia i las
Olimpiás son símbolus duna cevilización entera, superiol a paisis, ciais, éruis
melitaris u relihionis ancestralis”. Siendu cadeti l'Acaemia Melital de St. Cyr,
el nobli galu renunció a los sus estuyus de céncias pulíticas i s'enteresó pola
sociulohia i la eucáncia. Viahó pol tol mundu i queó empresionau pol enterés de
los anglusahonis (ingresis i estauniensis) enos eportis. Atraiu polos labutus
d'esploración en Olímpia, i polos vanus eshuerçus pol revivil los Huegus
Olímpicus hechus en Grécia pol Zappas, i cola creéncia e que la competéncia
eportiva pudria proucil el entendimientu entrinacional, s'eicó a la tarea e
revivil, él mesmu, los Huegus Olímpicus, con el participaeru e tolos paisis del
mundu.

Coubertin era un ombri tentigu i plontu tuvu opoltuniá e solicital l'ayua
d'otrus paisis, cuandu la Uñón Eportiva Francesa olganiçó un congresu
entrinacional al tentu el Amateurismu. El congresu se llevó a cabu en 1894 i
Coubertin otuvu un sorprendenti i huerto respaldi d'Estaus Uñius i d'ombris tan
emportantis cumu el Duqui d'Esparta, el Préncipi e Galis, el Préncipi hereeru e
Suécia, el rei e Bélhica i el primel ministru e Gran Bretaña. Estuvierun
presentis, amás, delegaus de Grécia, Rússia, Itália i España. Asinmesmu, se
recibierun comunicaus oficialis d'Alemaña i Austria-Hungria, espresandu enterés
nel proyeutu.

Los delegaus eciierun nu asperal hata 1900, el añu que se consieraba apropiau pa
encetal a computal las Olimpiás, sinu que pogramarun el eventu pal añu e 1896,
en Atenas, enos alreoris la sé las Olimpiás antíguas. S'alcuerdó que los Huegus
se celebraran ca cuatru añus, chambándusi la sé a deferentis ciais emportantis
del mundu i que se lihiria un Comité Olímpicu Entrinacional con plena autoriá e
rehil los Huegus. El sueñu e Zappas, i posteriolmenti e Coubertin, s'abia hechu
rialiá. D. Vikelas, un griegu qu'abia fegurau ena olganiçación de los primerus
ententus pol revivil las Olimpiás, hue el primel presienti el Comité Olímpicu
Entrinacional.



https://ext.wikipedia.org/wiki/Glasgow

Glasgow (Glaschu en gaélicu, u Glesca en escocés) es la mayol ciá d'Escocia i la
trecel el Reinu Uníu, al atrás de Londri i Birmingham . Está assitiá unta riu
Clyde enas lowlands el centru-oesti d´Escócia, i la su puebración es hucheá
"Glaswegians". Amás, Glaswegian es el nombri con que se conoci al dialetu local
d'escocés. Es una e las 32 rehionis-concehu d´Escócia, oficialmenti anombrá cumu
"City of Glasgow" (Ciá de Glasgow) i, comu abondus monicipius el oesti
d´Escócia, es un feudu laborista, un movimientu políticu británicu d'esquierdas.

Antiguamenti, hue una “royal burgh” (ciá rial), i era conocia comu la “Segundera
Ciá el Empériu Británicu” ena época vitoriana. LLegó a sel un gran puertu de
comérciu de trasalánticus duranti la Revolución Endustrial. El Clyde hue unu los
mas prominentis centrus mundialis d'astillerus, costruyéndusi en él muchus de
los famosus buquis de la línia Cunard, comu el RMS Lusitania, RMS Aquitania, RMS
Queen Mary, RMS Queen Elizabeth i el RMS Queen Elizabeth 2, amás el veleru rial
Britannia.

Al sel un puntu neurálhicu e comerciu, negocius, endustria, meyus de
comunicación i trasporti d´Escócia, Glasgow es una gran ciá cosmupolita i
bulliciosa. Es el tercel destinu turísticu mas vesitau el Reinu Uñiu, alatrás de
Londris i Edimburgu. Amás, es el centru económicu mas emportanti e comerciu i
venta al pol menol d´Escócia. Glasgow es unu e los veinti centrus financierus
mas emportantis i es la sei d´abondus negocius a la caeza en Escocia, lo que la
hadi parti esencial de la economía británica.



https://ext.wikipedia.org/wiki/Estrema%C3%BAra

Estremaúra (Extremaúra en a Fala i Extremadura en castellanu) es una comunidá
autónoma d'España. Arraya al norti con Castilla i Lión (províncias de Salamanca
i Ávila); al sul, con Andaluzia (províncias de Güerva, Sevilla i Córdoba); al
esti con Castilla-La Mancha (províncias de Toleu i Ciá Rial); i al oesti, con
Portugal.

S'alcuentra deviia en dos províncias: Caçris (al norti) i Baajós (al sul),
huendu la su capital Méria.

La província mas puebrá es Província de Baajós, con 673.474 abitantis, con una
densiá puebración de 30,94 ab/km² i, la su supifícii, 21.766 km², es la
província mas estensa d'España. En Caçris vivin 412.899 abitantis nuna supifícii
de 19.868 qm², es la província mas estensa d'España alatrás de Baajós. La
supifícii d'Estremaura es de 41.633 km². Los núclius urbanus mas emportantis
pola su puebración son Baajós (143.748 ab, censu INE 2006), Caçris (90.218 ab,
censu INE 2006), la conurbación Don Benitu-Villanueva la Serena (58.983 ab,
censu INE 2006) i Méria(53.915, censu INE 2006).

Dendi esta epoca, se produhu un umentu la puebración mas u menus costanti, hata
la décaa los 60 del sigru XX (1.379.072 abitantis en 1960), dendi la qual
esminció un descensu liheru la puebración pol mé la emigración a otrus paisis i
rehionis d'España.

Duranti esta era apaici el Homo sapiens sapiens (el ombri atual) sobri la fás de
la Tierra. Nesta epoca huerun hechus los grabaus i pinturas la cueva e
Maltraviesu, santuáriu del arti cuatelnáriu, i de las Minas de Castañal d'Ibol.
Toas son d'estilu Madaleniensi.

Ogañu los estuyus mas recientis consieran qu'el neulíticu en Estremaura esminció
ena transición el VI al V miléniu a.C. Se supera asina el concetu de Neulíticu
Tardiu que angunus autoris iban empreau, creyendu que la apaición de la
agricurtura abria siu muchu mas tardia nesta zona d'España. Los yacimientus mas
emportantis el Neulíticu Antigu son la cueva la Charneca (Oliva e Méria), el
Lombu la Orca (Prasençuela), Boquiqui (Praséncia), la cueva d'El Conehal
(Caçris) i Los Barruecus (Malpartia e Caçris). Desti úrtimu yacimientu procein
las eviéncias d'agricurtura mas antiguas la rehión, que huerun fechás nel
acaberu el VI miléniu e.C. Los endícius de domesticación animal son débilis,
peru puei suponelsi que la domesticación animal es contempuránia a la entroución
de la agricurtura. Nestus yacimientus s'án atopau cerámicas decorás, sobritó la
varieá llamá "Boquiqui", pol belsi decumentau pol primel vezi nesta cueva e
Praséncia.

La tierra desta confederación lusitana sufrió una Romanidación compreta i
prehunda. El grau de romaniçación alcançau i la estensión de la província
Ulteriol aconsehaban un gobielnu çalachau, naciendu la Lusitánia cumu província
en tiempus d'Augustu (s. II a C.). La província e "Lusitania" estaba holmá pol
gran parti d'Estremaúra, i Portugal central. Se hizun una tupa vereas de
comunicación (carçás), grandis urbis, destacandu Méria, hundá nel 25 a.C., ciá
mu senificativa nel Empériu Romanu i capital de Lusitánia. Un aspetu emportanti
hue l'adoción de la luenga el empériu, basi de tolas huturas luengas romancis
peninsularis.

La capital de la província e Lusitánia, Emerita Augusta, se gorvió una ciá rica
i pulia, que ná tinia qu'envidial a las otras capitalis de província ispanas,
Tarracu i Córduba. Tinia una ámpria i cudiá redi de comunicacionis que la
bandeaban pa uñila colas restantis capitalis de província i con algotras ciais;
asín, el Caminu la Prata conetaba Astúrias con Emerita i con Itálica; otrus
caminus ahilaban pa Córduba, a Olisipo (Lisboa), a Conimbriga (Coimbra), pasandu
pola famosa puenti d'Alcántara. Méria canaliçó el comélciu i la via e la
província pa Roma, norti d'África i Grécia. Nu ai dua que se consiguió un artu
grau de bienestal. Estu lo demuestra el cilcu de Méria, escapás de acohel a
25.000 espetaoris. Vespasianu dió otru pasu ena romaniçación al conceel el
derechu de ciaania latina a tolos abitantis de la Península Ibérica, facilitandu
desti mó el que los ispanus puyeran aceel a un cargu púbricu. Nel s. III d.C.
esmiençarun los pobremas. Tropas helmánicas, holmás pol bárbarus, chegarun a la
província. Pol estu se hortificarun las ciais; desti tiempu datan las murallas
de Méria, Cória i Caçris. El perigru chegaria nel s. V, ehandu a la província
abaldoná i arruiná. La ciá de Catra Cecilia s'estinguió. Algotras, cumu
Augustobriga, Cáparra i Iulipa (Çalamea e la Serena) quearun nel orviu, a pesal
queal en pie hormidabris monumentus. La Lusitánia hue envaia primeru polos
alanus i aluspués polos suevus. Con ellus entramus en epoca visigoa.

Estremaura es conocida polas deferentis preparacionis del guarru i las ocejas
que se comin acompañaus de pan (comu los callos con manos de cerdo, caldereta de
cordero, cabrito en cuchifrito, frite de cordero i el cabrito a la hortelana.

La cozina d'Estremaura enclui tamién algotras carnis comu la gallina (unu los
engredientis prencipalis el cocido extremeño), la liebri (arroz con liebre), las
ranas (ancas de ranas fritas ), pezis comu la tenca (tencas fritas ) i la trucha
(truchas con jamón), o el alagartu (lagarto con tomate). Los condimentus
utilizaus con más frecuencia son el poleu, el aju, el laurel o l’anís

Entri los pratus populares básicus ganan los basaus en los garbanzos, los
frijolis, las patatas, la calabaça, las castañas, la cebolla i los pimientus: el
cocido extremeño, el potaje de garbanzos y judías blancas, la sopa blanca de
ajos, el potaje de castañas secas, les habichuelas i la olla con "asaúra".

Angunus alimentus ancestralis estremeñus son las migas i gachas, entri las que
destacan las migas con torreznos.

La chanfaina es un guisu hechu con hígau, sessus, coraçón i riñonis de corderu
con sofritu a basi laurel, ajus, pan i güevus durus.

Los embutius es otra las epecialiais la gastronomia estremeña, huendu mu
emportantis la morcilla «Felisa» (a base de sangri i cebolla), morcillas de
cabezá, morcillas patateras, morcillas de calabaça, las «chacinas», el lomu i el
jamón curau, la longaniça i los chorizus.

Los dulcis regionalis son preparaus a basi miel, manteca, harina i azeiti i
enclui buñuelus, madalenas, perrunillas, galletas, rosquillas de vinu, roscas
fritas, coquillus de miel, ijuelas, gachas estremeñas, bollus fritus, froretas,
socochonis hurdanus i las jeringas.



https://ext.wikipedia.org/wiki/San_Sebasti%C3%A1n

San Sebastián (en euskera Donostia, y oficialmenti Donostia-San Sebastián) es
una ciuá situá nel nolti España, ena costa el gorfu e Vizcaya y ena prosimiá la
frontera con Francia, capital del territoriu estóricu e Gipuzkoa ena comuniá
Autónuma el País Vascu. La su pobración es de 184.248 abitantis nel 2008. Su
ária metrupolitana arcanza lus 405.099 km cuadraus.

• San Sebastián es el nombri e la ciuá en castellanu. El su orihín se ebi a un
monasteriu consagrau a San Sebastián que s’alcuentraba nel autual barriu “El
Antigu” . La villa meyeval hué fundá pol rei Sanchu El Sabiu hacia el 1180 enas
cercanías el monasteriu y pol esi motivu se le llama San Sebastián, hechu esti
arrecohíu ena carta puebra la ciuá. La carta puebra está hecha en Latín y el
nombri qu’apareci es Sanctus Sebastianu, dandu pol evolución al romanci San
Sebastián. San Sebastián á siu el nombri oficial de la ciuá hata 1980 anque
pobabrementi nu á siu el mas usau polus sus abitantis, si es el nombri pol cual
es conocía la ciuá.

• Sanse es la maera coloquial y cariciosa ena qu’es mentá y que deriva de San
Sebastián.

• Donostia es el nombri la ciuá en Euskera. El nombri comu tal procei del Latín
Domine Ostiam. Koldo Mitxelena lingüista hadi ya mas de meyu sigru nel su libru
Apellius Vascus de 1953 «... el nombri vascu de San Sebastián. Cuya evolución
aprosimá á siu «Donasa(b)astiai, Donasastia, Donoastia, Donostia » (2ª eición,
1955, p. 96).Anque nu á siu la denominación oficial d’ella deriva el hentiliciu
lus sus abitantis, donostiarras tantu en castellanu comu n’euskera.

• Donosti es una varianti e Donostia. Comu las "a" lus acabihus en euskera es
l’artículu, esta vocal se pierdi al referilsi a sustantivus endeterminaus. Aún y
to desistin una serie e parabras enas que la “a” es orgánica comu’l casu e
Donostia, asinque’n prencipiu nu sedria correutu idil Donosti, peru es mu
abitual especialmente palrandu en castellanu.

• Donostia- San Sebastián es la denominación oficial de la ciuá dendi 1980. Esta
prehenti enus documentus e indicacionis oficialis. Al nu sel empreá ena palra
coloquial y ebiu a la su larga estensión desiti una tendencia crecienti a
empreal oficialmenti Donostia enus documentus escribius en euskera y San
Sebastián enus documentus escribius en castellanu.

• La Bella Easo o Easo. Esti nombri sulhio pola creencia que l’antigua ciuá
romana Oiasso o Easo s’alcuentraba ena ubicación de la muelna San Sebastián.
Recientis descubrimientus alqueolóhicus confilman que l'antigua Oiasso
s’alcuentraba en Irun y no en San Sebastián.

• Irutxulo o Hirutxulo: sinifica «tres buracus» en euskera y es el nombri que
lus pescaoris daban a San Sebastián ya que dendi la mal la ciuá se guipa comu
con tres entrás o buracus: el formau entri’l monti Igeldu y la isa Santa Clara,
el situau entri San Clara y el monti Urgull y el situau entri Urgull y el monti
Ulía.



https://ext.wikipedia.org/wiki/Reproducion

La reproducion es un processu biológico que premiti la criacion de nuevus
organismus, huendu una caraterística común de tolas holmas de via conocias. Las
dos modaliais básicas de reproducion s'agrupan en dos tipus, que alcibin los
nombris de asessual o vegetativa i de sessual o generativa.

El processu la replicacion los seris vivus, llamau reproducion, es una las sus
caraterísticas mas enportantis. Cria organismus nuevus, que puein reenplaçal a
los que s'ayan dañau o espenau. Dessistin dos tipus básicus:

Ena reproducion asessual un solu organismu es escapás d'original otros endividus
nuevus, que sonin copias essatas del progenitol dendi el puntu de vista
genéticu. Un craru ejemplu de reproducion asexssual es la devision de las
baterias en dos células ijas, que sonin genéticamenti edénticas. En general, es
la holmacion dun nuevu endividu a partil de células matelnas, sin que dessista
meiosis, holmacion de gametos o fecundacion. Non ai, polo tantu, entercambeu de
material genéticu (ADN). El sel vivu progenitau respeta las caraterísticas i
cualiais de los sus progenitoris.

La reproducion sessual requieri la entervencion dunu (cromosoma, genera tantu
gametus masculinus comu femeninus) o dos endividus, huendu de sessus deferentis,
o tamien ermafroditas. Los descendientis producidous comu resultau desti
processu biológicu, sedrán frutu la conbinacion el ADN d'ambus dos progenitoris
i, por tantu, sedrán genéticamenti destintus a ellus. Esta holma de reproducion
es la mas frecuenti enos organismus complejus. Neste tipu de reproducion
participan dos células aploides originás por meiosis, los gametus, que s'unirán
duranti la fecundacion.



https://ext.wikipedia.org/wiki/Pena_de_Muerti

La pena de muerti, pena capital o ejecución consisti en provocal la muerti a un
condenau por parti del Estau, comu castigu por un delitu establecíu en la
legislación; los delitus polos cualis s'aplica esta sanción s'estilan
denominalsi «delitus capitalis».

La muerti de criminalis y disidentis políticus á síu empleá por argunas
sociedáis en un momentu de la su estória, tantu pa castigal el crimin comu pa
suprimil la disidencia política. Actualmenti la pena de muerti á síu abolía y
penalizá en casi tós los paísis uropeus (escepto Bielorrússia), y la mayoría los
correspondientis a Oceanía (comu Australia, Nueva Zelanda y Timol Oriental). La
mayoría de paísis latinoamericanus án abolíu la pena de muerti, mientras qu'en
paísis comu los Estaus Uníus d'América, Guatemala y la mayoría los estaus del
Caribi aún sigui siendu aplicá. En Asia la pena de muerti está permitía en
democracias comu La Índia. En África, aún s'estila en Botsuana y Zámbia.

En una hartá paísis dondi aún s'aplica la pena de muerti, s'usa com'un castigu
pa crímenis d'asesinatu, espionaji, traición, o comu parte del Derechu melital.
En argunus paísis s'aplica tamién pa castigal delitus sexualis, siendu
consideraus comu talis el adulteriu o la sodomía. Tamién se castiga con pena de
muerti, en argunus paísis musulmanis, la apostasía, la renuncia formal a la
propia religión. En China, el tráficu de personas y los casus gravis e
corrupción política son castigaus con la pena de muerti. En argunus paísis la
pena de muerti se utiliza por motivus políticus, con la máxima difusión posibli,
com'«escarmientu» de masas: en 2007 en Corea del Norti el director d'una empresa
hue ejecutau públicamenti en un estayu deportivu, anti 150 000 personas comu
castigu por avel realizau llamás telefónicas al estranjeru.

El tema de la pena de muerti es mu controvertíu. Los simpatizantis e la mesma
opinan que la su realización reduci el delitu, previeni la su repetición y es
una forma de castigu pal asesinatu. Los detractoris argumentan que no reduci el
crimin en mayor midía que la cadena perpetua; son peoris qu'el delitu y es una
discriminación e hechu contra las minorías y los probis que puean no tenel
recursus suficientis en el sistema legal.

Según el informi anual d'ejecucionis judicialis e Amnistía Internacional, en el
año 2003 huerun ejecutás al menos 1146 personas en 28 paísis. El 84 % de las
muertis documentás ocurrun en cuatru paísis: la Repúbrica Populal China llevó a
cabu 726 ejecucionis, Irán mató a 108 personas, Estaus Uníus a 65 y Vietnam a
64. No obstanti, pa 2011 el númeru d'ejecucionis judicialis se desconoci, ya que
manqui la cifra se reduju a 680 en sólu 20 paísis, esti datu no incluyi las
ejecucionis en China, las cualis Amnistía Internacional crei son de milis, peru
no existin cifras oficialis disponiblis. L'última nación en abolil la pena de
muerti pa tós los crímenis hue Surinam, en 2015.



https://ext.wikipedia.org/wiki/ONU

La Organización las Nacionis Unías (ONU) es la mayol organización internacional
que dessisti. Se defini comu una asociación de gobielnus global que facilita la
coperación en asuntus comu el Derechu internacional, la pas i segurançia
internacional, el desarrollu económicu i social, los asuntus umanitarius i los
derechus umanus.

La ONU hue hundá el 24 d'otubri de 1945 en San Franciscu (Califórnia), pol 51
paisis, endespues el fin la Segundera Guerra Mundial, cona firma de la Carta las
Nacionis Unías.

Dendi la su sé en Nueva York, los estaus biembrus de las Nacionis Unías i
algotrus organismus vinculaus dan conseju i decidin al tentu temas senificativus
i almenistrativus en reunionis periódicas celebrás duranti el añu. La ONU está
estructurá en diversus organismus almenistrativus: Asamblea General, Conseju de
Segurançia, Conseju Económicu i Social, Secretaría General, Conseju de
Almenistratición Fiduciaria i la Corti Internacional de Justicia. La figura
púbrica prencipal la ONU es el Secretariu General. L'atual es Ban Ki-moon de
Corea el Sul.

La sé uropea (i segundera sé mundial) la Organización las Nacionis Unías
s'assitia en Ginebra, Suiça.

Las idiomas oficialis la ONU sonin seis: árabi, chinu, castellanu, francés,
ingrés i russu.



https://ext.wikipedia.org/wiki/Luenga_est%C3%B3nia

La luenga estonia (eesti keel) es una luenga finu-ugria palrá pol arreol de
1.100.000 presonas qu'ena su mayol parti vivin en Estonia.

L'estoniu nu está emparentáu con denguna las sus luengas veðinas, letón o
lituanu, las cualas sonin luengas bálticas, sinu con el finés, palráu al otru
láu el golfu 'e Finlandia, y tamién, anque mu lejanaenti, con el húngaru. Está
tamién estrechaenti emparentáu con luengas veðinas con poquinus palrantis cumu
el vepsu u el livoniu. Sin embalgu, a pesal de la crencia d'angunus, los
dialectus del estoniu del norti nu sonin lo bastanti autáus al finés cumu pa
premitil que s'entiendan ellus y ellus.

Una las caraiterísticas distintivas del estoniu, compartía namás con angunas de
las luengas veðinas con poquinus palrantis almientás, es que los fonemas que
gastan puein contal con tres diferentis gráus de cantiá u estensión: fonemas
brevis, lalgus y supilalgus (nel casu d'angunas consonantis, se podría palral de
geminás y supigeminás). La diferencia entri los fonemas lalgus y los supilalgus
está lo mesmu ena su acentuación cumu ena su prolongación. Sin embalgu, nu se
jaði distinción entri fonemas lalgus y supilalgus en estoniu escritu. Pol
ejempru, lina quedría iðil "mantel", linna (prenunciáu con n geminá) sedría "del
puebru" (genitivu de linn) y linna (prenunciáu con n supigeminá) sedría "al
puebru" (ilativu de linn). Igualmenti, sada, con vocal brevi, quedría iðil
"cien" y saada, con vocal lalga, sedría "consigui", "acibi" (imperativu),
mentris que saada, con vocal supilalga, sedría "consiguil" u "acibil"
(infinitivu).



https://ext.wikipedia.org/wiki/Luenga_d%C3%A1lmata

El dalmáticu es una luenga romanci muerta, palrá a lo largu las costas de
Dalmácia (uguañoti Croácia, Montenegru i norti d'Albánia). Se destinguian dos
crasis de dialetus:

Nun tiempu s'estendia Segna (pocu al sul de Fiume) al norti, hata cerca de
Antivari (Bar), u cuandu menus Càttaro (Kotor) al sul. Ya los estoriaoris de las
Cruçás i los viaherus aseñalan, dendi el sigru XII, el «latín», «romanci» u
«francu» de la Dalmácia, especialmenti de las ciais de Zara (Zadar), Spalato
(Split), Ragusa (Dubrovnik) i Antivari (Bar). Ena isla de Veglia (Krk),
Giambattista Giustiniani, procuraol vénetu nel Quarnero duranti el sigru XVI,
palraba al tentu la dessisténcia duna «idioma própia, paicia al calmone...»

El dalmáticu tuvu huerça pa resistil enos territórius ondi la su desisténcia era
menus amençá pola estensión de los dialetus eslavus, es izil, enas ciais de la
costa. Oprimia pol lau de tierra firmi -al esti- polos dialetus croatas, i al
sul -inque menus- polas variantis del albanés, peru amenaçá, sobri tó, pola
crecienti penetración del véneto colonial, la luenga dalmática acabihó pol sel
palrá en pocus lugaris, i aún allí, se hue estinguiendu mas u menus liheru. A
mayol enfluéncia véneta, más lihera hue la desapaición del dalmáticu. Asín, pol
sabulugal, en Zara (Zadar), el dalmáticu se estinguió mu plontu, en tantu que en
Ragusa (Dubrovnik), que solu pol un brevi espáciu de tiempu (1205-1358) dependió
diretamenti de la Repúbrica e Venécia, i que amás era un chascu d'endependéncia
mu particulal, el dalmáticu perduró hata finalis del sigru XV i hue luenga
oficial de la Repúbrica e Ragusa.

Nun ária desapartá, ena isla de Veglia (Krk), el úrtimu nativu del dialetu
vegliota, Tuone Udiana, conociu cumu Burbur, espenó pol una mina e tierra el 10
de Húniu de 1898. Enantis d'espenal hue entrevistau pol luengüista Matteo
Bartoli. Uguañoti apenas quean ena isla parabras de aquella antigua palra, que á
siu sustituia pol una varieá véneta i, ena su mayoria, pol un dialetu croata.

Ogañu, el télminu dalmáticu identifica el dialetu croata conociu cumu
Cakaviano-Ikaviano, palrau en Dalmácia, que comprendi una tupa parabras
italianas i alemanas. Esti dialetu croata i la luenga dalmática nu ebin sel
confundias, polque nu desiste conessión entri dambas las dos.

Comparación del Pairi Muestru en cincu luengas neulatinas: estremeñu, el
vegliota (dialetu dalmáticu), italianu, istrorrumanu i rumanu.



https://ext.wikipedia.org/wiki/Luenga_asturiana

El asturianu es una luenga romanci palrá, con destintas varieais dialetalis,
prencipalmenti nel Prencipau d'Astúrias. Amás, endrentu el sugrupu asturlionés,
desistin relacionaus en mayol u menol miia con el asturianu:

Un españíu fizo tremar el fayéu. El ñarbatu esnaló lloñe. L'esguil espaeció nel
ñeru. Hebo otru españíu, y darréu otru. L'home, entós, mientres cayía coles
manes abiertes, los güeyos nel infinitu y el so cuerpu remanando per tolos llaos
abonda sangre, glayó una pallabra, una pallabra namás, que resonó y güei sigue
resonando na biesca y en toa Asturies: «¡Llibertá!».

Un estrumpiu hizu rehilal el hayeu. El mielru voló largu. L'ardilla esapaició
nel ñiu. Ubu otru estumpiu, i alogu algotru. El ombri, altonci, mentris caia
colas manus abiertas, los ohus nel enfinitu i el su cuerpu virtiendu pol tolos
laus albonda sangri, gañitó una parabra, una parabra namás, que resonó i ogañu
acontina resonandu nel esboçu i en toa Astúrias: «Libertá!».

Un estallido hizo temblar el hayedo. El mirlo voló lejos. La ardilla desapareció
en el nido. Hubo otro estallido, y luego otro. El hombre, entonces, mientras
caía con las manos abiertas, los ojos en el infinito y su cuerpo vertiendo por
todas partes mucha sangre, gritó una palabra, sólo una palabra, que resonó y hoy
sigue resonando en el bosque y en toda Asturias: «¡Libertad!».

Pai nuesu que tas en cielu, sentificáu sía'l tou nome. Amiye'l tou reinu, fágase
la túa voluntá lo mesmu na tierra cumo en cielu. El nuesu pan de tódolos días
dánoslu güei ya perdónanos las nuesas ofensas lo mesmu que nós facemos conos que
nos faltanon. Ya nun nos deixes cayere na tentación ya ḷḷíbranos del mal. Amén.

Padre nuesu que tas en cielu, santificáu seya'l to nome. Amiye'l to reinu,
fáigase la to voluntá lo mesmo na tierra qu'en cielu. El nuesu pan de tolos díes
dánoslu güei y perdónamos les nueses ofenses lo mesmo que nós facemos colos que
mos faltaren. Y nun mos dexes cayer na tentación, y llíbramos del mal. Amén.

Padre nuestru que tas en cielu, santificáu seya'l tu nome. Amiye'l tu reinu,
ḥágase la tu voluntá lu mesmu ena tierra qu'en cielu. El nuestru pan de tolos
díes dánoslu hoi y perdónanos les nuestres ofenses lu mesmu que nosotros ḥacemos
colos que nos ḥaltaren. Y nun nos dexes cayer ena tentación, y llíbranos del
mal. Amén.



https://ext.wikipedia.org/wiki/Josif_Stalin

Josif Stalin hue el nombri adoptau pol dirigenti comunista i Secretariu general
del Partíu Comunista dela Unión Soviética, Iosev Vissarionovitch Jugashvili (18
Diziembri de 1878 – 5 Marçu de 1953). Hue el segundu dirigenti políticu dela
Unión Soviética, endespués de Vladimir Lenin. Instauró un goviernu totalitariu
que se calcula que causó milentas de muertis. Buscó através delos planis
quincenalis, la endustrialización del país. Assina el país passó de sel una
economía básicamenti agraria a convertil-si, endespués dela guerra, ena segunda
economía mundial. Participó ena Segunda Guerra Mundial, primeru comu aliau dela
Alemaña de Hitler (por meíu dela firma del Pactu de no agresión
Molotov-Ribbentrop). La Unión Soviética hue'l país que más bajas tuvu duranti la
guerra.

Endespués dela Segunda Guerra Mundial, la Unión Soviética destendió la su
enfluencia pola Uropa del esti, en paisis comu Poloña, la Repúbrica Checa,
Ungria, la parti oriental de Alemaña...(Endespués dela su derrota, Alemaña hue
dividía entri los aliaus en quatru partis). En estus paisis s'establecierun
goviernus comunistas, sujetus alas directricis de la URSS, en el marcu de una
situación enternacional dividía en bloquis (el bloqui comunista i el bloqui
capitalista). Stalin acontinó a gobernal ena URRS ata la su muerti en 1953.



https://ext.wikipedia.org/wiki/Estaus_Unius

Los Estaus Uníus d'América es un país assitiau en América el Norti, enque
Hawaii, unu los sus estaus, s'alcuentra en Oceanía. Está holmau por cincuenta
estaus, un destritu federal (Washington D.C., qu'es la capital) i angunus
algotrus territórius. Es una repúbrica presiencialista i federal.

Estaus Uníus es una repúbrica costitucional, presiencial i federal. El su
goviernu tien unos pueris limitaus numiraus ena Costitución. La su holma de
goviernu es cantá comu democrácia presiencialista polque ái un presienti. La
eleción del presienti es endireta pol compromisarius u grandis eletoris. Dendi
2017, Donald Trump es presienti del país.

La geografia el área continental es acientá ena zona ociental, ondi están
assitias las Montañas Rocosas. Ena zona noresti s'assitian los Montis Apalachis
i ena región suloesti esmiença la Sierra Mairi mejicana. Al norti, los estaus
continentalis s'arrejuntan con Canadá, i Alaska, con el Oceanu Gracial Álticu;
al Sul hazin arrayu con Méjicu i el Golfu de Méjicu; al esti s'alcuentra el
Océanu Alánticu, i al oesti, el Océanu Pacíficu.

Enantis de la llegá de los uropeus abitaban nel territoriu albondu puebrus
endígenas, angunus llegandu a crial colturas avançás, comu la Misisipiana. Los
primerus assitiamientus uropeus s'estabrecierun a partil del sigru XVI huendu
españolis, francesis, británicus i olandesis. Los Paisis Baxus cedierun las sus
colonias a los británicus, que poquinu a poquinu van a holmal las 13 colónias,
que se conviltirian enos Estaus Uníus d'América al atrás duna guerra pola
endépendencia, causá polas tensionis entri la metrópoli i los colonus
(1775-1781). El nuevu estau recogi ideas ilustrás, comu la igualdá entri tolos
ombris, los derechus umanus, etc. George Washington hue el primel presienti de
la nacion.

Duranti tol sigru XIX los Estaus Uníus esperimentarun una revolucion endustrial,
conviltiendu-se nuna potencia económica i política. Al escomençal la I Guerra
Mundial se va a declaral neutral peru acabijó entrandu apoyandu a los aliaus.
Los años 20 huerun duna gran prosperiá económica que acabijó ena Gran Depresion
de 1929.

Duranti la II Guerra Mundial, los Estau Uníus tuvun un emportanti papel,
runchandu sobri tó a la escontra d'Alemaña i Japón, llegandu a gastal dos bombas
atómicas nessi país, destruyendu las ciais de Hirosima i Nagasaki. Endespues
desti conflitu el mundu se deviió en dos bloquis, el comunista (representau pola
Union Soviética) i el capitalista cuyu mássimu representanti eran los Estaus
Uníus (la conocia comu Guerra Fria). Cona caía de la Unión Soviética acabijó la
Guerra Fria.

Ogañu esti país sigui huendu una poténcia mundial, enterviniendu en numirosus
conflitus nel mundu. En 1991 encabeçó la ofensiva aliá ena Guerra del Golfu, en
2001 envadió Afganistán comu respuesta al atentau terrotorista a la escontra las
Torris Gemelas de Nueva York, i en 2003 envadió Iraq derrocandu a Saddam
Hussein.



https://ext.wikipedia.org/wiki/Delta

Se llama delta al territóriu triangulal assitiau ena desenbocaura dun riu,
hormau meyanti sedimentus que s'encuentran a miia que la corrienti el riu va
espareciendu. Está compuestu por braçus o "cañus" fluvialis que separan a las
islas enas que s´án veniu positandu los sedimentus llevaus por essi riu, al
llegal a la mari, océanu o lagu. Los pósitus los deltas los rius mas grandis se
caraiterizan pol hechu de qu´el riu se devii en várius braçus que se van
deseparandu i golviendu a arrejuntal-se pa hormal un conjuntu de canalis ativus
i inativus.

El delta mas famosu es el que horma riu Nilu, i es dondi procei el nombri con el
que se llama a esta crassi de desenbocaura. Nilu tien una desenbocaura
caraterística, de horma marcámenti triangulal, que se paji albondu a la horma la
letra griega "Delta" (Δ), motivu pol qual el estoriaol Eródotu le llamó assina.

El delta se horma pol el pósitu, nun espaciu que sueli tenel horma triangulal,
el material arrastrau polos rius al proucilsi una disminución brusca e la
velociá el fluhu, que puei sel causá pola su desembocaura ena mari, nun lagu, en
otru riu con mayol anchón u enus océanus, inque estu úrtimu es menus frecuenti.



https://ext.wikipedia.org/wiki/Crist%C3%B3bal_Col%C3%B3n

Cristóbal Colón hue un comelcianti i esproraol. Tuvu nacéncia en 1451 i espenó
el 20 mayu de 1506 en Valladolís. Se le conoció cumu el primel uropeu en atopal
las Américas, enque sabemus agora que los viquingus llegun enantis.

Colón viajó por Océnanu Alánticu porque diba en cata una acortaúra, más segura
pala China i la Índia. Quería mercal espécis i oru pal Rei i la Réina d'España:
Isabel i Fernandu (los Reis Católicus). Sabía qu'el mundu era cerculal peru nu
lo cuántu pahu grandi era. Iba oyíu que Marcu Polu iba atopau un mal pal esti
China i pa él qu'ebía sel el mesmu qu'el del oesti d'Uropa. Nu tinía conocéncia
al tentu el Océanu Pacíficu nin las Américas nin qu'el Océanu Alánticu nu
ajila-se pa China.

Deque s'atopó con angunas islas al acaberu el su viági, pa él que diba llegau pa
las Índias. Pol mé destu es polo que se mentó a la genti que vivía allí
"índius", lo cual hue acetau p'aquellus que vivían enas Índias peru nu
necezariamenti ena Índia. Pus La Índia estaba assitiá en Ásia, Colón, supiendu
que nu iba llegau pa La Índia, supusu qu'estaba en Malásia u Indonésia, qu'eran
parti las Índias. Afinal, realiçó quatru viajis p'América.

No se sabi ondi tuvu nacencia, enque la tesi mas destacá es que era oriundu de
Génova.



https://ext.wikipedia.org/wiki/Cosovu

Cosovu (Kosova o Kosovë en albanés, Косово o Косово и Метохија, Kosovo o Kosovo
i Metohija en serbiu) es una region enos Balcanis.

Sérbia consiera que Cosovu es una província autónoma endretu el su propiu
territoriu, en cumplimientu de la Resolucion 1244 del Conseju de Segurancia las
Nacionis Unias. Sin embalgu, el gobielnu serbiu nu entelvieni diretamenti ena
almenistracion desti territoriu dendi 1999, ya que al finalizal la Guerra de
Cosovu la su almenistración queó en manus la Misión d'Almenistración Provisional
las Nacionis Unias en Cosovu i de la OTAN.

El gobielnu provisional de Cosovu declaró unilateralmenti la su endepéndencia de
Sérbia el 17 hebreru de 2008 con el apoyu d'Estaus Unius i parti de la Union
Uropea creandu-se la Repúbrica de Cosovu. Sérbia, Rússia, España i algotrus
paisis nu acetarun esti hechu unilateral ni reconocin a la Repúbrica de Cosovu
comu estau soberanu. Ogañu, la comuniá internacional s'alcuentra deviia entri
los paisis que án reconociu oficialmenti la endepéndencia de Cosovu, los que nu
la reconocin i los que án declarau la su neutralidá o las sus esperanças duna
volución positiva enos acontecimientus.



https://ext.wikipedia.org/wiki/Bilbau

Bilbau (en euskera Bilbo, oficial Bilbao) es una ciá española, capital de la
província e Viscaya (Pais Vascu). Possei el entítulu onoríficu de "La mu leal,
nobri i envita villa e Bilbau". Los Reis Católicus le dierun el entítulu de
nobri en 1475 i Felipe III el de mu nobri i mu leal nel añu 1603. La reina María
Cristina le dió el d'envita en 1837 pol bel aguantau el sítiu de las tropas
carlistas.

La ciá s'alcuentra assitiá nel valli el cursu bahu el Nervión, arrayandu con
Erandio, Barakaldo, Sondika i Etxebarri, es un emportanti centru comercial,
financieru i endustrial.

La ciá e Bilbau esta assitiá ena veltienti alántica oriental la Peninsula
Ibérica. Las cordenás de la ciá son latitú: 43º 15' 42 N, lonhitú 2º 55' 43 W, i
s'alcuentra a 19 metrus sobri el livel del mari. El clima e Bilbau es de tipu
oceanicu úmeu, enfruenciau pola corrienti calienti el golfu, con temperaturas
suavis a lo largu tol añu. El áugua el mari tiini una temperatura e 14º en
ibielnu i en vranu chega alos 23º. Las temperaturas meyas de Bilbau oscilan
entri los 20,7º de Agostu i los 9,1 d'Eneru.

Bilbau nació cumu un pequeñu bárriu pretenecienti a Begoña. El su asiahamientu
previlehiau, pol estal cerca el puertu, hizu de Bilbau un encravi emportanti pal
comérciu marítimu. Esminció con solamenti tres callis, alogu se hue espandiendu,
chegandu a sel anombrá en 1602 capital de Viscaya, entítulu que hata altonci
tinia Bermeo. A finalis del sigru XVII Bilbau superó la crisis que afetaba a
meya Uropa grácias a las minas de hierru i al comérciu con el Réinu Uniu i
Olanda. Nel sigru XIX prencipió la Revolución endustrial. Bilbau hue escenáriu
de várias gerras nel passau, cumu las Guerras Carlistas i la Guerra Cevil.

Nel sigru XX se muó el su centru neurálhicu dendi el cascu antigu al ensanchi i
se anessionarun Abando, Begoña i Deusto. Endispués del declivi endustrial de los
ochenta i las enundacionis de 1983, la ciá se gorvió a revitalizal con nuevas
infraestruturas, los muellis de carga se gorvierun passeus i se costrullerun
eifícius emblemáticus cumu el Museu Guggenheim de Bilbau adeicau al Arti Muelnu,
el Paláciu de Congressus Euskalduna u el ferrocarril metropolitanu de Bilbau.

En Bilbau an naciu grandis presonahis del mundu la coltura, cumu Miguel de
Unamuno, Arriaga, Gabriel Aresti. Bilbau cuenta con una tupa istalacionis i
estitucionis colturalis i eucátivas, cumu el Teatru Arriaga, la Univelsia e
Deusto, i enfiniá de museus i salas d'esposicionis. Bilbau al igual que San
Sebastián ofrez la opoltunidá de degustal los mehoris pratus de la cucina vasca
en gran cantidá e restaurantis. Bilbau tiini un equipu e fubu ena primel
devisión: el Atletic Club(únicu club huntu con el FC Barcelona i el Real Madrid
que siempri s'á manteniu ena máissima categoria) hue hundau nel añu 1898, Bilbau
hue huntu con Güerva e los primerus lugaris ondi se hugó al fubu nel estau
Español grácias a las traicionalis güenas relacionis comercialis que Bilbau
tinia con el Reinu Uniu.



https://ext.wikipedia.org/wiki/Bambi

Bambi es una pinicla d'animacion de 1942, proucia por Walt Disney i basá nel
cuentu Bambi, una via nel bosqui ("Bambi, ein Leben im Walde" nel original)
espublicau en 1923 pol utol austriacu Felix Salten. La pinicla hue estrenu el 13
agostu de 1942 pola compañia RKO Radio Pictures i es la quinta pinicla de la
serii de crássicas d'animacion de Walt Disney.

Los pressonajis prencipalis son Bambi, un ciervu de cola blanca, sus pairis (el
Gran Príncipe del bosqui i la su mairi), sus collacius Tambor (un coneju de
hocicu rosadu), i Flor (una mofeta), i la su amiga de la infancia i futura
pareja Faline. Pa esta pinicla, Disney se tomó la libertad de modificar la
especie de Bambi de un corzu ena estória original a un ciervu de cola blanca, ya
que el corzu no habita enos Estaus Unius i el ciervu de cola blanca es mas
familiar pa los norteamericanos. Esta pinicla hue distinguida con tres premios
de la Academia enas categorías de Mejor Sonido, Mejor canción por "El amor es
una canción" i Composición Musical Original.

Bambi es la estória de un pequeñu ciervu contada desde su visión de los hechos,
lo que nos transporta a su mundu i via. Con sus collacius, comu Tambor el
coneju, Flor la mofeta, i la su futura pareja Faline, descubrirá sabias
lecciones sobre el amor i la via. El peligru que representa el Ombri lo aprende
del Príncipe del Bosque, i por experiencias comu la perdida de la su mairi.



https://ext.wikipedia.org/wiki/B%C3%B3sforu

El Bósforu es un estrechu que separa la parti uropea (englobá duranti el Empériu
Otomanu ena província uropea de Rumelia (idioma turcu: Rumeli) de la parti
asiática (idioma turcu: Anadolu); dividi en dos partis la ciá d'Estambul i
ajunta el Mari de Mármara (luenga turca: Mármara Denizi, griegu: Θάλασσα του
Μαρμαρά) con el Mari Negru (turcu: Karadeniz, griegu: Μαύρη Θάλασσα). Tien una
largura e 30 kilómetrus, con una anchura másima e 3.700 metrus ena entrá 'el
mari Negru, i una anchura mínima e 750 metrus entri Anadoluhisarı i Rumelihisarı
(castillus otomanus que s'alzan enas colinas de la su ribera). Su profundidá
varia entri 36 i 124 metrus. Las orillas 'el estrechu están abondu puebrás ya
que la cidá de Estambul (con una puebración dal menus 11 millonis e abitantis)
s'asienta entri esti estrechu que dividi Uropa d'Asia.

Ain dos puentis sobri esti estrechu. La puenti Boğaziçi, e 1074 metrus de largol
fue completá en 1973. La segunda puenti, la Fatih Sultan Mehmed tien una longitú
e 1014 metrus, fue completá en 1988 i s'alcuentra cuasi a cincu kilómetrus al
norti de la primera puenti.

Marmaray, un túnel ferroviariu e 13.7 kilómetrus de longol está siendu construiu
i se barrunta que estarie finalizau en 2008. Aprosimamenti 1400 metrus 'el túnel
van a construil-se porbahu el estrechu, a una profundidá e 55 metrus.

Procedi 'el (griegu : Βόσπορος (Bos= buey; foros= transporti, pasahi,
significandu que ena ogañoti esti estrechu s'atravesaba fácilmenti en odris
hechus conun cueru e buey) modificá nel idioma turcu comu Boğaziçi)



https://ext.wikipedia.org/wiki/Wuhan

Wuhan (en chinu simprificau 武汉, chinu tradicional 武漢 i pinyin Wǔhàn) es la
capital la província China de Hubei, unas las ciais mas puebrás el país, con mas
de nuevi millonis abitantis, al causu el ajuntamientu tres ciais deseparás polos
rius Yangzi i Han.

El nombri de Wuhan vien del caraiti 武 —wǔ—, del nombri 武昌 Wǔchāng, una las tres
ciais originárias i el idrónimu 汉—Hàn—.

Wuhan se halla ena juntura los rius Hanshui i Yangtze, ena província de Hubei,
al centru-esti el país. La ciá en origin estava compuesta pol Hanyang, Hankou
(al sul) i la mayol Wuchang al norti, arrayandu al esti con el chanu de
Jianghan.

El sítiu hue colonizau vai ya mas de tres mil añus. Quandu la dinastia Han, hue
un emportanti puertu comelcial. Las ciais de Hanyang i Wuchang opularun de má
que alevantarun una muralla nel sigru III pa la su proteción.

El regoltóriu Wuhan en 1911 ahutó el escambajamientu la dinastia Qing, diendu
enceti assina a la Repúbrica. Añus mas tardi, la ciá hue escenáriu duna las
pioris batallas en suelu chinu quandu la guerra chinu-japonesa.

En 1944, huerça el ejélcitu estau-uniensi arrampló gran parti la ciá prevocandu
grandis esgalaçus. Dende altonci, hata agora anda Wuhan en recostrución.



https://ext.wikipedia.org/wiki/Venu_(praneta)

Venu es el segunderu praneta del Sistema Solal en ordin de distáncia dendi el
Sol, i el terceru en tamañu, de menol a mayol. Alcibi el su nombri en onol a
Venu, la diosa romana el amol. Es un praneta de tipu rocosu i terrestri, llamau
con frecuéncia el praneta germanu la Tierra, ya que ambus los dos son semilaris
en quantu a tamañu, masa i composicion, peru totalmenti deferentis en cuestiones
télmicas i atmosféricas, ya que la su presion amosférica es 94 vezis superiol a
la terrestri; es pol tantu la mayol presión atmosférica de tolos pranetas
rocosus. A pesal de non estal mas cerca del sol que Mercuriu, Venu posei la
atmósfera mas calienti, pues esta entalla muchu calol del sol. La órbita de Venu
es una elipsi con una excentriciá de menos del 1%, holmandu la órbita mas
circulal de tolos pranetas; apenas supera la de Neptunu. Este praneta amás posei
el dia mas largu del sistema solal: 243 dias terrestris, i la su movicion es
retrógrada, polo qu'el sol sali pol el oesti i s'arrejundi pol el esti.



https://ext.wikipedia.org/wiki/R%C3%A9inu_Uniu

El Reinu Uníu de Gran Bretaña i Irlanda del Norti, mas conociu por Reinu Uníu,
es un estau insulal nel norti d'Uropa, biembru dela Unión Uropea (UE), qu'está
holmau polas nacionis constituyentis d'Ingalaterra, Escocia, Galis (ena isla de
Gran Bretaña) i Irlanda del Norti (ena isla d'Irlanda), hiziendu arrayu cona
Repúbrica d'Irlanda. Al sul del país s'assítia el Canal de la Mancha, andi bicha
l'Urotuni, que conparti con Francia.

La mayol parti el Reinu Uníu consisti en terrenus endulaus i es mas montañosu al
norti. La raya devisória entre las crassis terrenu, generalmenti, se llama línia
Tees-Exe.

Galis es en general montañosu, con el su picu mas cimeru el Snowdon, qu'está a
1.085 metros d'altitú. Al norti del territóriu prencipal, s'assítia la isla de
Anglesey. La su capital i mayol ciá es Cardiff, assitiá al sul del país.

La geografia d'Escócia es variá, con tierras bajeras nel sul i nel esti i
tierras altas nel norti i nel oesti, encluyendu el Ben Nevis, qu'es la montaña
más alta el pais, con 1.343 m. Essistin muchus braçus de mari, luengus i hondus,
los firths i los lochs. Escócia tamien inclui una tupa d'islas a lo largu de las
sus costas norti i oesti, en especial las Ébridas, las Órcadas i las Shetland.
Las ciais prencipalis son Edimburgu (capital), Glasgow i Aberdeen.

La capital el Réinu Uniu de Gran Bretaña i Irlanda del Norti (United kingdom of
Great Britain and Northern Ireland, en ingrés) es Londri (14.945.000 ab).
S'alcuentra partiu en quatru territórius, regionis o tamien llamaus "paisis
costituyentis": Ingalaterra, Escócia, Galis i Irlanda del Norti, siendu la
capital el estau tamien la d'Ingalaterra. Las otras regionis tienin assitiás las
sus capitalis en Edimburgu, Cardiff i Belfast respetivamenti. Toas tienin una
cierta autonomia, siendu mayol ésta nel territóriu del norti d'Irlanda.

L'Act of Union (Acta d'Union nombri original n'inglés) de 1800 uñió el réinu de
Gran Bretaña con el réinu d'Irlanda, que via caiu gradualmenti baju control
británicu entre 1169 i 1691, pa hormal el Réinu Uniu de Gran Bretaña i Irlanda.
Ésta tamien hue una decision inpopulal, llevandu-se a cabu justu endespues de la
infructuosa Rebelion de los Irlandesis Unius de 1798. L'ocasion ligia pa esta
union, quandu se temió una intervencion o invasion napoleónica, hue devia
predominantementi a pobremas de segurança.

El Reinu Uníu cuenta con una puebracion de 60.690.500 d'abitantis, según izin
las oficians de la National Statistics enus meyaus de 2005. D'essus abitantis,
50.690.700 vivin en Ingalaterra, 5.094.800 en Escócia, 2.958.600 vivin en Gales
i 1.724.400 n'Irlanda del Norti. L'esperança de via es de 78,5 añus i la tassa
fecundiá es de 1,66 ijus por mujel. La conposicion étnica ogañoti es la
siguiente:

Réinu Uniu es una de las prencipalis nacionis endustrialis i comercialis el
mundu. Es el sestu país el mundu endespués de los Estaus Unius, Japón, Alemaña,
L'Índia i Fráncia en PIB.

Al atrás de la II Guerra Mundial i la perda progressiva las colónias, el país
retomó el rumbu comu potenti economia mantuviendu una dobri aliança que dura ata
ogañu: non perdió la mirá económica sobri Uropa, pero al mesmu tiempu rehorçó
las lazás comercialis con Estaus Unius qu'endespues el conflitu ejerci comu
primel poténcia mundial. Esti papel económicu l'á premitiu mantenel un sóliu i
costanti desarrollu a lo largu de la segunda metá el sigru XX.

Comu en tolos paisis altalmenti desarrolaus, los prencipalis fatoris en contra
de la economia el Reinu Uniu son los altus jornalis i las manufaturas en setoris
de endústria pesá en China, Taiwan, Índia i Corea del Sul.

L'agricultura arrepresenta namás qu'el 1% del PIB i está huertimenti mecanizá.
Ena endústria las prencipalis activiais son la maquinária, el material de porteu
i los produtus químicus. Ena mineria las tradicionalis minas de carvón en horma
de ulla assitiás en Yorkshire, Galis, Escócia i Lancashire án dau a las
centralis térmicas británicas l'energia nesseçária pal alantru económicu. Con el
petróliu descubiertu en 1970 nel Mari el Norti, el país es el segundu produtol
de tras de Noruega. El setol servícius es el que mas aporta al PIB el país,
destacandu sobri tós la Borsa, i los servícius financierus de banca i segurus.

Enque integrau ena UU, el llamau "uroescepticismu" tradicional de los británicus
le mantien huera de la zona euru, siendu la monea el país la libra esterlina.
Essisti un conpromissu el primel menistru pa celebral un referendum que
determini si el Reinu Uniu s'integra o non ena monea única.

L'educacion obrigatória escomiença a los 5 añus d'edá en Gran Bretaña i a los 4
en Irlanda el Norti i se prolonga ata los 16 añus, enque el 65% de los alunus
acontina los sus estúdius. En 2000 avia 4,6 millonis d'alunus escolarizaus en
enseñança primária i 8,4 millonis ena secundária. L'edá normal ena que se passa
de la escuela primária a la secundária es a los 11 añus en Ingalaterra, Galis i
Irlanda del Norti i a los 12 en Escócia.

Las universiais británicas son conpretamenti autónomas i tienin garantizá
l'endependéncia acaémica. A últimus de 1994 essestian unas 90 universiais, quasi
la metá de las antíguas politénicas, comu l'universiá a distáncia. Muchas de las
facultais de las Universiais d'Oxford i Cambridge se hundarun enos sigrus XII i
XIII. Las Universiais escocesas de San Andrés, Glasgow, Aberdeen i Edimburgu
datan de los sigrus XIV i XV. El númeru d'alunus matriculaus en enseñança
superiol hue de 2.240.680 en 2001–2002.



https://ext.wikipedia.org/wiki/Prov%C3%ADncia_de_Salamanca

Salamanca es una província española assitiá nel sudoesti la Comunidá Autónoma de
Castilla i Lión.

Es una las nuevi províncias que holman Castilla i Lión. Arraya al norti cola
província e Çamora, al noresti cola de Valladolís, al esti cola província
d'Ávila, al sul cola de Caçris i al oesti con Purtugal. Ena devisión provincial
de 1833, hue ascrita a la rehión del Reinu de Lión.

La su estensión heográfica es de 12.336 qm², lo que la convierti ena tercel
província e Castilla i Lión, aluspués de Lión i Burgus. L'artitú meya la
província es de 830 m sobri el nivel del mari.

Uguañoti (INE 2005), la província cuenta con 352.414 abitantis, de los cualis
160.331 (un 45%) vivi ena capital, Salamanca, assitiá a orillas de riu Tormes.
Ai 362 monicípius ena província, de los cualis mas de la metá tiinin una
puebración menol a los trescientus abitantis (es la segundera província española
con respetu al númiru e monicípius, alatrás de Burgus). Los monicípius mas
puebraus de la província son, aparti de la capital, Behal, Ciudad Rodrigo, Santa
Marta de Tormes, Peñaranda de Bracamonte, Guijuelo, Carbajosa de La Sagrada,
Alba de Tormes, Vitigudino i Villoria.

El escú de la Diputación Provincial, considerau cumu escú la província, está
compuestu polos escús d'estus 5 monicípius.



https://ext.wikipedia.org/wiki/Prometeu

Ena mitologia griega, Prometeu [pɾomeˈtew] (en griegu Προμεθεύς [promeˈthews]
«previsión») hue unu los sieti Titanis, criaol i amanti la umaniá.

Prometeu hue iju de Japetu (sigún algotras versionis del giganti Uromidonti) i
la nimfa Climena. Los sus germanus huerun Epimeteu, Alanti i Menéciu. Hue pairi
de Ducalion junta Celenu.

En estuviendu en una quimera por qué cachus del toru sacrificau pretenecia a los
diosis i qué a los ombris, Prometeu hue llamau cumu álbitru. Assinque solló i
ataraçó un toru, cuya piel cosió hiziendu dos borsas. En una d'ellas metió la
carni, encultá en baju el estógamu, i en otra el rebotallu conos güesus i la
grassa. Quandu Zeu hue a ligil entre dambas a dos borsas, fijandu-se nel
pelitasqui, se queó cona borsa que tenia las escarpícias. Endinau con Prometeu,
que endespues de entruchilá-le s’estava riyendu, lo castigó, privandu a los
ombris del huegu.

Endespues de castigal Zeu a los ombris a que comiessin la carni crua, Prometeu
ruegó a Atenea que le dejara entral-se nel Olimpu ascodichas. Endrentu prendió
un fachu alampandu un cachu de carvón que pusu nel güecu el tallu dun cañiherru
grandi, que por ardel despacinu era mu acorriu a los ombris pa caliental-se i
alumbral-se.

Comu castigu, Zeu mandó a Efestu crial una mujel barru, Pandora. Esti sel hue
entriegau a Epimeteu comu daiva. No estanti, Prometeu anteriol le dio el
avisiju. El germanu rehusó a la mujel i Zeu, aperrengau, mandó que encaenaran a
Prometeu enas montañas el Cáucasu. Pallí, el bienhechol la umaniá hue condenau a
qu’un butri l’esgarrara el su higau de dia, golviendu-le a crecel de nochi. Es
soná ena literatura griega l’obra d’Esquilu, Prometeu encaenau.

Angunas versionis hazin comu liberaol a Eracli, quien, en viajandu pal Jardín
las Espéridis, hundeó una frecha pal butri. Zeu nu quiju castigal otra vezi a
Prometeu por sel su iju Eracli quien lo salvó.

Prometeu atija con el dios babilóniu Ea, criaol dun superombri cona sangri de
Kingu, a la escontra d'Aruru que bichó un ombri barru. Prometeu tien relacion
cona parabra sáscrita pramantha «esvástica», símbolu el sol quandu está canteau
pa la derecha en numerosas culturas.



https://ext.wikipedia.org/wiki/Plutarcu

Plutarcu (en griegu Πλούταρχος) hue un diplomáticu, políticu, saceldoti,
filósofu i biógrafu griegu.

Plutarcu tuvu nacéncia en Queronea, en Beócia ena décaa los 40 nel sigru I ed.
C. La su família pretenecia a la crassi rica. Su pairi hue Autobulu, el de
Lámpria. Dambus a dos, pairi i agüelu, apaicin en várius los diálogus Plutarcu.
Se le conocin dos helmanus: Timón (esti hue helmanastru) i Lámpria, que trebahó
de saceldoti en Lebadea i hue arconti enos Delfus quandu Trahanu, ombri curtu.
Esta família de quartus i apricá al estuyu endirgó al hovin Plutarcu pol caminu
el compromissu cola henti que lo arrodeaba.

Panti el 67, la su holmación la acabihó enas Atenas, andi le deprendió Amóniu,
filósofu platónicu d’orihin ehíciu. Plutarcu tinia tamién viahau a Alehandria i
quiziá a Esmirna, pa pondi deprendió retólica. Desta epoca son tamién los sus
primerus trebahus cumu diplomáticu. Nel su puebrinu, pingandu d’ensiñáncias
estoicas, epicúrias, peripatéticas i acaémicas, montó una escuelina ena
qu’estarian parientis i amigus suyus.

Viahó a develsus lugaris Grécia i de Roma, huendu los mas emportantis los que
les llevarun a Roma capital, pos aquí hadria gavilla con emportantis políticus i
aristócratas el momentu. Essu viahis huerun a lo primeru diplomáticus, pa
represental temas al tentu ciais griegas cumu Delfu u Atena, anque él
aprovechaba pa dal conferéncias i cohel agarris. Collácius suyus huerun L.
Méstriu Floru i Q. Sósiu Seneción, amigus estus los emperaoris Vespasianu i
Trahanu al respetivi. Pol mé destas amistais se precuró la ciaania romana.

Amás de diplomáticu, Plutarcu acupó várius cargus políticus de pa la su zona,
llegandu a sel arconti epónimu en Queronea, presienti los Huegus Píticus i
saceldoti en Delfu. El su saceldóciu i la sus amistais de mó indireta produhun
la mehora el santuáriu quandu Trahanu i Adrianu.

Alreol el 120 Plutarcu murió, bicha que sigún Artemidoru hue agurá pol mé dun
sueñu en que se via arcenciendu al cielu hunta Ermi, tras una dolorosa maletia.
Los ciaanus délfius l’alevantarun una estauta con un epigrama ena su memória.

Traicionalmenti, la su obra se agrupó en dos bichus: Vias i Moralis. Las Vias
son un total de 48 biografias. 44 dellas s’enquairan endrentu las llamás Βίοι
Παράλληλοι "Vias paralelas", andi se cuentan en dos en dos las vias d’ombris
inlustris la Antigüeá griega i romana. Pressonahis cumu Alehandru, Cesa, Aratu,
Licurgu, Solón u Temístocli apaicin retrataus.

Las obras moralis en verdá es un compéndiu dun haci charramanduscu obras que
dendi Máisimu Planudi (sigru XIII) se trasmitin huntas. Esti sabiosu bizantinu
embalburdó las obras conselvás Plutarcu nu biográficas embahu el nombri Ἠθικά
"Cosas moralis", cuya tradución al latín hue la de Moralia.

Sigún el Liddel-Scott, esti autol alcibi l’abreviación "Plu." proceenti el su
nombri latinizau Plutarchus. Las abreviaturas las obras plutarquinas son las que
velaquí siguin:



https://ext.wikipedia.org/wiki/P%C4%81nini

Pāṇini (560-480) (en devanāgarī पाणिनि) es un gramáticu la India antiga (quiðás
del sigru V antis de Cristu) consideráu el fundaol de la literatura y de la
luenga sánscrita posvédica. Es famosu pol bel jolmuláu en 3959 sutras, conocíus
pol el nombri d'Ashtadhyāyī (en devanāgarī अष्टाढयायी) las regras la molfología
d'esta luenga.

La gramática de Pāṇini es mu sistemática y técnica, pesi a estal caraiteriðá pol
una gran breveá, u más bien pol me d'essu mesmu. Los conceptus de morfema y
rais, inherentis al su aproximaeru analíticu, nu sedrían consideráus polos
lingüistas ocidentalis sino alú de dos milenius más tardi. Las regras definías
pol Pāṇini describin prefectaenti la morfología el sánscritu, y son considerás
tan precisas y exhaustivas cumu si jueran síu enfolmáticus los que las jueran
jechu pa qu'unus ordenaoris processaran las regras del sánscritu. Pāṇini jaði
usíu de metarregras, de trasformacionis y de recursiviá, lo mesmu que d'un
sistema elaboráu d'abreviaturas. La fórmula Backus-Naur, utiliðá pa describil
las luengas de programación moernas, es en ciertus aspectus autá a las regras la
gramática paniniana, que pue tamién sel consieráu cumu unu los pairis de la
enformática. Una consecuencia la breveá la su gramática es el su caraiti pocu
intuitivu, autáu al de los lenguajis de máquina contemporanius, a diferencia de
los lenguajis legibris pol humanus.

Abondu pranteamientus de Pāṇini sonin pionerus endrentu la hestoria la
lingüística, alantrándussi a la lingüística ocidental en milenius. El propiu
Noam Chomsky consideró la gramática paniniana "la primel gramática generativa
nel sentíu moernu" [1].



https://ext.wikipedia.org/wiki/M%C3%A9hicu

Estaus Uníus Mejicanus [ɛhthɑw zuˈniwɦ mɛɦiˈkanʊh] o tamién Méjicu [ˈmɛɦikʊ] es
un país assitiau en América el Norti. Está hormau pol 32 estaus, un destritu
federal i angunus otrus territórius insularis. Es una repúbrica presiencialista
i federal.

El nombri de Méjicu provién de la luenga nahuatl. La idea mas comun es que
senifica en estremeñu Lugal nel ombrigu la luna. Otra prupuesta izía qu'el
nombri ebía senifical Lugar de Mexihtli, es izil, de Huitzilopochtli, pues
Mexihtli era uno de los sus nombris alternativus. Esti era un dios de los
astecas.

Estaus Uníus Mejicanus es una repúbrica costitucional, presiencial i federal. El
su gobielnu tien unus poeris limitaus, numeraus ena Costitución los Estaus Unius
Mejicanus. El Pudel Ejecutivu Federal residi ena Presiencia de la Repúbrica. Es
ejerciu por el presienti, jefi d'Estau i de gobielnu al mesmo tiempu. El
presienti tien la facultá de nombral a los tetularis de las secretarias d'Estau,
que son por essu entegrantis del gabineti presiencial. El mandatu del presienti
dura namás seis añus, i no dessisti la posibiliá de releción ni vicepresienti.
Nel casu que un presienti de la Repúbrica no puea acabijal el su mandatu, la
presiencia enterina quea en manos de la pressona electa por el Congreso, o nel
su caso, por la Comisión Permanente. Dendi el 1 diziembri del añu 2006, esti
cargu es ejerciu por Felipe Calderón Hinojosa.

Al norti las dos sierras continentalis s'ajuntan con Estaus Uñius i esmiençan
Las Rocallosas; al Sul chocan con l'Oceanu Pacíficu i hazi lindi con Guatemala i
Belici; al Esti s'alcuentra el Golfu de Méjicu, i al Oesti, el Océanu Pacíficu.

La fauna es comparanti a la d'Estaus Unius: Osus, lobus, coyotis, lionis
americanus, pumas, pavus bravius... I nel sul del país tamién mu aparecia a los
paisis de América Central comu jaguaris, monus, quetçalis, guacamayus, tigriyus,
ec... Comu es un país mu grandi, ai albonda varieá de espéciis polos cámbius
entri climis deferentis.



https://ext.wikipedia.org/wiki/Karl_Marx

Karl Marx (5 Mayu, 1818 – 14 Marçu, 1883) hue un filósofu i pensaol políticu
alemán qu'escrevió a tentu la economia i el poel políticu. Marx pensava qu'en
una economia que hunciona con assalariaus, siempri averán Runchas de Crassis.
Una de las sus primeras obras famosas hue el Manifiestu Comunista. Lo escrevió
con Friedrich Engels en 1848. El libru estableci las ideas i ojetivus del
Comunismu. Las sus ideas se llaman Marsismu.

El su trebaju mas sonau es El Capital. Estuvu albondus añus trebajandu enos tres
volumin el libru. El Capital palra al tentu i a la escontra el "Capitalismu". El
libru á enhilau albondus debatis entre los que están d'alcuerdu con el libru i
los que no. Estu se devi prencipalmenti porque los que creivan enas ideas el
libru esmiençarun muchas revolucionis socialistas (comu la Revolución Russa) pa
cambial muchus paisis pun gobiernu comunista.

La teoria mas populal de Marx hue el "Materialismu". Sostribava que la religion,
moraliá, estruturas socialis i algotrus casus án arraigau en economia.

Karl Marx tuvu nacéncia en Alemaña en 1818, pero uvu de dil-se muchas vezis
porque la genti se muestrava retusa conas sus ideas.

Marx vivió por muchu tiempu en Londris. Estuyó allí en 1883. Endispués la su
muerti, el su colláciu Engels acabó el su trebaju.



https://ext.wikipedia.org/wiki/Islas_Feroes

L'archipiélagu las Feroes, tamien llamau Islas las ovejas (en feroés Føroyar o
Føroyarland, en danés Færøerne i en nórdicu antíguu Færeyjar) está assitiau nel
Alánticu Norti, entre Escócia i Islándia. Se compón de 18 islas mayoris i otras
mas chiquininas desabitás; la su estensión de norti a sul es de 113 km. i 75 km
d'esti a oesti. L'altol meyu sobri el nivel el mari es de 300 metrus i, con
quasi 50.000 abitantis acupa una destension de 1499 km. quairaus.

Las islas mas próssimas son las setentrionalis que están assitiás cerquina
d'Escócia (Réinu Uniu), i que quean al sulesti. En quantis que Islándia quea al
noroesti. Son autónomas dende 1948, tuviendu deciiu no hormal parti de la Union
Uropea. Poquinu a pocu á diu arcançandu mayol autonomia nel su goviernu,
tuviendu entovia la possibiliá de hazel-se endependientis de Dinamarca.

Comu devision almenistrativa de Dinamarca, cuenta con un Altu Comisáriu, qu'es
el representanti de la Reina de Dimanarca, con un palramentu unicameral hormau
por 32 miembrus (Logting) i con un primel menistru qu'es el jefi el goviernu.

Los primerus abitantis las islas procein d'emigrantis noruegus que, pal añu 800
de la muestra era sostituyerin a una tribu d'origin islandés. Enque l'estoria
conocia el archipiélagu se prencípia en 600 d.c. con una primera colonizacion de
mongis Irlandesis.

La ocupacion británica duranti la Segunda Guerra Mundial suspendió los contatus
con Dinamarca i modificó el escenáriu políticu. Una consulta populal demostró
una mayoria la puebracion a favol la deseparacion de Dinamarca. Enque el Logting
hue disueltu pa la realizacion de elicionis generalis. El Logting eligiu arcançó
un acuerdu con Dinamarca ondi huerun negociás árias de responsabiliais conhormi
a los enteressis de dambas las partis.

Al enprantal-se el danés comu luenga eclesiástica duranti la rehorma (1540) i
con la proliferáncia de una crassi derigenti d'origin danés, el Finnbogi(luenga
feroe) queó relegau a luenga palrá enque resurdió a meyaus del sigru XIX.



https://ext.wikipedia.org/wiki/Isaac_Newton

Sir Isaac Newton, (4 d'Eneru, 1643 – 31 e Marzu, 1727) hue un centíficu, físicu,
filósofu, i matemáticu ingrés, autol de los Philosophiae Naturalis Principia
Mathematica , mentau tamién cumu los Principia, ondi descrebió la lei de
gravitación universal i estableció las basis de la Mecánica Crásica pol mé las
leis que tién el su nombri. Entri algotrus descubrimientus centíficus destacan
los labutus al tentu la naturaleza la lus i la ótica (que prehéntansi
prencipalmenti nel Opticks) i el desarrollu el cálculu matemáticu.

Newton hue el primeru en prebal que las leis naturalis que gobielnan la movición
ena Tierra i las que gobielnan la movición de los cuelpus celestis son las
mesmas. Es alicuandu, conociu cumu el centíficu más grandi e tolos tiempus i el
su labutu cumu la cimera e la Revolución centífica. Veloquí angunus chascus
qu'enhalló: el descubrimientu e qu'el espetru e colol que se guipa deque la lus
branca pasa pun Prisma es es inerenti a esa lus, pol vedi provinil endi el
prisma (cumu iba siu postulau pol Roger Bacon nel sigru XIII); la su
ergumentación al tentu la posibiliá de que la lus huera cuaharingá pol
partículas; el su desarrollo duna Lei de condución Télmica, que descrebi la tasa
e friascu e los ohetus espuestus al Airi; los sus estuyus al tentu la Velociá
del Son nel airi; i la su prepuesta duna teoría al tentu el orihin de las
estrellas.

Newton compalti con Leibniz la fama pol desarrollu el cálculu entegral i
deferencial, que gastó pa hormulal las sus leis de la física. Mesmaenti
contribuyó nalgotrus pranus de las matemáticas, cuaharingandu el teorema el
binomiu. El matemáticu i físicu matemáticu Joseph Louis Lagrange (1736–1813),
ihu que "Newton hue el más grandi héniu c'aiga desistiu i tamién el más
afortunau, pus namás se puei atopal una vedi un sistema que deriha el mundu."



https://ext.wikipedia.org/wiki/Immanuel_Kant

Immanuel Kant (Königsberg, Alemaña, 22 abril de 1724 - Königsberg, 12 hebreru de
1804) hue un filósofu alemán, generalmenti considerau el últimu gran filósofu
dela edá moerna, un representanti del Iluminismu, i unu delos sus pensaoris mas
enfluentis. Kant tuvu un gran impatu nel Romanticismu alemán i enas filosofías
idealistas del sigru XIX, tuviendu estu comu un puntu de partía pa Hegel.

Hueraparti esa vertienti idealista qu'idríe a estorrial ena filusofía de Hegel i
Marx, p'angunus autoris, que Kant hidu, al nivel de la Epistemología, una
síntesi entri el Racionalismu continental de René Descartes i Gottfried Leibniz,
dondi empera la horma el pensaeru deutivu, i la Traición Empírica Inglesa (de
David Hume, John Locke o George Berkeley, que valorida a indución).

Kant es famosu sobritó pola su conceción del idealismu trascendental - tós
muhotrus conocemus hormas i concetus innatus pala espriéncia rial del mundu, los
cualis sedríen dalgotra horma imposibris d'atelminal. La filusofía de la
naturaleda i de la naturaleda umana e Kant es estóricaenti una e las más
atelminantis huentis del relativismu concetual que domiñó la vía inteletual del
sigru XX. Desiguru que Kant reenventó el relativismu enas sus hormas duguañoti,
cumu pol sabulugal el Posmoelnismu).

Kant es mesmaenti conociu pola su filosofía moral, pola su prepuesta, la primel
moerna, duna teoría de la hormación del sistema solal, mentá la Ipótisi
Kant-Laplace.



https://ext.wikipedia.org/wiki/Galicia

Galícia (tamien en gallegu se gasta la holma Galiza) es una comuniá autónoma
española, assitiá nel noroesti de la Península Ibérica. Arraya al norti con el
mari Cantábricu, al sul con Portugal, al oesti con el océanu Alánticu i al esti
con Astúrias i Castilla i Lión (províncias de Çamora i de Lión).

A Galícia pretenecin las Islas Cies (holmás pola Isla de Faru, Isla de Montagú,
Isla de San Martiñu i la Isla d'Onza), el archipiélagu d'Ons (holmau pola Isla
d'Ons i la Isla d'Onza), el archipiélagu de Sálvora (holmau polas islas de
Sálvora, Vionta i Sagres), i tamien algotras islas cumu Cortegá, A Arousa,
Sisargas i Malveiras; la mayol parti las cualis pretenecin al Parqui Nacional de
las Islas Alánticas.

Tien mayol emportancia l'agricurtura i la pesca en Galícia, anque la mayol parti
la puebración labuta nel setol terciáriu: 582.000 presonas dun total de
1.072.000 trebahaoris (2002).

Nel setol secundáriu destacan la costrución naval en Vigu i Ferrol, la endústria
autumovilística i la testil, i la relacioná cola manipulación del granitu.



https://ext.wikipedia.org/wiki/Dijon

Dijon [diˈʒɔ̃] es una ciá del esti Fráncia, ena Borgoña. Está assitiá en vera el
riu Ouche i nu cai largu la nacéncia del Sena. Es un centru comercial i
endustrial, con 155.340 abitantis ena ciá propiamenti izia i 260.000 nel ária
metropolitana sigún datus del añu 2007.

Los primerus puebraoris de Dijon datan del Neolíticu. Grácias a las sus
murallas, costruias nel sigru III, Dijon se liberó de las envasionis bárbaras i
sarracenas (nel sigru VIII) i normandas (sigru IX). Ena su Estória de los
francos, Gregorio de Tours descrebi a la Dijon jón del sigru VI cumu rodeá duna
muralla de 9'5 metrus d'artura i 4'44 metrus de longol, con 4 puertas i 33
torris. Las escavacionis arqueolóhicas ientificaron dozi destas torris.

En estandu vigenti el Antíguu Régimin, Dijon passa a adotal la viticurtura comu
ativiá económica i en 1772 s'istala la univelsiá de drecuh ena ciá. Estu, unta
las esplotacionis de carbón i hierru, la apertura del Canal de Borgoña i vías
hérreas i angunas cosas más paí confirmó la emportáncia la ciá comu liña de
tránsitu duranti la I Guerra Mundial.

Ena II Guerra Mundial hué ocupá polos alemanis, hata la su liberación 11
setiembri de 1944



https://ext.wikipedia.org/wiki/Cocreta

A cocreta e una masa esparrujá facida de farina de uevu. Se yanta acumpañá de
jamón e utras cosas, como vacallau u nicalus. Suele tener furma aredondá,
aplastujá u buevá.

La base de las croquetas suele ser de bechamel, que siempre se mezcla con otros
ingredientes en cantidad abundante, típicamente trocitos de jamón, pollo picado
o pescado, y a menudo además con algunas verduras hervidas y aplastadas con un
tenedor. Se pueden hacer croquetas de cualquier ingrediente o cualquier mezcla
de ellos: espinacas con pasas y piñones, jamón cocido y queso, calamares,
gambas, etc.

Primero hay que cocinar el ingrediente o los ingredientes principales de la
croqueta, por ejemplo el pollo y las verduras. Seguidamente se mezcla con jamón
picado y una bechamel espesa, que a continuación se deja enfriar. Se toman
porciones (una cucharada sopera, aproximadamente) de pasta y se les da forma, a
menudo ovalada, rodándola entre las dos manos o con la ayuda de dos cucharas.

A veces, pero no siempre, se enharinan primero y se sacude la harina sobrante.
Se bañan en huevo batido y se cubren siempre generosamente con pan rallado.
Después se fríen en una sartén con abundante aceite muy caliente, hasta que
estén doradas. Finalmente se escurre el aceite sobrante sobre una rejilla o
sobre papel absorbente.

La croqueta es un alimento originario de Francia,Prantilla:Citarequerida aunque
es más popular en los Países Bajos y en España, donde puede comerse como
acompañamiento, plato principal, entrante o tapa.

Existen diferentes variantes de las croquetas dependiendo del contenido, que
suele consistir en taquitos de jamón, bacalao, etc. son conocidas en gran parte
del mundo y casi cualquier gastronomía tiene alguna variante: en la cocina
japonesa se denominan Korokke (コロッケ), en la holanda kroket. En la cocina alemana
y la belga son muy populares las de patata. También se hacen croquetas sin
bechamel, usándose en estos casos otras masas tales como patata hervida,
boniato, arroz.

En Argentina una preparación que a veces se confunde con la de la torrija es la
de croqueta. En efecto, en Argentina se llaman croquetas (por lo crocantes) a
unos bollos casi al modo de albóndigas fritas preparados con arroz o con acelga
o espinacas previamente hervidos y luego aglutinados con huevo batido antes de
ser fritos en una sartén.　Suelen ser parte del plato principal siendo
frecuentemente acompañadas con ensaladas.



https://ext.wikipedia.org/wiki/Antibi%C3%B3ticu

Un antibióticu (del griegu αντί - anti, "en contra" + βιοτικός - biotikos, «dadu
a la via») es una sustancia química producia por un sel vivu o derivá sintética
d'ella que mata o enpíi el crecimientu de ciertas crassis de microorganismus
sensiblis, generalmenti bacterias. Los antibióticus se gastan en medecina umana,
animal u horticultura pa tratal enfeccionis provocás por gérmenis. Normalmenti
los antibióticus presentan tossicidá selectiva, siendu mu superiol pa los
organismus envasoris que pa los animalis o los seris umanos que los albergan,
enque ocasionalmenti puei producil-si una reación adversa a medicamentu, comu
afectal a la flora bacteriana normal del organismu. Los antibióticus
generalmenti ayúan a las defensas de un endividuu ata que las respuestas localis
sean suficientis pa controlal la infeción. Un antibióticu es bacteriostáticu si
enpíi el crecimientu delos gérmenis, i bactericida si los destrui, pudiendu
general tamién amus a dos efectus, sigún los casus.



https://ext.wikipedia.org/wiki/Alexander_Pushkin

Alexander Pushkin (Moscú, 6 juñu de 1799 - †San Petersburgu, 10 Hebreru de
1837).

Pushkin espubricó el su primel puema cola eá de 14 añus i tuvu reconocéncia
polos estuyosus literárius de la epoca la su grauación nel Imperial Lyceum en
Tsarskoe Selo. Poquinu a poquinu Pushkin se comprometió colas reholmas socialis
i se gorvió portavodi e los raicalis literárius; nel esmiençu e los añus 20 se
enfrentilo col gobielnu, el cual le envió pal essíliu nel sul de Rúsia. Pol mé
la estrita sobrivisión de los censoris del gobielnu i l'imposibiliá de viahal u
espubricá-lu, escrebió el su más famosu trebaju, el drama Boris Godunov, peru no
puu espubricá-lu hata añus endispués. La su novela en velsu, Eugene Onegin, hue
espubricá en carrahilera endi 1825 a 1832.

Pol mé de las sus ideas políticas liberalis i enfruéncia enas heneracionis de
reberdis rusus, Pushkin hue arreprehentau pol Bolshevik cumu opunenti e la
bulguesía i un preicesol de la literatura i puesía de la Uñón Soviética.

L'enfruéncia de Byron es precibía, hormi angunus críticos literárius, ena puesía
de Pushkin: El prisioneru del Cáucasu (1821), nel que narran las costumbris
guerreras de los cilcasianus. La huenti e Bajchisaráy (1822) que traúci la
amósfera el harén i evocacionis de Crimea, i Los zíngarus (1824). Mesmaenti
Gavriliá (1821), puema brasfemu, que refleha e Voltaire. Endi 1824 a 1826 hue
afechau en Mijáilovskoye, nuna e las sus propieais, lo que premitioli amenidal
el su labutu Eugenio Oneguin (1823 – 1830), escrebil la su traheya: Borís
Godunov (1824 – 1825), i cuaharingal los "cuentus en velsu" irónicus i
rialistas.



https://ext.wikipedia.org/wiki/A_fala

La fala (A fala ena bicha) es una luenga romanci pretenecienti al sugrupu
galaicu-purtugués palrá enos monicípius de San Martín de Trevehu (Sa Martin de
Trevellu), Elhas (As Elhas) i Valverdi el Fresnu (Valverdi du Fresnu), nel Valli
e Hálama (Val de Xálima), al noroesti la província e Caçris (nel arrayu
purtugués).

Es anombrá de varias hormas, cumu: a fala de Xálima u de us tres lugaris, (a)
nosa fala ("la muestra palra", nombri dau polos lugareñus), xalimegu, chapurreau
(en sintiu depetivu, en Valverdi) u, polos partiárius de la toria al tentu la
relación entri la fala i el gallegu, gallegu d'Estremaura u galaicu-estremeñu.

En ca puebru se dan particulariais dialetalis (polo qu'etimulóhicamenti
resurtaria mas correta la denominación mas henérica d'as falas), si bien son lo
suficientementi entelihibris entri sí i respetu al gallegu u el purtugués. Éstas
variantis suelin denominalsi lagarteiru (Elhas), manhegu/mañegu (abreviau e
sanmartiñegu, San Martín de Trevehu) i valverdeiru (Valverdi el Fresnu).

L'opinión de los luengüístas es variá: una tupa d'ellus postulan que la fala es
bien una palra e transición entri el purtugués i el asturlionés, u bien un
dialetu galaicu-purtugués con craras enfruéncias del asturlionés. Estas dos
posturas tiendin a sel las mas acetás (sostribás pol sel d'orihin purtugués u
gallegu-purtugués la mayol parti el vocabuláriu), peru en cualisquiel chascu
desistin posicionis variás:

Desisti otra luenga conocia cumu fala en La Alamedilla (Salamanca), puebru
tamién arrayanti con Purtugal, que paci que tini un gran paiciu a la palra el
valli e Hálama. Sigún angunus filúlogus Prantilla:Fact, tamién desisti una
huerti relación entri estas falas i la palra purtuguesa el Concelho do Sabugal.

En Setiembri/Diciembri e 1993 se pubricó una encuesta nel númiru 30 la Rivista
Alcántara, realiçá pol José Luis Martín Galindo, que muestraba los siguientis
porcentahis d'autuientificación en San Martín de Trevehu:

Ebi izilsi que nesta encuesta solu participarun veinti presonas (sobri 960
vizinus), nu desistiendu la posibiliá e contestal gallegu u varieá el gallegu.
Se sostieni que l'auséncia desta oción era lóhica, pos las torias al tentu la
posibri relación de la fala con el gallegu abati nu eran conocias.

En 1994, un nuevu estuyu poni e manifiestu qu'el 80% de los encuestaus deprendió
a palral castillanu nel coléhiu, siendu el porcentahi d'usu e la fala nel
entornu familial cumu sigui:



https://ext.wikipedia.org/wiki/Trajanu

Marcu Ulpiu Trajanu (en latín, Marcus Ulpius Traianus) conociu comu Trajanu
(Itálica, Santiponce, junta la ogañu Sevilla 18 setiembri de 53 - Selinus, 9
agostu de 117) hue un emperaol romanu que gobelnó dende'l añu 98 ata la su
muerti en 117, el primel naciu ahuera d'Itália, en Hispania (ogañu España).
Enició la tradicionalmenti llamá dinastia Antonina o, según recienti propuesta,
Dinastía Ulpio-Aelia.

Sucedió al emperaol Nerva en el añu 98. Comu almenistraol cevil, Trajanu es
conociu sobri tou pol su ampliu programa de construción d'edificius públicus,
que rehormarun la ciudá de Roma i queó albondu monumentus comu'l foru de
Trajanu, el mercau de Trajanu i la Columna Trajana. Sin embargu, hue comu
comandanti melital polo que celebró los sus mayoris triunfus. En 101, lançó una
espedición punitiva contra el reinu de Dacia gobelnau pol rei Decébalo, estandu
a vencel al ejércitu daciu cerca de Tapae en 102, i finalmenti conquistó Dacia
completamenti en 106. En 107, Trajanu hue mas al Esti i s'anesionó el reinu
nabateu, estableciendu la província d'Arabia Pétrea. Dispués d'un periou de
relativa pas endretu el Emperiu, lançó la su campaña final en 113 contra Partia,
aportandu ata la ciudá de Susa en 116, i arcançandu con ellu la mássima
espansión del Emperiu romanu en tola su estória. Duranti esta campaña, Trajano
enfermó i espenó mentris golvia a Roma. Hue deificau pol Senau i las sus ceniças
s'enterrarun baju la Columna Trajana. Le sucedió el su sobrinu segundu Adrianu.



https://ext.wikipedia.org/wiki/Taekwondo

El taekwondo (태권도; 跆拳道), tamién escreviu Tae Kwon Do o Taekwon-Do, es un arti
marcial i deporti de combati con el su origin en Corea. Es mu conociu i populal
pol espetáculu las sus ténicas de pie, i ogañu es una las artis marcialis mas
praticás.

Conforme a la tradición, el disveloppamento del taekwondo comenciava circa 2000
añus retro, sed vermente illo es apelau "taekwondo" desde circa 1955. Hodie illo
ha devenite un deporti multo expandite. En los Juegus Olímpicus de Seúl,
Repúbrica de Corea, del 1988 el taekwondo faceva la su prime apparition en esti
concurso como un deporti de exhibition. En esti evento competeva 183 aletas (120
hombris i 63 mujelis) de 34 paisis diverse en 8 differente divisiones de pesu
tanto pa hombris como pa mujelis. Enos Juegus Olímpicus de Barcelona 92 el
taekwondo acontinaba huendu un deporti d'essibicion, i non sedrá ata los Juegus
Olímpicus de Sidney 2000 quandu se convielta en deporti olímpicu oficial.

Tae-kwon-do senifica "via del pie i del pugno". Multe gente crede erroneemente
que esti arti marcial se basa solmente en el uso del pies. Il es remarcabile que
multe ténicas de taekwondo usa el cubito i de formas de golpis con la manu, le
pie i al fin le genu (por ejemplu, pa fracturar de tabulas, briccas i altere
ohetus).



https://ext.wikipedia.org/wiki/T%C3%A1citu

Tácitu [ˈtaθitu] (en latín Publius Cornelius Tacitus Caecina Paetus [ˈpuːblɪʊs
kɔrˈneːlɪʊs ˈtakɪtʊs kaeˈkiːna ˈpaetʊs]) hue un políticu, hablaol i estoriaol
romanu los sigrus I i II.

Las enteracionis tocantis a la su via son escassas, quasi toas mentás entri los
sus própius escritus i sacás de la correspondéncia con Plíniu el Nuevu. Angunas
huentis epigráficas tamién lo mientan.

Pol cognomen Caecina se l’á atijau a la família los Cecina pol parti mairi. Su
pairi quiziá huera l'otru Cornéliu Tácitu al que se refieri Plíniu el Vieju,
varón del ordin eqüestri d’antipassaus celtas. Tácitu iju tuvu nacéncia, con
mucha probaliá, en Vasio (ogañu Vaison la Romaine, ena Galia Narbonensis, entri
los añus 55 i 58 ed. C., dalcuerdu conos endirgus duna carta. Otrus autoris din
que Tácitu sedria galu, pero de mas al norti, de pa la Galia Belgica.

Pol mé los emperaoris, Tácitu hacinó un balagueru títulus, comu el mesmu
assigura, hiziéndusi conas primeras diniais a los deziochu añus. Nel añu 77,
Tácitu se convoó cona ija Júliu Agrícola, miembru esti de família senatorial.
Estus agarris le facilitarun que densiguia huera trebunu melital nuna las quatru
legionis el ejélcitu el su suegru entri los añus 77 i 79. Al amén desti
selvíciu, aballó a Roma andi hue ordenau qüestol nel 81, quiziá pol favol el
emperaol Titu.

Quatru añus endispués sedria edil u trebunu la plebi, cargu suficienti pa puel
consiguil la pretura nel 88, añu en que tamién se hizu con un puestu saceldotal,
huendu XVuir sacris faciundis. Entri el 89 i el 93 estuvu nel gubiernu
provincial, comu legau u procónsuli, en Asia i Achaia.

De que murió Domicianu i Nerva le suceyó, Tácito aballó pa Roma otra vezi andi
acontinó la su carrera política. Comu el cónsuli junta Nerva nel 97, Vergíniu
Rufu, enfeneció duna malotia a la pielna, Tácitu hizu de consul suffectus u
designatus. Embaju essi onol prenunció la laudatio funebris que Plíniu mienta
enas cartas.

Entri los añus 97 i 102 Tácitu anduvu nel chascu contra Máriu Priscu, junta el
su amigu Plíniu el Nuevu, añus estus de fecunda ativia literária. Mas tardinu,
abaldona Roma i ahila pa la Germania comu legatus Augusti pro praetore i, de que
regressa otra vezi a la capital, s’enlia a escrebil las sus Historiae.

Pal añu 112 es procónsuli en Asia i quiziá llegara a conocel añus dispués la
sucesión de Adrianu, anque no es mu siguru. La fecha la su muerti s’inora.

Tácitu, comu muchus los estoriaoris la Antigüeá, escrebió estórias pol bel
participau de la via política i bel estau presenteru nel polvinil el Estau. No
estanti, Tácitu no aspera al momentu la su jubilación pa escrebil, pos de que
mueri Domicianu i con el el regimin aginanti i recarcanti los Fláviu, Tácitu
escrebi i pubrica unas sérii obrinas, denominás opuscula u opera minora, en
oposición a la sus grandis obras estoriográficas.

La su obra estoriográfica mayol —opera maiora— apaici dies añus mas tardi, entri
los añus 104-110. Son dos grandis obras qu’albarcan mas dun sigru
acontecimientus políticus i que la tradición quasi siempri a trasmitiu dambas a
dos juntas.

Tácitu, dalcuerdu con el catálogu el dicionáriu Oxford tien l’abreviatura Tac.
(Tác.). Sus obras s’abrevian assina:



https://ext.wikipedia.org/wiki/Prasencia

Prasencia es una ciá assitiá nel norti la província de Caçris, a orillas de riu
Herti, ena Comuniá Autónuma d'Estremaúra, España.

Conocía comu la Pelra el Valli, cuenta con una puebracion de 41.047 abitantis
(INE 2013) i es el segundu núcliu urbanu la província i el quartu la region.
Ejerci de capital pal norti d'Estremaúra i acogi selvícius del Estau i de la
Junta, tantu pala puebracion qu'amberga comu pala zona norti la region.

Prasencia s'alcuentra a 83,4 km al norti de Caçris, 150 km al norti de Méria,
126,4 km al sul de Salamanca, 245,2 km al oesti de Mairil, a unus 70 km del
arrayu con Portugal i a una artitú de 352 metrus sobri el nivel del mari.
Endrentu d'Estremaura quea assitiá al norti, nel úrtimu tramu el Valli el Herti
i asentá sobri la falla Estremeñu-Alentejana, ena confluéncia de riu Herti con
el regachu Ñeblas.

Cuenta con una puebración de 41.047 abitantis sigún los datus del Estitutu
Nacional d'Estaística, pal añu 2013, sin embargu sigún los datus del padrón
monicipal nel ayuntamientu la ciá, Praséncia cuenta con una puebración de 42.190
abitantis, siendu en cualisquiel chascu el segunderu núcleu urbanu mas puebrau
la província e Caçris i el cuartu d'Estremaura.

La región heugráfica ena que s'alcuentra assitiá Praséncia presenta un climi
continental suavi, con vranus cálurosus i ibielnus suavis. Enos mesis mas frius
del añu rala vezi la temperatura baja los 0 °C i enos mesis mas cálius en
cuentás ocasionis se superan los 40 °C. Rustri pol tantu unas temperaturas menus
calurosas qu'el restu de ciais estremeñas. El climi nesta zona está mu
enfruenciau pol micruclima el Valli el Herti i la cercana Sierra de Greus, que
pol un lau suaviçan las temperaturas i evitan los valoris estremus que se dan en
otrus puntus de la península i pol otru, dá la orografia lonjitudinal de la
Sierra e Greus, hazin que se den mayoris precipitacionis que nel restu la meseta
central.

El nombri la ciá provieni el lema dau pol rei Alfonso VIII nel escú otorgau a la
mesma, estu es: "Ut placeat Deo et hominibus", es izil: Pa que agrai a Dios i a
los ombris. Praséncia senifica, pol tantu, Ciá d'Embaigu u Pracel.

Nu ostanti, la hundación de Praséncia se hizu sobri un asentamientu anteriol
albondu mas antigu, qu'era conociu con el nombri d'Ambracia u Ambrós.Desisti
algotra enterpretación del Ut placeat Deo et hominibus: Pal pracel de Dios i e
los ombris.

Praséncia cuenta a 1 d'Eneru e 2007 con una puebración de 42.170 abitantis
(sigún el Ayuntamientu e Praséncia).

La puebración foriata nel añu 2007 suma en Praséncia 1.527 presonas,
representandu pol tantu el 3,64% de la puebración de la ciá, de los que 328 son
marroquís; 182, bolivianus; 153, rumanus; 114, colombianus; 99, chinus; 87
ecuatorianus i 61 purtuguesis. Ai pol tantu una gran diversiá en cuantu a la
proceéncia los foriatus que vivin en la Ciá el Herti i es una las localiais con
mayol cantiá e foriatus d'Estremaura, inque sin alcançal las cifras de otrus
puntus de la rehión talis cumu Talayuela, Almendralehu u Baajós. Nu ostanti, la
cifra e foriatus nel padrón monicipal se ve encrementá anualmenti entri 100 i
300 nuevus resientis de nacionaliá nu española. Tamién ai que tenel en cuenta
que los datus barahaus son los de los resientis censaus, siendu mu probabli que
la cantiá rial de foriatus seya superiol a las cifras almientás.

Nel añu 1196, ebiu a la Batalla d'Alarcus, hue conquistá polos almohadis, al
mandu d'Abén Jucef, inque aluspués dun añu, gorveria e nuevu a manus del rei
castillanu, quien ordenó acabihal el su amurallamientu (finalizau en 1201).

La Ciá de Prasencia tuvu votu en Cortis i, cumu preba d'ellu, costa qu'envió dos
precuraoris a las Cortis celebrás en Mairil en 1391, peru en 1442 el rei Juan II
dió la ciá a don Pedro de Zúñiga, con el entítulu e Condau. Esa decisión hue
pocu aluspués revocá pol consideral-si escesiva i contrária a la voluntá el rei.
Peru el revocaeru nu se llevó a cabu, i acontinarun goçandu el señoriu e la ciá
el Duqui Don Álvaro, ihu el Condi Don Pedro, i el Duqui Don Álvaro, el su ñetu.

En 1488, enhormá Isabel la Católica e la enconveniéncia d'esi condau i el
revocaeru ordenau, acordó restituil la ciá al señoriu rial, peru al bel siu
desprendia Praséncia e la corona, perdió el su votu en Cortis, ya qu'era el
condi quien alministraba hustícia, los oficialis de la ciá i el arcaidi la su
fortaleça; i nu biendu concehu libri, nu se puia nombral precuraoris palas
Cortis. Praséncia recobró la su libertá, peru nu el votu, i acontinó palrandu
pol ella en Cortis la ciá e Salamanca.

En 1502 surgin las primeras 18 províncias de Castilla, en hunción de las ciais
que tinian votu en Cortis, no abiendu ninguna eno que ogañu es la Comundiá, que
pretenecía ena su mayol parti a la província de Salamanca. Nel añu 1653
Prasencia decidi mercal por 80.000 ducaus el votu en Cortis que anteriolmenti
abia tiniu, i preponi una aliança alas ciais de Baajós, Méria i Trugillu i las
villas de Caçris i Alcántara pa mercal coletivamenti essi votu i conhormal
d'esti mó la província d'Estremaúra. Nesta província s'entegran los partius de
Trugillu, la província de Lión de la Ordin de Santiagu, assín cumu Cória i
Granailla colas sus tierras.

Praséncia es amás una las dos sés que tiini Caja de Extremadura, al bel siu la
Caja de Ahorros de Plasencia una e las dos entiais bancárias hormaoras de la
ogañu Caja de Extremadura.

Está previstu que nesta localiá s'asiahi la sé el Centru Nacional d'Agricurtura
Ecolóhica]], ependienti el Estitutu Nacional d'Envestigación i Tenulohia Agrária
el Ministériu d'Eucáncia (INIA), cuyas obras encetarán duranti el añu 2007.

Praséncia es ciá e servícius de la comarca el Valli el Herti, La Vera, Valli el
Ambrós, Las Hurdis i parti las Vegas del Alagón, es izil, las Sierras del Norti
d'Estremaura, atuandu cumu prencipal centru sociueconómicu e las mesmas i
basandu gran parti la su economia nel prestaeru e servícius a tol norti
estremeñu. Es, de fatu, la capital del norti la rehión.

Comprendi un ária comercial que supera en mas de tres vezis la puebración de la
ciá, estu es, unas 130.000 presonas de horma direta i mas de 200.000 de horma
endireta, contandu cola parti mas ociental de la província cacriña i el sul de
Salamanca, pa quien Praséncia resurta tamién un lugal atrativu pal comércio.
Iziu comérciu s'esarrolla e horma predominanti, inque no esclusiva, enas callis
intramurus que llevan a la Praça Mayol, prencipalmenti enas de El Rey, Talavera,
Trujillo, Rúa Zapatería, Los Quesos, Pedro Isidro, Vidrieras i Calle del Sol,
siendu ésta úrtima huntu cola calli Menacho en Badahó, la zona comercial
d'Estremaura que tiini los précius mas artus pol metru cuairau. Otras zonas
comercialis d'emportáncia son: Avenida de la Vera, Sor Valentina Mirón i Alfonso
VIII.

Al estal assitiá nuna helmosa zona natural i con un enteresanti patrimoñu
estóricu-artísticu, de hechu es la ciá estremeña con mas patrimoñu, Praséncia
enceta a destacal cumu destinu turísticu. Entovia quea largu e las cifras de
vesitas que tiinin otras ciais estremeñas cumu Méria, Truhillu u Caçris, peru nu
ostanti, pocu a pocu la ciá va creciendu nel númiru e turistas que s'ospedan ena
ciá. Las vesitas turísticas se centran enos mesis primaveralis i otoñalis, i son
especialmenti entensas duranti la Semana Santa, puestu que nella sueli coincidil
el güen tiempu cola festiviá el Zerezu en frol, declará Fiesta d'Enterés
Turísticu, i cola Semana Santa pracentina. Tamién es especialmenti entensa
l'ativiá turística duranti la celebración del Martis Mayol, ena primel semana
d'Agostu.

Praséncia es unu los sieti miembrus que horman el Consehu las Grandis Ciais
d'Estremaura, cuyu fin es el de mehoral i ahilizal las relacionis entri los
grandis monicípius de la rehión i el gobielnu e la mesma.

Dau el asiahamientu heugráficu la ciá, a meyu caminu entri las dos capitalis
ibéricas, Madril i Lisboa, i práticamenti ena metá la mas emportanti via e
comunicación que vertebra el oesti español cumu es la Via la Prata, Praséncia
s'á convertiu nun emportanti ñú e comunicacionis i várias son las autuvias i
carreteras qu'uñin Praséncia con el restu d'España i Uropa, teniendu angunas el
su orihin ena ciá i siendu tamién angunas de las que mas tráficu soportan de la
Comuniá, cumu son l'Autuvia A-66 al su pasu pol Praséncia, la Ex-A1 i la
carretera entri Praséncia i Malpartia e Praséncia.

Pa bandeal el cauci e riu Herti nel su pasu pol Praséncia, la ciá cuenta colas
siguientis puentis:

El servíciu e trasporti púbricu que presta el Ayuntamientu e Praséncia encetó a
furrulal enos añus 70 el sigru pasau. Uguañoti (2007) Praséncia cuenta con tres
línias d'autobús urbanu y una frota compretamenti renová d'autubusis ecolóhicus,
con comodiais pal trasporti e viaherus cumu son las ramblas d'acesu pa
minusválius.

La estación d'autubusis s'alcuentra assitiá ena calli Tornavacas, uñiendu
regulalmenti Praséncia con otras ciais d'España, asín cumu con localiais
cercanas.

Praséncia cuenta con una estación de trenis endrentu el su cascu urbanu i otra
mu cercana, assitiá a unus 10 qm: la estación de Monfragüi, enantis conocia cumu
estación de Palaçuelu-Empalmi, endrentu el términu monicipal de Malpartia e
Praséncia.

Las vias férreas la uñin con Madril pasandu pol Talavera de la Reina i con
Sevilla pasandu pol Méria. Hata meyaus los añus 80 estuvu en servíciu la línia
que la uñia con Salamanca, qu'ogañu está en desusu, inque s'está pranteandu la
su reapertura, pol sel el tramu Praséncia-Salamanca el únicu que remaneci
afechau endi Hihón hata Sevilla.

Está en procesu el proyeutu la línia d'arta velociá qu'uñirá Madril con Lisboa i
que, contará con una estación ena ciá, probabrienti nel parahi conociu cumu
Huentidueñas.

Praséncia es la sé d'una las 8 Árias de Salús enas qu'el Servíciu Estremeñu e
Salús devii Estremaura, i comprendi a l mesmu tiempu 14 Zonas de Salús,
prestandu atención sanitária a una puebración de 115.000 abitantis. El ospital
de referéncia d'esta Ária e Salús es el Ospital Vilhin del Puertu, el cual
encetó a furrulal nel añu 1978 i que tamién es el centru e referéncia palos
ospitalis de Cória, Navalmoral de la Mata i las sus respetivas Árias de Salús.
Endrentu la ciá ai tres Centrus de Salús i está en proyeutu un cuartu assitiau
ena zona norti la ciá.

En Praséncia hunciona tamién otru ospital: el Ospital Psiquiátricu, unu e los
dos únicus centrus d'ésti tipu que desistin en Estremaura. Amás ai cuatru
ambulatórius del Servíciu Estremeñu e Salús, un ospital privau i angunas
clínicas tamién privás.

Pa dal cobertura a las neseziais especialis d'angunus grupus la puebración,
tantu pracentina cumu el norti la rehión estremeña, la ciá cuenta con:

La euducacion en Praséncia dependi a la su vezi e la Conseheria d'Educacion la
Hunta d'Estremaura, que asumi las competéncias d'eucáncia a nivel regional.
Praséncia contaba en 2007 con:

Praséncia es la sé el partiu hudicial del mesmu nombri, siendu el partiu
hudicial d'Estremaura con una mayol cantiá e monicípius al su cargu,
concretamenti 59. Es tamién el segunderu partiu judicial mas puebrau la
província e Caçris i el que mayol densiá d'abitantis pol quilómetru cuairau
tiini. La puebración de la ciá e Praséncia arrepresenta el 35,5% de la
puebración total del partiu hudicial.

Disponi dun jusgau e lo penal, cuatru jusgaus de primel estáncia i un jusgau e
lo social.

El cascu antigu e Praséncia correspondi a una estrutura radial, alreol la Praça
Mayol i al Paláciu Monicipal, eificau nel sigru XVI con estilu e transición del
góticu a la Renacéncia, con una dobri arcá renacentista ena su fachá i nel su
costau un escú de Carlos V. Nunu los lateralis del Ayuntamientu s'asiaha la
Carci Antigua, que hue costruia nel sigru XVII i presenta una fachá e silleria
ondi fegura un escú del rei Felipe IV.

Las callis llevan el nombri las puertas prencipalis de la ciá a la que llevan,
siendu frecuenti al mesmu tiempu qu'estas tomin el nombri de la ciá a la que se
orientan: calli i puerta e Truhillu, de Cória, de Talavera. Algotras vezis, el
nombri está relacionau con ahentes físicus: calli i Puerta el Sol, calli Las
Peñas, calli Arenillas. Angunas s'asócian a ativiais gremialis: calle Çapateria,
de las Lecheras, Caldererus, de los Quesus, de Podaoris. Tamién quean espresaus
los antigus bárrius de las minorias relihiosas, cumu es el chascu de l'alhama
hudia: calli de Xelitón (ogañu de Vidrieras) u de la moreria i calli las
Morenas.

La ciá e Praséncia participa ena iniciativa e helmanamientu de ciais promovia,
entri algotras estitucionis, pola Uñón Uropea.



https://ext.wikipedia.org/wiki/Pisum_sativum

L'arvilla (Pisum sativum) es una planta que se cautiva pala su producion debiu a
la su semilla comestibli. La planta posei un sistema vegetativu pocu desarrollau
enque con una rais pivotanti que tiendi a prohundizal bastanti. Las ojas están
holmás por paris de foliolus terminaus en çarcillus. Las enflorescencias nacin
arracimás en brácteas foliáceas que s'ensertan enas assilas de las ojas. Las
semillas (arvillas) s'alcuentran en vainas d'entri 5 a 10 cm de largu que
contienin entri 4 i 10 uniais.

S'án alcontrau restus fosilizaus d'arvillas en yacimientus arqueológicus del
Próssimu Orienti que datan de hazi abati 10.000 añus. Las especiis cautivablis
aparecierun relativamenti pocu endespues del trigu i la cevá, polo que se suponi
que ya se cautivavan házia el 7800 e. C. En el 2000 e. C. el su cautivu se via
destendiu por Uropa i házia el esti a la Índia, enque ata el sigru XVI namás se
gastaba en granu secu o comu forraji. A partil d'essi momentu, escomençó a
gastal-se tamien el granu limpiu.



https://ext.wikipedia.org/wiki/Pas

Pas (del latín pax), definía en sentíu positivu, es un estau a nivel social o
personal, en el cual s'encuentran en equilibriu y estabilidá las partis d'una
unidá. Tamién se refieri a la tranquilidá mental d'una persona o sociedá;
definía en sentíu negativu, es la ausencia d'inquietú, violencia o guerra.

En el planu colectivu, «pas» es lo contrariu la guerra estau interior
(identificabli con los conceptus griegus d'ataraxia y sofrosini) exentu de
sentimientus negativus (ira, oyu). Ese estau interior positivu es deseau tantu
pa unu mesmu comu palos demás, hata el puntu de convertilsi en un propósitu o
meta de vida. Tamién está en el origin etimológicu los saludus: shalom en ebreu
y salam en árabi significan «pas» o «la pas esté contigu o con vusotrus», y
tamién s'emplean comu despedida, significandu entoncis ve en pas o dilvus en
pas; en cambiu, salve, el saludu latinu, es un deseu de salú, conceptu tamién mu
relacionau. El saludo de pas o besu la pas es una parti de la misa en que los
asistentis «se dan la pas».

En el Derechu internacional, el estau de pas es aquel en el que los conflictus
internacionalis se resuelvin de forma no violenta; y particularmenti se denomina
«pas» al conveniu o tratau (tratau de pas) que poni fin a la guerra. Existi una
rama del estuyu las Relacionis Internacionalis denominá «irenología» o «estuyus
e la pas y los conflictus».

Pué palralsi d'una paz social comu consensu: el entendimientu tácitu pal
mantenimientu d'unas güenas relacionis, mutuamenti beneficiosas, enti los
individus; y a distintus nivelis, el consensu enti distintus grupus, clasis o
estamentus socialis drentu d'una sociedá.

L'antropología tradicional (ya desfasá) consideraba qu'únicamenti el estau
civilizau de la evolución cultural consideraba a la pas de una forma positiva, y
que los estaus de salvajismu y barbari suponían una preferencia cultural pola
guerra, considerandu una forma honrosa de vida saqueal a otrus pueblus, y
exaltandu las virtudis guerreras; en casus estremus, ritualizandu
l'antropofagia. D'esa manera se describían las costumbris d'argunus pueblus
llamaus primitivus (justificándosi asín la su colonización), asín comu se
mantenía la memoria historiográfica d'argunus pueblus históricus (comu los
vikingus o los hunus), y d'argunas épocas históricas considerás «oscuras», comu
l'Arta Edá Meya. De forma opuesta, se diseñó el mitu del «güen salvaji», qu'en
ausencia de desarrollu cultural, mostraría una total ausencia de violencia.

En el I Ching, lo opuestu a la pas es el estancamientu. Simbólicamenti, estu
indica que la pas no es un absolutu, sinu una búsqueda permanenti. Y además,
indica qu'el conflictu no es lo opuestu a la pas. Convieni en un trámiti hacia
la pas, transformal el conflictu, no suprimiglu. Las gestionis no-violentas
encarnan esti trámiti de transformación pacífica del conflictu.

Martin Luther King escribió en la su Carta de Birmingham, escrita en prisión:
«la fetiba pas no es simplementi l'ausencia de tensión: es la presencia de
justicia».

Benito Juárez, presidenti mexicanu, iju «el respetu al derechu ajenu es la pas».



https://ext.wikipedia.org/wiki/Pa%C3%ADs_Vascu

Pais Vascu u Euskadi es una Comuniá Autúnoma española, assitiá nel estremu
nororiental la franja cantábrica, ruizandu pal norti con Mari Cantábricu i
Fráncia, pol sul con La Rioja i Castilla i Lión, al oesti con Cantábria i pol
esti con Navarra. Lo holman las províncias (denominás Territorius Estóricus nel
ordenamientu autunómicu) d'Álava (Araba ena luenga vasca u euskera), Guipúscua
(Gipuzkoa) i Viscaya (Bizkaia) abarricandu 251 municipis: Álava 51, Guipúscua 88
i Viscaya 112.

Tien una estensión total de 7.234 km² i una puebracion de 2.141.860 abitantis
(INE 2007), con una densiá puebración de 295,0 ab/qm². La su capital es
Vitoria-Gasteiz, en Álava, ondi s'alcuentran el Palramentu i la séi el Gobielnu
Vascu, enque la ciá más grandi es Bilbau.

En Euskadi s'án palrau dos luengas dendi hazi sigrus: el castillanu i l'euskera,
siendu las dos originarias de la region, pos el castillanu surgió nuna zona
amplia qu'abadaba tamien territoris de l'ocidenti de l'atual Álava. L'euskera, a
diferencia el restu luengas ibéricas muelnas, no procei el latín ni preteneci a
la família induropea. Nel añu 2001, un 49,6% la puebración era monolingüe
castillanu, un 32,2% era bilingüe i un 18,2% era bilingüi pasivu (entendia
euskera enque lo palraba con dificultá). Estus porzentahis varian duna provincia
a otra, siendu Guipúscua ondi más se palra euskera i Álava ondi menus. Las
puebracionis gascunas asentás en Guipúscoa trajherun con ellas la su luenga: el
gascón (ya esaparecía nel País Vascu).

Territórius estóricus El Pais Vascu comprendi tres províncias, las qualis
recibin la denominación de territórius estóricus nel ordenamientu autunúmicu:
Álava (305.459 abitantis). Capital: Vitória-Gasteiz. Guipúscua (694.944
abitantis). Capital: San Sebastián. Viscaya (1.139.863 abitantis). Capital:
Bilbau.



https://ext.wikipedia.org/wiki/PSOE

El Partido Socialista Obrero Español o PSOE (en estremeñu Partiu Socialista
Obreru Español) es un partiu políticu español, d'ideologia socialdemócrata.

Hue hundau en 1879 por Pablo Iglesias, nun prencipiu comu partiu marxista de la
crassi obrera, socialista revolucionariu, enque volucionará a tendencias
reholmistas. Finalmenti, con Felipe González, nel 28º Congresu del partiu, en
1979, se termina acetandu la economia de mercau, renunciandu al marxismu. Nel
intri que se consiguia la universalizacion de servicius socialis básicus, como
la saniá, la educacion i las pensionis, adotaba una política económica que hue
calificá por angunus utoris como socioliberal, eniciandu el processu de
privatizacion de setoris públicus económicus del Estau.

Es unu los dos partius políticus mayoritarius d'España, juntu con el Partido
Popular. Dende las elecionis generalis celebrás el 20 noviembri de 2011 es el
partiu ena opossición. El PSOE á gobernau España duranti la mayol parti del
régimin constitucional eniciau en 1978 (basau nuna monarquia parlamentaria),
conas presiencias de Felipe González Márquez i José Luis Rodríguez Zapatero.

Holma parti del Partiu Socialista Uropeu i de la Internacional Socialista. La su
organizacion juvenil sonin las Juventudis Socialistas d'España. Posei el récord
en númeru de votus i tamien en porcentaji otenius en unas elecionis generalis en
España: 11.288.698 votus (43,87 %) enas elecionis generales de 2008, i un
48,11 % (10.127.392 votus) enas Elecionis generalis d'España de 1982.

El PSOE está deviiu en federacionis, una por ca comuniá autónoma. La federacion
estremeña del PSOE á gobernau la comuniá dendi la criación desta en 1983 i ata
2011. Tamien gobielna en albondu monícipius desta. El su presienti, Guillermo
Fernández Vara, hue tamién presienti la Junta d'Estremaúra entri 2008 i 2011.



https://ext.wikipedia.org/wiki/N%C3%BAmiru_aureu

El númiru áureu o d'oru (tamién llamau númiru doráu, seición áurea, razón áurea,
razón dorá, miía áurea, proporción áurea i divina proporción), reprehentáu pola
letra griega φ (fi) (en onol al escurtol griegu Fidias), es el númiru
irracional:

Se trata de un númiru alhebraicu que posei muchas propieais enteresantis i que
hue cabilau ena antigüedá, no cumu “unidá” sinu cumu relación o proporción. Las
hormas definiás cun la raçón àurea an siu considerás esteticamenti agraáblis ena
cultura d'ocienti, de maera que la proporción divina s'a gastau frecuentementi a
lu largu de la Estória nel arti i el diseñu. Tamién dessisti ena naturaleça, ena
ramificación de determinás plantas, ena desposición de los petalus las dalias i
algotras froris, la destribución de las ohas nun tallu, la relación entri el
grosol de las ramas principalis i el troncu dun árbul, la distancia entri las
espiralis duna Piña, la relación entri el longol de un sel humanu i la altura
del su ombligu.



https://ext.wikipedia.org/wiki/Jos%C3%A9_Antonio_Monago

José Antonio Monago Terraza (Quintana de la Serena, 10 eneru de 1966) es un
políticu estremeñu, presienti dela Junta d'Estremaúra de 2011 a 2015.

Iju dun guárdia cevil, tuvu nacéncia en Quintana de la Serena, pero la su
família se muó densiguia a Baajós. Cursó estúdius primárius en Baajós i en 1987
engressa en el cuerpu bomberus, ondi es jefi secion. Estudió la Diplomatura de
Céncias Umanas ena Universiá d'Estremaúra, es Espertu Universitáriu en
Criminologia pola Universiá de Cadi, licenciau en Derechu, Avogau del Ilustri
Colégiu d'Avogaus de Baajós, i á conpretau los Cursus de Doctorau ena Univelsiá
de Salamanca. A los 19 añus entró en pulítica, al sel cohundaol el Conseju la
Juventú de Baajós, del cual hue vizipresienti. En 1991 hue ligiu concejal pol
Partido Popular (PP) en el ayuntamientu Baajós, i en 1995 passó a ocupal tareas
de goviernu de que llegó el PP a la alcaldia, de la manu de Miguel Celdrán
Matute. Á siu deputau por Baajós ena Assamblea d'Estremaúra i senaol por esta
comuniá . Dende el 9 noviembri de 2008 es presienti el PP d'Estremaúra, huendu
el su candidatu enas elecionis de 2011. El PP ganó las elecionis peru por
mayoria simpli. Monago pú sel envestiu presienti la Junta gracias a la astencion
de los tres deputaus d'Izquierda Unida , endespués de 28 añus de gobiernus del
PSOE.



https://ext.wikipedia.org/wiki/J._R._R._Tolkien

John Ronald Reuel Tolkien más conociu comu J. R. R. Tolkien (Bloemfontein,
Sudáfrica, 3 de jeneru de 1892 — Bournemouth, Réinu Uniu, 2 de setiembri de 1973
) hue un escrebiol británicu, poeta, filólogu i professol univelsitariu, conociu
prencipalmenti pol sel el autol las obras crássicas la alta fantasia El hobbit i
El Señor los Anillus.

De 1925 a 1945, Tolkien hue professol d'angrosajón en Rawlinson i Bosworth ena
Univelsiá d'Oxford i, de 1945 a 1959, professol de luenga i literatura ingresa
en Merton. Era amigu cercanu el tamién escrebiol C. S. Lewis i ambus los dos
eran membrus d'un grupu de debati literariu conociu comu los Inklings. Tolkien
hue nombrau Comandanti la Ordin el Empériu Británicu pola reina Isabel II el 28
de marçu de 1972.

Endispués la su muerti, el su tercel iju , Christopher, espubricó una serii
d'obras basáas enas amprias notas i manuscritus inéditus el su pairi, entri
ellus El Silmarillion i Los ijus de Húrin. Estus, juntu con El hobbit i El Señor
los Anillus, horman un cuerpu conetau de cuentus, puemas, estórias de fición,
luengas inventás i ensayus literarius al tentu un mundu imaginariu llamau Arda,
i mas estensamenti al tentu el continenti conociu comu la Tierra Meya. Entri
1951 i 1955, Tolkien apricó la parabra legendarium a la mayol parti d'estus
escritus.



https://ext.wikipedia.org/wiki/Hugo_Ch%C3%A1vez

Hugo Rafael Chávez Frías (Sabaneta, 28 juliu de 1954 - Caracas, 5 marçu de 2013)
hue un melital i políticu veneçolanu. Entró en el ejércitu en 1971 i en 1982
hundó el Movimiento Bolivariano Revolucionario - 200. En 1992 ententó un golpi
de estau contra el gobiernu de Carlos Andrés Pérez peru fracasó. Chávez se
presentó alos comicius presidencialis de 1998 con el apoyu del Movimiento Quinta
República (MVR), i endespués de obtenel la vitoria se convirtió en el 42.º
presienti de Veneçuela, con lo que buscaba consolidal la conocía comu Revolución
Bolivariana basá en el su proyectu de socialismu del sigru XXI.

Chávez, en un prencipiu, decidió derogal la Constitución de Veneçuela de 1961 en
1999, convocandu un Referéndum constituyenti que hue aprebau por más del 80% de
votación populal. Alogu convocó un segundu referéndum constitucional que resultó
ena ratificación dela nueva Constitución de Veneçuela de 1999 con el 71,78%
delos votus. La polarización política acabó en el golpi de Estau de 2002, en el
que hue derrocau por dos días pol endustrial veneçolanu Pedro Carmona. Chávez
hue restituíu en el poel endespués dun contragolpi delas Huerças Armás de
Veneçuela. La tensión política acontinó conos hechus dela plaça Altamira i el
"paru petroleru" entri diciembri de 2002 i hebreru de 2003.

Posteriormenti Chávez hue reelegíu enas posterioris votacionis. Murió de cancru
en 2013.



https://ext.wikipedia.org/wiki/Hern%C3%A1n_Cort%C3%A9s

Hernán Cortés (1485- 2 diziembri de 1547) hue un melital i un conquistaol
estremeñu, conociu polas sus conquistas en América pal Empériu Español.

Tuvu nacéncia en Medellín. En 1504 aballó ena isla La Española, i sieti añus mas
tardi participó ena conquista de Cuba, ondi hue nombrau encomenderu. En 1519, al
mandu de 11 navis i 660 ombris, aballó pa Méjicu, enque el gobernaol de Cuba,
Diego Velázquez, se lo bia atarugau. Endespues de desembarcal, hundó la ciá de
Veracruz, i al atrás de alial-se conos traxaltecas, continuó el su avançi,
huendu bien recibiu en Tenochtitlan, capital del Empériu Asteca, por el su
emperaol Moctezuma II. Sin embalgu, los conflitus entri españolis i astecas
llevó a la salia los españolis ena hucheá Nochi Tristi, ondi perdió la huerça
las sus tropas, vencias polos nativus. Posteriolmenti consiguió vencé-los ena
Batalla d'Otumba, i a meyaus 1521 Hernán entra en Tenochtitlan, al atrás la
derrota asteca. Estus territorius holmarun la Nueva España i Hernán hue el
encargau d'escomeçal a organiçal la su almenistracion. Posteriormenti apartau
del pudel, hue nombrau Marques d'Oxaca i participó en angunas acionis melitaris
en España, comu la espedicion a Argel, en 1541.



https://ext.wikipedia.org/wiki/Guillermo_Fern%C3%A1ndez_Vara

Guillermo Fernández Vara (Olivença, 6 otubri de 1958) es un políticu estremeñu.
Dendi 2007 a 2011 hue presienti la Junta d'Estremaúra, i de nuevu en 2015.

Estuvu a estúdial nel colegiu los jesuitas de Villafranca los Barrus. Alogu
estudió medecina ena Universidá de Córduba i llegó a la política entrandu al
partiu Alianza Popular. Trebajó posteriormenti ena Universidá de Valéncia. En
1988 golvi a la su tierra i s'afilia nel PSOE d'Estremaura, escomençandu a
ocupal puestus nel gobiernu (Consejeru de bienestal social entri 1996 i 1999, i
alugu consejeru de saniá i consumu hata 2007). Endespues la renuncia de Juan
Carlos Rodríguez Ibarra se presenta a las elecionis de 2007 i venci, llegandu a
la presiéncia. Dendi 2008 tamien es Secretariu General el PSOE estremeñu. Golvió
a presental-si a las elecionis de 2011, perdiendu-las frenti al candidatu del
Partido Popular, José Antonio Monago, que hue envestiu nuevu presienti. En 2015
el PSOE hue el partíu más votau, a consegul 30 escañus. El 4 de julio Guillermo
Fernández Vara es investíu de nuevu presienti.



https://ext.wikipedia.org/wiki/Felipe_II_d%27Espa%C3%B1a

Felipe II d'España, llamau El Prudenti (Valladolís, 21 mayu de 1527 - El
Escorial, 13 setiembri de 1598) hue rei d'España dendi el 15 eneru de 1556, al
atrás la adicación el su pairi, Carlos I hata qu'espenó, de Nápolis i Sicília
dendi 1554 i de Portugal i los Algarvis (comu Felipe I) dendi 1580, hiziendu la
ansiá unión dinástica con Portugal, que duró hata 1640. Hue tamién Rei
d'Ingalaterra, pol el su matrimoñu con Maria I, entri 1554 i 1558.

Iju i erederu de Carlos I e Isabel de Portugal, germanu de María d'Áustria i
Juana d'Áustria, ñetu por vía paterna de Juana I de Castilla i Felipe I i de
Manuel I de Portugal i María de Castilla por vía materna. Espenó a los 71 añus
d'eá ,el 13 setiembri de 1598, al atrás de passal unus añus nunas condicionis de
via mu malas debiu a la malotia que padecía i que s'agravaba con el pasu el
tiempu.

Duranti el su reinau España venci ena batalla de San Quintín escontra Fráncia,
con lo que s'afirma la supremacía espánica en Uropa , mantuvu una guerra con
Ingalaterra i landeó conquistá-la por meyu l'Armá Invencibli, que hue hundia
(1588) i runchó escontra el Empériu Otomanu ena Batalla Lepantu (1571).



https://ext.wikipedia.org/wiki/Estremaura

Estremaúra (Extremaúra en a Fala i Extremadura en castellanu) es una comunidá
autónoma d'España. Arraya al norti con Castilla i Lión (províncias de Salamanca
i Ávila); al sul, con Andaluzia (províncias de Güerva, Sevilla i Córdoba); al
esti con Castilla-La Mancha (províncias de Toleu i Ciá Rial); i al oesti, con
Portugal.

S'alcuentra deviia en dos províncias: Caçris (al norti) i Baajós (al sul),
huendu la su capital Méria.

La província mas puebrá es Província de Baajós, con 673.474 abitantis, con una
densiá puebración de 30,94 ab/km² i, la su supifícii, 21.766 km², es la
província mas estensa d'España. En Caçris vivin 412.899 abitantis nuna supifícii
de 19.868 qm², es la província mas estensa d'España alatrás de Baajós. La
supifícii d'Estremaura es de 41.633 km². Los núclius urbanus mas emportantis
pola su puebración son Baajós (143.748 ab, censu INE 2006), Caçris (90.218 ab,
censu INE 2006), la conurbación Don Benitu-Villanueva la Serena (58.983 ab,
censu INE 2006) i Méria(53.915, censu INE 2006).

Dendi esta epoca, se produhu un umentu la puebración mas u menus costanti, hata
la décaa los 60 del sigru XX (1.379.072 abitantis en 1960), dendi la qual
esminció un descensu liheru la puebración pol mé la emigración a otrus paisis i
rehionis d'España.

Duranti esta era apaici el Homo sapiens sapiens (el ombri atual) sobri la fás de
la Tierra. Nesta epoca huerun hechus los grabaus i pinturas la cueva e
Maltraviesu, santuáriu del arti cuatelnáriu, i de las Minas de Castañal d'Ibol.
Toas son d'estilu Madaleniensi.

Ogañu los estuyus mas recientis consieran qu'el neulíticu en Estremaura esminció
ena transición el VI al V miléniu a.C. Se supera asina el concetu de Neulíticu
Tardiu que angunus autoris iban empreau, creyendu que la apaición de la
agricurtura abria siu muchu mas tardia nesta zona d'España. Los yacimientus mas
emportantis el Neulíticu Antigu son la cueva la Charneca (Oliva e Méria), el
Lombu la Orca (Prasençuela), Boquiqui (Praséncia), la cueva d'El Conehal
(Caçris) i Los Barruecus (Malpartia e Caçris). Desti úrtimu yacimientu procein
las eviéncias d'agricurtura mas antiguas la rehión, que huerun fechás nel
acaberu el VI miléniu e.C. Los endícius de domesticación animal son débilis,
peru puei suponelsi que la domesticación animal es contempuránia a la entroución
de la agricurtura. Nestus yacimientus s'án atopau cerámicas decorás, sobritó la
varieá llamá "Boquiqui", pol belsi decumentau pol primel vezi nesta cueva e
Praséncia.

La tierra desta confederación lusitana sufrió una Romanidación compreta i
prehunda. El grau de romaniçación alcançau i la estensión de la província
Ulteriol aconsehaban un gobielnu çalachau, naciendu la Lusitánia cumu província
en tiempus d'Augustu (s. II a C.). La província e "Lusitania" estaba holmá pol
gran parti d'Estremaúra, i Portugal central. Se hizun una tupa vereas de
comunicación (carçás), grandis urbis, destacandu Méria, hundá nel 25 a.C., ciá
mu senificativa nel Empériu Romanu i capital de Lusitánia. Un aspetu emportanti
hue l'adoción de la luenga el empériu, basi de tolas huturas luengas romancis
peninsularis.

La capital de la província e Lusitánia, Emerita Augusta, se gorvió una ciá rica
i pulia, que ná tinia qu'envidial a las otras capitalis de província ispanas,
Tarracu i Córduba. Tinia una ámpria i cudiá redi de comunicacionis que la
bandeaban pa uñila colas restantis capitalis de província i con algotras ciais;
asín, el Caminu la Prata conetaba Astúrias con Emerita i con Itálica; otrus
caminus ahilaban pa Córduba, a Olisipo (Lisboa), a Conimbriga (Coimbra), pasandu
pola famosa puenti d'Alcántara. Méria canaliçó el comélciu i la via e la
província pa Roma, norti d'África i Grécia. Nu ai dua que se consiguió un artu
grau de bienestal. Estu lo demuestra el cilcu de Méria, escapás de acohel a
25.000 espetaoris. Vespasianu dió otru pasu ena romaniçación al conceel el
derechu de ciaania latina a tolos abitantis de la Península Ibérica, facilitandu
desti mó el que los ispanus puyeran aceel a un cargu púbricu. Nel s. III d.C.
esmiençarun los pobremas. Tropas helmánicas, holmás pol bárbarus, chegarun a la
província. Pol estu se hortificarun las ciais; desti tiempu datan las murallas
de Méria, Cória i Caçris. El perigru chegaria nel s. V, ehandu a la província
abaldoná i arruiná. La ciá de Catra Cecilia s'estinguió. Algotras, cumu
Augustobriga, Cáparra i Iulipa (Çalamea e la Serena) quearun nel orviu, a pesal
queal en pie hormidabris monumentus. La Lusitánia hue envaia primeru polos
alanus i aluspués polos suevus. Con ellus entramus en epoca visigoa.

Estremaura es conocida polas deferentis preparacionis del guarru i las ocejas
que se comin acompañaus de pan (comu los callos con manos de cerdo, caldereta de
cordero, cabrito en cuchifrito, frite de cordero i el cabrito a la hortelana.

La cozina d'Estremaura enclui tamién algotras carnis comu la gallina (unu los
engredientis prencipalis el cocido extremeño), la liebri (arroz con liebre), las
ranas (ancas de ranas fritas ), pezis comu la tenca (tencas fritas ) i la trucha
(truchas con jamón), o el alagartu (lagarto con tomate). Los condimentus
utilizaus con más frecuencia son el poleu, el aju, el laurel o l’anís

Entri los pratus populares básicus ganan los basaus en los garbanzos, los
frijolis, las patatas, la calabaça, las castañas, la cebolla i los pimientus: el
cocido extremeño, el potaje de garbanzos y judías blancas, la sopa blanca de
ajos, el potaje de castañas secas, les habichuelas i la olla con "asaúra".

Angunus alimentus ancestralis estremeñus son las migas i gachas, entri las que
destacan las migas con torreznos.

La chanfaina es un guisu hechu con hígau, sessus, coraçón i riñonis de corderu
con sofritu a basi laurel, ajus, pan i güevus durus.

Los embutius es otra las epecialiais la gastronomia estremeña, huendu mu
emportantis la morcilla «Felisa» (a base de sangri i cebolla), morcillas de
cabezá, morcillas patateras, morcillas de calabaça, las «chacinas», el lomu i el
jamón curau, la longaniça i los chorizus.

Los dulcis regionalis son preparaus a basi miel, manteca, harina i azeiti i
enclui buñuelus, madalenas, perrunillas, galletas, rosquillas de vinu, roscas
fritas, coquillus de miel, ijuelas, gachas estremeñas, bollus fritus, froretas,
socochonis hurdanus i las jeringas.



https://ext.wikipedia.org/wiki/Erodium_mouretii

Erodium mouretii es una espécii botánica yerbácia i perenni pretenecienti a la
família las heraniácias. Se le consieraba un endemismu marroquín, hata el su
descubrimientu a meyaus de los añus setenta del sigru passau enas sierras
centralis de la província de Baajós (Estremaura). Pol mé la su escasa presséncia
i a la dispelsión las sus puebracionis s'alcuentra protehia, ya que está
catalogá cumu espécii vurnerabri.

Esta espécii s'alcuentra pressenti en canchalis cuarcíticus comprendius entri
los 400 i 800 metrus d'artitú, enraizandu en grandis grietas con albundosa
matéria orgánica (mayoritariamenti d'orihin vehetal, inque enriqueziu con
nitróhenu proceenti las cagás las avis qu'abitan enos própius canchalis).

Pressenta un gran rizoma linificau i las sus enfrorescéncias tiinin de 5 a 10
froris, las cualis son ermafroitas i suzigomórficas.

Es una pranta caraiterística del norti d'África. Nu estanti, dessistin pequeñas
i dispelsas puebracionis nel suroesti la península ibérica. Se postulan dos
teorias pa exprical esti hechu, dambas dos basás nel caráitel zoocóricu la
pranta:



https://ext.wikipedia.org/wiki/Envejecimientu

El envejecimientu o senescencia es el conjuntu de modificacionis morfológicas y
fisiológicas que aparecin comu consecuencia la acción del tiempu sobri los seris
vivus, que suponi una disminución la capacidá d'adaptación en ca unu los
órganus, aparatus y sistemas, así comu la capacidá de respuesta a los agentis
lesivus (noxas) qu'incidin en el individu. El envejecimientu los organismus y
particularmenti el nuestru comu especi humana, á síu motivu de preocupación
dendi hazi años.

La nuestra esperanza de vida á aumentau significativamenti en los últimus añus.
El envejecimientu la población pué consideralsi un éxitu las políticas e salú
pública y del desarrollu socioeconómicu manqui tamién es un retu pa toa sociedá
ya que debi adaptalsi a esta nueva realidá. Con el envejecimientu, prencipia una
seri de procesus e deterioru paulatinu d'órganos y las sus huncionis asociás.
Una hartá enfermedadis, comu ciertus tipus e demencia, enfermedadis articularis,
cardíacas y argunus tipus e cancru án síu asociaus al procesu d'envejecimientu.

Por esti motivu la investigación a nivel celular d'esti procesu á recibíu
especial atención. Uno los hallazgus relevantis es que las células normalis
están programás pa un númeru determinau de rondas divisionalis. Ca cromosoma
posee en los sus extremus una seri de secuencias altamenti repetitivas y no
codificantis denominás telómerus. Debíu al mecanismu de replicación del ADN las
células, los telómerus se van acortandu con las sucesivas divisionis. Estu se ve
atenuau pola existencia d'una enzima llamá telomerasa que realiza la replicación
telómerica. Sin embargu, la actividá telomerasa hunciona en células
embrionarias, pero se inactiva en células somáticas, lo que conlleva un
acortamientu progresivu los telómerus cromosómicus; cuando'l tamañu los
telómerus llega a un ciertu nivel mínimu, se desencadenan mecanismus que
conducen a la muerti celular. Por esta razón, el acortamientu telómericu s'á
asociau con el procesu d'envejecimientu celular. D'esta forma, el largu los
telómerus representaría una especi de reloj genéticu que determinaría el tiempu
de vida las células.

Internacionalmenti, en 1984 s'admitió por conveniu, qu'ancianu es toa persona
mayor de 65 añus, edá coincidenti con la jubilación.

El envejecimientu está asociau con una produzión escesiva de radicalis libris y
las alteracionis en los mecanismus d'adaptación a ichus radicalis. Un radical
libri se crea a partil d'un enlaci débil dondi un electrón queä sin pareja.
Estus radicalis libris son mu inestablis, polo que reazionan con facilidá pa
encontral el electrón necesariu pa logral la su estabilidá. Una vezi que roban
un electrón a otra molécula ésta se convertirá en un radical libri y asín se
forma una cadena jata qu'irrumpin con una célula viva.



https://ext.wikipedia.org/wiki/Charles_Darwin

Charles Robert Darwin (12 hebreru de 1809 — 19 abril de 1882) hue un naturalista
ingrés. Es mas famosu pola su prepuesta de la teoría la volucion por selecion
natural. Esta teoría izi que tolas crassis d'organismus vivus ahorran ende un
acestru común. Izi que la horma ena qu'essus balaguerus d'organismus cámbeun hue
por selecion natural de la su horma física, unus s'adotun mejol que algotrus i
prevalecin. Tamien izi que angunus organismus s'adatan mejol por mé las
mutacionis (cámbeus enos genis). Por mé que angunas deferéncias puein hazel a un
organismu tenel mas déssitu, tendrá mas oportuniais pa sobrivivil i passará los
sus genis a las huturas generacionis. Cualisquiel deferéncia que hiziera qu'el
organismu tuvie-se menus posibiliais de sobrivivil, sedrá mas enteosu que
trasmita la mutación i espenará aína.

Caviló la su teoría por primel vezi en 1838. Pa los estoriaoris, no palró al
tentu la su teoría porque estaba acagazau de que la henti no la peta-se, ya que
la su teoría estaba a la escontra dangunas custionis religiosas. Assín que no lo
espubricó nun libru hata 1859, deque ascuchó que algotru centíficu, Alfred
Wallace, tuvu las mesmas ideas. Hucheó al su libru Al tentu el origin de las
especiis por mé la Selecion Natural, o La preservacion de las raças favorecías
ena runcha pola via. Tamien se huchea Los orígin de las especiis.



https://ext.wikipedia.org/wiki/Asturias

El Prencipau de Asturias (n'asturianu Principáu d'Asturies) es una comunidá
autónoma uniprovincial d'España. Alcibi el su nombri pol mé de razonis
estóricas, al sel l'ereeru la Corona d'España el que ostenta el títulu e
Préncipi d'Astúrias. La su capital es la ciá d'Ovieu, huendu Gijón la ciá más
puebrá.

Está assitiá junta`l mari Cantábricu, ena vertienti norti la cordillera
Cantábrica. Está limitá al oesti pol Galícia, al sul pol Castilla i Lión, al
esti pol Cantábria i al norti pol mari Cantábricu.

Las sus costas son mu escarpás i recortás, holmandu prayas, rias i cabus. Los
tozus son escasamenti estensus, anque d'águas rápias. Una de las zonas mas
elevás desta región correspondi a los Picus d'Uropa, que arcançan los sus 2600
metrus d'altutú, i ondi essesti un parqui nacional. Las sus prencipalis ciais
son: Ovieu, qu’es la capital de la Comuniá Autónoma, Gijón, Avilés, Langreu i
Mieres, ondi concentra-si la mayol parti la puebración, contrastandu con las
áreas de vaziu umanu, que se correspondi conas áreas montañosas.

Las luengas d'Astúrias son el castellanu (oficial) i el asturianu. Tamién
essesti una parla de transición entri el asturianu i el gallegu, el eunaviegu u
gallegu-asturianu.



https://ext.wikipedia.org/wiki/Yambu

Ena métrica crássica, el yambu (en griegu, ἴαμβος "chengu") era el pie dotau de
tres moras u tiempus repartius nuna sílaba brevi i una larga. El su esquema es
velequí esti: ˘ ˉ . El tiempu marcau es la segunda parti el pie, tuviendu un
rimu arcendienti: -↑. Esti bichu veloquí á siu el qu’á hechu qu’en luengas ondi
la opusición nu es de cantiá sinu d’acentu, cumu las romancis u el ingrés, la
cantiá huera sustituia pol acentu tónicu: - ´. Parabras cumu cantol, palrai,
assín u verrén possein esquemas yámbicus.

Los yambus s’olganizan enos velsus hormi al su númiru puyendu sel dímetrus,
trímetrus, tetrámetru i pentámetru.

El yambu griegu hue gastau en lírica griega arcaica, en comédia i en trahédia.
El pioneru nel usiu el yambu hue el cantol Arquílocu. Tantu el pie yámbicu cumu
el troqueu se consieran própius los hénirus menus solenis, frenti al essámetru
épicu i didáuticu. Estu, amás da un motivu estilu, respondia tamién al hechu
velequí de qu’el rimu el yambu es descendienti i paici mollanqueal.

Enos velsus yámbicus la primel mora el metru es anceps i el segundu miembru el
metru, es izil, el segundu pie (nel andal el velsu corresponderia a los piezis
paris) ebia sel pol huerça yambu u tríbracu. Estu senifica que la sustitución nu
senificaba perda el númiru moras. Amás nesti sintiu estaba mas ahitá la métrica
qu’ena latina.

La nomenclatura chamba quandu se palra el velsu yámbicu en latín, pos nesta
luenga se cuentan nu los metrus sinu los piezis. Assina lo qu’en griegu se
mienta cumu dímetru en latín es quaternáriu yámbicu, el trímetru senáriu i el
tetrámetru otonáriu.

El empreu el yambu polos puetas latinus hue motivau pola elenización, pos esti
velequí nu era pie própiu la puesia romana. Possei mas ahechoneria i libertá
qu’el griegu nel espetu la sustitución, puyéndusi sustituil los piezis imparis
pol espondeus, dátilus, anapestus u proceleusmáticus (esti úrtimu menus
freqüenti). El motivu se ebi a la sustición la sílaba brevi pol una larga, llamá
longa irrationalis "larga inracional", añiyendu una quarta mora al pie.



https://ext.wikipedia.org/wiki/The_Rescuers

The Rescuers es la pinicla númeru 23 ena serii de piniclas animás de Walt Disney
Pictures. Hue proucia por Walt Disney Productions i lançá originalmenti enos
Estaus Unius el 22 juñu de 1977 por Buena Vista. La pinicla trata a tentu una
socieá ratonis, llamá Salvamentu Eficas, assitiá en Nueva York nel sótanu de las
Naciones Unidas, que hazin el bien nel mundu real. Dos d'estos ratonis, un
conserji llamau Bernard, i la eleganti delegá d'Ungría, Miss Bianca, deciin dil
al rescati de Penny, una niña sin pairis que á siu secuestrá, cona ayua del
cómicu albatrus Orville i una varieá d'animalis abitantis del pantanu ena isla
ena que Penny está cautiva.

La pinicla hue inspirá por una serii de librus infantilis escrevius por Margery
Sharp, en especial "The Rescuers" i "Miss Bianca", de la literatura ingresa.
Estuvu quatru añus en proucion combinandu los talentus de mas de 250 pressonas,
encluyendu 40 animaoris que proucierun aprossimadamenti 330.000 dibujus; ubu 14
secuencias con 1.039 escenas separás i 750 decoraus. Debiu al déssitu de la
pinicla una secuela entitulá The Rescuers Down Under hue lançá en 1990.



https://ext.wikipedia.org/wiki/Santiago_de_Chile

Santiago de Chile es la capital Chili. Está assitiá ena Región Metropolitana,
nel valli central el país. Ogañu es la ciá con mayol grandol del país.

Santiago tuvu nacéncia en el 12 de hebreru el añu 1541, pol iniciativa el
conquistaol estremeñu Pedro de Valdivia, comu un puebru chiquinu.

Mesis dispués, Valdivia i el su ejércitu s'enrearun nuna espedición al Sul de
Chili, queandu la ciá quasique desprotegia. Nessi momentu, los indígenas
atacarun la ciá, queandu mu estruia. Anque los poquinus abitantis la ciá puun
vencel a los indígenas.

Drentu el ária Santiago ain 174 sítius patrimoñalis, embaju la custoya el
Consejo de monumentos nacionales, endrentu los qu'ain menumentus estóricus,
arquitetónicus, arqueológicus i tamién angunus barrius. Déstus 93 s'alcuentran
ena comuna Santiago, consierá comu el centru estóricu la ciá. Anque dengún
menumentu santiaguinu á siu decrarau comu un Patrimoñu la Umaniá pola UNESCO,
tres ain siu prepuestus pol guviernu chilenu.



https://ext.wikipedia.org/wiki/Safu

La via Safu (cuyu nombri en el su dialectu era Ψάπφω) está enllena
d’enteracionis farsas que los própius antíguus s’encargarun de preical. Se sabi
que tuvu nacéncia ena isla elena Lesbu, junta la costa anatólia, lo mas seguru
en Mitileni, enque la Suda dis qu’en Éresu, endrentu duna cabaña aristócrata. La
fecha la su nacéncia s’inora. Las huentis antíguas, en el su afán sincrónicu, la
hazin conpartil akmé con Alceu, anque de juru Safu huera mas nueva. Agañu, Saake
propón el 612 e. C.

Su pairi hue Escamandrónimu. Tuvu tres germanus: Láricu, Carassu i Erígüiu. Safu
se casó con Cércila d’Andru cuyu matrimoñu consumó siendu ija Cleis. Era de
hechura bajina i morena. Enque la su família preteneciera a ciertu rangu
aristocráticu, la tirania Mírsilu quiciá huera la causa la mala situacion Safu i
la su família. Láricu colavoró en el pritaneu Mitileni i Carassu trebajó de
comercianti pa Egitu, enque sigún várius testimoñus se queó a ruchi por mó duna
tal Rodopi, pendinga luju, i tuvu que golvel pa casa. El germaninu chicu,
Erígüiu pareci que se queó viviendu con Safu. Esta, polo que se sabi, hue
destierrá quandu Mírsilu pa Siracusa enantis el 590. Endispues d'esta fecha, ya
en Mitileni, Safu vivió cumu endilgaora las muchachas las altas crassis lésbias
de las qualas consiguia los quartus pa mantenel-se ena crisi essestenti ena
isla. Tamien enjaretava cancionis boas polas que cobrava.

A Safu siempri se l’á vistu arroeá de zagalas nobris que huerun discípulas
astilu escuelas filosóficas (vé-lo equí que huera conpará con Sócrati, pero en
femininu). El cultu religiosu entre ellas i ellas podria sel notabri, palreandu
angunus d’aspécii cofradias (θίασος en griegu) que tendrian comu cultu a las
Musas, enque los cultus (polos sus poemas) podrian vel-se destendiu a diosis
comu Afrodita i Eru. Más, Safu, sigún se conoci polos sus versus, amó a várias
de las sus discípulas.

Se desconoci la fecha essata la su muerti, arroeá tamien d’estórias míticas. Por
mé de Menandru se mos á trasmitiu la leyenda de qu’el inpossibli amol a Faón,
atijau a Afrodita, la llevó a tiral-se de Léucadi al mari.

Las huentis antíguas palran de nuevi librus odas i elehias. La Suda dis
qu’escrevió tamien yambus i epigramas. Por mé de Sérviu se conoci la essesténcia
dun décimu libru d’epitalámius. Dende la epoca alejandrina tó esti haci poemas
hue acolocau por metrus, siendu:

Formi al catálogu utoris i obras el Liddell-Scott, esta utora acebi
l’abreviacion el nombri latinu Sappho "Sapph."



https://ext.wikipedia.org/wiki/Riau

Riau es una pruvincia d'Indonesia, assitiá nel centru la isla Sumatra unta
l'estrechu de Malaca. La mayol ciá, y la capital pruvincial, es Pekanbaru.
Algotras ciáis emportantis son Dumai y Bengkalis.

El prencipal grupu étnicu originariu de Riau y el más numirosu en ella sonin los
malayus, pero uguañoti namás que representan el 40% la pobración. El sigundu
grupu más numirosu sonin los javanesis, llegáus dende Java en processus de
trasmigración, que representan el 25%. Pa las zonas lindandu conas pruvincias
que quean al norti y al uesti dexisti una emportanti pobración de batak y
minangkabau. Tamién están los chinus, que representan el 4%.

La luenga indonesia está basá nel malayu de Riau. Riau es una las zonas
malayupalrantis con una traición literaria más rica.

Riau es una las zonas más ricas en reculsus naturalis de toa Indonesia, talis
cumu petroliu, gas natural, goma y aðeiti palma. La mayol parti la pruvincia
sonin bosquis y selvas. La esprotación forestal tíni una gran emportancia.

Las Islas Riau jolmarun parti de la pruvincia jata 2004, en que se jiðun una
pruvincia aparti.



https://ext.wikipedia.org/wiki/Pompeyu_Trogu

Pompeyu Trogu (en latín Gnaeus Pompeius Trogus) hue un estoriaol latinu el sigru
I.

Pompeyu Trogu es d’orihin helmánicu, coetanu dotru estoriaol, Titu Líviu i
preteneci a las nuevas heneracionis latinus inlustris i curtus de províncias,
ombris de letras, que nu son itálicus i que consiguin fama endispués en Roma.
Vivió pal sigru I. ed. C.

Trogu es conociu pol bel escrebió las Historiae Philippicae "Estórias
filípicas", una obra que relataria una estória univelsal qu’albarcaria los
puebrus conocius ena Antigüeá i qu’arremataria pa meyaus sigru.

Nestas estórias, Roma, el empériu, quearia cumu un puebru mas. Atiha cona
conceción qu’escomiença a precibilsi en Titu Líviu i que destacaria en Floru,
una bicha ena qu'el mundu se va olganizandu pol mé la estória los destintus
puebrus, reinus i empérius que se van holmandu. En pretenenciendu a las
províncias, más huendu d’orihin helmánicu, nu ubu güena opinión ni loa Roma.

De la su obra namás se conselvan framentus suertus dangunus los librus la su
obra, que, craro está, ubu de sel estensa, enhallaus enos escritus Plíniu.

Tamién mos á llegau un caquininu testu pretenecienti a un De Animalibus "Al
tentu los animalis".

Esti autol, dalcuerdu con el catálogu el icionáriu Oxford, alcibi l’abreviatura
Trog.



https://ext.wikipedia.org/wiki/Oliven%C3%A7a

Olivença (Olivenza en castellanu i oficialmenti, Olivença en portugués) es una
puebración española assitiá ena Província de Baajós, nel arrayu con Portugal. El
territóriu d'Olivença s'alcuentra assitiau al esti de riu Guadiana, a 24 km al
sul de Baajós. Tien horma triangulal, con dos de los sus vérticis tocandu riu
Guadiana.

Portugal nu consiera a Olivença cumu parti el territóriu español, inque nu
runcha e horma ativa la su posesión dendi el sigru XIX. Pola su parti, España
consiera que se trata duna posesión legalmenti española en virtú del Tratau de
Badahó (1801), que nu á siu nulau ni derogau. Sigún Purtugal, hue nulau i
derogau pol Congresu de Viena (1815), firmau pol España en 1817.

Olivença s'alcuentra a 428 km de Mairil pola A-5 (E-90) i 274 km de Lisboa, pol
Baajós-Elvas. Dendi Sevilla a Olivença, subiendu polas carreteras N-630 i N-432,
ai 215 qm. La ciá d'Olivença está assitiá untal cruci las carreteras autunómicas
EX-107 (Badahó-Villanueva el Fresnu) i EX-105 (Don Benitu-Purtugal). Desisti una
puenti sobri riu Guadiana, unta l'antigua Puenti d'Ayua, que premiti prolongal
la carretera autunómica EX-105 hata el arrayu con Purtugal. Esti pasu coneta
Portugal i España 40 qm pol embahu la frontera e Caya, evitandu tenel que dal un
rodeu pol Baajós.

El monicípiu está compuestu pol cascu urbanu d'Olivença i seis aldeas i
localiais más: San Francisco, San Rafael, Villarreal (Vila Real), Santo Domingo
de Guzmán (São Domingos de Gusmão), San Benito de la Contienda (São Bento da
Contenda) i San Jorge de Alor (São Jorge da Lor). Táliga, uguañoti un monicípiu
endependienti, hue tamién una aldea u parróquia oliventina en tiempus
purtuguesis i hata 1850.

La puerta d'Alconchel i la puerta los Ánhelis, están encuairás pol dos torreonis
cercularis i presenta un vanu e meyu puntu aboveau; nu apaicin elementus
decorativus. Está protehiu pol decretu de 22 d'Abril de 1949, i la Lei 16/1985
al tentu el Patrimoñu Estóricu Español. Afecha la ciaela meyeval las puertas del
Duqui de Cadaval i la de San Sebastián, recostruia en 2006.



https://ext.wikipedia.org/wiki/Luenga_castellana

La idioma español u castellanu es una luenga romanci el grupu ibéricu. Es una
las seis idiomas oficialis de la ONU i, altrás el chinu mandarín, es la luenga
más palrá del mundu pol númiru de falantis que la tiinin cumu luenga matelna. Es
tamién idioma oficial en várias de las prencipalis olganiçacionis
pulíticu-económicas entrinacionalis (UE, UA, TLCAN y UNASUR, entri algotras). Lo
palran cumu primel i segundera luenga entri 500 i 600 millonis de presonas. Pol
otru lau, el español es la segundera palra mas estuyá nel mundu al atrás el
ingrés, con polo menus 14 millonis d'estuyantis, si bien algotras huentis izin
que se passan los 46 millonis de estuyantis destribuius en 90 paisis.

El castellanu s'originó cumu un dialeutu el latín vurgal enas zonas nel arrayu
entri Cantábria, Burgus, Álava i La Rioja, províncias del atual norti d'España,
convirtiéndu-se ena prencipal luenga populal del Réinu de Castilla (La luenga
oficial era el latín). D'allí qu'el su nombri original seya "luenga castellana",
en referéncia a la zona geográfica ondi s'originó.



https://ext.wikipedia.org/wiki/Lucanu

Marcu Aneu Lucanu (en latín Marcus Annaeus Lucanus) hue un escrebiol latinu,
autol la Pharsalia.

Las huentis pa la via Lucanu s'alcuentran enas tres biografias conselvás (Vitae
Lucani), una atribuia a Suetóniu i otra a Vaca i otra anónima . Lucanu tuvu
nacéncia el 3 noviembri el 39 ed. C. ena ciá bética de Córduba. La su família
era una de las mas inlustris de pol altoncis en Roma, pretenecienti al ordin
eqüestri. Su pairi hue Marcu Aneu Mela, helmanu el políticu i filósofu Séneca i
su agüelu pol parti paterna hue el hablaol i escrebiol Séneca el Mayol. Su mairi
hue Acília i su agüelu pol parti materna hue Acíliu Lucanu, hablaol i
huncionáriu ena Bética.

Con ochu messinus aballó hunta la su família pa Roma. Hue un zagal precozi,
assinque de mu chiquinu escomençó la su holmación enteletual. Le deprendierun
gramática i filosofia, compartiendu crassi con el huturu satíricu Pérsiu. El su
professol filosofia hue Cornutu, representanti la escuela estoica, pingándusi de
las dotrinas que mas tardinu sirvirán pa enfocal la Pharsalia. Hueraparti, la
huerça el deprendieru se lo didu el su tiu Séneca, prencipalmenti quandu gorvió
del destierru i s’encargó tamién del ensiñaeru Nerón, quandu el hovin Lucanu
cuentaba dies añinus.

Apeninas de con dezisseis añus son los sus primerus puemas emportantis,los
épicus Iliacon i Catachthonion.Quandu moçu aballó pa Grécia a compretal la su
holmación, hata que es ordenau regressal a Roma a holmal parti la corrobla
amigus el préncipi, campeandu cumu un pueta escecional. Pol mó la su albeliá,
nel añu 60 se presentó a los Neronia andi recitó con gran fortuna las Laudes
Neronis.

De ná que hizu los venti añus, polos agarris que tinia, es nombrau, enantis la
eá legal, qüestol i agul. Al poquininu, conus adáhius acontecius ena corti, las
inviyas i los levantihus, la família Anea densiguia escomiença a velsi entrillá.
Quandu la conhura Pisón, su tiu Séneca es obrigau a suicidalsi. El hovin Lucanu,
qu’apeninas tinia venticincu añus, has lo própiu: se suicidó cuertándusi las
venas, recitandu unus velsus la su obra al tentu la muerti dun sordau sigún
espenaba. Otras huentis din que quandu la conhura, Lucanu encurpó a la mairi,
anque estu nu es de tó siguru.

Lucanu, anque murió de mu nuevu, escrebió muchas obras, de las que namás abemus
la Pharsalia i angunus velsinus paí suertus dotras obras menus conocias pa
musotrus. Escrebió velequí estu:

De toas ellas namás abemus enteru lo qu’escrebió de Bellum ciuile, unus velsinus
proceentis del Orpheus, Iliacon i Catachthonion i dos caquinus de dos epigramas
i tres framentus cuya obra es duosu ascrebil.

L’obra pola que es conociu Lucanu es pola Pharsalia, puema épicu inconclusu que
narra los acontecimientus la guerra cevil entri Húliu Cesa i Pompeyu. El nombri
la obra es el de Bellum ciuile (u De bello ciuile u Belli ciuilis libri), anque
se la conoci mas a menú pol títulu Pharsalia, pol mó dun passahi el libru IX.

Es una las obras mas singularis la literatura latina pol várius motivus: es una
narración en puesia al mó épicu dun hechu estóricu pero rumpi con quasique tolos
patronis própius el héniru épicu. Escomençandu pola obra en sí, se halla
inacabá, el úrtimu los sus librus es el décimu, polo que se inora quál podria
bel siu el longol que tinia pensau el pueta. Los primerus velsus la obra son
duosus i ena primel parti el libru I se halla una alabáncia a Nerón que namás es
possibri entendelsi polas nolmas la literatura la su epoca, pos Lucanu era
repubricanu. Lo narrau endispués son los destintus acontecimientus la guerra
cevil entepretaus suhetivamenti.

Los hechus son estóricus, pero ni el holmatu ni el ohetivismu assina lo son.
Ara, tapocu es épica tradicional polque se sal de los esquemas i parámetrus el
héniru. Nu es estória polque, anque narri hechus acontecius en verdá, está
escrita la Pharsalia en essámetrus i se halla la vozi, la crítica i la visión el
pueta en tola obra hiziendu una esposición suhetiva los hechus, rumpiendu cona
lex ueritatis la estoriografia. Pero tapocu es épica pol incumpril con muchus
los prencípius el héniru, a sabel:

En gran miia siguió a Verhíliu nel tratamientu ciertus passahis u nel usiu simis
la naturaleza, anque muestra una alehación consierabri con respetu al pueta
crássicu. Cumu ena literatura el su tiempu, Lucanu escrebi siguiendu los
prencípius la retólica. Esti hechu has que autoris posterioris lo hueran
menuspreciau pol nu siguil los cánun crássicus. El su estilu es soleni, cumu ena
épica, pero densiguia se tracamundea pol sintimientu, hiziendu usiu dun velsu
verrinchú a las vezis i otras recurriendu a la braquilohia i las senténcias.

Esti autol, dalcuerdu con el catálogu el icionáriu Oxford, tien l’abreviatura
Luc.



https://ext.wikipedia.org/wiki/Langosta

La langosta [lãŋˈɡoʰtʰa] (nom. cient. Dociostaurus maroccanus) es el nombri más
común pa mental la especii de langosta mediterrania, un insetu dela familia
delos acrídidus. Enque normalmenti es un langostu solitariu, se destaca polas
las pragas periódicas i el esgalaçu en el campu.

Enque normalmenti quandu se vein en solitariu pol campu se llaman langostus,
quandu se refieri específicamenti a ella i alos pobremas que causa ena tierras
cautivás, le dizin langosta.

Suelin crial-si en sitius llanus, con suelus de pocu canchu, normalmenti probis
o d'eriazu. Las tierras aparentis pa crial-si las langostas se llaman tierras
langosteras. En Estremaúra son los llanus de Trugillu-Caçris, las Vegas Baxas,
la Campiña Sul i los llanus d'Alcántara.

En Estremaúra, se recuerdan con temol las grandis pragas de caberus del XIX
(1875-1877) por Trugillu i Caçris i la cuenca de Guadiana.

Tradicionalmenti en Estremaúra las pragas se cortavan con aperus del campu, cal
viva, pólvora, hiziendu acerus, contrafuegus i mesmu soltandu a relva guarrus,
gallinas i pavus.

Conos adelantus dela química i la maquinaria, prencipiarun a gastal-si métodus
más dañinus contra la tierra, aqüíferus i otras especiis animalis i vegetalis
comu las quemas con gasolina o lançallamas o la colocación de cevus envenenaus.
Estu hazía que s'arramplaran con grandis destensionis de tierra, mesmu de cereal
comu de pastus, amenuyendu el suministrus de granu i provocandu escasseá entre'l
ganau.



https://ext.wikipedia.org/wiki/Juhan_Liiv

Juhan Liiv (Alatskivi, 30 d'abril d'1864 – Kavastu-Koosa, actual Luunja,
Tartumaa, 1 de diðiembri de 1913) jue un pueta y escritol estoniu. Unta Kristjan
Jaak Peterson, se puei consideral una las figuras más trágicas de la literatura
estonia.

Liiv tuvu nacencia en una familia mu probi nel puebrinu d'Alatskivi, Estonia.
Pesi a la su probeða, sus pairis lo mandarun pa Tartu a estuyal periodismu. Una
malotía física obrigó a Liiv a albandonal los estuyus y gorvel pa casa, andi
escrebía puesía y angún artículu pal perioicu Olevik. La su puesía contrastaba
muchu cona de los poetas coetanius, y pol tantu jue ignorá.

Liiv al final logró algu d'éxitu en 1894 cuandu el su primel relatu brevi, Vari
(la Sombra) jue pubricáu. Era escuru y lúgubri, juendu un precedenti las sus
juturas obras lo mesmu de prosa que de puesía.

Al pocu de belsi pubricáu Vari, Liiv se gorvió un pacienti ena crínica
psiquiátrica en Tartu. Se le diagnosticó esquizofrenia. Enas sus crisis, creíba
qu'era un hiju ilegítimu del Zal Alejandru II de Rusia y qu'era pol tantu rey de
Polonia. La su lucha cona su malotía mental acontinó jata la su muerti.

En 1909 Friedebert Tuglas se topó con Liiv. Un libru que contenía 495 puemas
suyus jue pubricáu essi añu.

Muchus de los puemas de Liiv están caracteriðáus pol ciertu caraiti melancólicu
y jata a veðis lúgubri, quiðiás pola su malotía mental y probeða, amás d'un
estilu concisu. Los pocus puemas que nu están en essi tonu describin la
naturalaleða y la querencia pola su tierra, Estonia. Tantu unus cumu otrus
puemas muestran siempri una gran sensibiliá.



https://ext.wikipedia.org/wiki/Ismael_Carmona_Garcia

Ismael Carmona García (Badajós 1986), es un filólogu provinciu de Val-dela-Calçá
(Badajós). Es unu los defensoris prencipalis del estremeñu.

Iju dun valviensi i duna poblanchina, cursó los estudius de primaria nel colegiu
Adolfo Díaz Ambrona en Val-dela-Calçá. Nel 2000 muó los sus estudius de
segundaria pal estitutu Enrique Díez Canedo dela Puebla dela Calçá. Entre el
2004 i 2009 estudió Filología Crássica ena Uex. Enos últimus añus trabaja de
professol d'estitutu.

El su interés pol estremeñu vinu gracias ala su familia i al atrás dela letura
el Miajón de los Castúos. Partiendu dun contautu vivu cona lengua, esmençó con
estudius de fonética envestigandu la palra las Vegas Baxas, destraçandu quairus
fonéticus i palabrerus con el léssicu dela zona.

En 2004, ena assestancia al 1u congressu entrenacional que apreparó
l’associación APLEX pubricó las sus entencionis de trobajal por un estremeñu
unificau o coiné estremeña, destiná prencipalmenti pal lenguagi escritu. Dende
esti añu hata agora, escomençó ala par que sus estudius de Crássicas, el estudiu
del estremeñu.

Pa dil enseñandu al púbricu las sus pesquizas, en 2005 crió el blogui Cúyu pan
esgarras?. Nella tienin lugal artículus ondi s’esboçan preceutus a tentu dela
gramática el estremeñu.

Nel veranu el 2006 escomencipió la redación la Ortografía del extremeño, un
manual ondi se pretendi regulal las pautas el escrevieru.

Nel veranu 2007 escrivió la primel edición el Diccionario castellano-estremeñu,
con un total de 7.300 entrás i ondi se hazi juíziu sobre el escrevieru corretu
delas palabras i la correspondencia d’equivalentis entri dambas dos luengas.

Últimamenti anda nel escrivieru duna Gramática del extremeño, dela que á
espubricau en otubri 2009 una primel entriega dedicá ala morfología estremeña
(Morfología del extremeño). Anda, tamién, hiziendu un estudiu la palra estremeña
enas Vegas Baxas de Guadiana (Badajós) i d'estudius diversus al reol del léssicu
estremeñu, sobre tó etimológicus.

En 2011 participó ena hundación del OSCEC, que es el presidenti, i s'enlió a
trabajal dendi la Comissión de Lengua ena elavoración duna ortografía unificá i
aconllegá. Tamién está a apreparal un dicionariu d'estremeñu, que rebuessa ya
las 25.000 entrás, i dendi 2013 escrivi en otru blogui dondi aprendel la lengua.

Dendi el OSCEC da chalras por toa Estremaúra concenciandu a tentu delas lenguas
amenuías d'Estremaúra. Participa en el pograma d'arradiu El Rincón Extremeño ca
sábau aprendiendu vocabulariu i coltura estremeña alos oyentis. Tien una coluna
semanal d'opinión nel Periódico Extremadura escrita por enteru en estremeñu.



https://ext.wikipedia.org/wiki/Gl%C3%BAcidu

Los glúcidus[n 1], mal llamaus idratus de carbonu u carboidratus, son un tipu
biomoléculas olgánicas. Químicamenti se definin cumu polialcolis con una hunción
aldeidu i una hunción cetona i un númiru variabri d'átomus carbonu. Están
holmaus pol carbonu (C), idrógenu (H) i ossígenu (O) i, a vezis, nitrógenu (N)
açufri (S) i fósforu (P). Estus átomus se juntan pol mé dunus enlacis mu huertis
deficis de rompel llamaus enlacis covalentis, i que quandu lo hazin liberan una
gran cantiá d'enelgía, la quala es utlizá polos olganismus pa mantenel las sus
huncionis vitalis.

La parabra "glúcidu" provién del griegu glykys, que senifica duci, pol tenel
angunus esti sabol. La parabra "carboidratu" o "idratu de carbonu", vien da pol
me de que muchus glúcidus (no tós) suelin respondel a la hórmula genérica
Cn(H2O)n ("idratu" pol que H2O es la hórmula el áugua), ondi la letrina "n" es
un númiru enteru (1, 2, 3...) que repressenta el númiru d'átomus. Esti últimu
télminu está en decadéncia nel lenguagi científicu, huendu mayoritáriu el su
usiu en tó lo referenti a la nutrición. Tamién se conoci a esti grupu sustáncias
comu sacáridus, parabra derivá del griegu σάκχαρον, que senifica açuca.

Son las uniais monoméricas los glúcidus, es izil, las moléculas olgánicas
pequeñas que combinás unas con otras holman moléculas olgánicas más grandis. Se
crassifican atendiendu a várius critérius, comu el su númiru de carbonus, la
quiraliá o que tengan un grupu cetu o aldeidu que, combinaus, dan lugal a
destintus tipus monosacáridus. Los monosacáridus más simpris son los consideraus
a partil de n=3, i se llaman triosas.

Se deviin en aldosas i en cetosas dependiendu de que tengan un grupu cetona o un
grupu aldeidu. Sólu ái una de ca tipu, huendu el Gliceraldeidu la aldotriosa i
la Diidroxiacetona la cetotriosa (enque dambus dos s'alcuentran holmandu un
enlaci tipu éster con un fosfatu).



https://ext.wikipedia.org/wiki/G%C3%A9minu

Mu escasinus son los datus referentis a la via desti autol. Se desconoci el
lugal la su nacéncia, anque polo común se dis sel de Roda, pos, a lo menus,
anduvu largu tiempu viviendu nella. Nacel lo bichó pal primel quartu el sigru
primeru e. C., quiziá en Roda. Allí escomençaria los sus estuyus embahu los
endirguis Posidoniu, del que deprenderia céncias, pingándusi de l’astronomia i
las matemáticas. Nu le sedrian desconocias las ensiñáncias i las noveais
científicas alehandrinas dendi pa la su isla.

El escrebieru la su obra prencipal, la Introdución a las cosas que brillan, es
de esbariciosu dataeru, pos son poquinas las referéncias.

Cumu qualisquiel enteletual la epoca, aballaria pa Roma, quiziás endispués de
bel conociu a Pompeyu dangún viahinu a la isla. Pol mé dél, se hadria cona
ciaania romana.

Héminu escrebió al tentu temas astronómicus i matemáticus con propósitu
devurgaeru. La su prencipal obra es la Εἰσαγωγή εἰς τὰ φαινόμενα "Introdución a
las cosas que brillan" u "Introdución a los fenóminus", obra de continiu
astronómicu. Amás dellas, s’alcuentran otras que nu s’án conselvau cumu la
Ποσιδόνιου Μετεωρολογικῶν ἐξήγεσις "Espricación las custionis meteorolóhicas
Posidóniu" i la Toria matemática.

La prencipal obra, la Εἰσαγωγή, s’á trasmitiu deviia en quinzi capítulus andi se
has un bandeu essehéticu pol custionis astronómicas heneralis cumu el zodiacu,
los clissis, el mes lunal, los cérculus la esfera celesti, ortus, movicionis los
pranetas, la Luna, el Sol i la Tierra i tal i mas.

Dalcuerdu con el Liddel-Scott, esti autol alcibi la abreviatura Gem. del su
nombri latinizau Geminus.



https://ext.wikipedia.org/wiki/Friedrich_Nietzsche

Friedrich Wilhelm Nietzsche (Röcken, 15 d'otubri 1844 – Weimar, 25 d'agostu
1900) hue un filósofu, pueta, músicu i filólogu alemán, considerau unu los
pensaoris modernus mas enfluyentis del sigru XIX. Es unu los tres maestrus la
sospecha, unta Karl Marx i Sigmund Freud.

Nietzsche realizó una prohunda crítica a los valoris la cultura ociental, ya que
pensaba qu'estus valoris bian negau la realiá i la via. El origin d'estu es el
platonismu, que bia deviiu la realiá en dos mundus, el que mosotrus percibimus i
algotru considerau comu verdaeru, perfetu, sin movicion. El judaísmu i el
cristianismu huerun los continuaoris desta tendencia.

Izi que la moral s'á basau nunus valoris contra la via (compasión, umildá...).
La huchea la moral d'esclavus ya qu'es la moral de los débilis. Peru á dessestiu
algotra, la moral de señoris, propia de los antiguus griegus, enantis la
filosofia de Sócrati i Platón. Los señoris son huertis, puderosus, i aman la via
en tolas dimensionis. Peru los débilis realizarun una rebelión, la rebelión de
los esclavus, i empusierun los sus valoris a los huertis.

Nesti sentiu provien las sus críticas acia la religion i la filosofia. El
cristianismu á enventau un sel perfetu, Dios, despreciandu assina al ombri. Pa
Nietzsche, el concetu Dios contraizi a la via, i la religion á repremiu los
enstintus del ombri, entrouciendu el concetu pecau i curpa, hiziendu qu'el ombri
non aceti las sus pasionis i non landee satisfacel las sus anbicionis i
placeris. Mentris, la filosofia traicional á centrau el su campu estuyu nel
mundu perfetu, negandu la realiá. El concetu realiá de Nietzsche es el mesmu
qu'el d'Eráclitu (tó es movicion).



https://ext.wikipedia.org/wiki/Fr%C3%A1ncia

Francia (en francés: la France), conocia oficialmenti cumu Repúbrica Francesa
(en francés: République française), es un país que'l su territoriu metropolitanu
s'assitia en Uropa Ocidental, peru que amás encluyi regionis, islas i
archipiélagus en diversas partis del mundu.

La Francia metropolitana hazi arrayu al suloesti con España (623 km) i Andorra
(56,6 km), al oesti con el océanu Atlánticu; al norti con el Canal de la Mancha,
que la desapartan del Réinu Uniu; al noresti con Bélgica (620 km), Lussembulgu
(73 km), Alemaña (451 km) i Suiça (573 km); al esti con Mónacu (4,4 km) e Itália
(488 km); i al suresti con el Mari Mediterráneu. En América del sul la Guayana
francesa arraya con Brasil (el su mayol arrayu con un pais vecinu: 673 km) i
Surinam (510 km). Los francesis se refierin comúnmenti al territóriu
metropolitanu comu "l'Hexagone" (l'eságonu) pola su holma geométrica.

Nel contienti uropeu Fráncia está delimitá tantu polos Pinineus, el mari
Mediterráneu, los Alpes, los montis Hura e el riu Rin, asín comu por el mar 'el
Norti, el canal e la Mancha i el océanu Atlánticu.

Los francus eran una tribu germánica, que quiciás hueran originárius de Poloña i
que se mudarun pal oesti, enu que ogañu son los Paisis Bajus. A meyaus 'el sigru
IV el emperaol romanu Julianu, pa pacifical esas tribus les dió la Galia i los
francus s'icorporaun al empériu comu un aliau federau.

Los arrayus que ogañoti tien Fráncia son mu aparecias conas que tenia la antígua
Gália, qu'era el territóriu ocupau polos gaulensis d'origin celta, conos que los
francus se mezclarun endespues de chegal al territóriu.

Endespues de vários remuaerus el país llegó al sigru XX comun estáu en
transición política constanti, pasandu vezis por diferentis rehimenis políticus.
Con el estrumpiu la Segundera Guerra Mundial Alemaña declaró la guerra a Fráncia
i envadió el país. Alú de 43 dias de runcha los francesis se rendiron i
necesizarun la ayúa los Aliaus pa ahorral-se.

Nostanti, al final e la guerra Fráncia obtuvi l'estatutu de miembru permanenti
del Conseju Segurancia de las Nacionis Unias, entré nel club de potencias
nuclearis i hue unu e los prencipalis incentivadoris de la Unión Uropea.



https://ext.wikipedia.org/wiki/Euskadi_ta_Askatasuna

Euskadi Ta Askatasuna (en estremeñu: País Vascu i Libertá), conocia polas sus
sigras ETA, es una organizacion armá, autodecrará endependentista, nacionalista
vasca i marsista-leninista, que invoca el runchaeru armau comu métodu pa otenel
los sus ojetivus hundamentalis enos que s'alcuentra de manera prioritária la
endependéncia de lo que en vascu se llama Euskal Herria de los estaus d'España i
Fráncia. Pa ellu gasta el assessinatu, el secuestru i la estorsion económica en
España i, a vezis, en Fráncia.

Hundá en 1959 duranti la ditadura franquista endespues el avientaeru de miembrus
las joventuis del Partiu Nacionalista Vascu, cometió la su primel acion violenta
en júliu de 1961 i, a lo primeru, contó con el apoyu duna parti senificativa de
la puebracion al sel considerá una mas de las organizacionis opuestas al
regimin, si bien al atrás el procesu democratizaol eniciau en 1977, al qual no
se incorporó, hue perdiendu apoyus púbricus, huendu condenaus los sus actus i
calificaus de terroristas pola huerça las huerças políticas i socialis dende
l'aprobacion el Estatutu de Gernika en 1979 hata ogañu, ena que la su condicion
terrorista es autéticamenti almitia pola huerça de los estaus, entre ellus:
España, Fráncia, Estaus Unius, las organizacionis internacionalis comu el
Conseju d'Uropa, las Nacionis Unias o la Europol. Anistia Internacional á
condenau muchas vezis las acionis d'ETA, calificandu-las comu crímin o gravis
abusus a la escontra los derechus humanus, comu la política antiterrorista del
gobiernu español, en particulal el regimin d'incomunicacion que a su júiciu
possibilita la tortura.

El 20 outubri de 2011 ETA anunciava en un comunicáu'l acaberu definitivu de la
su actividá armá.



https://ext.wikipedia.org/wiki/Espermatoddoidi

Un espermatoddoidi es una célula haploidi que costitúyi el gametu masculinu en
los animalis. La su hunción es encontral el gametu femeninu pa gorvel a formal
una célula diploidi con la que se formará un endividuu nuevu.

El espermatoddoidi humanu, de tipu flageláu y modificáu, tieni dos partis, la
molla y el rabu. La molla contieni los cromosomas, mientras qu'el servimientu
del rabu es pal movimientu. Áin dos tipus d'espermatoddoidis en el reinu animal.
Los flageláus son los que tienin rabu, comu los humanus, pero tamién existin los
no flageláus, sin rabu. Drentu los flageláus, además, están los primitivus y los
modificáus. Los primitivus son más simplis. Los espermatoddoidis humanus son
especialmenti sensiblis al ataqui de radicalis libris y al dañu oxidativu en el
ADN.

En la especii humana, los espermatoddoidis se crían drentu las criadiyas en los
túbulus seminíferus. Las paredis d'estus túbulus están cubiertas
d'espermatogonias que, por meiosis, se hazin espermatoddoidis por meyu d'un
processu que se llama espermatogénesis. Comu los espermatoddoidis están mu
especializáus y töa l'estructura vali namás que pa aportal el material genéticu,
se da en ellus un procesu de diferenciación d'una pazu significancia, eliminandu
la huerza los orgánulus que normalmenti áin en una célula y con diferencias en
la huerza los que queän.



https://ext.wikipedia.org/wiki/Coria

Coria, muy noble y muy leal Ciudad de Coria, (mu nobli y mu leal Ciá de Coria),
es una ciá i monicipiu dela provincia de Caçris, Estremaúra (España). Cuenta con
13.101 abitantis (INE 2012).

No se conoci la fecha dela hundación de la ciá de Coria, si bien, la fertiliá
las riberas de riu Alagón premitiria una mu temprana ocupación, viéndu-si
alcuentrau materialis líticus del periodu achelensi antigu (300.000 eC).

Un primel assitiamientu acontinau á queau decumentau con el puebru vettón,
d'estirpi celta, que alreol los sigrus VIII-VI eC assitió la su capital ena
antigua Caura.

Cola conquista romana, alreol el sigru I eC, pol ordin del consul Quinto Cecilio
Metello Pío, el asentamientu pasa a llamalsi Castrum Cecilium Cauriensis,
antecedenti la posteriol Caurium, monicípiu estipendiáriu que, nel Bahu Empériu,
lograria la ciaania romana, encuairau nel Conventus Emeritensis de la província
Lusitánia.

Caiu el Empériu, alreol del sigru V, Cória pasó a puel los bárbarus, renaciendu
aluspués cumu núcliu emportanti el reinu ispanu-visigou e Toleu, momentu nel
que, si nu enantis, s'estituia la sé episcopal cauriensi (el 589 firma las atas
del III Concíliu e Toleu Jaquintus, Episcopus cauriensis).

Cola envasión musulmana, tras el 711, l'antigua Caurium pasa a llamalsi Qüriya,
siendu ohetu, a lo largu e mas de dos sigrus de runchas entri musulmanis i
cristianus, hata la su definitiva reconquista pol Rei e Lión Alfonsu IX. Anque
nun primel momentu se conhorma cumu ciá e rialengu, ena que se reistaura la sé
episcopal, las runchas nobiliárias a partil del sigru XIV, con el debilitamientu
el puel rial, asiahará a Cória bahu el puel nobiliáriu, cabeça el Condau el
mesmu nombri, en favol de la familia Solís que posteriolmenti enahenaria el
entítulu a los Álvarez de Toleu (1472), encorporándusi cumu marquesau a la Casa
d'Alba.

Pola emportáncia sociu-económica i el creciu númiru d'abitantis colos que
contaba Cória nel sigru XVI, lóhicu es que colabutasi con un emportanti númiru
los sus abitantis al proyeutu conquistaol i coloniçaol del Nuevu Mundu.
Dalcuerdu con el Pbro. Vicente Navarro del Castillo, 73 naturalis de Cória
saloan pa Indias nel sigru XVI. Sin embargu, angunus mas que nu apaicin enas
listas la Casa de Contratación de Sevilla, i que pol anguna razón emportanti (la
mayol parti pol sel horçaus conversus) abaldonarun España en aquellas fechas.



https://ext.wikipedia.org/wiki/Cicer%C3%B3n

Marcu Túliu Cicerón (en latín Marcus Tullius Cicero), (Arpinu 3 d’Eneru el 106
a. C. - †Fórmia 7 Diciembri el 43 a. C.). Políticu, filósofu, escrebiol i
hablatol romanu.

Cicerón tuvu nacéncia nuna antígua família el Láciu pretenecienti al ordin
ecuestri. Dendi moçu muestró qualiais enteletualis estrordinárias. Apartil el 91
a. C. acontina los sus estuyus en Roma hunta su helmanu i sus primus.
S’eniciaria ena retólica a manu Licíniu Crasu i Marcu Antóniu i en derechu hunta
Múciu Escévola el agul. Hueraparti la hormación retólica i legal, el arpinati
alquirió una sólia hormación filosófica rescrecienti el epicúriu Fedru, del
estoicu Diodotu i del acaémicu Filón de Larisa. Nel 87 s’atopa con el hablativu
Motón de Roas i con el estoicu Posidóniu en Roma, momentu nel qual s’ensota nel
estuyu la retólica, la filosofia i las leis, traduhendu várias obras griegas
cumu el Ecοnómicu Henofonti, los Φαινόμενα Aratu i angunus diálogus platónicus.

Cicerón se via ca vezi mas abaldonau i esmanchiliu. Presenció el trunviriatu
Pompeyu-Cesa-Crassu i la guerra cevil prevocá tras la muerti Crassu. Endispués
dunas ativiais pocu provechosas cumu políticu, abaldonau pol tós, dehuyi de Roma
nel 58. Al cabu de mas dun añu nel essíliu, Cicerón regressa a Roma, peru si
bien puu arrecuperal los bienis confiscaus pol Clódiu, nu puu, a la escontra,
arrecuperal la su enfluéncia política. Cicerón sienti una prohunda nostálhia
pola Repúbrica i nu es escapás de adatalsi al muelu tiránicu Cesa, al que sempri
tuvu arregañus, de mó que se consagra al escrebieru la filosofia.

Arregañau ansimesmu cola política Marcu Antóniu, sucessol nel puel tras la
muerti Cesa, Cicerón passó a encabeçal la lista sentenciaus a muerti nel
segunderu trunviriatu. Precura ahuyil pa Macedónia, peru es caturau i assessinau
ena su finca de Fórmia nel 43 a. C.



https://ext.wikipedia.org/wiki/Aratu

Aratu tuvu nacéncia ena ciá cilícia de los Solus (veleί el sobrinombri ὁ Σολεύς)
310 e. C., coetanu de Calímacu i Teócritu. Su pairi hue Atenodoru i su mairi
Letófila, Delitófila u Letodora, sigún las huentis. Tres helmanus ubu: Miri,
Calonda i Atenodoru. Esta família era inlustri u, a lo menus, de quartus.

Dalcuerdu conas huentis, Aratu estuyó de moçu enas Atenas, embahu los endirguis
Perseu (pensaol estoicu) i de Dionisiu d’Eraclea, quien le deprendió crítica la
épica i matemáticas. El su labutu hue de correición los testus oméricus,
apreparandu eicionis la Iliada i la Odissea, en Pela i Síria al respetivi.
Tamién ubu de sel estuyosu los testus esiodeus polo que s’espiga de la su obra.

Aratu aballó pa Macedónia, a la corti el rei Antígonu II, andi consiguió una
garnacha cumu pueta áulicu. Allina veloí s’ahuntó con Menécrati, Menedemu i
Timón de Fliunti. Compusu pa las voas Antígonu con Fila el Inu a Pan, pal 276 e.
C. Tras estu, el rei macedóniu l’envitó a avial un puema astronómicu cohiendu lo
escrebiu pol Udossu: los Φαινόμενα "Cosas que brillan". De qu’escomençarun las
envasionis Pirru, rei pal Épiru, Aratu dehuyó p’arrialsi a la corti Antíocu I el
Sarvaol. Quiziá anduviera raspahileandu pa Cos, en ca Teócritu, cumu muestran
testus el própiu Teócritu i otras huentis i cumu s’entrissaca de ciertus
passahis los Φαινόμενα.

Aratu hue un pueta mu prolíficu, llegandu a escrebil prencipalmenti de melecina
i astronomia. Conselvás, namás abemus lοs Φαινόμενα i cachininus dotras obras
menoris. De heitu astronómicu huerun obras cumu Περὶ ἀνατολῆς "Al tentu el
ortu", ᾿Αστρολογία καὶ Ἀστροθεσία "Céncia i postura los astrus" u Κανών "Metru".
Se conocin el títulu dangunas obras meicas talas cumu ᾿Ιατρικαὶ δυνάμεις
"Facurtais meicas", ᾿Οστολογία "Osteolohia", Σύνθεσις φαρμακών "Composición
meicamentus". Tamién escrebió elehias, epigramas i cancionis vitória u
epinícius, huera parti el mentau Inu a Pan. El su labutu filolóhicu le llevó a
eital una correición la Odissea (Διόρθωσις Ὀδυσσείας). Polo heneral, la su obra
se crassifica en astronómica, meica i puemas menoris i obras de héniru inciertu.

Aratu es sonau pol bel compuestu un largu puema astronómicu-filosóficu entitulau
Cosas que brillan, (Φαινόμενα en griegu, avezis traduciu cumu Fenóminus u
Apaicionis). L’obra Aratu está escrita al mó didáticu, es izil, gastandu el
velsu épicu, heitu que dendi Esiodu se vinia gastandu pa facilital el
deprendieru dotrinas que resurtan enteosas pa esprical. El su tema es
astronómicu, descritivu, al tentu lo que se ve nel cielu i lo que se carcula a
tentu dél.

Esta obra hue mu restuyá ena Antigüeá i en tola Eá Meya polos datus i el caraiti
filosóficu della. Autoris de renombri cumu Cicerón, Ovídiu, Hermánicu, Varrón
Atacinu u Avienu hizun traducionis latinas de l’obra aratea los Φαινόμενα.

Es señalabri el hechu de qu’Aratu huera unu los primerus en postulal la reondés
la Tierra, algu tamién assiguraria endispuesinu otru pueta latinu, Maníliu enos
sus escritus astronómicus, pallá pal sigru I ed. C.

Dalcuerdu con el catálogu abreviatura autoris griegus i latinus el
Liddell-Scott, Aratu cuenta cona abreviatura Arat. del su nombri latinizau
Aratus.



https://ext.wikipedia.org/wiki/Aoristu

El aoristu (en griegu ἀόριστος “endefiniu”) es el tiempu la flession verbal nel
que la acion aconteci en un puntu indeterminau el tiempu. Polo general, se palra
d’aoristu al respetivi la luenga griega, enque es legau del induropeu.

Se caraiterizan pola alternáncia raical grau prenu singulal/grau reduciu prural
en temas raicalis monosilábicus i dissilábicus. V. gr.: ἔ-δω-κ-α/ἔ-δο-μεν.
Angunus verbus presentan amás un alargaeru morfológicu -k- nel singulal:
ἔθη-κ-α/ἔθεμεν (cf. latín fē-c-ī < *fefē-k-ai).

Un númeru verbus griegus presentan un alargaeru en -ē- con valia estativa dau en
otras luengas la rama baltuslava i en latín que endispues conhormarun gran parti
de la tercel conjugacion (tacēre, manēre, fulgēre, iacēre). En griegu essus
verbus passarun a tenel horma passiva —ἐχάρην pretenecienti a un presenti
χαίρω—. Esti enfiju vocálicu en griegu alquirió en muchus verbus una θ d’origin
enliosu diendu passu a aoristus en –θην, que hue la terminacion que se
generalizó ena conjugacion regulal passiva: ἔλυθην.

Esti aoristu se caraiteriza por gastal un vocalismu de timbri ĕ/ŏ entre el
raical i la desinéncia, estuviendu el própiu raical en grau reduziu. V. gr.:
ἔλιπον (tema *leip-/loip-).

En origin se tratan de verbus atemáticus alternantis. El griegu, a la escontra
de luengas comu el sáscritu, generalizó un mesmu tema raical prenu pa tol
paradigma: ἔγραψα/γράφω. El morfema caraiterísticu es una -s- entre el raical i
la dessinéncia, pero el griegu añiyó, amás, una ă quandu queavan apellá la -s-
cona desinéncia con esmiençu consonánticu: ἔ-λυ-σ-μεν → ἐλύσαμεν. El contatu con
raical consonánticu criavan grupus inestabris pa la fonética griega —alatrasinu
líquida (ἔτεν-σα > ἔτεινα) — i assimilacionis i cambeus gráficus —alatrasinu
oclusivas (ἔβλαπσα > ἔβλαψα)—.

El aoristu nel griegu contemporániu rescrei de la morfologia antígua, peru á
esprimentau un projessu regularizanti. Assina, apañandu el tema presenti es faci
avrigual cómu se hotma el aoristu dun verbu tuviendu en cuenta la tetminacion el
tema raical: tuviendu un raical en -ν- ο -ίζ-, el aoristu acabará en -σα
(λύνω/έλυσα; κερδίζω/κέρδισα). La conjugacion temática resulta conpricá en tantu
que pun mesmu tema en -α- puei correspondel una terminación –ησα, -εσα o –ασα
(αγαπάω/αγάπησα; φοράω/φόρεσα; γελάω/γελάσα).



https://ext.wikipedia.org/wiki/Antrueju

Un antrueju es una celebración púbrica que tien lugal justu enantis de la
cuaresma cristiana, con fecha variabri (dendi finalis de jeneru hata prencípius
de Marçu sigún el añu), i que mestura angunus elementus cumu antruejus, rehilus,
i fiestas ena calli. Pol estensión se llaman assina angunas fiestas semilaris en
cualisquiel epoca el añu. Inque dessistin una tupa deferéncias ena su horma e
celebralsi, la su caraterística común es la e sel un periu e premisiviá i ciertu
descontrol.

El antrueju está asociau prencipalmenti con el catolicismu, i en menol miia
colos cristianus ortodosus orientalis; es común enas curturas protestantis nu
celebral el carnaval, u tiinin traicionis chambás, cumu el antruehu danés. La
celebración del antruehu mas grandi el mundu es el Antruehu e Brasil, peru
albondus otrus paisis tiinin emportantis celebracionis, cumu la que se celebra
en Itália, nel Carnaval de Venécia.

En Argentina el celebraeru el antrueju tien una gran emportáncia i s'esarrolla
de hormas diversas dalcuerdu a la region geugráfica cultural.

Ena region mesopotámica, arrayanti con Brasil i Uruguai, dessistin emportantis
celebracionis nun estilu semilal al antrueju brasileñu, inque con elementus de
la curtura rioplatensi cumu el "candombe". La más conocia d'ellas es la que tien
el su centru ena ciá Gualeguaychú.

En Brasil se celebra el antrueju mas estendiu i famosu el mundu. Los centrus mas
emportantis son las ciais de Salvaol de Baia i Rio de Janeiro (antrueju
carioca). Nel antrueju brasileñu desempeñan un papel central las "escolas de
samba" i los "blocos", conhjuntus mu labutaus de dança, música i cantu, que
defilan polas callis. La música el antrueju es la samba i las celebracionis
conllevan implícitamenti una regra d'ampria libertá sesual i consumu d'alcohol.

En Méjicu s'efetuan várius antruejus, entri ellus el de Veracruz, con fecha e
primel defili e 1924, en él participan carrus alegóricus (50 u 40 polo heneral)
i comparsas. Los carrus alegóricus son d'impresas que participan nel lugal del
antrueju con tema e sucesus atualis (olimpiás, elecionis, mundialis de la FIFA u
la fantasia).

En Colómbia se hazin divelsus antruejus, inque la fiesta mas emportanti a nivel
nacional i entrinacional es el antrueju e Barranquilla, abiertu pola letura el
bandu i seguiu pol un tiempu llamau "pre-carnavales" nel cual s'alcuentran
defilis cumu: la guacherna, el sirenato de la cumbia, el defili gay; presiiu
pola batalla e froris, la gran pará e traición, la gran pará e fantasia, la
nochi d'orquestas i la muerti e Joselito. Esta gran festiviá se basa en
traicionis africanas, indíhenas i uropeas traias dendi el descubrimientu
d'América, pol esta razón es consierau cumu el antruehu mas curtural del mundu.
Tamién recibin esti nombri el "Carnaval de Negros y Blancos", correspondienti al
celebraeru el "Inti Yaco", se celebra en Pasto i otras puebracionis de Nariño
entri el 3 i 6 d'Eneru. El antrueju e Bogotá se celebra alreol del 6 d'Agostu,
fecha e hundación de la ciá.

El antrueju e Santa Crús de Tenerifi ostenta, juntu con el de Cai, la máisima
consieración pa fiestas que concei el ministériu con competéncias en turismu en
España. Milenta presonas salin a la calli ca añu duranti mas d'una semana. El 18
de jeneru e 1980 hue decrarau Fiesta d'Enterés Turísticu Entrinacional, pola
Secretaria d'Estau pal Turismu i es unu los antruejus mas emportantis del mundu.

El antrueju e Cadis es unu los mas famosus d'España i el mundu, polo qu'á siu
reconociu (conhuntamenti con el antruehu e Santa Crús de Tenerifi), cumu
d'Enterés Turísticu Entrinacional.

Respetu al orihin del antrueju los estuyosus remitin hata preceentis de
deferentis ceviliçacionis que, sin gastal el mesmu concetu e la fiesta, án
manehau ohetus i avius semilaris a los que se gastan nel antruehu, i recuerdan
el orihin remotu que puein suponel las bacanalis (fiestas en onol de Bacu), las
saturnalis (al Dios Saturnu) i lupercalis (al Dios Pan), celebracionis que se
conocierun tantu ena antigua Grécia cumu ena Roma crásica.

El antrueju en Uruguay es la fiesta populal pol esceléncia, consierándusi amás
el mas largu el mundu, con cuarenta dias de duración. S'estima qu'el antrueju en
tan solu un mes, vendi mas entrás qu'el restu d'espetáculus tantu eportivus cumu
curturalis juntus, encluyendu el fúbu, eporti mas populal del pais. El antrueju
en Montevideu s'abri con el defili d'antrueju, que se lleva a cabu ena avenia 18
e Húliu ondi defilan las agrupacionis del antrueju (parodistas, murgas,
umoristas, las rivistas i las agrupacionis de negrus i lubolus), los carrus
alegóricus, los cabeçús i las réinas del antruehu. Esti espetáculu es seguiu pol
milenta presonas nel lugal i millonis grácias a los meyus de comunicación.



https://ext.wikipedia.org/wiki/Alceu

Las referéncias tocantis a la via Alceu se conocin por mé la su própia poesia,
especialmenti la política. Alceu vivió en Mitileni, en Lesbu pal sigru VI e. C.
Pretenecia a una família aristócrata de la que se enpollinava i de la quala
deprendió los valoris que la nobreza local representava. Su germanu Antiménida
luchó conos babilónius i ena batalla la puenti contra Pítacu. Otru germanu suyu
hue Ciqui. Tuvu amigus nobris, enque la su precupacion le venia cona crisi que
corria la nobreza lésbia cona enposicion los governantis assolutus enas
prencipalis ciais la isla. Alceu s’enfrontiló al bandu Mírsilu junta Pítacu pa
derrocá-lo del poel. La traicion Pítacu hizu qu’Alceu tuviera que ahuyil pa
Pirra andi hecharia en falta la via ricu, prevocandu la rompiura entre las dos
famílias, la de Pítacu i la de Alceu.

Endespuesinu, pal 590 e. C., Pítacu es ligiu αἰσυμνάτας la ciá. El poeta huyi al
destierru i en Lídia s’alia con Aliati. Dende tierra lídia cabildaria conjuras
contra el actual governaol Mitileni, pero sin trumfu dengunu. La condicion la
nobreza aristocrática decreci frenti a la nueva burguesia i las rehormas Pítacu
i el partiu Alceu se va escarchandu, fracasu tras fracasu.

Ena epoca alejandrina la charramandusca obra Alceu s’organizó en dies librus,
cuyus namás se conoci con cierta segurança sel el primel d'ellus d’inus a Apolu
i a las Nimfas.

Ena obra Alceu se ven dos caras dun mesmu pueta: la del políticu que s’esgarra
por drentu de la inpoténcia anti la situacion i la del vironderu qu’ahoga los
aginus enas furrionas. Omeru i Arquílocu son referentis enas sus cancionis.

Esti autol recebi l’abreviatura Alc. del su nombri latinizau Alcaeus, d'alcuerdu
con el catálogu el Liddell-Scott.



https://ext.wikipedia.org/wiki/A._R._Rahman

Allah Rakha Rahman (en tamil ஏ.ஆர்.ரகுமான்) es un compositol, produtol, músicu i
cantanti índiu.

Tuvu nacéncia el 6 de Jeneru de 1966 en Madrás (ogañu Chennai) i le didun el
nombri de A. S. Dileep Kumar. La su carrera comu compositol de música de cini
escomençó enos prencípius la décaa los 90. Á ganau dos Oscars (dambus dos pola
banda sonora la pilícula Slumdog Millionaire), trezi prémius Filmfare, quatru
Nacional Film Aware de la Índia, un prémiu BAFTA, un Golden Globe i algotrus
prémius mas p'aí. Amás, á siu nominau pol dos vezis a los prémius Grammy.

En 2003, trebajandu en la endústria el cini la Índia, el cini entrinacional i el
teatru, en una carrera que duró mas duna décaa, Rahman llegó a vendel más de 100
millonis de grabacionis de las sus bandas sonoras en tol mundu i 200 millonis de
cintas, hiziendu d'él unu los artistas musicalis más mercaus de la Estória.

La rivista Time s'á refiriu a él comu el "Mozart de Madrás" i le pusun, en 2009,
ena lista "TIME 100" de World's Most Influential People, ondi s'asseñalan las
pressonas más enfruyentis del praneta. Amás, angunus críticus tamilis l'án
puestu el moti Isai Puyal ("Tolmenta musical" en tamil).



https://ext.wikipedia.org/wiki/Trecel_Devisi%C3%B3n_Espa%C3%B1ola

La Trecel devisión es la cuarta categoria el fubu español. Es la devisión
enmeyaenti enferiol a la Segundera Devisión B Española i poncima las devisionis
rehionalis, polo qu'está arrepará cumu la úrtima categoria nacional d'España.
Hue criá en 1929 i es una categoria nu profisional.

La Trecel Devisión se crió la tempurá 1929/30, es izil, endi la segundera eición
la Liga española e fubu. Estóricaenti la Trecel Devisión era la trecel categoria
la liga española, pombahu la Segundera Devisión. La tempurá 1977/78, se crió la
Segundera Devisión B i la Trecel Devisión se gorvió la cuarta categoria
nacional.

Ena su primel eición, la primel fasi tinia a 33 equipus en 8 grupus deferentis.
Entri los 8 campionis hugun eliminatórias i el Castellón se gorvió nel primel
campión de la categoria.

Angañu hugan 364 clus ena Trecel Devisión, deviius en 18 grupus, ena huerça los
cualis áin 20 equipus. Cá grupu preteneci pa una federación territorial i polo
tantu, pa una comuniá autónoma, acetu nel chascu d'Andalucia, qu'está deviia en
dos partis. Los clus la ciais autónomas de Ceuta i Melilla están assitiaus enos
grupus de la Federación Andaluça.

Los cuatru cabecerus de cá grupu tinin derechu a hugal la fase d'arcensu pala
Segundera Devisión B. Pol sorteu, se cuaharingan 18 grupus de 4 equipus, peru en
cá unu nu puei abel equipus del mesmu grupu orihinal i tini c'abel un primel,
segunderu, trecel i cuartu crasificaus.



https://ext.wikipedia.org/wiki/The_Fox_and_the_Hound_(libru)

The Fox and the Hound (estremeñu: El çorru i el sabuesu) es una novela de 1967
escrevía por Daniel P. Mannix i elustrau por John Schoenherr. Narra la via de
Tod, un çorru colorau criau por un sel umanu nel su primel añu de via, i Copper,
un perru de caça, propieá dun caçaol local, conociu comu el Maestru. Endespues
de que Tod causara la muerti del perru favoritu del ombri, el ombri i el perru
sobrevivienti persiguin al çorru pa caçá-lo, contra los contestus dualis dun
mundu umanu cambeanti i duna via normal de Tod en el landeaeru d'alimentu i dun
compañeru amás de la esfensa del su territoriu. Comu preparacion pa escrevil la
novela, Mannix estudió a los çorrus, domésticus i salvajis amás duna gran varieá
de ténicas de caça i la manera en que los perrus perseguian a los çorrus,
ententandu asegural que los sus pressonajis atuaran de la manera mas realista
possibli.

La novela ganó el Dutton Animal Book Award en 1967, que dio lugar a su
publicación el 11 setiembri de ese añu por E.P. Dutton. Hue en 1967 quandu hue
seleccionado como el libru del club de Reader's Digest i ademas selecciónadu
ganadur del Premio Literario Ateneo. Hue bien recibido por las críticas, que
elogió a detalle el estilu de escritura de Mannix. Walt Disney Productions
adquirió los derechus cinematográficos de la novela, cuandu ganó el premiu
Dutton, enque no escomençó la adaptacion pa la producción sino ata 1977. Mu
modificada a partir del material de origen, The Fox and the Hound de Disney hue
estrená enos cinis el 10 júliu de 1981 i se convirtió en un déssitu de taquilla.



https://ext.wikipedia.org/wiki/The_Beatles

Los Beatles huerun una balburda famosa de música delos 60. Los biembrus de la
balburda huerun John Lennon, Paul McCartney, George Harrison i Ringo Starr. La
balburda encetó en Liverpool en Réinu Uniu.

La balburda se gorvió mu famosa pol tol mundu i son una e las balburdas de más
enfruéncia e l'estória e la música - lo que hidun supusu un gran cámbeu ena maea
que la henti hadi música uguañoti. Hormi el El Libru Guinness de los Récor
Mundialis, son las balburdas más vendás de tolos tiempus. Brian Epstein hue el
su manager. George Martin proució la mayoría e las sus grabacionis. Casi tola su
música hue grabá enos Estuyus Abbey Road.

John Lennon hue estirancau el 8 e diciembri e 1980, peru los algotrus tres
Beatles s'apellun enos noventa pa hadel dos nuevus discus. Gastun angunas
grabacionis de dos cancionis de John Lennon i añiirun las sus própias nuevas
partis, de mó i maea que los cuatru miembrus puyeran apaicel enas cancionis. Las
cancionis huerun "Free As A Bird" i "Real Love". Paul McCartney hue nombrau
"Sir" en 1997, cumu proutol George Martin lo hue en 1996. George Harrison espenó
de Cancru el 29 e noviembri e 2001.

Tamién vendun abondus sencillus (45). Angunus huerun encluius en discus en
América el Norti, talis cumu Yesterday... and Today i Hey Jude.



https://ext.wikipedia.org/wiki/Publio_Hurtado

Publio Hurtado Pérez (Caçcris, 21 de enero de 1850- ibídem 1929) es un
escribiol, estoriaol y etnógrafu estremeñu.

Endi nuevu emprencipió a escribil y colaboal en periódicus. Endispués de ya
acabaus los estudius de Derechu en la Univelsiá de Salamanca y en los Mairilis,
golvió a Caçris revestío de abogau, ondi llegó a sel secretariu de la Sala de
Audiencia y Presidenti del Ateneo de Caçris, tou estu sin ejal de dedicalsi a la
su afición, el estudiu de la estoria y a la escritura. Jundó y jue directol de
la Revista de Extremaura. A pesal de habel estau toa la vía delicau de salú, jue
un estudiosu incansabli, de la estoria y las costumbris.

Publio Hurtado es un referenti pa tous los estudiosus de la estoria, las
leyendas y las costumbris de la Extremaura.

Recibió abondus premius y distincionis. Jue académicu de las Reales Academias de
la Historia y Bellas Artes de San Fernando, académicu de la Real Academia
sevillana de Buenas Letras. Caçris le tieni puestu una plaza con el su nombri,
plaza Publio Hurtado, ondi estuvu la su vivienda, y ondi se encuentra ara el
Museu Municipal.



https://ext.wikipedia.org/wiki/Pras%C3%A9ncia

Prasencia es una ciá assitiá nel norti la província de Caçris, a orillas de riu
Herti, ena Comuniá Autónuma d'Estremaúra, España.

Conocía comu la Pelra el Valli, cuenta con una puebracion de 41.047 abitantis
(INE 2013) i es el segundu núcliu urbanu la província i el quartu la region.
Ejerci de capital pal norti d'Estremaúra i acogi selvícius del Estau i de la
Junta, tantu pala puebracion qu'amberga comu pala zona norti la region.

Prasencia s'alcuentra a 83,4 km al norti de Caçris, 150 km al norti de Méria,
126,4 km al sul de Salamanca, 245,2 km al oesti de Mairil, a unus 70 km del
arrayu con Portugal i a una artitú de 352 metrus sobri el nivel del mari.
Endrentu d'Estremaura quea assitiá al norti, nel úrtimu tramu el Valli el Herti
i asentá sobri la falla Estremeñu-Alentejana, ena confluéncia de riu Herti con
el regachu Ñeblas.

Cuenta con una puebración de 41.047 abitantis sigún los datus del Estitutu
Nacional d'Estaística, pal añu 2013, sin embargu sigún los datus del padrón
monicipal nel ayuntamientu la ciá, Praséncia cuenta con una puebración de 42.190
abitantis, siendu en cualisquiel chascu el segunderu núcleu urbanu mas puebrau
la província e Caçris i el cuartu d'Estremaura.

La región heugráfica ena que s'alcuentra assitiá Praséncia presenta un climi
continental suavi, con vranus cálurosus i ibielnus suavis. Enos mesis mas frius
del añu rala vezi la temperatura baja los 0 °C i enos mesis mas cálius en
cuentás ocasionis se superan los 40 °C. Rustri pol tantu unas temperaturas menus
calurosas qu'el restu de ciais estremeñas. El climi nesta zona está mu
enfruenciau pol micruclima el Valli el Herti i la cercana Sierra de Greus, que
pol un lau suaviçan las temperaturas i evitan los valoris estremus que se dan en
otrus puntus de la península i pol otru, dá la orografia lonjitudinal de la
Sierra e Greus, hazin que se den mayoris precipitacionis que nel restu la meseta
central.

El nombri la ciá provieni el lema dau pol rei Alfonso VIII nel escú otorgau a la
mesma, estu es: "Ut placeat Deo et hominibus", es izil: Pa que agrai a Dios i a
los ombris. Praséncia senifica, pol tantu, Ciá d'Embaigu u Pracel.

Nu ostanti, la hundación de Praséncia se hizu sobri un asentamientu anteriol
albondu mas antigu, qu'era conociu con el nombri d'Ambracia u Ambrós.Desisti
algotra enterpretación del Ut placeat Deo et hominibus: Pal pracel de Dios i e
los ombris.

Praséncia cuenta a 1 d'Eneru e 2007 con una puebración de 42.170 abitantis
(sigún el Ayuntamientu e Praséncia).

La puebración foriata nel añu 2007 suma en Praséncia 1.527 presonas,
representandu pol tantu el 3,64% de la puebración de la ciá, de los que 328 son
marroquís; 182, bolivianus; 153, rumanus; 114, colombianus; 99, chinus; 87
ecuatorianus i 61 purtuguesis. Ai pol tantu una gran diversiá en cuantu a la
proceéncia los foriatus que vivin en la Ciá el Herti i es una las localiais con
mayol cantiá e foriatus d'Estremaura, inque sin alcançal las cifras de otrus
puntus de la rehión talis cumu Talayuela, Almendralehu u Baajós. Nu ostanti, la
cifra e foriatus nel padrón monicipal se ve encrementá anualmenti entri 100 i
300 nuevus resientis de nacionaliá nu española. Tamién ai que tenel en cuenta
que los datus barahaus son los de los resientis censaus, siendu mu probabli que
la cantiá rial de foriatus seya superiol a las cifras almientás.

Nel añu 1196, ebiu a la Batalla d'Alarcus, hue conquistá polos almohadis, al
mandu d'Abén Jucef, inque aluspués dun añu, gorveria e nuevu a manus del rei
castillanu, quien ordenó acabihal el su amurallamientu (finalizau en 1201).

La Ciá de Prasencia tuvu votu en Cortis i, cumu preba d'ellu, costa qu'envió dos
precuraoris a las Cortis celebrás en Mairil en 1391, peru en 1442 el rei Juan II
dió la ciá a don Pedro de Zúñiga, con el entítulu e Condau. Esa decisión hue
pocu aluspués revocá pol consideral-si escesiva i contrária a la voluntá el rei.
Peru el revocaeru nu se llevó a cabu, i acontinarun goçandu el señoriu e la ciá
el Duqui Don Álvaro, ihu el Condi Don Pedro, i el Duqui Don Álvaro, el su ñetu.

En 1488, enhormá Isabel la Católica e la enconveniéncia d'esi condau i el
revocaeru ordenau, acordó restituil la ciá al señoriu rial, peru al bel siu
desprendia Praséncia e la corona, perdió el su votu en Cortis, ya qu'era el
condi quien alministraba hustícia, los oficialis de la ciá i el arcaidi la su
fortaleça; i nu biendu concehu libri, nu se puia nombral precuraoris palas
Cortis. Praséncia recobró la su libertá, peru nu el votu, i acontinó palrandu
pol ella en Cortis la ciá e Salamanca.

En 1502 surgin las primeras 18 províncias de Castilla, en hunción de las ciais
que tinian votu en Cortis, no abiendu ninguna eno que ogañu es la Comundiá, que
pretenecía ena su mayol parti a la província de Salamanca. Nel añu 1653
Prasencia decidi mercal por 80.000 ducaus el votu en Cortis que anteriolmenti
abia tiniu, i preponi una aliança alas ciais de Baajós, Méria i Trugillu i las
villas de Caçris i Alcántara pa mercal coletivamenti essi votu i conhormal
d'esti mó la província d'Estremaúra. Nesta província s'entegran los partius de
Trugillu, la província de Lión de la Ordin de Santiagu, assín cumu Cória i
Granailla colas sus tierras.

Praséncia es amás una las dos sés que tiini Caja de Extremadura, al bel siu la
Caja de Ahorros de Plasencia una e las dos entiais bancárias hormaoras de la
ogañu Caja de Extremadura.

Está previstu que nesta localiá s'asiahi la sé el Centru Nacional d'Agricurtura
Ecolóhica]], ependienti el Estitutu Nacional d'Envestigación i Tenulohia Agrária
el Ministériu d'Eucáncia (INIA), cuyas obras encetarán duranti el añu 2007.

Praséncia es ciá e servícius de la comarca el Valli el Herti, La Vera, Valli el
Ambrós, Las Hurdis i parti las Vegas del Alagón, es izil, las Sierras del Norti
d'Estremaura, atuandu cumu prencipal centru sociueconómicu e las mesmas i
basandu gran parti la su economia nel prestaeru e servícius a tol norti
estremeñu. Es, de fatu, la capital del norti la rehión.

Comprendi un ária comercial que supera en mas de tres vezis la puebración de la
ciá, estu es, unas 130.000 presonas de horma direta i mas de 200.000 de horma
endireta, contandu cola parti mas ociental de la província cacriña i el sul de
Salamanca, pa quien Praséncia resurta tamién un lugal atrativu pal comércio.
Iziu comérciu s'esarrolla e horma predominanti, inque no esclusiva, enas callis
intramurus que llevan a la Praça Mayol, prencipalmenti enas de El Rey, Talavera,
Trujillo, Rúa Zapatería, Los Quesos, Pedro Isidro, Vidrieras i Calle del Sol,
siendu ésta úrtima huntu cola calli Menacho en Badahó, la zona comercial
d'Estremaura que tiini los précius mas artus pol metru cuairau. Otras zonas
comercialis d'emportáncia son: Avenida de la Vera, Sor Valentina Mirón i Alfonso
VIII.

Al estal assitiá nuna helmosa zona natural i con un enteresanti patrimoñu
estóricu-artísticu, de hechu es la ciá estremeña con mas patrimoñu, Praséncia
enceta a destacal cumu destinu turísticu. Entovia quea largu e las cifras de
vesitas que tiinin otras ciais estremeñas cumu Méria, Truhillu u Caçris, peru nu
ostanti, pocu a pocu la ciá va creciendu nel númiru e turistas que s'ospedan ena
ciá. Las vesitas turísticas se centran enos mesis primaveralis i otoñalis, i son
especialmenti entensas duranti la Semana Santa, puestu que nella sueli coincidil
el güen tiempu cola festiviá el Zerezu en frol, declará Fiesta d'Enterés
Turísticu, i cola Semana Santa pracentina. Tamién es especialmenti entensa
l'ativiá turística duranti la celebración del Martis Mayol, ena primel semana
d'Agostu.

Praséncia es unu los sieti miembrus que horman el Consehu las Grandis Ciais
d'Estremaura, cuyu fin es el de mehoral i ahilizal las relacionis entri los
grandis monicípius de la rehión i el gobielnu e la mesma.

Dau el asiahamientu heugráficu la ciá, a meyu caminu entri las dos capitalis
ibéricas, Madril i Lisboa, i práticamenti ena metá la mas emportanti via e
comunicación que vertebra el oesti español cumu es la Via la Prata, Praséncia
s'á convertiu nun emportanti ñú e comunicacionis i várias son las autuvias i
carreteras qu'uñin Praséncia con el restu d'España i Uropa, teniendu angunas el
su orihin ena ciá i siendu tamién angunas de las que mas tráficu soportan de la
Comuniá, cumu son l'Autuvia A-66 al su pasu pol Praséncia, la Ex-A1 i la
carretera entri Praséncia i Malpartia e Praséncia.

Pa bandeal el cauci e riu Herti nel su pasu pol Praséncia, la ciá cuenta colas
siguientis puentis:

El servíciu e trasporti púbricu que presta el Ayuntamientu e Praséncia encetó a
furrulal enos añus 70 el sigru pasau. Uguañoti (2007) Praséncia cuenta con tres
línias d'autobús urbanu y una frota compretamenti renová d'autubusis ecolóhicus,
con comodiais pal trasporti e viaherus cumu son las ramblas d'acesu pa
minusválius.

La estación d'autubusis s'alcuentra assitiá ena calli Tornavacas, uñiendu
regulalmenti Praséncia con otras ciais d'España, asín cumu con localiais
cercanas.

Praséncia cuenta con una estación de trenis endrentu el su cascu urbanu i otra
mu cercana, assitiá a unus 10 qm: la estación de Monfragüi, enantis conocia cumu
estación de Palaçuelu-Empalmi, endrentu el términu monicipal de Malpartia e
Praséncia.

Las vias férreas la uñin con Madril pasandu pol Talavera de la Reina i con
Sevilla pasandu pol Méria. Hata meyaus los añus 80 estuvu en servíciu la línia
que la uñia con Salamanca, qu'ogañu está en desusu, inque s'está pranteandu la
su reapertura, pol sel el tramu Praséncia-Salamanca el únicu que remaneci
afechau endi Hihón hata Sevilla.

Está en procesu el proyeutu la línia d'arta velociá qu'uñirá Madril con Lisboa i
que, contará con una estación ena ciá, probabrienti nel parahi conociu cumu
Huentidueñas.

Praséncia es la sé d'una las 8 Árias de Salús enas qu'el Servíciu Estremeñu e
Salús devii Estremaura, i comprendi a l mesmu tiempu 14 Zonas de Salús,
prestandu atención sanitária a una puebración de 115.000 abitantis. El ospital
de referéncia d'esta Ária e Salús es el Ospital Vilhin del Puertu, el cual
encetó a furrulal nel añu 1978 i que tamién es el centru e referéncia palos
ospitalis de Cória, Navalmoral de la Mata i las sus respetivas Árias de Salús.
Endrentu la ciá ai tres Centrus de Salús i está en proyeutu un cuartu assitiau
ena zona norti la ciá.

En Praséncia hunciona tamién otru ospital: el Ospital Psiquiátricu, unu e los
dos únicus centrus d'ésti tipu que desistin en Estremaura. Amás ai cuatru
ambulatórius del Servíciu Estremeñu e Salús, un ospital privau i angunas
clínicas tamién privás.

Pa dal cobertura a las neseziais especialis d'angunus grupus la puebración,
tantu pracentina cumu el norti la rehión estremeña, la ciá cuenta con:

La euducacion en Praséncia dependi a la su vezi e la Conseheria d'Educacion la
Hunta d'Estremaura, que asumi las competéncias d'eucáncia a nivel regional.
Praséncia contaba en 2007 con:

Praséncia es la sé el partiu hudicial del mesmu nombri, siendu el partiu
hudicial d'Estremaura con una mayol cantiá e monicípius al su cargu,
concretamenti 59. Es tamién el segunderu partiu judicial mas puebrau la
província e Caçris i el que mayol densiá d'abitantis pol quilómetru cuairau
tiini. La puebración de la ciá e Praséncia arrepresenta el 35,5% de la
puebración total del partiu hudicial.

Disponi dun jusgau e lo penal, cuatru jusgaus de primel estáncia i un jusgau e
lo social.

El cascu antigu e Praséncia correspondi a una estrutura radial, alreol la Praça
Mayol i al Paláciu Monicipal, eificau nel sigru XVI con estilu e transición del
góticu a la Renacéncia, con una dobri arcá renacentista ena su fachá i nel su
costau un escú de Carlos V. Nunu los lateralis del Ayuntamientu s'asiaha la
Carci Antigua, que hue costruia nel sigru XVII i presenta una fachá e silleria
ondi fegura un escú del rei Felipe IV.

Las callis llevan el nombri las puertas prencipalis de la ciá a la que llevan,
siendu frecuenti al mesmu tiempu qu'estas tomin el nombri de la ciá a la que se
orientan: calli i puerta e Truhillu, de Cória, de Talavera. Algotras vezis, el
nombri está relacionau con ahentes físicus: calli i Puerta el Sol, calli Las
Peñas, calli Arenillas. Angunas s'asócian a ativiais gremialis: calle Çapateria,
de las Lecheras, Caldererus, de los Quesus, de Podaoris. Tamién quean espresaus
los antigus bárrius de las minorias relihiosas, cumu es el chascu de l'alhama
hudia: calli de Xelitón (ogañu de Vidrieras) u de la moreria i calli las
Morenas.

La ciá e Praséncia participa ena iniciativa e helmanamientu de ciais promovia,
entri algotras estitucionis, pola Uñón Uropea.



https://ext.wikipedia.org/wiki/Partido_Socialista_Obrero_Espa%C3%B1ol

El Partido Socialista Obrero Español o PSOE (en estremeñu Partiu Socialista
Obreru Español) es un partiu políticu español, d'ideologia socialdemócrata.

Hue hundau en 1879 por Pablo Iglesias, nun prencipiu comu partiu marxista de la
crassi obrera, socialista revolucionariu, enque volucionará a tendencias
reholmistas. Finalmenti, con Felipe González, nel 28º Congresu del partiu, en
1979, se termina acetandu la economia de mercau, renunciandu al marxismu. Nel
intri que se consiguia la universalizacion de servicius socialis básicus, como
la saniá, la educacion i las pensionis, adotaba una política económica que hue
calificá por angunus utoris como socioliberal, eniciandu el processu de
privatizacion de setoris públicus económicus del Estau.

Es unu los dos partius políticus mayoritarius d'España, juntu con el Partido
Popular. Dende las elecionis generalis celebrás el 20 noviembri de 2011 es el
partiu ena opossición. El PSOE á gobernau España duranti la mayol parti del
régimin constitucional eniciau en 1978 (basau nuna monarquia parlamentaria),
conas presiencias de Felipe González Márquez i José Luis Rodríguez Zapatero.

Holma parti del Partiu Socialista Uropeu i de la Internacional Socialista. La su
organizacion juvenil sonin las Juventudis Socialistas d'España. Posei el récord
en númeru de votus i tamien en porcentaji otenius en unas elecionis generalis en
España: 11.288.698 votus (43,87 %) enas elecionis generales de 2008, i un
48,11 % (10.127.392 votus) enas Elecionis generalis d'España de 1982.

El PSOE está deviiu en federacionis, una por ca comuniá autónoma. La federacion
estremeña del PSOE á gobernau la comuniá dendi la criación desta en 1983 i ata
2011. Tamien gobielna en albondu monícipius desta. El su presienti, Guillermo
Fernández Vara, hue tamién presienti la Junta d'Estremaúra entri 2008 i 2011.



https://ext.wikipedia.org/wiki/Nanopart%C3%ADcula

Una nanopartícula (nanopolvu, nanoracimu, o nanocristal) es una partícula
microscópica con polo menus una dimensión menor que 100 nm. Actualmenti las
nanopartículas son un área d'intensa investigación centífica, debíu a una amplia
variedá d'aplicacionis potencialis en los campus e bioméicus, óticus, y
electrónicus. Las partículas están calificás pol su diámetru. Las partículas
ultrafinas son las mesmas que las nanopartículas enti 1 y 100 nanómetrus en
tamaño. Las partículas gruesas cubren un rangu d'enti 2,500 y 10,000 nanómetrus.
Las partículas finas están enti los 100 y 2,500 nanómetrus.

La investigación de nanopartículas es actualmenti un área d'intensu interés
centíficu debíu al su potencial en aplicacionis bioméicas, ópticas y
electrónicas.

Las nanopartículas son e gran interés centíficu, de hechu, son un puenti enti
los materialis a granel y las estructuras atómicas o molecularis. Un material e
granel debe tenel propiedadis físicas constantis, sin importal el su tamaño,
pero en una nano escala, las sus propiedadis son observás. Asín, las propiedadis
los materialis cambian mientrasla su talla se aproxima a la nano escala y
conformi el porcentaji de átomus en la superfici d'un material se güervi
significativa. Pa los materialis e granel más largus d'un micrómetru, el
porcentaji d'átomu en la superfici es insignificanti en relación al número
d'átomu en el material e granel. Las propiedadis interesantis y a vezis
inesperás e las nanopartículas están ahí pola larga área de superfici del
material, el cual domina las contribucionis hechas polos pequeñus gruesus del
material.

Las nanopartículas posein frecuentementi propiedadis ópticas inesperás en tantu
sean suficientementi pequeñas a confinal los sus electronis y producil efectus
cuánticus. Por ejemplu, nanopartículas d'oru aparecin e color roju oscuru en
solución. Las nanopartículas d'oru amarillu y silicón gris son rojus. Las
nanopartículas d'oru ebullin en temperaturas más bajas (~300 °C pa 2.5 nm) que
las losas d'oru (1064 °C); L'absorción e radiación solar es mayor en los
materialis compuestus e nanopartículas qu'en las sus capas finas e varias capas
del material. En las aplicacionis e nirgía solar fotovoltaica y solar termales,
controlandu el tamaño, forma y material las partículas, haziendu posibli el
control e la absorción solar.

Otra propiedá dependienti del su tamañu es el confinamientu cuánticu de
partículas semiconductoras, la resonancia en el plasmón superficial en algunas
partículas e metalis y superparamagnetismu en materialis magnéticus. Lo cual es
irónicu es que los cambius en propiedadis físicas no son deseablis. Los
materialis ferromagnéticus que son más pequeñus que 10 nm puén cambial la su
direzión e magnetización usandu la nirgía termal e la temperatura ambienti,
provocandu que no sean almacenablis.

El radiu del volumin del área de superfici las nanopartículas provein una
tremenda huerza que conduci a la difusión, especialmenti en temperaturas elevás.
La sinterización pué llevalsi a cabo en temperaturas más bajas, en escalas e
tiempus más cortus pa partículas más largas. En teoría, estu no afecta la
densidá del productu final, manqui dificultadis con el fluju y la tendencia las
nanopartículas a aglomeralsi lo complica. Por otra parti, las nanopartículas án
resultau presental propiedadis adicionalis a varius productus del día a día. Por
ejemplu, la presencia las nanopartículas del dióssidu de titaniu imparti lo que
se conoci comu'l efectu d'autolimpieza, y el tamañu siendu d'un nano-rangu, las
partículas no puen sel observás. S'á encontrau que las partículas del óssidu de
zinc tien propiedadis pa bloqueal rayus ultravioleta, comparau con el su
sustitutu de granel. Esta es una las razonis polas cualis s'estila usal en la
preparación e protectoris solaris, y es completamenti fotoestabli.

Cuandu s'incorporan nanopartículas e arcilla en matricis e polímerus, incrementa
el refuerzu, produciendu plásticus más huertis, verificablis por una temperatura
de transición vítrea más arta y otrus exámenis e propiedadis mecánicas. Estas
nanopartículas son dolorías, e impartin las sus propiedadis al polímeru. Las
nanopartículas s'án aunau a fibras textilis pa crial ropa inteligenti y
huncional.

Las partículas metálicas, dieléctricas y semiconductoras án síu formás, asín
comu estructuras híbridas (nanopartículas core-shell). Las nanopartículas hechas
de material semiconductor puen tamién sel etiquetás comu puntus cuánticus si son
suficientementi pequeñas (10 nm aprox.) pa que la cuantificación e la nirgía
eléctrica ocurra. Ichas nanopartículas s'estilan en aplicacionis bioméicas comu
acarreaoris e medicamentos y agentis d'imagen.

Nanopartículas suavis y semi-sólidas s'án manufacturau. Un prototipu de
nanopartícula de naturaleza semi-sólida es el liposoma. Varius tipus e liposomas
s'estilan actualmenti clínicamenti comu sistemas e entrega pa medicamentus y
vacunas contra el cancru.

Nanopartículas con una mitá hidrofilica y la otra mitá homofóbica se les nombra
partículas Janus y son particularmenti efectivas pa estabilizal emulsionis. Puen
acomodalsi por sí solas en interfacis e áugua/aceiti y actúan comu surfactantis
sólidus.

Igualmenti, s'án identificau argunus tipus e nanopartículas con propiedadis
antioxidantis.



https://ext.wikipedia.org/wiki/Nacionis_Unias

La Organización las Nacionis Unías (ONU) es la mayol organización internacional
que dessisti. Se defini comu una asociación de gobielnus global que facilita la
coperación en asuntus comu el Derechu internacional, la pas i segurançia
internacional, el desarrollu económicu i social, los asuntus umanitarius i los
derechus umanus.

La ONU hue hundá el 24 d'otubri de 1945 en San Franciscu (Califórnia), pol 51
paisis, endespues el fin la Segundera Guerra Mundial, cona firma de la Carta las
Nacionis Unías.

Dendi la su sé en Nueva York, los estaus biembrus de las Nacionis Unías i
algotrus organismus vinculaus dan conseju i decidin al tentu temas senificativus
i almenistrativus en reunionis periódicas celebrás duranti el añu. La ONU está
estructurá en diversus organismus almenistrativus: Asamblea General, Conseju de
Segurançia, Conseju Económicu i Social, Secretaría General, Conseju de
Almenistratición Fiduciaria i la Corti Internacional de Justicia. La figura
púbrica prencipal la ONU es el Secretariu General. L'atual es Ban Ki-moon de
Corea el Sul.

La sé uropea (i segundera sé mundial) la Organización las Nacionis Unías
s'assitia en Ginebra, Suiça.

Las idiomas oficialis la ONU sonin seis: árabi, chinu, castellanu, francés,
ingrés i russu.



https://ext.wikipedia.org/wiki/Miguel_Herrero_Uceda

Miguel Herrero Uceda (Ceclavín, Caçris, 24 d’eneru de 1964) Escribiol,
divulgaol, conferencianti y naturalista comprometíu con la defensa del mediu
ambienti y la conservación de los saberis tradicionalis de la coltura estremeña.

Lleva añus escribiendu y palrandu a toa la genti a tentu d’esu. Frutu d’ellu son
los sus librus sobri árbolis, la cultura rural de la Estremaúra, y dos librus de
relatus, Ceborrincho y Mamaeña, escritus dambus en estremeñu. Es doctor en
Inteligencia Artificial, profesol en la Univelsiá Complutensi de los Mairilis.
Impulsol de la filosofía natural “arboterapia” comu una terapia pa luchal contra
el estrés y la ansieá que produci el mundu modelnu. Colaboraó de la Fundación
Más Árboles pa la regeneración y criaderu de nuevus bosquis. Colaboraó de la
Fundación Cultura de pas. Colaboraó, asimesmu, d’abondus rivistas y periódicus
comu, velaí, El Mundo, Foresta, El Periódico de Extremadura, Tecnociencia, etc.
Participa y colabora en el encuentru anual de la "Semana de las Letras de la
Complutense".

Es ermanu del pintol Antonio José Herrero Uceda y de la escribiola Elisa Herrero
Uceda.

El 31 de mayu de 2014 jorma juntu al poeta José Iglesias Benítez, presidenti de
la Asociación Cultural Beturia, el encuentru y la corrobla d'escrebiolis
estremeñus veníus d'adentru y juera de la Estremaúra, en Ceclavín (Cáceres).

El 30 de mayu de 2015 organiza, juntu con el colectivu "La Bohème" el Encuentru
y la corrobla Internacional de Poetas y Artistas a favol de la naturaleza
"Hombres, bosques y selvas" en el Palacio del Infantado en Guadalajara.

Da, de cuandu en cuandu, talleris de es:Arboterapia ondi enseña a vivil en
armonía con la naturaleza, en cata de evital el estrés y la ansieá del mundu
modernu.

Ha traducíu al estremeñu puemas del pueta rusu Vladímir Vysotski pa la Fundación
Vysotski, requeríu por el Museu Vysotski de Polonia



https://ext.wikipedia.org/wiki/Luenga_pirah%C3%A3

La luenga pirahã u pirahán (ena su própia idioma xapaitíiso, prenunciau
[ʔàpài̯ˈʧîːsò]) es la luenga palrá pol puebru los pirahã, ena Amazonia
brasileña. Es soná pol sel la luenga mas simpri conocia foneticamenti i pol
desconocel la subordinación. Las enteracionis i los estuyus mas compretus
tocantis a esta luenga son los hechus pol Daniel Everett.

Esta luenga alcibi el nombri autótonu de xapaitíiso. En portugués tien el nombri
de pirarrã i ena comuniá entrinacional se le conoci con el nombri de pirahã.

Se crei que el pirahã es l’única luenga sobrivivienti de la família las luengas
muras, cuyus falantis án diu decreciendu la su pobración hata estinguilsi
duranti los úrtimus sigrus. Assinque es una luenga aislá, sin atiju conociu con
otras luengas vivas.

El pirahã es la luenga fonologicamenti mas simpri de las conocias. El su
repertóriu fonéticu comprendi namás que 10 fonemas, ara, con un ricu sistema
alofónicu i tónicu. Se dua de la entiá el fonema /k/, pues se descompón en
várius alófonus. Amás tapocu ain fonemas las nasalis, pos [m] i [n] namás son
variantis alofónicas de /b/ i /g/, huendu una las pocas luengas el mundu sin
nasalis. Amás ai qu'asseñalal que el pirahã cuenta con un sistema tonal nel que
los estuyosus no aconllegan eno tocanti al númiru, si dos u tres tonus.

Los pronombris pressonalis básicus el pirahã son ti “yo”, gíxai “tu” i hi pal
assenti. Sigún la su conjunción en sintamas entri ellus i ellus puein arrejuntal
el sintiu prural u otrus sintius. Assín pol ejempru ti gíxai senifica “musotrus”
i gíxai hi “vusotrus”. Sheldon, lingüista citau pol Everett, dis que da la
siguienti lista pronombris: ti³ "yo" gi¹xai³ "tu" hi³ "él" i³ "ella" i¹k "estu",
"estus" pa dessinal al sel animau que no es ombri ni sel aquáticu. si³ "estu",
"estus" pa dessinal al sel animau no umanu aquáticu. a³ "estu", "estus" inanimau
ti³a¹ti³so³ "musotrus" gi¹xa³i¹ti³so³ "vusotrus" hi³ai¹ti³so³ "estus" quizá
referiu a ombris.

Amás el pronombri hi tien sintiu possessivu en sintamas comu paitá hi xitóhoi
"los testículus Paitá".

El pirahã es una luenga aglutinanti, gastandu un haci afijus que portan el
senificau gramatical. Hata los verbus que senifican dessisténcia son sufijus, v.
gr.: káixihíxao-xaagá gáihí “ai una paca aí” (lit. una-paca-dessisti aí). Otru
sufiju que gasta esta luenga es el bichau pa endical evidéncia: -xáagahá “de
ciertu”. V. gr.: hoagaxóai hi páxai kaopápi-sai-xáagahá “(Vidi) de ciertu a
Hoagaxóai cogiendu un páxai (tipu peci)” (lit. Hoagaxóai esti un-páxai
cogie-ndu-de-ciertu). El sufiju -sai has nombri al verbu, comu los sufijus –eru
u –ndu en estremeñu.

El sistema verbal el pirahã s’olganiza pol espetu, destinguiendu muchus tipus:
perfetivu/imperfetivu, télicu/intélicu, continu, reiterativu, incoativu.



https://ext.wikipedia.org/wiki/Luenga_judeoespa%C3%B1ola

El ladinu o judeoespañol (Djudeo-Espanyol גודיאו-איספאנייול) es la luenga que
hue i es palrá polos sefardíis (judíus espulsaus d'España a raizi el Editu la
Alhambra decretau en 1492 polos Reis Católicus). Esta luengua, enque es
eminentementi derivá del castellanu, es tamien una mestura en deferentis
proporcionis de muchas de las luengas palrás ena Península Ibérica a la salia
los judíus a finalis el sigru XV. A prencipius el sigru XX entovía abía
emportantis comuniais que gastaban el judeoespañol, prencipalmenti nel norti
Marruecus (ondi alcibía el nombri haketiya) i los Balcanis. Ogañu es una luenga
que cuerri el riesgu d'esapaecel. Calcúla-se que la palran alreol de 150.000
pressonas, prencipalmenti en Israel. Sueli conhundí-se con el ladinu, enque ésta
úrtima es en realiá una luenga con vocabulariu castellanu i sintassis ebrea,
gastá namás pa traucil los testus sagraus del judaismu. Ogañu es palrá en
Israel, España, Argentina i Brasil. 'Qol Yerushalayim en Israel i Radio Nacional
de España, en España realiçan trasmisionis en judeoespañol.

Un adam kayo hazino de munço tiempo i vino un mediko savido a verlo i le dyo
promeza ke asta tantos dias lo melezina: Basta ke se kudye a bever las melezinas
i espesias ke le dara, i ke no koma demazyado, ni kozas ke aze danyo al estomka.
İ el hazino no eskuço al mediko, i iba komiendo todo lo ke le dezeava su alma, i
no kudyava por azer la melezina del mediko. İ viniendo el tiempo, en lugar de
melezinarse, se izo hazino mas munço. İ kuando vino el mediko a ver al hazino,
le demando el hazino al mediko:

- "¿Onde esta tu sensya, ke tienes tu fama grande ke sos dotor valido, ke de
sierto me dates palavra ke oy me tenía que melezinar i adrava me ize mas
hazino?"

- Ya es maraviya komo bives ainda, ke para lo ke kargates la estomka, i no
kijites bever las melezinas que te dişe, ya kalia ke murieras; i sierto ke, si
me eskuçavas a mi de no komer todo lo ke te dişe, ya estavas agora rezyo. Esto
no es otro ke tu kijites matar de ti para ti; por eso, si keres eskuçarme de oy
endelantre, es ke te akavides en todo lo ke te ordenare i, en akavidandote bien,
por sierto ke asta pokos dias te melezinas; ma, si no te guadras en estos dias,
no tengas keşa kon mi.



https://ext.wikipedia.org/wiki/Luenga_espa%C3%B1ola

La idioma español u castellanu es una luenga romanci el grupu ibéricu. Es una
las seis idiomas oficialis de la ONU i, altrás el chinu mandarín, es la luenga
más palrá del mundu pol númiru de falantis que la tiinin cumu luenga matelna. Es
tamién idioma oficial en várias de las prencipalis olganiçacionis
pulíticu-económicas entrinacionalis (UE, UA, TLCAN y UNASUR, entri algotras). Lo
palran cumu primel i segundera luenga entri 500 i 600 millonis de presonas. Pol
otru lau, el español es la segundera palra mas estuyá nel mundu al atrás el
ingrés, con polo menus 14 millonis d'estuyantis, si bien algotras huentis izin
que se passan los 46 millonis de estuyantis destribuius en 90 paisis.

El castellanu s'originó cumu un dialeutu el latín vurgal enas zonas nel arrayu
entri Cantábria, Burgus, Álava i La Rioja, províncias del atual norti d'España,
convirtiéndu-se ena prencipal luenga populal del Réinu de Castilla (La luenga
oficial era el latín). D'allí qu'el su nombri original seya "luenga castellana",
en referéncia a la zona geográfica ondi s'originó.



https://ext.wikipedia.org/wiki/Jos%C3%A9_Mar%C3%ADa_Gabriel_y_Gal%C3%A1n

José María Gabriel y Galán (Frades de la Sierra, Salamanca, el 28 juñu de 1870 -
† Guiju de Granailla, Caçris, el 6 jeneru de 1905), pueta qu'escrebió en
castellanu i estremeñu.

Iju de campusinus propietarius las sus tierras. Passa la su enfáncia en el
puebru natal asistiendu a la su escuela, i a los 15 añus se treslada a Salamanca
pa acontinal los sus estuyus (nesta epoca hazi los sus primerus versus). Al
mesmu tiempu labuta en un pósitu tejíus. En 1888 consigui el títulu maestru
d'escuela i es destinau a Guijuelu, a unus 20 quilómetrus el su puebru natal. Al
pocu tiempu va a Mairil pa acontinal estuyandu ena "Escuela Normal Central". No
premaneci muchu allí, ya que la metrópoli le prouci rechazu (la huchea en
angunas cartas de Modernópolis ).

Es destinau a Piedraíta (Ávila). El su estau ánimu es baju, firmandu las cartas
a los sus collácius cumu El Solitario.

El jovin maestru se prefila ya comu un zagal tristi, melancólicu, mu sensibri i
de prohundas convicionis religiosas (alcibias de la su mairi, Bernarda), que ya
se notan enos sus puemas. Conoci a la su mujel Desideria (a la que huchea
cariñosamenti mi vaquerilla) en 1893, i dendi altoncis sufri un cámbeu raical.
Abaldona el su puestu maestru i se treslada a Guihu de Granailla, ondi
almenistra la hesa El Tehal, propieá el tíu la su esposa. Allí alcuentra el
tiempu i sosiegu pa madural la su puesía. Al tenel nacéncia su primel iju
(Jesús, 1898) componi El Cristu benditu, primera las sus famosas Estremeñas.

Espena el 6 jeneru de 1905, a consecuencia duna pulmunía mal curá. El
ayuntamientu Guihu de Granailla mantiini la casa qu'abitó, cumu museu, ondi
s'enseñan ojetus pressonalis el pueta, donación de los sus ereerus.



https://ext.wikipedia.org/wiki/It%C3%A1lia

La República Italiana o namás que Italia, es un país d'Uropa assitiau nel sul
del contienti, que holma parti de la Unión Uropea (UE).

El su territóriu es prencipalmenti una peninsula alargá i dos grandis islas nel
Mari Mediterráneu: Sicília i Cerdeña. Por el norti está arrodeá polos Alpis.
Hazi arrayu con Fráncia, Suiça, Áustria i Eslovénia. Los estaus endependientis
de San Marinu i Ciá del Vaticanu son enclavaus por dentru del su territóriu.

El relievi apresenta cuatru grandis unidais regionalis: al norti, un setol
continental dominau polos Alpis; a los sus pies, la llanura del Po; al Sul un
setol peninsulal articulau polos Apeninus; i finalmenti las tierras ensularis.

Al Sul de los Alpis, entri éstos i los Apeninus, s'estiendi la llanura del Po
que realmenti es una fosa testónica rellená polos depósitus sedimentárius
aportaus polos rius que desciendin de los Apeninus i, especialmenti, de los
Alpis, i qu'avenan la llanura que s'abri al mari Adriáticu por el litoral NE
d'Itália. Las restantis llanuras italianas, anque numirosas, son d'escasa
estensión, i se localizan preferentementi nel litoral tirrénicu, holmás por
emportantis rius comu el Arno o el Tíber, u por llanuras costeras. La caena de
los Apeninus costituyin l'espinaçu la península italiana, i nella se distinguin
tres setoris: los Apeninus setentrionalis, los Apeninus centralis, tamien
denominaus Abruzos, que constituyin el techu la caena (Gran Sasso, 2.914 m), i
apresentan holmacionis cársticas; por úrtimu, los Apeninos meriyonalis, que tien
el su puntu culminanti nel monti Pollino (2.271 m). A dambas vertientis la caena
s'estiendin holmaciones e colinas, denominás Subapeninus o Antiapeninus,
destacandu las del rebordi Oesti, ondi s'elevan angunus volcanis (Vesubio, monte
Amiata, Campos Flégreos).

Nel estremu sul de la península Itálica, la isla de Sicília es considerá una
prolongación los Apeninos, destacandu el monti Etna, que conos sus 3.345 m
d'artura es el volcán ativu más artu d'Uropa. La isla de Cerdeña es assina mesmu
montañosa, nu ostanti cabi destacal la fosa testónica de Campidano, entri
Oristano i Cagliari.

La climitologia italiana, tien carater mediterráneu, peru apresenta notablis
variacionis rehgionalis. En primel lugal, por efetu de la su considerabli
estensión en latitú alcuentramus meyas anualis en Milán de 23 °C en júliu i
1,5 °C en jeneru, pol tantu qu'en Palermu, dichas meyas son de 26,2 i 11 °C.
Tamieén, ebiu a las condicionis orográficas: los Alpis, qu'atúan de barrera
poranti los vientus el Norti, registran las mayoris precipitacionis (3.000 a
3.800 mm anualis); los Apeninos, por el su lau, establecin una clara distinción
entri sus dos veltientis: la tirrénica, que quea espuesta a las corrientis úmeas
'el Oesti, i la vertienti adriática, a sotaventu de dichas influencias (menus e
500 mm anualis en Apulia).

La luenga italiana es una luenga romanci. Dessisti un gran númeru de dialetus
italu-romanus. Se chasca mas que ná en Itália, ondi es la lengua nacional, peru
tamién en dos cantonis del sul de Suiça ondi es de la mesma manera reconociu
cumu luenga oficial.



https://ext.wikipedia.org/wiki/Heavy_Metal

El heavy metal es un estilu de música que se carateriza por poseel rimus
potentis, crudus i mayoritariamenti peguchus, lograus meyanti el gastaeru de
quitarras distorsionás con estilu propiu, baterias con dobli pedalis, i bajus
eléctricus pronunciaus. El heavy metal, entri las albondu caraterísticas que lo
componin comu géneru musical compleju, se carateriza por poseel figurativus
riffs de quitarra, complejus, potentis i llenus d'energia, lograus meyanti el
gastaeru d'alta distorsion de quitarras i de bajos ocasionalmenti, i sobri tó,
poseel emportancia esencial enos solus de quitarra, velocis i llenus d'energía,
endrentu de los cualis se landea la ejecucion del «mayol númeru de notas
possibli nun tempo determinau», landeandu una melodia ruda i con afinis altus,
lo cual contribui cona velociá i la rudeza del soniu propiamenti dichu. El heavy
metal es unu de los génerus derivaus del rock and roll mas difundius en tol
mundu, tiniendu grandis escenas musicalis en Uropa, Estaus Unius, América Latina
i Ásia (sobri tó en Japón).

Desti estilu án apeciu albondus sugénerus, comu el Power Metal, el Trash Metal,
el Death Metal, etc.



https://ext.wikipedia.org/wiki/Georgia_Dagaki

Georgia Dagaki (en griegu Γεωργία Νταγάκη, [ɣjeoɾˈɣjia daˈɣakji]) es una cantora
i tocaora la lira griega.

Georgia tuvu nacencia enas Atenas, rescreciendu duna família cretensi. Con dozi
añinus s’enlió a deprendel a la lira, cuyu endirgaol hue Μάνος Πυροβολάκη.
S’ensiñó tamién a cantu i almonia nel Conselvatóriu Atenas anque se graduó nel
Conselvatóriu Nacional. Dende los deziseis añus á viviu del mundu la música.

En 2000 espubricu el cenzillu Tο πρώτο προσωπικό της, con arregru i composición
de Μανώλης Πυροβολάκη, tras lo que le siguierun várias colaboracionis musicalis
i vocalis como nun trebaju Eric Burdon, andi toca la lira en quatru cancionis, u
con Κώστας Μπραβάκης. Tamién participó ena banda sonora la pinicla Σειρήνες στο
Αιγαίο, del 2005.

El su primel discu estuyu salió nel 2006, entitulau Στην άκρη αυτού του κόσμου
andi los sonis tradicionalis i los arregrus pop se fusionan en melodias que
destacan polos sonis la lira. El discu está compuestu pol ella, anque tamién pol
Πυροβολάκη.

Nel veranu 2008, esta cantanti á atuau junta músicus i compositoris renombraus
de Grécia comu Καλανζοπούλος u la cantora Πασπαλά, hueraparti de tocal enos
conciertus Goran Bregović pol angunas ciais griegas.

Enos sus conciertus i grabacionis, Georgia participa con otrus estrumentistas.
Veloquilus:



https://ext.wikipedia.org/wiki/Esteatopigia

La esteatopigia [ɛhtheatopɪˈɦɪa] (del griegu στέαρ, -ατος [stéar] "manteca,
grassa" i πυγή [pygɛ́ː] "culu") es el comuelgu grassa enas escachas que se
destiendi polos muslus, puyendu arcançal a las ruillas.

Esti rasgu es própiu la genética los cóisan, prencipalmenti entri las mujeris,
anque tamién s’osselva entri los pimeus, nel África central i la tribu onge enas
Islas Adamán. Ena huerça las razas el Homo sapiens, las mujeris suelin muestral
una tendencia mayol al hacinamientu tecius adiposus ena region las escachas,
frenti a los ombris.

El fenóminu arranca ena infáncia i se desarrolla pol compretu nel primel estádiu
el embraçu. Es nolmal tamién que se produça Sinus pudoris u alargaeru los lábius
menoris la vulva. Nel casu los cóisan, la esteatopigia es considerá un sinu
belleza. Esti rasgu la genética los cóisan hizu que a los ojus ocidentalis se
convirtiera nuna cosa imprópia, comu angún marru la naturaleza. Güena muestra
velequí destu hue Saartjie Baartman, mujel coicoi, enmotá la Venu Hottentot, a
quien dessibierun comu atración féria nel sigru XIX pol Uropa tras sel hecha
escrava pol mé de la su esteatopigia.

La esteatopigia en dambus sessus se destendió entri las curturas antíguas. La
hallaura enas cuevas el sul Fráncia de fegurinas en marfil con una presentera
representación el desarrollu los muslus i de los lábius menoris corroboran el
hechu. Unu los ejemprus mas sonaus es la Venu de Willendorf.



https://ext.wikipedia.org/wiki/Esquilu

Esquilu o Ésquilu [ɛhkkˈhilu], [ˈɛhkkhilu] (en griegu Αἰσχύλος [ajsˈkhýlos];
Eleusi 525 a. C. - † Gela, 456 a. C.). Dramaturgu, consierau el criaol la
tragédia griega.

De los datus la su via sigún las huentis biográficas antíguas ná se puei sacal
en craru, ecetu que runchó en Maratón i que viajó a Sicília, ya que se centran
mas en espetus anegóticus i en referéncias posterioris comu las del cómicu
Aristófani.

Sigún las biografias antíguas, nació nel demu d’Eleusi, en Atena, i era iju
d'Uforion. Tuvu dos germanus, Cinegiru i Amíniu. S’enició nel mundu la poesia
dramática de mu nuevu, enque ya nel mundu antíguu recebia alabáncias mas comu
guerreru en Maratón que comu trágicu. Assina reza parti del su epitáfiu mas
anombrau: «ἀλκὴν δ’εὐδόκιμον Μαραθώνιον ἄλσος ἂν εἴποι / καὶ βαθυχαιτήεις Μῆδος
ἐπιστάμενος.» "contaria nel bosqui Maratón la valerosa huerça en combati el
persa d’espessa cabellera, puestu que lo tenia conociu". Testimoñu del su
contautu cona guerra hue la su obra mas antígua conselvá: Los persas.

Se sabi que viajó a Sicília, junta el tiranu Yerón, ondi arrepresentó Las etnas
i Los persas.

Murió, sigún la tradicion, dun tortugazu ena cabeça: un ἀετός —avantu— dejó
cayel el calapachu duna tortuga sobri la su mollera tomandu-la comu piera
(Esquilu tenia fama de sel calvu) pa partí-lo. Amás, sigún se relata, esta
muerti hue predicha pol oráculu, que l’iju qu "un proyetil el cielu lo mataria":
οὐράνιόν σε βέλος κατακτανεῖ.

Hue el primel poeta consierau comu trágicu, enque tuvu preceentis comu Arion o
Tespi a los que se les atribui la criacion d’elimentus própius la tragédia comu
las máscaras, el hatu, el escenáriu elevau, la ῥέσις o diálogu pressonagis, el
primel atol, ec.

No estanti, con él enprencípian los elimentus pa l’almiracion los espetaoris
comu las pinturas, las imagin, las trompetas, la maquinária escénica, las
tumbas, los altaris, el tipu de calciju elevau —κοθόρνοι—, la simbologia los
elimentus qu’estavan huera el descursu, ec. Se l’atribui amás la entroducion en
escena del segundu atol i es duosu si tamien a él del terceru.

El su estilu es elevau i oraculal, enque es chanu en tantu que está haltu
d’elimentus retólicus. Esquilu hue famosu por gastal un lenguagi con mucha
bambolla, soleni i mu artificial, cosa que lograva por mé la criacion de
parabras conpuestas que son verdaerus hapax ena literatura griega.



https://ext.wikipedia.org/wiki/Esparta

Esparta (en griegu: Σπάρτη) tamien conocia comu Lacedemonia (Λακεδαιμων) hue una
polis (ciá-estau) de l'antígua Grécia, assitiá ena Península del Peloponesu, en
vera el riu Euriotas. Hue la capital de Laconia i una de las polis mas
emportantis de Grécia juntu con Atenas i Tebas.

Hue famosa por el su mó de via, con una socieá mu melitarizada, que se conviltió
en un modelo pa albondu autoris qu'esaltarun los valoris espartanus. Esta socieá
se deviia en deferentis crassis, los espartiatas qu'eran los consideraus
ciadanus, namás estus tinian derechus políticus. Eran amás los poseoris de la
tierra, tinian el pudel melital i estaban sometius a una educación mu dura. Los
periecos que se dedicaban prencipalmenti al comerciu i la artesania, i los
ilotas, qu'eran descendientis de los pueblus sometius por Esparta i qu'eran
propieá del estau.

La ciá hue abaldoná a finalis de la Eá Antígua, peru hue rehundá en 1848 por el
rei de Grécia Oton I nel mesmu lugal ondi s'assitió la Esparta crássica. Ogañu
es la capital de la Prefactura de Laconia i en 2001 contaba con 19.567
abitantis.



https://ext.wikipedia.org/wiki/Comportamientu

Comportamientu es la colezión d'azionis i gehtus jechas por organihmus, sihtema,
or entidáis artificialis al interazional con ellus mehmus i con el ambienti, el
cual inclui los otrus sihtemas u organishmus d'al reor asín comu'l ambienti
físicu (inanimau). Es la rehpuesta del sihtema u organihmu a varius ehtímulos o
novedáis, tantu internus comu externus, conscientis o inconscientis, abiertus o
cerraus, i voluntarius o involuntarius.

El comportamientu en un sel humanu individual (y otrus organihmus e inclusu
mecanihmus) s'engloba drentu d'un rangu, siendu argunus comportamientus comunis,
algunus inusualis.

El ehtudiu del comportamientu del consumidor ehtá enfocau en la forma en que los
individus toman decisionis pa gahtal los sus recursus dihponiblis (tiempu,
dineru i ehfuerçu) en artículos relacionaus con el consumu. En economía la
dehcripción del comportamientu del consumidor se conoci comu teoría del
consumidor. Ca ehcuela de pensaeru económico s'ai basau en supuehtus diferentis,
pa dehcribil el comportamientu del consumidor prototípico e ca mercau. En
general la teoría del consumidor trata e rehpuendel a las siguientis cuehtionis:



https://ext.wikipedia.org/wiki/Capa

Tantu en griegu moernu comu en griegu antíguu representa el fonema consonánticu
oclusivu velal sordu /k/: γραμματική, Σικελία. No estanti, los griegus, nel
estádiu primitivu el alfabetu, gastavan pa esti fonema dos grafias: Ϙ (copa) i
K. El usu la Κ era pa quandu se palatalizava, es izil, alantri de /e/ o /i/ i
alantri de /a/. Enque no resultava un fonema el son [kj], los griegus
escomiençarun a hazel essa deferéncia nel escrevieru. El alfabetu calcídicu,
proceenti de la isla d’Uvea, gastau ena Magna Grécia, utilizava dambas a dos
grafias. Los etruscus apañarun essa destincion i tamien los latinus. No estanti,
los latinus namás gastarun la Κ alantri de A o de consonanti, mentris que la Q
hue empreá alantri las vocalis velaris O i V i la C alantri las palatalis I i E:
KALENDAS, QVORVM, PEQVNIA, CECIDI.

En griegu moernu, la gama i la capa s'emprean apellás comu el dígrafu γκ que
representa el fonema oclusivu velal sonoru /g/: γκολ, γκολφ, γκουβερνάντα.



https://ext.wikipedia.org/wiki/Autovia

Una autovia es una via domiñu i usu públicu proyeutá i costruia hundamentalmenti
pal cerculaeru vículus automobis.

La deferéncia hundamental entri autovia i autopista es qu'esta úrtima está
especialmenti proyeutá, costruia i señalizá pal escrusivu cerculaeru automobis.
A tal efetu, un automobi es un vículu motol que cercula sin carrilis i sin
conessión a una huenti esteriol enelgia, escruyéndusi de tal calificación los
ciclomotoris, cochis minusválius i los tratoris i demás maquinária agrícola que,
polo tantu, tienin atarugau cerculal polas autopistas.

En España, la Lei Carreteras el 1988 cambeó la definición 'autovia l'antígua Lei
el 1974 pa premitil la convelsión en autovias de las nacionalis rayalis (N-I a
N-VI) pol mé duna dupricación simpri la carçá las mesmas i variantis a
puebración. Pa ellu s'eberia sel mas flessibli con el traçau resurtanti i dicha
infrastrutura deberia sel gastá no polos automobis namás, sino tamién polos
vículus qu'espressamenti escrui essa definición. Estu es debiu a que en
dupricándusi las carreteras rayalis sin via alternativa no era possibri
atarugalsi el cerculaeru a ciertus vículus.



https://ext.wikipedia.org/wiki/Australia

Austrália, oficialmenti Mancomuniá d'Austrália (en luenga ingresa: Commonwealth
of Australia), es una nación assitiá nel emisferiu sul, que ocupa toa palti
continental d'Oceanía, el continenti mas chicu del mundu, amás de várias islas
enus océanus Pacíficu, Índicu i Antárticu. Los paisis cercanus a Austrália son
Indonésia, Timol Oriental i Papúa Nueva Guinea al norti, las Islas Salomón,
Vanuatu i la dependéncia francesa de Nueva Caledonia al noresti, i Nueva Zelanda
al sulesti. Austrália es el sestu país mas grandi del mundu i el mas grandi
d'Oceania.

Los 7.686.850 km² de cumprimentu d'Astrália s'alcuentran ena placa
indoastraliana. Arodeá polos océanos Índicu, Glacial Antárticu i Pacíficu, está
despartá d'Ásia polos maris d'Arafura i Timor. Astrália tien una línia costera
de 25.760 km i reclama una amplia zona económica esclusiva de 8.148.250 km².
Esta zona económica esclusiva non encluyi el Territóriu Antárticu Astralianu.

La su luenga oficial es el ingrés, qu'es la luenga matelna del 95% la
puebración. Tamien se palran, comu luenga menol, luengas aboriginis, comu la
Luenga murrinhpatha.

El continenti australianu á estau abitau duranti mas de 42.000 añus polos
aboriginis astralianus. Endespues de las caicuandu visitas de pescaoris del
norti i d'esploraoris i comercientis uropeus que emprencipiarun nel sigru XVII,
la metá orientalde lo que ogañu es Astrália hue reclamá por el Réinu Uniu en
1770, i en 1788 s'estableció una colonia penal en Nueva Galis del Sul. Por mol
del crecimientu de la puebración i l'esplotación de nuevas áreas, otras cincu
colonias de la Corona huerun esitosamenti establecias duranti el sigru XIX.

Australia tien una próspera economia mista occidental, con una renta per cápita
un poquinu superiol a la del Réinu Uniu, Alemaña i Fráncia, en términus de
igualdá i pudel adquisitivu. La nación s'alcuentra en tercel lugal nel Éndici De
Desarrollu Umanu llevau a cabu en 2005 polas Nacionis Unias, huendu adelantá
sólu por Noruega i Islándia. Enus añus recientis, la economia australiana á
resistiu el bajón económicu mundial, lo cual se hazi visibili nel crecimientu de
la su economia doméstica i ena mantención los negocius i el consumismu.



https://ext.wikipedia.org/wiki/Aceiti_d%27oliva

El aceiti d'oliva es un aceiti vegetal d'usu prencipalmenti culinariu que
s'estrai del frutu del olivu (olea europaea), denominau oliva o azituna. Casi la
tercera parti la pulpa l'azituna es aceiti y, por esta razón, dendi la antigüedá
s'á estraíu fácilmenti con una simpli presión ejercía por un molinu. En España,
las instalacionis dondi s'obtieni el aceiti recibin el nombri d'almazara. El su
usu es hundamentalmenti culinariu, pero s'á empleau pa usus cosméticus,
medicinalis, religiosus y pa las lámparas d'aceiti.

L'oliva o azituna no s'estila comel cruda debíu a la amargura del su sabor
(debía prencipalmenti a la presencia de compuestus fenólicus), esti sabor se
reduci en gran medía meyanti la aplicación e diversus procesus e macerau. No
obstante el 90% la produzión mundial d'olivas s'estila en producil aceiti (las
azitunas llamás "bogajeras").

Histórica y culturalmenti á síu un productu mu ligau al área del Mediterráneu.
Hoy tan solo un 3% la produzión mundial se realiza huera del área mediterránea.
España y, en menor medía, Italia y Grecia acaparan las tres cuartas partis e la
produzión mundial. España es el mayor productor mundial.

El aceiti s'estrai d'azitunas maduras d'enti seis y ochu mesis, justu en el
momentu que contienin la su máxima cantidá d'aceiti lo que s'estila qu'ocurra a
finalis d'otoñu. Las azitunas se sometin a una primera presión con el objetu
d'estrael el su zumu; la calidá del aceiti dependi una hartá del procesau
posterior. Por esta razón los productoris vigilan estus pasus con sumu cuidau.
La calidá del aceiti d'oliva se juzga polas sus propiedáis organolépticas y pol
su conteníu d'ácidus grasus libris. Existen regulacionis en la Unión Uropea
sobri las clasificacionis del aceiti en seis categorías en hunción e la
concentración d'ácidus grasus.

Cabe distinguil el cultivu olivareru y el su estuyu científicu (denominau
olivicultura) la extrazión del aceiti d'oliva y el su estuyu (denominau
elaiotecnia, del griegu elaion, que significa aceiti). Más en general, la
elaiotecnia es la cencia qu'estuya l'estrazión d'aceitis vegetalis e cualquier
origin, comu pué sel el mesmu aceiti d'oliva, el d'girasol, el d'cacahueti, el
d'palma, etc.

Hoy el aceiti d'oliva se comercializa envasau en botellas (de cristal o
plástico), asín comu en bidonis protegíus e la lus.

El rendimientu d'aceiti la azituna es mu artu, dependiendu la variedá, el
porcentaji pué oscilal enti un 25 y un 30 % d'aceiti en ca azituna. Las azitunas
posein un glucósidu amargosu, oleuropeína, que posei actividá antioxidanti, que
debi eliminalsi meyanti un tratamientu adecuau. En el casu del aceiti d'oliva
esti compuestu s'elimina de forma natural duranti el prensau en l'almazara. De
los componentis químicus que posei el aceiti son en la su mayoría ácidus grasus,
comu son el ácidu oleicu (casi un 75 %), siendu el siguienti el ácidu palmíticu,
ácidu linoleicu. El aceiti d'oliva posei una cantidá moderá de Vitamina E
(prencipalmenti α-Tocoferol) y a pesar e poseel una baja cantidá de γ-Tocoferol
el aceiti d'oliva es establi. Los componentis menoris del aceiti no s'eliminan
debíu a que rara vezi es refinau: escualenus, esterolis, alcoholis
triterpenoidis, clorofila, carotenoidis. Tamién presenta ciertus compuestus
fenólicus comu'l ácidu 4-hidroxifenol acéticu que le proporciona ciertu carácter
antioxidanti.



https://ext.wikipedia.org/wiki/Ablativu

En lingüística, el casu ablativu, endica las cercustáncias de lugal, tiempu, mó,
concausa, agenti..., espresás n'estremeñu por mé las preposicionis en, por, con,
sin,... Poe exemplu: nel hardín ain froris, i tal i mas. El ablativu alcibi el
nombri de complementu cercustancial.

El ablativu se gasta en luengas cumu el latín u el sáscritu. El ablativu latinu
combina el ablativu induropeu (qu'endica «endi», proceéncia), el casu
estrumental (qu'endica «pol» en costrucionis pasivas u «con») i el casu locativu
(qu'endica "en"). Arrancandu el senificau orihinal destus chascus, angunus
algotrus se huerun esarrollandu, pol sabulugal el ablativu e concausa (qu'endica
el «concausante»), el ablativu e tiempu (qu'endica el «inti», ahorrau del
locativu) i el ablativu assolutu.

El su nombri ahorra el latín ablatiuus, endi el supinu ablatum, del verbu
auferre, arramplal, solimpial.

En finlandés (suomi), el casu ablativu es el sestu casu locativu. El su
senificau básicu «espresal el lugal (abiertu) endi ondi acaeci un
despraçamientu».

Pol sabulugal: en finlandés, el sufihu -lta/-ltä: piha senifica «hardín» ->
pihalta «endi el hardín».



https://ext.wikipedia.org/wiki/Wikip%C3%A9dia

Wikipedia es una ciclopédia libri i polígrota de la Hundacion Wikimedia (una
organizacion sin ánimu de lucru). Los sus mas de 17 millonis d'endilguis en 278
luengas i dialeutus án siu redataus conjuntamenti por voluntarius de tol mundu,
i práticamenti cualesquiel pressona con acesu al proyeutu puei editá-los. Eniciá
en jeneru de 2001 por Jimmy Wales i Larry Sanger, es ogañu la mayol i mas
populal obra de consulta en Internet. Dende la su hundacion, Wikipedia no solu á
ganau en populariá —s'alcuentra entre los 10 sitius web mas popularis del mundu—
sinu que el su déssitu á propiciau l'aparicion de proyeutus gelmanus.
Hueraparti, dessestin albondu detratorus. Entre ellus, angunus l'án estau
acusandu de parcialiá sistémica e inconsistencias, con créticas centrás sobri lo
que angunos llaman antielitismu. Otras créticas án estau centrás ena su
suscetibiliá de sel vandalizá i ena aparicion d'enformacion falsa o no verificá,
enque estúdius señalan que el vandalismu generalmenti es esborrau con prontitú.

De las 278 edicionis, treci superan los 300.000 endilguis: ingrés, alemán,
francés (que amás superan el millon), polacu, italianu, japonés, español,
portugués, neerlandés, russu, suecu, chinu i catalán. La Wikipedia en estremeñu
está mu por detrás, estandu a ancançal los 2800 endilguis.



https://ext.wikipedia.org/wiki/Viscaya

Vizcaya o Bizkaia es una provincia española i territoriu estóricu de la Comunidá
Autónoma del País Vascu. La su capital es Bilbau.

Linda al oesti cola Comunidá Autónoma de Cantabria, al sul cola provincia de
Burgus i el territoriu históricu d'Álava, al esti cun Guipúzcoa i al norti col
Mar Cantábricu.

Ay costancia de puebramiento nel Paleolíticu en varius lugaris de Viscaya, cumu
enas cuevas de Bolinkoba (Abadiano), Arenaza (Galdames), Atxeta (Fórua),
Santimamiñe (Cortézubi) i Lumentxa (Lequeitio). Ena destribución de tribus
prerromanas de Ptolomeo, engloba la parti norti de las antiguas Caristia i
Autrigonia prerromanas. Enas de Estrabón, Pomponio Mela i Plinio, correspuendi a
la parti ociental del territoriu los várdulus. Dendi la caída del Emperio Romanu
hata las prossimidais del añu 1000, ay mu pocas noticias estóricas de Viscaya.

Viscaya tien 1.135.847 abitantis, huendu la nuvena provincia española en númeru
d'habitantes. La su densidá de puebración es de 512,34 hab/km², sólu superá pol
Mairil i Barcelona. Quinta provincia española pol puebración en 1981.



https://ext.wikipedia.org/wiki/Viriatu

Viriatu (? -139 e.C) hue un caudillu lusitanu que hizu frenti a la espansion de
Roma a un territoriu que ogañu es ocupau ena su mayol parti por Estremaura i
Portugal entri el Taju i el Guadiana. Viriatu llevó al ejércitu tribal házia
albondu vitorias sobri los romanus entri los añus 147 e.C i 139 e.C, enantis que
huessi assessinau por angunus de los sus ombris, que se vendierun a los
romanus.Nu se sabi ondi tuvu nacencia enque se crii que hue en sierra de
estrella endentru portugal peru nu se tiini nenguna preba.Al prencipiu era un
pastol lusitanu sihún las huentis romanas i griegas i mas tardi se salvó la
matancia de Garba i se conviltiu en bandoleru en una banda que hurtaba en
tierras el valli el guadalquivil i alreeoris i es en Tribola ondi viriatu
escomiença a sel el hefi de los lusitanus i escomiença la rebelion que dura
sieti añus 147-139 a.c tras una paci de 1 añu se güervin a bregal en el 140 i es
ondi tras la paci en 139 a.c tres ombris de viriatu ,Audax,Ditalcu i Minuru
sobornaus pol el pretol i que sihún las huentis ,angunas ,nu recibierun na
endispues el asesinatu i se dihu la famosa frasi ``Roma nu paga a traidoris´´
otras izin que si les dierun la perras,nu se sabi ,con esta noticia se nombra a
otru caudillo Tantalo nu enantis rotus de pena celebran un gran funeral nel su
onol.Tantalu nu puei aguantal mas i se rindi a los romanus i acabiha tó.De la
via presonal de Viriatu nu se sabi abati na peru si se conoci que se casu cona
ija de Astolpas al que assesinu endispues i pocu mas de el su caractel se sabi
que nunca se ponian escontra el polque era el primeru ena batalla,umildi
,austeru etc...Ogañu sali arrehuntu Garba en una serii llamá Hispania.



https://ext.wikipedia.org/wiki/Verg%C3%ADliu

Vergíliu (en latín Publius Vergilius Maro ['puːblɪʊs wɛrˈgɪlɪʊs ˈmaroː]) hue un
poeta latinu, el mayol épicu las letras latinas, utol la Eneida.

Vergíliu tuvu nacéncia en Andes (ogañu Pietole), un puebrinu arrimau a Mantua,
el 17 Outubri el 70 e. C. La su família era probi, namás consiguió algu de
capital de que el pairi se casó con Mágia Pola, la ija el manigeru pal que
trebajaba.

Públiu passó quandu niñu el tiempu en Mantua hata que a la eá de dozi añus
aballó a Cremona cona família. Nesti monicípiu empençó los primerus estuyus. Nel
55 e. C. recebió la toga viril, lo que suponia la mayoria eá, de mois que
acontinó los sus estuyus nuna ciá de mayol emportáncia, en Mediolanum (ogañu
Milán), andi deprendió retólica, melecina i matemáticas. Unus poquinus d’añus
endispués, aballó a la final a Roma, pa acabijal los sus estuyus i enicialsi al
foru. Pero el temperamentu Vergíliu, languiosu i runatu, demaseau velgonçú pa
esponel en púbricu, malingreandu a ca no ná i d’ánimu escachizu, abaldonó la
hablatória de que conoció a los puetas nuevus. P'aquellus tiempus escomiença la
su carrera comu escrebienti i pueta.

Siguin unus añus envarbascaus en que el pueta entra en contautu cona filosofia,
raceandu pa la escuela Sirón, en Neapolis (ogañu Nápoli). La família
s’engarronchonó ena guerra cevil, perdiendu la hazienda de pa Mantua, endispués
la batalla de Filipu, nel 42 e. C. Tres estus tiempus regüeltus, escrebi las
Georgicae, la obra que lo envencija pal déssitu, topandu el patronalgu Mecena i
el própiu Agustu.

Desemprecupau pol capital, aballa a Neapolis, andi s’ensota nel escrebieru la su
obra puética, espubricandu una segunda eición las Georgicae nel 29 e. C. Tres
añus endispués se tien enteracionis de que Vergíliu bia encetau el gran puema
épicu la Eneida, obra que se destendió hata su muerti i que no le vagó pa
alimala. Tol afán de Vergíliu era escrebil una obra memorabri i correuta, de
mois que pa dal mayol verisimilitú al puema estaba en idea de viajal a Grécia i
arrecorrel los sítiu pondi ahilaba la estória Enea. Assinque nun barcu que diba
pa las Atenas se montó i al cabu llegó. Pero las malotias que padecia pol viagi
i la su escachiza salú prevocarun que maleara. En llegandu a la ciá griega, tuvu
que gorvel, pusiéndusi mu maletu, en compaña Agustu que regressaba pa Roma dende
Salienti. Hue escapás de allegal a Brundisium andi espenó dallá a unus poquinus
dias, el 21 Setiembri el 19 e. C. El cuelpu lo muarun a Neapolis, la su segunda
ciá, i lo intierrarun junta al caminu que conduzi a Puteoli (ogañu Pozzuoli).

Vergíliu hue referenti ena literatura latina i nel mundu las letras univelsalis
pol bel escritu las Eclogae i prencipalmenti la Eneida. Inque no le petaba el
salieru púbricu, Vergíliu cobró tanta fama que los sus velsus llegaban a sel
escritus enas parelis las ciais romanas.

Las obras joventú están arrecogias nel Apendi Vergiliana (Appendix Vergiliana),
enque las composicionis tien autoria duosa, muchas paicin sel própias Vergíliu.

La primel obra que espubricó huerun las Eclogae, tamién conocias comu Bucólicas,
un haci dies puemas pastorilis con hundón políticu i social.

Las Georgicae, obra agrícola, ganaera i apícola en quatru librus —ca unu de 550
velsus—, hue la segunda las obras qu’espubricó. Tuvu mu güena acogia pol parti
el púbricu romanu, enque se tratara duna obra encargá.

La su obra mas cimera hue la Aeneis, la “Eneida”, obra que supusu un mistériu
alampón pa los sus siguioris pol tol Empériu, al final la su via, entrigandu
hata al própiu Agustu. Vergíliu enjamás puu arrematala, pos la muerti lo entalló
sin bela alimau. Más, enantis de dal la boqueá, mandó que le prendieran huegu a
aquel puema, cosa que, craru está, no hizun. L’obra s’encasulla endrentu el
géniru épicu, pero con grandi innovacionis dende el géniru estalachau pol Omeru.
S’estronca en dozi librus enos que se relata el viagi Enea dende el
esbarrumbamientu Troya hata hundal los orígin el puebru romanu nel Láciu. Supusu
el puema mas afamau las letras latinas i muestra crara la epoca agústia.



https://ext.wikipedia.org/wiki/Val-de-La-Cal%C3%A7%C3%A1

El monicipiu de Val-de-la-Calçá [bɑl̪delakɑl̟ˈθɑː(en castellanu i oficialmenti
Valdelacalzada) s'encuentra ena provincia de Badajós, Estremaúra, en vera dela
antigua calçá romana que unía Emerita Augusta con Olissipo. Costitúi unu delos
prencipalis nuclius urbanus de Las Vegas Baxas de Guadiana.

Enas tierras despropiás delas fincas de La Vara, La Rueda, Los Carneriles, La
Rabúa i El Condao de Torre-Fresno escomençó la estoria de Val-de-La-Calçá. Estas
fincas son los ecus delos pequeñus assentamientus prerromanus i romanus que
datan d’epoca baxu-emperial, uillæ de las que s’án hallau abondosus restus en
tol términu monicipal i delos que tamién ain en ambas márgin de Guadiana comu
son las de [[Torre-Águila (villa romana|Torre-Águila) en Montiju, La Vega en La
Puebla o [[El Pesquero (villa romana)|El Pesquero) en Pueblu-Nuevu.

La zona ena que s'assitia angañu la Val-de-La-Calçá hue bandeá pola uia que
acollerava Emerita Augusta cona costa lusitana. La cercanía'l ríu que, sigún las
estimacionis, al reol los sigrus II-III d. C. colava renti dela actual Puebla de
la Calçá, i la presencia d'esta importanti vía comunicacion dio lugal a que
afrorecieran múltipris uillæ pola comarca dendi Emerita ata lo que es oi
Portugal siguiendu el cursu'l ríu.

Val-de-La-Calçá tuvu nacencia en otubri del añu 1948, comu primel frutu urbanu
la Reforma Agraria i el Pran Badajós enas tierras Las Vegas Baxas de Guadiana
ala pal que Val-d'Ivia lo hue enas Altas. Sedría el proyetu pilotu dentre una
larga serii de puebrus que compondrin la huerça los nuclius pobración ena
comarca. Tras d'él, prencipiarun Guadiana, L'Alcaçaba, Pueblu-Nuevu de Guadiana,
Novelda de Guadiana, Sagrajas, Xévora, Val-de-Botua, Villa-Francu de Guadiana,
Balboa, Alvarau, Guaxira, Lácara i Barbañu. Se ligió comu lugal un terrenu
llanu, a escassus 3 km de largu del ríu Guadiana, entre los arroyus de La
Cabrilla i Val-de-Lobus.

El primel asentamientu colonus hue enos barraconis, un puebrau provisional
dispuestu en simetría a mó de campamentu milital, andi los primerus vareñus
proceentis d'Estremaúra —prencipalmenti dela provincia pacensi d'otras zonas
d'España hizun la su vida hata la entriega las casas.

En esti periodu hormación el puebru, el general Franco lo vesitó por tres vezis,
destacandu la vesita d’otubri el 1956 ena que s’inaguró oficialmenti el Pran
Badajós.

En 1957 se hundó la primel coperativa agrícola del puebru, la "Cooperativa
Nuestra Señora de los Remedios", que más tardinu se llamó "Cooperativa Agrícola
de los Colonos de Valdelacalzada", resultandu la coperativa d'agora "Caval". En
1996 la Revista de información técnica y económica le da el nombri de «la
cooperativa líder en Extremadura». Dispués de sel el motol económicu dela zona
centru dela comarca, pola su mala gestión cayó en quiebra i concursu
d'acreeoris, truxiendu la ruina ala huerça las familias valviensis.

Tras del enormi campeu que ancançó la localidá entre los añus 80 i primerus
delos 90, el día 27 d’abril de 1993, Val-de-la-Calçá alquiel el títulu de
Monicipiu, endependizandu-si assín del ayuntamientu de Badajós.

El cultivu prencipal es el del frutal -cirgüelus, natarinus, maracotonerus i
peralis-. De Val-de-la-Calçá s'esporta a lugaris de toa Uropa las destintas
variedais de cirgüela, natarina i maracotón, siendu huenti engressus la
localidá. Tamién se manufaturavan en Caval frutas procedentis d'Andaluzía.

El centru cívicu está compuestu por La Praça al reol dela qual se disponin otras
praças menoris comu la del Mercao i la de San José. El destraci hue obra el
arquitetu José Borobio. En La Praça s’alevantarun, junta'l ayuntamientu i la
igresia, la casa'l meicu, las casas maestrus, la taona i la primel taverna'l
puebru. Estus edificius s’encuentran compuestus por pórticus d’arcus de meyu
puntu hormandu galerías con a estilu las praças los puebru viejus estremeñus.
Pórticus comparantis ain ansimesmu en Balboa, Guadiana i L'Alcaçaba.

El ayuntamientu costitúi el modelu arquitetónicu que uvu de siguil-si enos demás
puebrus colonización, destacandu ena su fachá los arcus de meyu puntu i la
presencia la estauta llamá El colonu en recuerdu los primerus pobraoris el
lugal. A meyaus de 2009 empençarun unas obras pa reponel i ampial tol edificiu
consistorial, conservandu la su fachá lantera, obras que alargarun ata metá de
2012.

La Casa de Coltura hue inagurá el 7 hebreru el 1996 por anteriol presienti la
Junta Estremaura, Juan Carlos Rodríguez Ibarra. La primitiva biblioteca
s'enhallava ena Sección Femenina del Frente de Juventudes, ena Ronda Saliente.
No es ata mediaus la passá década quandu por contribución la Junta, s'encetarun
las obras pal actual edificiu. Las rezientis rehormas d’engrandamientu acabarun
cona antigua casa'l meicu permitiendu gozal duna biblioteca más ampia i un salón
d’actus más despaciosu.

Son los restus que quean del passau ganaeru la localidá. Hechus de piera de
granu dela comarca de La Serena, maestrus de Quintana i Santa Marta lavorearun
esta piera pa dal horma alos elementus que adornan las prencipalis callis i
praças del puebru.

Son de tres tipus, pinotis (aspecii chitus, la mayoría agora sirvin pa ahital
las parcelas o andan tiraus en el ríu), abrevaerus (angunus en bastanti mal
estau, sin áugua) i huentis. Los prencipalis s'assítian en La Praça, La Praça'l
Mercao, La Praça San José, La Praça'l Pilal, calli La Luna, Montiju, Ronda'l
Norte i El Poniente.

Junta la localidá, se halla el que le da nombri a los abitantis el puebru, el
cortiju La Vara. La Vara albarcava las antiguas hesas de Metidos de la Vara i
Satisfolla de Hoces. Dela despropiación las sus tierras nació Val-de-La-Calçá
comu nucliu urbanu. Ogañu, repuestu ena su estrutura interiol comu salón de
boas, el nuevu cortiju La Vara conserva los sus espetacularis jardinis
románticus del XIX gracias alos qualis recibi tamién el nombri de El Cortijo
Bonito, i tamién una polía capilla. En el jardín entre la vivienda i las
dependencias del patiu ain varias lápidas latinas. En el propiu patiu ain restus
de colunas de marmu.

Unus poquinus quilometrus direción pa ponienti s'encuentran por esti ordin los
cortijus de: La Rueda i Sarteneja la Chica. Siguiendu la mesma tipología,
destaca el de La Rueda que igualmenti conserva los sus jardinis i la su capilla.

En parti de salienti está el grandi cortiju de La Rabúa, cuya hesa acupava quasi
que la quarta parti del términu del puebru. Tien una arquitetura mu destinta
alas delos cortijus dela zona, con grandis ventanas i destensu jardín. Al reol
s'án encontrau restus de granu i herramientas prerromanas.

Ahuera el términu monicipal s’enhalla El Condao de Torre-Fresno. A mó de
fortaleza, en Torre-Fresno s'alevanta una linda torri que sirvi de palomal,
visibli dende la carretera que uni Montiju con Badajós (C-537), dos pequeñus
torreonis en el su estremu sul con el escúu el condau arrendandu ala Puerta
Palma pacensi i varius cachus del liençu'l antiguu muru que lo arroeava.

Junta la parti que llaman La Barca s'encuentra un molinu harineru en mu buen
estau de conservación. Se conduran angunas muelas i el muru la pesquera. Cola
reforestación dela ribera de Guadiana, el molinu queó incultu i las raízis los
ucalitus i las çarças amenazan con derrotá-lu definitivamenti. Esti molinu uvu
de sel aprovechau polos cortijus de Los Carneriles i La Rabúa, assín comu polos
vezinus de La Puebla deque'l molinu de Xerés se esbarrumbara.

. L'alamea, ogañu quea namás que la del ríu, pos la que arroeava la localidá se
taló. La fin del'alamea o bosqueti era la de protegel delos vientus el caseríu
valviensi assín comu tamién de proporcional terrenu pa edifical. Dau que'l
puebru diva creciendu ena su vertienti oesti -ondi andava l'antigua alamea-,
esta hue cediendu terrenu ata perdel-si del tó. La composición l'alamea'l puebru
era más que ná d'ucalitus, acipressis, moreras i choperas. Alo largu d'esta
alamea s'enhilavan parti delos monolitus que hormavan el uia crucis,
lamentablimenti tamién perdíus. Namás se conservan ogañu hincaus unus pocus
acipressis ena parti sul.

L'alamea'l ríu la costitúi la repuebracion arvus no autóctonus dela margin de
Guadiana correspondienti al términu de Val-de-la-Calçá. La vegetación típica de
gamassonis, tamuja, tabúa, juncus, çarzas, atarfis, lloronis i áramus se supusu
a poquinu a pocu cola puesta d'ucalitus foriatus i chopus. La venta las tierras
que cogin la alamea'l ríu alas impresas de grava á provocau que enos últimus
añus un porcentagi altíssimu la massa forestal se talara pala escavación de
hoyas d'estración de piera, se çalearan las numerosas charcas naturalis i la
morfología la orilla'l ríu esprimentassi una dehormación importanti.

En ogañu, cola costrución duna acampá, duna orilla pesca ena parti denominá "La
Barca", assín comu'l acondicinamientu dela Charca'l Infierno se está homentandu
el númiru las actividais en el ríu, comu la pesca, romerías i acampás.

Comu comemoración la endependencia'l puebru al respetivi de Badajós, ca 27 Abril
se celebra ena praça el Día La Tortilla. En ella, tras el discursu'l siñu
Alcaldi, se realiza una furriona cola comía (tortillas i ibéricus) que aportan
los vezinus el puebru.

No es propiamenti una festividá, pero rezientimenti, con motivu la froración los
arvus frutalis, el Ayuntamientu junta la Universidá Populal organiza rutas i
actividais camperas pa ahinchonal el turismu ena localidá. La colocación en el
2007 de dos miraoris, unu junta El Muro i otru en el El Paxarito, á permitíu que
genti de tolos lugaris la región que acuía a vel el espetáculu primaveral puyera
almiral las ectarias i ectarias de rosa i brancu dendi cierta altura. Con estas
celebracionis, tamién llevan unus añus hiziendu-si un festival folclóricu con
tamborilerus i grupus estremeñus de bailaus.



https://ext.wikipedia.org/wiki/Val%C3%A9riu_M%C3%A1isimu

Valériu Máisimu (en latín Valerius Maximus) hue un escrebiol i hablaol latinu el
sigru I ed. C., autol de los Factorum et dictorum memorabilium libri IX.

Los endirguis tocantis a la su via son poquinus i tós estraius de la su própia
obra. Pol su nombri puei atihalsi cona gens Valeria i que vivió pal sigru I ed.
C., anque se desconocin las fechas nacéncia i muerti ansí cumu la su pátria u
estuyus, anque de ciertu que tinia conocimientus literárius i retólicus. Se
sabi, sin embargu, que hizu güena gavilla con Sestu Pompeyu, unu los primerus en
hurali fieliá al emperaol Tibériu i que hue consu hunta Sestu Apuleyu nel 14 ed.
C., de que murió Agustu. Estu demuestra que Valériu gaspaleó pa los ambientis la
corti i el puel. Con dichu consu, Valériu Máisimu anduvu pa la isla de Ceu,
quandu aquel diba p’Ásia.

Duramenti criticá tantu pol filólogus cumu estoriaoris u otros estuyosus, l’obra
pola qu’es conociu Valériu son los Factorum et dictorum memorabilium libri IX
"Nuevi librus hechus i dichus memorabris" u simprimenti "Hechus i dichus
memorabris". Está escrita embahu la tendéncia enciclopedista la epoca. Assinque
nella se has un acopraeru charramanduscu el sabel antíguu pol mé las destintus
chascus acontecius, tantu en Roma, cumu en Grécia u Orienti, dinus de sel
arrecordaus i que sirvi enas escuelas pal componieru desculsus i assina cautival
el arti hablativu.

Essus chascus i dichus suman en total 391 exempla "ehemprus" arrepartius en
nuevi librus. Ca libru s’estrunca en seicionis temáticas que a la su vezi se
deviin sigún el hechu seya romanu u foriatu. Esti disponieru favoreci albondu el
trebahu al alunu u al consurtol la obra pa topal facilmenti los datus, puyendu
hallal endirguis vertuosus i viciosus, hechus i pressonahis en pocu tiempu
(tuviendu en cuenta el holmatu que tinian los librus ena antigüeá crássica).
Tamién, l’obra s’estrunca entri las quatru vertuis prencipalis: sabiuria,
hustícia, hortaleça i temprança.

Esta obra debi sel entendia dende las almiracionis la retólica escolal el sigru
I i a partil el húiciu estóricu que merecin los pressonahis que nella apaicin
con finis moralis. Pos los antíguus entendian que velallí la estória era la
magistra uitae "maestra la via" i los ombris que holman parti della án de sel
recordaus polos sus hechus u parabras que nel su dia muarun el correl los
tiempus.

El hechu de bel escritu esta obra en periodu emperial respondi a la nesseziá de
muestral, hueraparti los hechus relataus nella, una propaganda el préncipi i
tamién del nuevu rehimin. Assina l’alabáncia al emperaol Tibériu i a tolo
qu’assiguri la su posición, cumu lo son la farta precupacionis (securitas) i la
tranquiliá (tranquillitas) que prometi la estabiliá política i el puel en manus
dunu namás. Assinque arremeti en tol largol la su obra contra aquellus ombris
entricantis que promovierun la guerra cumu Brutu u Sila u Máriu.

La huentis gastás pol esti autol ubun de sel mu variás i albondosas, lo mesmu
estoriográficas, que literárias, que manualis escolaris, que decumentus púbricus
i privaus. Entri las estoriográficas se puein mental a Titu Líviu, Céliu
Antípatru, Eródotu, Teopompu u Henofonti i de las literárias campea el usiu
l’obra filosófica ciceroniana.



https://ext.wikipedia.org/wiki/Titu_L%C3%ADviu

Titu Líviu (en latín Titus Liuius) hue un estoriaol patavinu, autol los Ab urbe
condita libri.

Líviu ubu nacéncia ena antígua ciá de Patauia (oi, Pádua) pal 59 e. C. Dalcuerdu
con una escrición, su pairi hue Gayu. Lo mas siguru es que preteneciera a una
família de quartus, quiziá de la crassi eqüestri, pos Patauia posseyia un gran
númiru ciaanus equites, hustu pombahu Roma, en huendu una las ciais mas
opulantis i notabris la epoca.

El previléhiu Pádua hizu que Líviu estuyara a lo primeru nella, aballandu
endispués a Roma a compretal el su deprendizahi. Mas, es capás de bel diu pa
Grécia, andi prefecionaria la luenga griega i andi debatiria al tentu dotrus
estoriaris cumu Tucídidi u hablaoris. Plontu arcançaria nombreria entri las
corroblas enteletualis romanas i griegas, causandu almiración polos sus
escritus.

Se convoó con Cásia Prima i ubu tres ihus, dos varonis i una hembra: Titu Líviu
Longu, Titu Líviu Priscu i la iha que se casaria con el inlustri hablaol Lúciu
Máhiu. Dellus, Líviu Priscu, el ihu mayol enfeneció enantis la mayoria eá.

El escrebieru la su obra se reparti entri Roma i Pádua, prencipalmenti ensotau
ena redación la colossal Ab urbe condita. El trebahu le hue possibri —sel
escrebiol producia escassinus ganus— a la su condición familial. Pol mó dessa
obra, hueraparti las sus dotis hablativas i delegáncia estilística consiguió
fama pol tol empériu. Plíniu cuenta l’anégota de qu’un gaditanu bandeó meyu
estau dende Gadi hata Roma pa conocel a aquel autol que tantu le marabillaba.
Otru ispanu que tamién lo almiraba muchu hue Séneca el Mayol, pairi Séneca
filósofu.

Ena su estáncia en Roma, plontinu entró en paláciu, hiziendu gavilla con Agustu.
Esta amistá le benefició pressonal i laboralmenti, pos assina pia consiguil,
amás, enteracionis i endirguis de defici acessu pal componieru la su obra
estórica. Tamién huncheó al préncipi Claudiu a qu’escrebiera, con quien tamién
ubu amistá.

Titu Líviu á passau a la posteriá cumu el gran estoriaol romanu de tolos
tiempus. Ya Cicerón hechaba en farta una estória compreta i bien redautá la
estória Roma. El patavinu compusu una obra larguíssima a la que le didu el
títulu de Ab urbe condita libri "Librus dendi la hundación Roma", conociu tamién
pol Ab urbe condita u simprimenti Estória. Hueraparti desta obra, se sabi pol mé
de Séneca el Mayol i Quintilianu qu’escrebió otras obras. Se conoci la
dessisténcia duna carta huraora a la letura Cicerón i Demósteni dedicá al su
ihu, angunus diálogus de ton estóricu-filosóficu i quiziá otras que quearun
clissás pola Estória.

L’obra está compuesta de 142 librus qu’escomiençan conos escurus i míticus
oríhin Roma (753 sigún la cronolohia que da) hata la muerti Drusu, helmanu el
emperaol Tibériu. Estuvu a redautal esta obra, a lo menus, quarenta i cincu
añus.

Tradicionalmenti s’á viniu deviyendu pol décaas, es izil, en hacis de dies
librus (devisión decádica), palrándusi de primel décaa, segunda décaa, tercel
décaa. Otra olganización los librus que se da es en cincu en cincu (devisión
pentádica), quiziá polos tiempus espubricación u polas leturas púbricas hechas
de los mesmus. Con tó, Líviu nu tinia esti esquema ena cabeça sigún se ve
nangunus prólogus i osselváncias, enas que palra de partes.

Esta estoria s’escrebió dendi el patriotismu i el nacionalismu. Es la primel
obra estórica escrebia al mó los griegus, sin sel anal ni biografia, con un
estilu meiu. Nu sigui ni la postura arcaizanti de Tucídidi ni de Salústiu, ni
tapocu la redación crara, concissa i aticista la estória cesariana.

Nella s’alvierti l’oposición uirtus/uitium, entendiendu comu protagonista al
própiu puebru romanu i caraiterizándusi pol tenel una conceción biolóhica el
furrulaeru el empériu, huendu Roma cumu un elimentu vivu que naci, creci, se
revién, se vícia i a lo últimu mueri. Esta almiración sedrá desarrollá mas
tardinu pol otru estoriaol, Floru.

Comu autol nu romanu nacéncia, va debuhandu el conceutu romanitas qu’endispués
estaria presenti notrus escrebioris emperialis.

Ena composición Ab urbe condita, Líviu ehelci de compendiaol de tolos datus
qu’abian dende los oríhin la ciá. Las huentis que gasta son mu variás: analis
los antíguus estoriaoris, romanceru, puesia épica, obras autoris griegus
tocantis a lo aconteciu enos territórius nu itálicus, trahédias praetextae,
autas (pontifícias, senatorialis), huentis hurídicas, escricionis, cerámicas,
estautas i las enholmacionis de mas defici acessu que le propolcionaba Augustu.
Con tó i con essu, las enteracionis anterioris al sigru III e. C. se perdierun
pol mó la envasión gala, assinque dessistin lagunas que de holma petusa Líviu
quiel refrehal sigún las bichas popularis i de tradición oral, sin envental ná,
namás asseñalandu que pol nu abel naina namás puei hechal manu destas estórias.

El pobrema la obra liviana es qu’era mu veluminosa, mu costosa pal copiaeru i de
enteosu armacenamientu. Desti heitu, apaicierun plontinu resúmin, eicionis
escolaris, passahis i pol estilu que facilitarun el su devurgaeru. El prencipal
compéndiu que dessisti la obra Líviu son las denominás períocas u revruhus, que
huerun mu gastás ena Edá Meia. Las leturas abreviás Líviu hizun que se
conselvara l’obra íntigra, ecetu los trenticincu primerus librus (mas de tres
décaas) i tolo demás pol sumárius, períocas u resúmin.

La prosa deleganti Líviu sigui en gran miia la de Cicerón, anque s’alviertin ya
rasgus el latín emperial, prencipalmenti ena sintassi. Amás, el grandol la su
obra l’obrigaba a sel, nu ya variau nel tema, sinu nel escrebieru, de mó que la
su prencipal caraiterística es la uariatio "variación" que s’alvierti ena
sintassi, nel estilu (gastandu tolas possibiliais la luenga ena esposición los
endirgus) i ena composición (deferentis rimus narrativus, dramatismu,
ohetivismu, halta enholmación). Líviu precura sel ohetivu i, anque haga
referéncia de notícias pocu verissímilis, critica quantis que puei las
envencionis i ficionis i otras asseñalandu que la halta datus le lleva a nu puel
afilmal nin referil naina.

D'alcuerdu con el catálogu abreviaturas el Oxford Latin Dictionary, esti autol
alcibi l’abreviatura Liv.



https://ext.wikipedia.org/wiki/The_Fox_and_the_Hound

The Fox and the Hound (estremeñu: El çorru i el sabuesu) es una pinicla animá de
1981 proucia por Walt Disney Productions. La pinicla está basá nel libru del
mesmu nombri de Daniel P. Mannix i cuenta la via de dos collacius que no puein
sé-lu, un çorru colorau i un perru de caça.

En el su momentu hue la pinicla mas cara de Disney con un presupuestu de 12
millonus de dólaris. En 2006 se hizu una secuela pal mercau de cini en casa
llamá The Fox and the Hound 2. The Fox and the Hound hue la última pinicla ena
cual trebajun leyendas de la animacion comu Ollie Johnston i ondi dierun los sus
primerus pasus animaoris reconocius comu Glen Keane, quien mas tardi
s'encargaria d'otros pressonajis animaus en huturas piniclas comu The Little
Mermaid (1989) u Pocahontas (1995). La pinicla está crassificá comu la crássica
d'animacion númeru veintiquartu del estúdiu Disney.

La pinicla trata a tentu la relación de dos animales, un çorru colorau llamau
Tod i un perru de caça llamau Copper (Toby ena velsión castellanu), los cuales
entablan una fuerte amistá siendu pequeñus. Copper es de una raza de perru
caçaol i el su amu se lu lleva durante una temporada para ensinistrarlo, así
crece comu un feroz caçaol de çorrus i olvida a su collaciu de la infancia.
Luegu del entrenu, ya grande, vuelve i es obligadu a ser enemigu de Tod. Pero
Tod no ha olvidadu a su collaciu i a pesar de que Copper lu persigue, termina
defendiéndolo quandu lu ve en peligro.



https://ext.wikipedia.org/wiki/Segura_(riu)

Segura (en latín Thader, en árabi Oued Al abyad, «Riu brancu») es un riu el
suresti d´España.

La sus auguas brotan d´una cueva natural inundá, a 1.413 metrus sobri el nivel
la mari, frutu d´una resurhencia cárstica ena Sierra e Segura. Duranti los sus
primerus kilómetrus, el riu transcurri pol un valli estrechu i prohundu, ondi
recibi afluentis cortus peru con gran caudal, cumu los rius Maera, Zumeta i Tus,
tós con réhimin pluvionival de raigambri oceánicu-meiterranea. D´esta horma, el
móulu es elevau, de 8,26 l/s/k² en Fuensanta. El valli está afechau en angunus
tramus pol embalsis (cumu el de Fuensanta, de 1932, u el de Cenahu, 1957) que
permitin un emportanti aprovechamientu idroelétricu pala proución d´enerhia, i
tamién idráulico, pos es ondi se recibin los caudalis el Tahu, que se gastan ena
agricurtura i pal consum umanu auguas abahu los prencipalis pantanus.

La desembocaura nel Meiterraneu, la Gola el Segura, se prouci al norti e
"Guardamar del Segura", partiendu en dos las dunas costeras de gran artura que
ehan a la vega el riu cumu una zona afechá a la mari. Tiini un anchón de 221 m
nel cauci artificial ena su desembocaura, con una especi e diqui central. Ebiu a
que la zona afechá es mu baha, ai lagunas ena su zona norti, cumu son el Parqui
Hondu d´Elchi-Crevillente, que se nutri e los sobrantis el Segura que chegan a
través d´azarbis que canalizan las auguas vivas i muertas, i las Salinas de
Santa Pola, estas d´augua salá i ya prósimas al Vinalopó, antigu afluenti el
propiu Segura. La merma e caudal duranti tol su recorriu se trauci nel caudal
meyu qu´aporta a la mari, de 5 m³/s i 0,34 l/s/k², qu´en los úrtimus añus se
viini reuciendu a menus de 1 m³/s.

El Segura es un riu famosu polas sus furiosas crecias, teniéndusi registru
d'angunas ya ena baja Eá Meya, polo qu'el control de estas ha sido desde tiempo
atrás motivo de construcción de obras de defensa tales como presas, motas,
canales de derivación y encauzamiento en algunos tramos.

En 1651 la riada de San Calixto causó 1.500 muertos en Murcia con un caudal de
1.700 m³/s. En 1879 la célebre Riada de Santa Teresa superó los 1.800 m³/s tanto
en Murcia como en Orihuela. En el siglo XX las riadas de 1946, 1948, 1973, 1987
y 1989 han pasado a la historia superándose en muchas de ellas los 1.000 m³/s de
caudal máximo instantáneo. Debido a ello es el río más controlado de Uropa y fue
canalizado a finales del siglo XX en su cuenca baja. Gracias a las obras se
evitó el desbordamiento en las crecidas de 1997 y 2000, aunque todavía está por
demostrar su efectividad ante episodios más fuertes.

La escasez e irregularidad de las precipitaciones y la fuerte pendiente de los
cauces en su cuenca, marcan un carácter torrencial, donde casi todo el tiempo la
mayor parte de los mismos permanecen secos y, en otras ocasiones, sólo se puede
aprovechar, de manera natural, una pequeña porción del agua fluyente, de manera
que la mayoría del agua se dirige directamente al mar, produciéndose, en muchos
casos, graves inundaciones ya que durante muy poco espacio de tiempo se pueden
producir precipitaciones que conforman un importante porcentaje del total de las
precipitaciones anuales.

Para acabar con estos desbordamientos del río Segura, la Administración General
del Estau puso en marcha el denominado Plan de defensa de avenidas, un proyecto
que se llevó a cabo tras largos años de estudios hidrológicos previos y que
consistió en el recrecimiento de presas existentes, la construcción de nuevas
presas y la realización de encauzamientos de varios tramos del río Segura.

Precisamente uno de estos reencauzamientos recibió en 1994 el prestigioso premio
internacional Puente de Alcántara, por la singularidad del proyecto y su
integración en el ecosistema local mediante la recuperación de especies
vegetales autóctonas y por ser un proyecto pionero en respetar el equilibrio
medioambiental.

Tras la mejora del cauce, los beneficios para la cuenca del Segura han sido
evidentes. Desde la ejecución de las obras, no se han detectado inundaciones
significativas por lo que la población de la zona, 1.600.000 habitantes, se ha
visto altamente favorecida. En lo que respecta a los beneficios económicos, el
proyecto ha permitido el desarrollo de los territorios que antes estaban
amenazados y que en la actualidad se encuentran protegidos por estas
infraestructuras.

Medioambientalmente, al haberse realizado un número importante de actuaciones en
presas de laminación, no ha supuesto la creación de nuevos embalses, es decir,
no se han tenido que realizar inundaciones en territorios ni crear nuevos
ecosistemas asociados a los humedales creados por las retenciones en los vasos
de las presas.

En cuestión tecnológica, con el objeto de mejorar la gestión de las avenidas y
de su normal explotación, se ha implementado el Sistema Automático de
Información Hidrológica (SAIH), un sistema que permite el conocimiento, en
tiempo real, de la situación hidrológica de la cuenca permitiendo activar las
alarmas necesarias a la población. Este sistema aún se encuentra en fase de
ampliación y mejora.

El coste total del Plan de defensa de avenidas fue de unos 500 millones de
euros. La primera fase del SAIH fue de 18 millones de euros y, para su
ampliación y mejora, está previsto una inversión adicional de otros 20 millones
de euros. En la actualidad, el Plan tiene un coste de mantenimiento anual de 2
millones de euros financiados por la Administración del Estau.

La experiencia de lo realizado en la cuenca del Segura puede ser un ejemplo de
la metodología utilizada para otras organizaciones con problemáticas similares y
más cuando los cambios climáticos pueden producir con mayor frecuencia fenómenos
externos, es decir, inundaciones y sequías.



https://ext.wikipedia.org/wiki/Sandro_Penna

Sandro Penna (Perugia, 19 juñu de 1906 — Roma, 21 eneru de 1977) hue un famosu
poeta italianu. Hue laureau con el Premio Bagutta 1977.

El su pairi era comercianti en Perugia, ciá ena que Sandro Penna vivió hata los
veintitrés añus. El restu de la su via (menus un brevi peridu que pasó en
Milán), transcurrió en Roma, ciá ena que espenará. En 1939 pubrica los sus
primerus puemas i colabora en emportantis revistas literárias daquel tiempu,
comu "Corrente", "Letteratura" o "Il Frontespizio". Allí apaecierun testus en
prosa que posteriormenti se pubricarun (1973) baju el títulu de Un po' di febbre
(en España: Una mica di febre, traduciu al catalán pol Jaume Creus, La Magrana,
1992; Algo de fiebre, traduciu al castellanu pol Luis Antonio de Villena,
Pre-Textos, 2002).

En 1950 pubricó el su segunderu libru de puemas con el títulu de Appunti
(Apuntis).

En 1955 pubricó el relatu Arrivo al mare (Llegá al mari). En 1956 apaeci una de
las sus obras mas emportantis, ena que se defini mejol la su personaliá i el
estilu de la su obra: Una strana gioia di vivere, editau pol Scheiwiller en
1956. En 1957 la editorial Garzanti pubrica una antología compreta de los sus
puemas, conas que otieni essi mesmu añu el Premio Viareggio.

En 1958 apaeci un nuevu libru de puemas: Croce e delizia. En 1970 se edita Tutte
le Poesie (Tolas puesias), ondi se arrecogin tolos librus precedentis i muchus
testos inéditus hata entoncis. Con esti libru, Penna gana el Premiu Fiuggi.

En 1976 pubrica Stranezze, (Estrañezas),(1976) con el que gana en jeneru de
1977, poquinus dias enantis de la su muerti, el Premiu Bagutta.



https://ext.wikipedia.org/wiki/Sandhi

Col nombri de sandhi (sáscritu : संधि, « uñón »), se conoci un sistema cámbeu
fonéticu anombrau polos gramáticus índius pa esprical los cámbeus fonéticus
(assimilación, aféresi que sufrin las parabras en hunción de los fonemas
proissimus. La holma más simpri sandhi es la que gasta la luenga francesa, ena
que consonantis finalis dalgunas parabras se prenúncian u nu sigún que la
parabra que las siga escomienci u nu con vocal u h mua - regra conocia cumu el
enlaci («liaison» en francés). Un ehempru del ingrés: This is a new hat. That is
an old hat.

La luenga griega cuenta con consonantis mobis llamás eufónicas que s’apellan al
amén duna parabra si la qu’acontina lo bicha pol vocal. Estas consonantis son ν,
κ i ς.

— En griegu antíguu se gasta enas holmas verbalis acabihás pol –σι, -τι i –ε i
enos nombris i alvérbius acabihaus en –σι si la siguiente parabra escomiença pol
vocal u aspiración u anti pausa, v. gr.: ἔστιν ἀγαπητόν frenti a ἀγαπητόν ἐστι
τὸ ἄγαλμα, πᾶσιν ἔλεγον frenti a πᾶσι τὸν ὄνειρον ἔλεγον. —En griegu antíguu se
gasta esta n alantri los sonis oclusivus, es izil, alantri las consonantis π,
μπ, τ, ντ, κ, γκ, τσ, τζ, ξ i ψ pol mistériu de qu’assín s’empii la sonorización
destus sonis, lenición mu freqüenti nel griegu coloquial. Se gasta colos
artículus το(ν), τη(ν), colos pronombris átonus omógrafus, colas negacionis
δε(ν) i μη(ν), cola partícula comparativa σα(ν) i con el numeral έκατο(ν). V.
gr.: στην Πλάκα, έκατον πέντε, δεν πειράζει.

El estremeñu ena fonética sintática cuenta con un haci fenóminus desti heitu
hueraparti los típicus bichus assimilación. Los prencipalis son:



https://ext.wikipedia.org/wiki/Rotacismu

El términu procei del nombri la letra ρ griega "ῥῶ". En fonética el rotacismu es
el cámbiu dun son a r pol destintus motivus, enque el prencipal es el bichu nel
mó el prenunciaeru las consonantis alviolaris. D'esti jeitu sonis comu [s], [z],
[d], [t] u [l] puein cambial el mó articulación i golvel-se vribantis.

La luenga latina, enos tiempus preliterárius (segunda metá el sigru IV e. C.),
esprimentó el fenómenu típicu rotacismu, ondi el son [s] entrevocálicu se
sonorizó en [z] (estayu del qual no essistin testimoñus) i daí muó pa [ɾ]. Esti
cámbiu fonéticu tuvu conseqüéncias morfológicas ena flession los verbus i
nombris, diendu-si fenómenus d'analogia pa regularizal los mollanqueus prevocaus
enos paradimas. Assina, vé-l'equí, una parabra como amor, ~is esprimentó la
siguienti volucion:

Enos verbus aconteció de manera aparecia. Ondi mejol s’alvierti es nel verbu
sum, es, esse, fui, cuyu tema prenu es- de que quea entre vocalis esprimenta
rotacismu: impref. es|a-m → eram, es|a-s → erās.

Ena derivacion, parabras con el prefiju dis- tamien esprimentarun rotacismu:
*disemo (de emo) > dirimo, *dishabeo (de habeo) > diribeo.

La luenga ingresa cuenta tamien con ciertu númeru parabras ondi á bistu
rotacismu. El ejempru mas craru es el essistenti entre was "hui" i were
"huimus". Amás, ena luenga palrá el son [t] en contestus sonorus (entre vocalis
o alantri duna líquia) muan con freqüéncia a [ɾ], en ingrés "flap t": little
[ˈlɪɾl], bottle [ˈbɒɾl], matter [ˈmæɾəɾ].

Ena volucion al griegu moernu s’á dau rotacismu el son [l] en posicion
enplotiva: ήρθε, ήρθαμε. Essistin variantis alofónicas comu αδελφός/αδερφός ondi
los própius palrantis consieran mejol dicha la horma con λ que con ρ.

Lo mesmu en gallegu qu’en portugués essestió un rotacismu enos grupus d’oclusiva
+ l, talis comu pl, bl i cl prencipalmenti: prazer (port.)/pracer (gall.), praça
(port)./praza (gall.), obrigar, escravo. Esti mesmu rotacismu, con mayol
ficança, hue el que se destendió pol lionés, la fala de Xálima i el estremeñu.

Nel andalús, comu palra meridional, cuenta con el rotacismu el son [l] enplotivu
quandu no es final assolutu parabra: arbañì, arto, sartà, gorbè. El rotacismu
afeta tamien al artículu masculinu en singulal: er coxe, tor mundo. Tamien
essisti rotacismu de [n] delantri d'otra nasal comu en cormigo o irmediato i de
[u] nel elimentu conpositivu auto-: artobía, artocà, artopihta.

El castellanu coloquial cuenta con ralinus ejemprus rotacismu, anque el
prencipal es el de [z] delantri de consonanti sonora: mirmo pol mismo, lor dos
pol los dos.

Casus mu ralinus son los de rotacismu de [l] esplotiva o los de [ð]: aguarija <
*aguadija, paneru < panel, perigallu < piel.



https://ext.wikipedia.org/wiki/Riu

Un riu es una corrienti natural d'áugua que trascurri de holma contínua. Posei
un caudal detelminau i desembocaura (parti final el riu) nel mari, nun lagu u en
otru riu (en que'l su chascu se le da el nombri de afluenti). Angunas vezis
acabihan en zonas desélticas ondi las sus áuguas se perdin pol filtración i
evaporación: es el chascu los rius alótonus (anombraus assina ebiu a que las sus
áuguas procein d'otrus lugaris con clima mas úmeu), cumu el chascu del Okavango
nel farsu delta ondi desemboca u numerosus uadis del Sáhara i d'otrus desieltus.

Enas partis ondi el riu fluyi en áreas relativamenti pranas, sueli hormal
meandrus: estableci curvas regularis, puyendu chegal a hormal lagus en herraura.
Al correl el riu, lleva emportantis cantiais de sedimentus, los que puein dal
orihin a islas seimentárias, hucheás deltas i tamién puei dal lugal a la
elevación el cauci pol encima el nivel de la llanura, polo que abondus rius
suelin fluil paralelus al mesmu pol nu puel desembocal pola mayol elevación el
riu prencipal: son los rius tipu Yazoo.

La pulicia i almenistración dun riu abiertu a la libri navegación suscita
numerosus pobremas: el réhimin aduaneru, el pilotahi, los reglamentus de puertu,
las tasas... La norma heneral es qu'en prencipiu la alministración de ca setol
del riu es ehercia pol respetivu ribereñu. Una hórmula qu'á chegau a evital
pobremas, sobri tó enus rius uropeus, ondi la concentración de la navegación es
mu grandi, consisti nel establecimientu e comisionis entrinacionalis
d'alministración fluvial.



https://ext.wikipedia.org/wiki/Redupricaci%C3%B3n

La redupricación, en lingüística, es un prοcessu morfológicu nel qual la raís
dun términu, o parti d'él, es repetia.

En induropeu uvun dos redupricacionis: pa los temas de infectum i pa los temas
de perfectum i aoristu.

La de los temas de infectum consistia ena consonanti enicial el raical mas una
vocal el timbri ĭ. El raical se muestrava en grau reduziu: *gĭ-gn- : lat.
gĭ-gn-ō (cf. gnascor); gr. γί-γν-ο-μαι.

La redupricacion los temas de perfectum i de aoristu consistia ena consonanti
enicial el raical mas una vocal de timbri ĕ: *we-w(ĕ)rt-: lat. *ueuertit >
uertit; scr. vávarti. Los raicales que escomiençavan por vocal + líquida
apañavan la vocal i la líquida pa hormal la redupricacion, sin quitá-le estu el
alargaeru la vocal raical, comu apareci en Omeru ἀρ-ήρ-ο-μαι (raís ἀρ-).

La redupricacion el griegu antíguu pa los temas de perfectum no se desviava de
la norma induropea pa estus casus: λέλυκα, πέπτωκα, γέγραφα, λέλοιπα. Namás
asseñalal, comu efeutu la fonética griega, qu'aquellus raicalis qu’esmiençavan
en griegu por oclusiva aspirá, ena redupricacion empreava la sorda
correspondienti sin aspiral, por causu la desimilación articulatória: θέ-θνηκα >
τέ-θνηκα; χε-χόρευκα > κε-χόρευκα.

P'aquellus verbus qu’esmiencin por vocal el su raical, no essisti redupricacion
propiamenti dicha, sino umentu: ἑ-όρικα > ὥρικα (de ὁρίζω).

El dialeutu áticu hizu temas perfetu al mó i maea las redupricacionis de vocal +
líquia p'angunus verbus con vocal α, ε, ο siguias de oclusiva: ἀκ-ήκοα (de
ἀκούω).

El latín empreó pa los temas de perfectum una redupricacion particulal que
resultava sel del apañu la consonanti enicial el raical siguia d'una vocal de
cantiá brevi cuyu timbri era el mesmu de la vocal primera el raical: cŭ-currī,
mŏ-mordī. No estanti, aquellus verbus que muestravan un raical en grau reduziu
hazian la redupricacion con vocal ĕ: tĕtŭlĭmŭs < *tĕtl̥h₂mos.

Pa los casus enos qu’el raical esmiençava pol s + oclusiva, el latín apañó essas
dos consonantis siguias de la vocal que tuviessi el raical: spŏspondai >
spŏpondī.

Los verbus conpuestus en latín hizun que pol desimilacion silábica i endespues
por analogia se perdieran la huerça las redupricacionis: reuĕuertai > reuertai >
reuertī → uertī.

Enas luengas austronésias tienin gran emportáncia los processus de
redupricacion. La redupricacion de la primel consonanti i la primel vocal de la
parabra en luengas comu las borneuhilipinas tien gran produtiviá ena morfologia
verbal, huendu en tagalog la marca espetual qu'endica lo más autau al huturu
enas luengas induropeas. En luengas comu el malayu moernu (o indonésiu) i otras
luengas apeninas tien produtiviá i la su senificáncia es inpredizibri.

En malayu i indonésiu, la redupricacion de la raís entera sueli marcal el prural
en sustantivus. Namás s'utiliza caiquandu la senificáncia prural no se deduzi
del contestu:

Con pronombris, la redupricacion en esta luenga pué tenel una senificáncia
diminutiva o despetiva, menus con mereka (ellus), en que la senificáncia es de
mayol ficança:

En japonés se da, enque ya no de horma produtiva, la redupricacion de raizis
enteras, a vezis con rendaku, a menú con un sentiu coletivu, enque la
senificáncia puei sel inpredizibri:



https://ext.wikipedia.org/wiki/Prov%C3%ADncia_e_Salamanca

Salamanca es una província española assitiá nel sudoesti la Comunidá Autónoma de
Castilla i Lión.

Es una las nuevi províncias que holman Castilla i Lión. Arraya al norti cola
província e Çamora, al noresti cola de Valladolís, al esti cola província
d'Ávila, al sul cola de Caçris i al oesti con Purtugal. Ena devisión provincial
de 1833, hue ascrita a la rehión del Reinu de Lión.

La su estensión heográfica es de 12.336 qm², lo que la convierti ena tercel
província e Castilla i Lión, aluspués de Lión i Burgus. L'artitú meya la
província es de 830 m sobri el nivel del mari.

Uguañoti (INE 2005), la província cuenta con 352.414 abitantis, de los cualis
160.331 (un 45%) vivi ena capital, Salamanca, assitiá a orillas de riu Tormes.
Ai 362 monicípius ena província, de los cualis mas de la metá tiinin una
puebración menol a los trescientus abitantis (es la segundera província española
con respetu al númiru e monicípius, alatrás de Burgus). Los monicípius mas
puebraus de la província son, aparti de la capital, Behal, Ciudad Rodrigo, Santa
Marta de Tormes, Peñaranda de Bracamonte, Guijuelo, Carbajosa de La Sagrada,
Alba de Tormes, Vitigudino i Villoria.

El escú de la Diputación Provincial, considerau cumu escú la província, está
compuestu polos escús d'estus 5 monicípius.



https://ext.wikipedia.org/wiki/Peagi

S'anombra peagi al pagu que s'efetua pa puel gastal un caminu. Ena antigüeá, se
llamaba portalgu a la suma qu'ebia pagalsi pa cruzal ciertu límiti (puerta)
entri dos zonas territorialis.

Normalmenti s'asocia el concetu e peahi a la tasa que se cobra a los meyus de
trasporti pol usal infraestruturas de comunicación; pol sabulugal autumóvilis pa
puel circulal pol autupistas, que premitin un viahi mas liheru i con mas
seguráncia que polas carreteras convencionalis.

Normalmenti el peahi se paga enas estacionis de peahi de la autupista que se
esté usandu, ya seya esti troncal u lateral (pa salil de la autupista), inque
n'angunas autupistas, en determinaus tramus con muchu tránsitu desisti un
sistema e peahi llamau telipeahi (en ingrés, Free Flow) que premiti pasal polas
estacionis sin chegal a paral completamenti, u con otru sistema que premiti
eliminal estas estacionis i con ellu transital pagandu una cifra pol quilómetru
meyanti un sistema e pórticus i dispositivus istalaus enus veículus, lo que hazi
que seya mestel tenel un aparatu OBE (On Board Equipment) pa circulal pola
autupista.



https://ext.wikipedia.org/wiki/Osama_bin_Laden

Osama bin Mohammed bin Awad bin Laden (árabi: أسامة بن لادن; Riad, Arabia
Saudita, 10 marçu de 1957) es un miembru la família bin Laden i guerrilleru
yihadista. Es conociu ogañoti nel mundu por sel el hundaol al-Qaeda, i el FBI
crei que tamien estuvu emplicau en numerosas runchas terroristas contra los
Estaus Unius i otras nacionis ocientalis, encluiendu los ataquis a las embajás
d'Estaus Unius en Quénia i Tanzánia el 7 agostu de 1998. L'almenistracion Bush
le acusó amás d'estal detrás de los ataquis del 11 setiembri del 2001 al World
Trade Center i al Pentágonu enas proissimiais de Washington DC, enque esta
enholmación non está confirmá por FBI.

Parti de la opinion pública enternacional escomençó a afirmal que bin Laden
estaria muertu dende hazi angunus añus. Essu hue desmentiu pol grupu terrorista
al-Qaeda a través de Ayman al-Zawahiri, 2do. Jefe al mandu de la organizacion
nuna entrevista emitia pola cadena televisiva al-Jazeera. Tamien hue desmentia
la su muerti por parti la CIA, considerandu que vivia entovia enque aislau.
Tamien s'asseñaló que la su figura s'avia mitificau en Uropa i Estaus Unius comu
cabbeça asoluta d'al-Qaeda, simplificandu la estrutura descentralizá de la
organizacion.



https://ext.wikipedia.org/wiki/Met%C3%A1tesi

El télminu procei del griegu μετάθεσις "traspusición". En fonética cola metátesi
se mienta la muación dun elimentu fónicu dun lugal la parabra pa otru. Es un
fenóminu relativamenti frecuenti ena volución las luengas.

—Metátesi líquias. Es la mas frecuenti. V. gr.: est.: mielra < mierla < merŭlam,
bolra < borla < burrŭlam, cast.: palabra < parabŏlam. Un tipu especial desti
tipu metátesi lo costitui la prevocá enas líquias pol traición, ondi el son [ɾ]
se retrotrai ena parabra (metátesi a distáncia), prefiriendu la pusición
oclusiva + líquia: cabrestu < cabestru, trempanu < tempranu, vrimbi < vimbri,
pressona < persona, pressiana < persiana.

—Metátesi yod i wau. Se da siempri a distáncia i, anque nu es mu frecuenti,
dessistin várius ehemprus, v. gr.: est.: cudial < cuidal < cogitāre; inciendu <
incéndiu < incendĭum; luenga < lengua < linguam; ast.: viudu < uidŭum.

—Metátesi cantiá. Se dio en griegu antíguu ena flessión los temas en υ/ευ, ι/ει
i ditongu ευ i es un tipu metátesi contautu. V. gr.: loc.: *πόληϝ|ι > πόλη|ι →
hen.: πόλη|ος > πολε|ως (metátesi ηο > εω); βασιλῆ|ος > βασιλέ|ως.

Es destacabri la metátesi yod en parabras colos sufihus –oiro, -eiro, -airo
procedentis de –orium, -erium i -arium: gall.-purt.: pandeiro, caseiro; ast.:
pandoiru. Ai metátesi tamién en parabras qu’en latín acababan pol -sĕum i
-asĭum: purt. queijo < casĕum, beijo < basĭum.

La metátesi en castellanu se dio en su passu dendi el latín en parabras cumu
cocodrilo < crocodīlum, milagro < miracŭlum, murciélago < murem caecŭlum,
palabra < parabŏlam, viudo < uidŭum.

En estremeñu la metátesi mas caraiterística es ena de contautu líquias, es izil,
la dessistenti nel grupu rl en interiol parabra que mua quasi sin ececión pa lr,
v. gr: Calru, palra, pelra, bolra, mielra, pilra, chilriu, bulra, chilri,
galral, chalral.

Metátesi frecuenti es la traición de r (metátesi a distáncia) sigún la qual el
bichu passa de l’úrtima u penúrtima sílaba a la penúrtima i antipenúrtima al
respetivi, v. gr.: adrentu < adentru, trempanu < tempranu, probi < pobri,
cabrestu < cabestru. Pol traición tamién es el cámbiu de emplotiva a esplotiva
sobritó nel prefihu pre- pol per- (pressiana, pressona, premissu, pressinalsi) i
en parabras cumu vrocal (cf. güertu, gorvel) de *vorcal.

La metátesi yod nu es mu frecuenti, anque aconteci en parabras de muchu gastu:
cudial, inciendu, dispiendu. La de wau malapenas aconteci ena parabra luenga.



https://ext.wikipedia.org/wiki/Melatonina

La melatonina o N-acetil-5-metoxitriptamina es una hormona encontrá en animalis,
plantas, hongus y bacterias, así comu en argunas algas; en concentracionis que
varían d'acuerdu al ciclu diurnu/nocturnu. La melatonina es sintetizá a partil
del aminoacidu esencial triptófanu. Se produci, principalmenti, en la glándula
pineal, y participa en una gran variedá de procesus celularis, neuroendocrinus y
neurofisiológicus.

Una las características más sobresalienti respectu a la biosíntesis pineal e
melatonina es la su variabilidá a lo largu del ciclu de 24 horas, y la su
respuesta precisa a cambius en la iluminación ambiental. Por ellu, la melatonina
se considera una neurohormona producía polos pinealocitus en la glándula pineal
(localizá en el diencéfalu), la cual produci la hormona baju la influencia del
núcleu supraquiasmáticu del hipotálamu, que recibe información la retina acerca
de los patronis diariis de lus y oscuridá.

La glándula pineal los humanus tié un pesu cercanu a los 150 miligramus y ocupa
la depressión enti el colículu superior y la parti posterior del cuerpu callosu.
A pesal la existencia de conexionis enti la glándula pineal y el cerebru,
aquella se encuentra huera la barrera hematoencefálica; y está inervá
principalmenti polos nervius simpáticus que procedin los ganglius cervicalis
superioris.

En 1917 s'observó in vitro que estractus e glándula pineal producían un
aclaramientu en el peyeju de sapu. A finales los 50, Lerner y colaboraoris
aislun la hormona pineal a partil e pinealocitus bovinus y describun la su
estructura química: 5-metoxi-N-acetiltriptamina (melatonina). Si bien duranti
una hartá tiempu se consideró que la melatonina era de nacencia esclusivamenti
cerebral, s'á demostrau la biosíntesis del metoxindol en otrus tejíus comu la
retina, la glándula harderiana, el hígadu, el intestinu, los riñonis, las
adrenalis, el timu, la glándula tiroidis, las células inmunis, el páncreas, los
ovarius, el cuerpu carotídeu, la placenta y el endometriu.

En el Homo Sapiens se produci una síntesis constanti de melatonina que disminui
abruptamenti hacia los 30 años d'edá. Endispués la pubertá se produci una
calcificación llamá "arena cerebral", que recubri la glándula pineal, peru ésta
sigui mandandu melatonina. Estudius recientis observan que la melatonina tié,
enti otras huncionis (además la hipnoinductora), la de disminuil la oxidación;
por estu, los déficits e melatonina casi siempri ván acompañaus los siguientis
efectus psíquicus: insomniu y depressión, mientras que, en la metabolización, el
déficit e melatonina paezería tenel por contraparti una paulatina aceleración
del envejecimientu.

Existen alimentus que poseen precursoris la melatonina. Enti éstus los más
comunis son: la avena, las cerezas, el maíz, el vinu tintu, los tomatis, las
patatas, las nuecis, las ciruelas y el arroz.

Los suplementus de melatonina se vendin sin receta y s'estilan pa tratal el
insomniu y como alternativa a las benzodiazepinas.

La disminución la secreción de melatonina acelera los procesus d'envejecimientu.
El timu y la glándula pineal prencipian a envejecel a partil la pubertá. La
melatonina atenúa el dañu celular por radicalis libris, estimula el sistema
inmuni, protegi el sistema cardiovascular, estabiliza los ritmus biológicus del
cuerpu y estimula la produzión la hormona de crecimientu (GH). Un esperimentu
comprobó que la melatonina aumentaba en un 20% la vida los ratonis (manqui puría
sel debíu a factoris asociaus).



https://ext.wikipedia.org/wiki/Madrid

Mairil (en castellanu Madrid) es la capital d'España i dela Comunidá de Mairil,
ena que se configuró l'antígua "Província Mairil". Es conocia cumu Villa i
Corti. Con una puebración sigún el censu 2009 de 3.255.944 abitantis i 3.273.006
sigún el padrón monicipal de 2009 (5.843.031 cuentandu el su ária
metrupolitana), es la mayol ciá el pais i la tercel ária urbana la Uñón Uropea.

Cumu capital de la nación, en Mairil s'alcuentran las sés del Goviernu, Cortis,
prencipalis centrus de l'Alministración púbrica central, Estitucionis i
Organismus del Estau, assín cumu la resiéncia oficial de los reis d'España. Nel
pranu económicu, destaca cumu emportanti centru financieru i endustrial, sé
d'una tupa impresas nacionalis i de várias de las mas grandis corporacionis del
mundu, mentris que nel pranu entrinacional, acohi la sé mundial de la
Olganiçación Mundial del Turismu (OMT) i olganiça la féria FITUR. Mairil es un
enfruenti centru curtural nacional i cuenta con museus de referéncia
entrinacional entri los que destacan el Museo del Prado, el Museo
Thyssen-Bornemisza i el Museo Nacional Reina Sofía.

Nacia a partil dun encravi hortificau musulmán (Mayrīt, مجريط; llamau en
castillanu antigu Magrit, Magerit i Matrit, que angunus autoris, basándu-se en
restus arqueolóhicus, crein criau sobri un vicus visigó el sigru VII llamau
Matrice u 'regachu'), conquistau pol Alfonso VI de Lión i Castilla en 1083, la
villa hue lihia en 1561 cumu sé la Corti pol Felipe II, siendu la primel capital
remanenti la monarquia ispánica. Dendi antonci, ecetu nun brevi entervalu e
tiempu entri 1601 i 1606 nel que la capitaliá pasó temporalmenti a Valladolís,
Mairil á siu la capital d'España i sé el Goviernu la nación (ecetu duranti la
Guerra Cevil, en qu'el goviernu se muó primeru a Valéncia i aluspués a
Barcelona).

La capitalidá, colos sus evientis efetus especialis, huncionalis i fisiunómicus,
costitui el hechu deferencial de Mairil en relación con el restu e ciais
españolas, lo que, mas aína, l'aprosima a otras capitalis uropeas, cumu París,
Londri o Viena. Es evienti qu'el devenil de la ciá i la su conversión nuna gran
metrópolis está endisolubrienti uñiu a la estitución de la capitaliá, peru, amás
las sus consecuéncias metrupolitanas, el hechu confieri un carátel destintivu a
la ciá, que la hazi deferenti al que posein otras grandes ciais nu capitalis.

Inque endi 1561 el establecimientu e horma remanenti e la Corti en Mairil
otorgara a la villa la condición de capital (de la Monarquia Católica i el
Empériu Español), la reconocéncia hurídica e la hunción e capitaliá ubu
d'asperal mas tiempu. Hata 1931, cola llegá la Segunda Repúbrica Española, nu se
oficialiça costitucionalmenti esti hechu, posteriolmenti tamién sancionau ena
Costitución de 1978. Sin embargu, nu hue hata 2006 que se promulgó una lei, la
Lei de Capitalidá i Régimen Especial de Mairil, pola qu'el Palramentu esarrolló
lehislativamenti las consecuéncias d'esti hechu deferencial.

Los símbolus la villa de Mairil son la bandera carmesí própia los ayuntamientus
castellanus i el escú traicional con el osu i el madroñu, tocau con corona real
antigua, sigún el atual regramentu de Protocolu i Ceremonial del Ayuntamientu de
Mairil.

La villa s'alcuentra ena zona central de la Península Ibérica, a poquinus
quilómetrus al norti el Cerru los Ángelis, al que se sueli consieral el centru
geográficu d´esta. Las cordenás la villa son 40°26′ N 3°41′ O i la su artura
meya sobri el nivel la mari es de 667 m.

Naci comu un enclavi árabi (Mayrīt, مجريط; ,en castellanu antigu Magrit, Magerit
i Matrit), conquistau por Alfonso VI de Castilla en 1083. Aína en 1561, la villa
hue elehia cumu sei e la Corti pol Felipe II, siendu la primel capital
permanenti dela monarquia ispánica. Dendi altoncis, ecetu e nun brevi intervalu
de tiempu entri 1601 i 1606 nel que la capitaliá pasó temporalmenti a
Valladolís, Mairil á siu la capital d'España i sé el Goviernu la nación (menus
mentris la Guerra Cevil, ena que'l goviernu repubricanu se muó primeramenti a
Valéncia i alogu Barcelona ).



https://ext.wikipedia.org/wiki/Luis_Mart%C3%ADnez_Terr%C3%B3n

Tuvu la nacencia en Ceclavín, peru endi bien chiquinu la familia se tuviun que
dil a Caçris en los primerus mesis de la Guerra Civil.

Andandu el añu 1956 entró en el cuerpu de la Guardia Civil, cargu que siempri
compaginó con la su afición de escribiol y pueta. Ha recibú abondus premios:
Premio Ejército de Periodismo (1985), Círculo Ahumada de Radio (1991),
"Extremadura-82" del Hogar Extremeño de Barcelona, Primer premio de la 7ª
edición "Ruta de la Plata" (1984), "Luis Chamizo" en extremeño (1990), "Gabriel
y Galán" (1995)... jasta llegal, lo menus, al mediu centenal.

Tieni daus a la estampa los siguientis librus: Arroyomolinos: historia,
tradición y costumbres (1990 y 2006); Poemas de carne y tierra, (1991); Seis
romances para evocar la fiesta, (1992); La Vera: paisaje y poesía, (1992); Prosa
clara: de Extremadura y su gente, (1993); La serrana de La Vera: antología y
romancero (1993); La "partida del alba" y otras historias del maquis (1994);
Robledillo de Gata: la apoteosis de la pizarra, (2002) y Memoria popular de la
infamia en Extremadura (2014).

Escribi poemas en estremeñu. Poemas suyus han sido incluidos en los librus Mi
Extremadura y Mamaeña, relatos extremeños



https://ext.wikipedia.org/wiki/Luenga_napolitana

El napolitanu (nnapulitano) es una luenga romanci palrá ena ciá e Nápolis i en
ciertas zonas de las rehionis vizinas el Abruzzo, Basilicata, Calabria,
Campania, Lazio, Molise i Puglia. Mas de 7,8 millonis de presonas palran esta
luenga.

El Napolitanu es el idioma en que s'escrebin tolas cancionis folklóricas
napolitanas, talis cumu 'O surdato 'nnammurato, 'O sole mio i Funiculì Funiculà.

Al igual que tolas luengas romancis, el Napolitanu deriva el latín; peru tieni
enfruéncia española, francesa i normanda. Velequí el Pairimuestru en napolitanu,
estremeñu, italianu i latín pa notal las deferéncias.

Al igual qu'el italianu, la "c" siguia de "e" u "i" se prenúncia ch , se
prenuncia /k/ alantri e "a", "o", "u". Pa mantenel el son /k/ alantri e "e" u
"i", es mestel añiil una "h": chiste "esti" se prenuncia ['kĭʃtə]. Pa conseguil
el son /tʃ/ alantri el restu e vocalis se añii una "i": fanciullo "zagal" se
prenuncia ['fantʃulo] (la i nu se prenúncia).

A deferéncia el italianu, el napolitanu posei "j" nel su abiciáriu. Esta se
prenúncia cumu i. Pol sabulugal: Tujo, se prenúncia ['tujo]

Si una parabra acabiha en -je, la e s'omiti. Pol sabulugal: nuje (musotrus) se
prenúncia ['nui].



https://ext.wikipedia.org/wiki/Leucocitu

Los leucocitus (del griegu λευκός [leukós] ‘blancu’, y κýτος [kytos] ‘bolsa’,
d'ahí que tamién sean llamaus glóbulus blancus) son un conjuntu heterogéneu de
células sanguíneas que son ejecutoras la respuesta inmunitaria, interviniendu
asína en la defensa del organismu contra sustancias estrañas o agentis
infeziosus (antígenus). S'originan en la médula ósea y en el tejíu linfáticu.
Los leucocitus son producíus y derivaus d'unas células multipotencialis en la
médula ósea, conocías comu células mairi hematopoyéticas. Los glóbulus blancus
s'encuentran en toïtu el organismu, incluyendu la sangri y el tejíu linfoidi.

Existin cincu diferentis y diversus tipus de leucocitus, y varius d'ellus
(incluyendu monocitus y neutrófilus) son fagocíticus. Estos tipus se distinguin
por las sus características morfológicas y huncionalis.

El númeru de leucocitus en la sangri s'estila comu un indicador d'enfermedá. El
recuentu normal de glóbulus blanuos fluctúa enti 4 y 11 x 109/L, y s'estila
espresalsi comu 4000-11 000 glóbulus blancus por microlitru. Conforman,
aproximadamenti, el 1% del volumin sanguíneu total d'un adultu sanu. Al aumentu
del númeru de leucocitus por cima del límiti superior se le llama leucocitosis,
y al decrecimientu por debaju del límiti inferior se le llama leucopenia.

Ai dos principalis categorías de trastornus qu'involucran glóbulus blancus: los
trastornus proliferativus y las leucopenias. En los trastornus proliferativus ai
un aumentu en el númeru de leucocitus; esti aumentu es comúnmenti reactivu (por
ejemplu, cuandu se debi a una infezión) peru pué sel cancruosu, tamién. En las
leucopenias ai un decrementu en el númeru de leucocitus. Dambus trastornus son
cuantitativus. S'á observau que los procesus apoptóticus en leucocitus puría
estal relacionau con generación de radicalis libris en la mitocondria a partil
d'un cambiu en la homeostasis del calciu intracelular.Los trastornus
cualitativus los glóbulus blancus entran en una categoría distinta; en éstus el
númeru de leucocitus es normal, peru las células no huncionan adecuadamenti.



https://ext.wikipedia.org/wiki/Lectisternium

El lectisternium [lɛktɪˈstɛɾnɪʊm] (del latín lectum “catri, sofá” i sternere
“destendel”, literalmenti “destendieru el sofá”) era una cerimónia latina, hecha
en momentus crisi entri los romanus.

La bicha consistia basicamenti nun ritu espurechamientu i pregária pa los diosis
empiil anguna catastrofi u angún hechu estrordináriu. Pa ellu se apreparaba una
furriona andi los asestentis eran las imágin los própius diosis. A estas velallí
se las recostillaba (sternere) enos sofalis (lecti) u sobri cojinis, al mou que
comian los romanus, simulandu un verdaeru ajuntamientu las deviniais. El puebru,
pola su parti, acuyia a los destintus templus i santuárius supricandu.

La primel vezi que se hizu tal ritu hue nel 399 e. C., pol mó duna pesti. La
segunda vezi, tamién bien decumentá, hue pa quandu Marcu Uréliu, nel 167, cona
entrá los marcomanus polos arrayus el norti i bel assitiau Aquilea. Se dis ena
Historia Augusta, que el emperaol hizu toa crasi sacrifícius pol Roma, retomandu
el antíguu ritu el lectisternium que duró sieti días.



https://ext.wikipedia.org/wiki/Ipasu

Ipasu [iˈpazu] (en griegu Ἵππασος, [hípːasos] hue un filósofu pitagóricu el
sigru V e. C.

Sigún el moti que tien, ὁ Μετραποντῖνος “el metapontinu”, esti pensaol era
d’origin itálicu, de Metapontu, nel golfu Tarentu. Tuvu nacéncia pal 500 e. C..
Plontinu s’ubu de margullil nel pensaeru pitagóricu la epoca que acenagava la
zona sul Itália, anque tuvu ideas deferentis i en muchus puntus no aconllegava
con el misticismu i escurana los pitagóricus. Más, lo avientarun de la socieá
pitagórica pol palral de las sus dotrinas en púbricu.

Diógeni Laérciu recogi la afirmación Demétriu, quien dis ena su obra que Ipasu
naita queó escritu. No estanti, se le conocin várius espetus el su pensaeru
polas citas i referéncias dotrus autoris.

A la contra los pitagóricus, Ipasu creiva qu'el prencípiu natural —ἀρχή— era el
huegu, no los númerus. Con tó campeó polas sus hallauras matemáticas i
geométricas. Se crei que prevó la essisténcia los númerus inracionalis i
costruyó el primel dodecaedru.

Nel pensaeru cosmológicu, Ipasu sostribava el cámbeu el universu —ἡ τοῦ κόσμου
μεταβολή—, assín comu la su inlimitacion i contina movicion.



https://ext.wikipedia.org/wiki/Infinitivu

El infinitivu [ɪ̃ɱɸiniˈtiβu] es una horma nominal el verbu que asseñala la acion
sin tipu marca dengunu. El infinitivu de suyu está haltu de muchus valoris, pos
éstus son pendientis d'otras parabras a las que se subordina.

El nombri infinitivu procei del latín infinitiuus [ɪ̃ɱfiːniːˈtiːwʊs] que es
carcu que hizun los gramáticus latinus del términu griegu τὸ ἀπαρέμφατον [tò
aparémphaton] que literalmenti senifica “lo insinificabri”. Esta nomenclatura
s’esprica pol caraiti indefiniu eno tocanti la acion qu'enas luengas crássicas
tenia el infinitivu i qu'entavia se conselva en una tupa luengas d'ogañu.

El infinitivu en estremeñu es ereeru del latinu, tuviendu hormas i usus
conparantis. Se gasta pa marcal l’acion sin conotacion denguna, en el cistu
sentiu la parabra infinitivu, a la contra d'otras hormas nominalis el verbu comu
el gerúndiu, el particípiu, el actitivu o el agentivu.

El estremeñu horma el infinitivu con el afiju sufijau -l tras la vocal atijanti
el tema verbal. Namás essistin hormas sincréticas con valol universal, sin
destinguil tiempu o mou. Pa la vos passiva essisti una horma perifrástica,
volucion de la latina.

A la contra del castú, el estremeñu no pierdi la líquia de que le siguin
pronombris: perdel-se, hincal-te-lo, esgalaçal-mos. No estanti, de que le siguin
los pronombris qu’enpiençan en l- (-lo, -la, -los, -las, -le, -les) el
infinitivu premiti quatru hormas:

La luenga griega cuentava con un haci infinitivus pa ca tiempu i espetu, sigún
las vozis. La gramática tradicional lo consiera un mou, junta con el endicativu,
emperativu, sujuntivu, potencial i el particípiu.

El infinitivu griegu va alquiriendu sufijus d'alcuerdu cona conprejiá que vaiga
tuviendu el tiempu i la vos. Contri mayol seya la caraiterística temporal i
moal, mas afijus sufijaus va a dil alquiriendu. Essistin hormas infinitivu pa
quatru tiempus i pa los tres mous. Tienin sufijus própius comu -εν o -αι que se
van ajuntandu al tema temporal. La vocal atijanti es la ε.

La gran ventaja la sintassi griega era el tenel en epoca crássica artículu
craramenti deferenciau del demostrativu, lo qual le premitia crial muchas
sustantivacionis. El infinitivu griegu, en tantu nombri, pia funcional de
sustantivu verbal, lo qual se asseñalava quasi que siempri con el artículu τό
declinandu-se sigún la funcion el sintagma:

El griegu moernu perdió las hormas sintéticas la antígua luenga que sustituyó
por una sérii perífrasis cona preposición ἵνα "pa". Esta preposición esprimentó
aféresi, queandu να. La hormulacion queó tal que: verbu prencipal + να +
sujuntivu. V. gr.: μπορείτε να πιείτε “poeis bibil”, θέλω να σε δω “quiu
vel-te”. Es conparanti al infinitivu en ingrés, I want to see you. Esta asséncia
d'infinitivu es un fenómenu común a tola ária lingüística balcánica, que horma
un conociu Sprachbund.

El sufiju germánicu original pal infinitivu era -an. En alemán stándard la
terminacion es -en (-n pa angunus verbus basaus en raizis con -r o -l, comu
"sammeln"). En neerlandés tamién.

En ingrés l'infinitivu careci de sufiju i coincii conas hormas de presenti menus
la 3l pressona singulal. En esta luenga l'infinitivu normalmenti va preceiu pol
"to" menus quandu s'utiliza con ciertus verbus de sentiu moal (can, might,
must...). Amás, en muchus usius en qu'en luengas romancis s'utiliza un
infinitivu, l'ingrés hazi usiu el gerúndiu o horma en -ing (gerund).

En alemán l'infinitivu en -en a menú va preceiu por "zu", equivalenti al ingrés
"to", pero en menus casus qu'en ingrés. L'equivalenti neerlandés del "zu" alemán
o el "to" ingrés es "te".

Enas luengas nórdicas, lo mesmu qu'en suabu, la -n la terminación infinitiva se
pierdi i el sufiju l'infinitivu es -a o -e. Enas luengas nórdicas tamien a vezis
l'infinitivu va preceiu por una parabra (att en suecu, að en islandés o å en
noruegu) que, pesi a sel equivalenti en usu a menú al "to", "zu" o "te" d'otras
luengas germánicas, coincii cona conjuncion que s'utiliza pa entroduzil las
oracionis conpretivas.

La luenga latina gastó muchu de los infinitivus tal comu muestra el hechu de que
premanecieran enas luengas romancis.

El infinitivu latinu cuentó con una morfologia destinta d'alcuerdu cona vos i el
primitivu espetu, tuviendu horma pa los tiempus presenti, huturu i otra pal
passau. Tuvu comu afijus pa costruil el infinitivu -se pa la vos ativa i -si pa
la passiva. Por mó el rotacismu, en el infinitivu presenti essus sufijus
passarun a prenuncial-se –re i –ri. Gastava comu vocal atijanti una -ā- pa la
primel conjugacion, una –ē- pa la segunda, una -ī- pa la quarta i una -ĕ- pa la
tercera. Pa la passiva se gastó una horma perifrástica en el tiempu passau, por
mé el particípiu passau i el infinitivu el verbu sum.



https://ext.wikipedia.org/wiki/Gr%C3%A9cia

Grecia, oficialmenti Repúbrica Elénica, (en gregu: Ελληνική Δημοκρατία) es un
país del sulesti d'Uropa que holma parti la Unión Uropea (UU).

Assitiau nel costau sul la Península Balcánica, hazi arrayu pol tierra con
Bulgária, la Repúbrica de Macedónia i Albánia al norti, al esti con Turquia i al
oesti i sul con el Jónicu i el Mediterráneu.

Grecia está assitiá nel suresti d'Uropa, nel sul de la península balcánica.
Entri los 35°00′N a 42°00′N de latitú i los 19°00′E a 28°30′E de longol, por
tantu el pais tieni una varieá climática emportanti.

El país consisti nuna parti continental, con una península llamá Peloponesu,
unia con el restu d'Uropa por el itsmu de Corintu; i alreol de 9.000 islas,
islotis o afloramientus rocosus, encluyendu nesa cuenta islas comu Creta, Rodas,
Corfú i las Cicladas. Grécia tien 15.000 km de litoral, huendu el segundu país
d'Uropa al atrás de Noruega i décimu del mundu al atrás d'Estaus Uníus en longol
costera.



https://ext.wikipedia.org/wiki/Francisco_Pizarro

Francisco Pizarro (16 marçu de 1478 - 26 juñu de 1541) hue un melital estremeñu,
que conquistó el Perú pa el Empériu Español.

Tuvu nacéncia en Trujillu. Estuvu a runchal con el su pairi enas Guerras
Italianas, baju el mandu el Gran Capitán. En 1502 viajó palas Índias i s'asoció
con Diego de Almagro i Hernando Luque conos que realiçó angunas espedicionis. En
1524 salió en cata el Empériu Inca, i landeó apoyus en España. Nestas
negociacionis salió mal parau Almagro, eniciandu-se assina un runchaeru con él.
En 1531 llegó a Perú, en guerra cevil entri Atahualpa i Huascar. Al atras hazel
prisioneru a Atahualpa, lo mató, acusandu-lo de matal a Huascar. Manco Inca hue
nombrau nuevu inca i los españolis entrarun en Cusco, eniciandu la colonizacion
los territorius. Las deferencias con Almagro acabarán finalmenti nuna guerra
cevil, i Almagro sedrá ajusticiau finalmenti al atrás la su derrota ena Batalla
las Salinas en 1538. Pizarro altoncis llevará a cabu una ativa política de
colonizacion, pero hue assessinau por partidarius d'Almagro.



https://ext.wikipedia.org/wiki/Er%C3%A1clitu

Eráclitu o Eraclitu d'Éfesu [eˈɾaklitu] o [eɾaˈklitu](en griegu Ἡράκλειτος ὁ
Ἐφέσιος [heráklɪːtos hos ephésios]) (Éfesu 544 e. C. - † 484 e. C.), hue un
filósofu elenu, quiciá el mas genial de los llamaus pressocráticus.

Los datus biográficus d'esti filósofu se los devemus a Diógeni Laérciu. Según
esti, arcançó la frol la via (que pa los griegus estava pa los quarenta añus)
ena LXIX olimpiá, es izil, pal añu 504 o 503 e. C., de má que la su via estuvu
entre los sigrus VI i V. La su activiá filosófica cessó pal 480. e. C., polo que
concuerda cona datacion Apolodoru i otrus utoris.

Eráclitu tuvu nacéncia ena ciá d’Éfesu, en Jónia, en el senu duna família
aristócrata, de las mas enfruyentis ena ciá. El destensu comérciu d'esta ciá con
otras colónias comu las del sul itálicu i con el continenti griegu hizu
qu’alquiriera un ambienti propíciu pa la filosofia i la céncia. Comu otrus
nobris la epoca, Eráclitu se sentia aristócrata de sangri i éspiritu, de mó que
escarecia al puebru, bichu que se repegava al su pensaeru i dotrina filosófica.
Con tó i con essu, enque huera de família poerosa i puyera vel-se metiu en
política facilmenti, Eraclitu rehusó d’enconchaval-se en el gobiernu la ciá.
Quijun poné-lo comu βασιλεύς en Éfesu, pero no acetó el puestu, el qual acupó su
germanu. Tamien no acetó el cargu qu’el rei Dariu quiju ofrecé-le ena corti
persa, sigún decumenta de horma duosa Diógeni Laérciu.

Es capásd que la su enterria al puebru huera veniu del momentu en que los
demócratas efesinus avientaran al su amigu Ermodoru de la ciá, algu qu’Eraclitu
vidu síntoma duna política coquerosa i corruta. El escarecimientu pol puebru i
pol mal goviernu golvierun a Eraclitu una pressona amisentrá i pestosa,
consierandu que lo qu’él pensava no quearia al arcanci el ombri corrienti. Más,
l’única obra qu’escrevió la acolocó en el templu. Por esti caraiti i lo
esbariçosu los sus escritus, plontinu lo enmotarun ὁ σκοτεινός "el escuru".

Eraclitu izia que via deprendiu por sí mesmu i que naidi le via enseñau ná. Sin
embargu, por mu hurón que se golviera no pia inoral las corrientis el pensaeru i
los grandis poemas épicus comu qualquiera aristócrata cultu de la epoca. Angunus
antíguus consieravan al efesinu discípulu Jenófani, enque pareci avel
anacronismu, pos quandu nació Eráclitu, Jenófani ya via huyiu de Colofón. Es
capás, essu sí, de vel estau familiarizau cona dotrina suya pola cercania las
ciais i pola nombreria que cuentava Jenófani por antuenci. Eraclitu se bulra de
Omeru i lo huchea, assín comu a otrus poetas l’Antigüeá por inoral la razón. Se
relaciona cona filosofia milésia en tantu qu’él tamien busca el prencípiu rigiol
i se opón en concecion al pensaeru eleáticu, polo que no premaneceria inoranti
d'estas corrientis.

De las destintas muertis que le dan a Eraclitu l’únicu que s’entrevei es que
bichó solu i maletu, polo que izin paí, d’idropesia. Sigún Ermipu, el efésiu hue
a preguntá-le a los meicus si le pian estrael las umiais achuchandu-le el bandul
i comu le ijun que naina, agarró i se tumbó al solatu i mandó a unus zagalis que
lo intierraran con istiercu, de mó que murió al sotru dia.



https://ext.wikipedia.org/wiki/Elisa_Herrero_Uceda

Elisa Herrero Uceda (Ceclavín, Caçris, 7 de noviembri de 1957) Escribiola y
relatora de puesía en los encuentrus líricus que da juntu a su ermanu, tamién
escribiol y divulgaol, Miguel Herrero Uceda. Comprometíus dambus y dos con la
conservación de los saberis tradicionalis de la cultura estremeña.

Frutu de esta concencia escribin los sus librus sobri la cultura rural de la
Estremaúra, y dos librus de relatus, escritus en estremeñu, Ceborrincho y
Mamaeña. Elisa es doctora en Biología por la Univelsiá Autónoma de los Mairilis.
Realizó su postdoctoral en el Medical Research Council de Cambridge
(Ingalaterra). Es tamién ingeniera en informática por la Univelsiá Politécnica
de los Mairilis, peru al mesmu tiempu, amanti, comu es, de la su tierra no ha
olviau los saberis tradicionalis y las querencias por el campu y la jesa,
reflejándulus en los sus escritus.

El 31 de mayu de 2014 jorma parti del encuentru y la corrobla d'escribiolis
estremeñus veníus d'adentru y juera de la Estremaúra, en, su pueblu natal,
Ceclavín (Caçris). Participa y colabora en el encuentru anual de la "Semana de
las Letras de la Complutense".

Elisa es ermana tamién del pintol Antonio José Herrero Uceda, con quien colabora
en las sus esposicionis.



https://ext.wikipedia.org/wiki/Eladio_Vi%C3%B1uela

Eladio Viñuela Díaz (n. Ibahernando, Caçris; 1937 - f. 1999),
científicu estremeñu, relevanti por los sus estudius del virus de la pesti
porcina africana (VPPA). En 1989, identificó la proteína de la superficii del
virus que se uni a la célula receptora del macrófagu del cochinu. Amás, en 1995,
determinó, uñíu a tou su equipu la secuencia de nucleótidus del genoma viral, .
</ref> siendu en estu tamién pioneru en España.

Emprencipió estudiandu Ciencias Biológicas en la Universiá Complutensi de
Mairil, peru siguió con Ciencias Químicas. Jidu su tesis doctoral con Alberto
Sols en el Centru de Investigacionis Biológicas (CIB) del Consejo Superior de
Investigaciones Científicas (CSIC). Endispués ya casau con la tamién centífica
Margarita Salas marcharun al laboratoriu del premiu Nobel Severo Ochoa en la
Universiá de Nueva York en cata de nuevas investigacionis en el campu de la
biología molecular.

En 1974, a su güelta a España, funda juntu a los profesoris Antonio
García-Bellido, Federico Mayor Zaragoza y David Vázquez, y el respaldo de Severo
Ochoa, el Centro de Biología Molecular Severo Ochoa, convirtiéndosi con tou el
su labutu en una institución bien güena en la investigación biológica.

El gobiernu extremeñu le concedió, a títulu postumu, la Medalla de
Extremadura. Endispués en el año 2000 se inauguró un edificiu con su nombri en
el campus de Baajó de la Universiá d'Estremaúra



https://ext.wikipedia.org/wiki/El_inquilino_(pinicla_de_1957)

El inquilino es una pinicla española de 1957 dirigía por José Antonio Nieves
Conde

Un matrimoniu con cuatru hijinus recibin la orden de desahucio, pos van a echal
abaju el edificiu, es por esu que, aginaus del tou, se ven obligaus a buscal
otru lugal ondi poel vivil, mentrun el bloqui de pisus se va esmoronandu alreol.
Drama social ondi quea patenti de jorma bien valienti pa esus añus, las penurias
de las familias prois y los problemas de vivienda en los añus cincuenta.

Endispués de su estrenu en 1958, la pinicla jue retirá por mé de la censura. A
la postri, se estrenó de nuevu en 1963 peru llena de cortis y con un final bien
distintu.

Fernando Fernán Gómez, María Rosa Salgado, José Luis López Vázquez, Manuel
Alexandre, Ángel Álvarez, Erasmo Pascual, Mari Carmen Alonso, Pedro Beltrán,
Francisco Bernal, Paco Camoiras, José Marco Davó, Manuel de Juan, Félix
Fernández, José María Lado, Carlos Lucas, Mercedes Muñoz Sampedro, Jesús Narro,
Pilar Rodero, José María Rodríguez, Fernando Sancho, Lidia San Clemente, Julio
Sanjuán, Laura Valenzuela, Antonio Vela



https://ext.wikipedia.org/wiki/Dumbo

Dumbo es el quartu largometraji animau de Walt Disney Pictures. Basau nel libro
pa zagalis omónimo de Helen Aberson i elustrau por Harold Pearl, Dumbo hue
produciu por Walt Disney i estrenau el 23 outubri de 1941 por RKO Radio
Pictures.

El pressonaji prencipal es Jumbo Jr., un alifanti antropomórficu que es
cruelmenti apodau comu Dumbo (en ingrés, dumb senifica tantu «mudu» comu,
despectivamenti, «tontu»). Es ridiculizau polas sus grandísimas orejas, enque
descubri que puei volal gastandu-las comu alas. El su únicu collaciu es el ratón
Timothy, parodiandu el estereotipau terrol de los elefantis házia los roeoris.
Dumbo hue hecho pa recuperar las pérdidas financieras de Fantasia. Hue un
ejerciciu deliberau de simpliciá i economia pa el estúdiu Disney, ogañu se
consiera un crássicu l'animacion. Con 64 minutus, es una de las mas cortas
piniclas animás de Disney.

Las cibueñas llegan, comu tolos añus, al circu pa repartil los bebés a las sus
respetivas mairis. La señora Jumbo, una alifanta, descubri que el su chiquinu
tien unas orejas enormis; tolas sus collacias se bulran del su bebé, pero la
señora Jumbo le defiendi siempri, ata el puntu de sel entallá por enfrental-se a
tó aquel que se ria del su zagal. El pequeñu Dumbo, maltratau i ridiculizau por
tolos sus compañerus, namás cuenta cona ayua dun minúsculu ratoncitu llamau
Timothy, que decii hazel d'él una estrella del circu.



https://ext.wikipedia.org/wiki/Digama

Letra d'angunus los alfabetus griegus empreá en várius dialeutus, sigún se
presenta en albondas escricionis.

El su sinu era Ϝ pa la mayúscula i ϝ pa la menúscula. El sinu mayúsculu empreau
polas coloñas griegas de Calci nel sul d’Itália, que lo conselvavan nel
escrevieru, hue ceiu a los etruscus i d'éstus a los latinus. Comu los latinus
empreavan pal son [w] la letra V, hizun usiu de la digamma pal fonema /f/. A lo
primeru lo gastarun nel dígrafu FH (comu se ve ena fíbula Prenesti FHEFHAKED),
peru endespues simprificarun en F namás. Nel dialeutu panfílicu se gasta un otru
sinu destintu, pero con mesmu usu: Ϟ, ϟ.

En ciertas palras el dialeutu jónicu (hata el sigru VII), arcádiu-chipriota i
nel dóricu es ondi mejol se conselva esta letra: chipr. τιμοϝάνακτος, κενευϝο̄ν;
cald. Ἀγασιλέ̄̄ϝο̄. Ansina se puei vél qu’enos essámetrus oméricus, s’emprea.
N’Omeru no apareci la letra, sino que se desvela pol mé la métrica en parabras
comu (ϝ)ἄναξ o (ϝ)οἶνος.

El su valol fonéticu hue el wau [w] pa tolos dialeutus andi se dava. Esti son,
lo mesmu que la σ entrevocálica o la yod, tuvu mu poca consisténcia endrentu la
fonética griega.

Comu numeral se gastava pal 6 (ϝ´), enque aluspues se generalizaria el usu de ς´
pa essi númeru.



https://ext.wikipedia.org/wiki/Di%C3%B3geni_La%C3%A9rciu

Dióheni Laérciu (en griegu Διογένης Λαέρτιος) hue un dossógrafu griegu, autol la
obra Vias i senténcias los mas consieraus en filosofia.

S’estima que púu bel escrebiu pal sigru III ed. C., endispués de Sestu Empíricu.
El apelativu Laérciu lo mesmu puu sel pol bel tiniu nacéncia en Laerti u pol
pretenecel a la família los Laércius. Ubu de sel ombri bien inlustrau i entendiu
en custionis filosóficas pol grandol i varieá escuelas i autoris presentis ena
su obra. Polo demás, naina se sabi. Es mu descutia la custión de si Dióheni era
filósofu tamién i de sel assina a qué escuela pretenecia, peru essu es algu que
nu eha de sel suposicionis.

Dióheni es conociu pol bel escrebiu los Βίοι καὶ γνῶμαι τῶν ἐν φιλοσοφίᾳ
εὐδοκιμησάντων "Vias i senténcias los mas consieraus en filosofia". Es una obra
charramandusca ena que se has un bandeu sumerinu polos filósofus mas reputaus
con afán de muestral sel la filosofia enventu orihinal griegu, repuntandu l’idea
que tinian los antíguus d’atribuyil a los puebrus bárbarus la nacéncia la
filosofia.

L’obra hue escrita en dies rollus papirácius, a libru pol papiru. Se parti en
dos, holmi a la proceéncia los filósofus: Hónia i Sul Itália. Endispués la
crasificación resurta pol escuelas: acaémicus, peripatéticus, cínicus, estoicus,
pitagóricus, escéticus. Arranca conos sieti sábius hata arrematal con Epicuru,
passandu pol pensaoris cumu Sócrati, Platón, Aristóteli, Dióheni u Eraclitu.

Decumentalmenti, Dióheni has una esposición qu’arrecohi tó tipu datus:
escricionis, cartas, catálogus, otra dossografia, citas, frasis, puesia i tal i
mas. Desti heitu, l’obra el laérciu es un matu importantíssimu eno tocanti a
testimoñus, huentis i pensaeru diretus los autoris. Grácias a las Vias i
senténcias se tien conocéncia d’obras nu conselvás destus autoris assín cumu de
caquinus dessas obras que dotru mó se hueran perdiu pa siempri.

Hueraparti desta obra que clissaria dehuru a otras muchas, de Dióheni se conoci
qu’escrebió un libru epigramas entitulau Πάμμετρον, cuyus los conselvaus
s’alcuentran ena Anthologia Graeca.

Dalcuerdu con el catálogu abreviaturas del Liddell-Scott, esti autol alcibi la
abreviatura “D. L.” del su nombri latinizau Diogenes Laertius.



https://ext.wikipedia.org/wiki/Dem%C3%A9triu_Tricl%C3%ADniu

Demétriu Triclíniu (en latín Demetrius Triclinius, de nombri griegu Δημήτριος)
hue un filólogu alejandrinu.

Démetriu era natural de Tessalónica i la su labol filológica se desarrolló nel
sigru XIV, embaju los endirgus la epoca, campeandu con otrus estuyosus cumu
Moscópulu u Magistru.

Hueraparti los sus conocimientus astronómicus i literárius, Triclíniu se eicó a
hazel eicionis los prencipalis trágicus griegus, entri ellus Esquilu, Sófocli i
Urípidi. Las sus eicionis corrigias estaban orientás al tentu la métrica,
arreparandu prencipalmenti enos sementus coralis.

Pol mé dél se conselvan corricionis hechas d’obras dramáticas griegas cuyu testu
corrutu desvertuaba el continiu métricu. Pol ejempru, en E., Hel. 17.:

Nesti velsu escrebiu pol Urípidi dessisti un errol métricu nel penúrtimu pie pa
cumprilsi el trímetru yámbicu: ἔστι tien una estrutura trocaica pero el velsu
dessigi veloilu un yambu u una resolución espondaica. Trícliniu arreparó nellu
en cuentandu el velsu i enmendó velaí la halta esta añiyendu una ni efelcística
de mó que resurtara un espondeu: ἔστιν δὲ δή.



https://ext.wikipedia.org/wiki/D%C3%ADa_del_%C3%81rbol

El Día del Árbol o Fiesta del Árbol es comu un tenel en mientis lo importanti
que es el protegel los nuestrus árbolis, los nuestrus bosquis. Los árboles mos
dan abondus frutus bien güenus, amás que mos quean puru el airi y evitan los
riegus de riás y erosionis del suelu.

La primera vez que se celebró la fiesta del árbol en el mundu jue, ni má ni
menus, en el añu 1805, en la chiquina aldea estremeña de Villanueva de la Sierra
(Caçris). llevá a cabu por el párrocu del lugal con el apoyu de tou los vedinus.

Endispués el 30 de abril de 1899 se celebró en el Parqui de Barcelona la su
primera Fiesta del Árbol .

Ya en el 5 de eneru de 1915 se instauró en tou el territoriu Español la Fiesta
del Árbol, medianti Real Orden del Ministeriu de la Gobernación,, y una Real
Orden del Ministeriu de Fomentu, obligandu a ca ayuntamientu a fijal el día de
celebración medianti sesión ordinaria del plenu municipal.

El Día Internacional de los Bosquis, el Día Mundial del Árbol y tamién mentáu
comu el Día Forestal Mundial jue una recomendación del Congresu Forestal Mundial
que se celebró en Roma en 1969. Esta recomendación jue aceptá por la ONU en
1971. El día elegíu jue el 21 marçu que coincidi con la entrá de la primavera en
el Hemisferiu Boreal y con la del otoñu en el Austral.



https://ext.wikipedia.org/wiki/Ca%C3%A7ris

Caçris ( Cáciris en fala de Xálima, Cáceres en castellanu) es una ciá assitiá al
oesti la Península Ibérica, capital de la província omónima i mayol ciá d'ella.
Es la segundera ciá en puebración d'Estremaúra i una las cuatru mas emportantis.
Ena ciá vivin el 21,58% la puebración total de la província, i las temperaturas
meias en iviernu no son mayoris de 10º, llegandu a unas ménimas de -5º, con
emportantis helás. En vranu la temperatura meya son de 35º de máissima i ménimas
de 20º. Las llúvias son abundantis enus mesis de Otubri, Noviembri, Marçu, Abril
i Mayu, peru mu entermitentis.

La Vía la Prata passa por sul de la ciá (un tramu descurri nu lejus el "Centru
d´Istrución i Movilidación" (CIMOV) Santa Ana en direción sul; ai un tramu
escavau ena cercana puebración de Valdesalol, ondi la carçá cruza una puenti
romana.

A 40 km pal sul, cerca el límiti las dos províncias, está el barriu mas alejau
la capital, Rincón de Ballesterus, encorporau en 1952 a la ciá Caçris.

Caçris cuenta a 1 jeneru de 2007 (huenti: Ayuntamientu Caçris), con una
puebración de 91.606 abitantis.

Caçris hue hundá polos romanus con el nombri Castra Caecilia nun prencipiu i
aluspués se la huchearie Norba Caesarina. Probablementi sobri otrus
assitamientus anterioris, ya que ena zona dessistin numerosus restus
prestóricus.

Dendi el añu 1986 es Ciá Patrimoñu dela Umanidá, pola su estraordinaria
conservancia del su cascu estóricu, huendu ogañu el quartu conjuntu monumental
de toa Uropa.



https://ext.wikipedia.org/wiki/Benito_Mussolini

Benito Amilcare Andrea Mussolini ( 29 de júliu de 1883- 28 d'abril de 1945) hue
políticu, un melital i un ditaol italianu dendi 1922 hata 1943 i posteriolmenti
presienti la Repúbrica Social Italiana hata el su derrocamientu en 1945 nel
trascursu la Segundera Guerra Mundial.

Tuvu nacéncia dentru duna família obrera d'esquerdas. En 1900 entró nel Partiu
Socialista, llegandu a sel unu los sus dirigentis, siendu diretol el diariu del
partiu, Avanti. En 1914 apoyó la entrá d'Itália ena I guerra Mundial, i hundó el
diariu ultranacionalista Il Popolo d’Italia, polo que hue espulsau del su
partiu. En 1919 organiçó el movimientu fascista i hue elegiu diputau enas
elecionis de 1921. proclamandu la necesiá dun estau autoritariu, i con el apoyu
de los terratenientis i los grandis endustrialis, escomençó una campaña de
violencia a la escontra las organiçacionis de gochas. El 28 d'otubri 1922
organiça la Marcha sobri Roma, i endispués d'estu, el rei Victor Manuel III le
encarga holmal gobielnu. Dendi el poel transholmó la estrutura liberal del país,
en un estau totalitariu, basau nel cultu a la personaliá i la eliminación de
rivalis pulíticus. Escomençó una política emperialista que llevó a la envasión
d'Etiopia en 1934. Apoyó a los sublevaus ena Guerra Cevil española. Al
escomençal la II Guerra Mundial se mantuvu neutral, peru los dessitus d'Adolf
Hitler le hizierun entral ena guerra con Alemaña. En 1943 hue derrocau por un
golpi d'estau apoyau pol rei. Liberau polos nazis, estableció una repúbrica nel
norti d'Itália, ena zona ocupá polos nazis. Ententó uyil anti los dessitus de
los aliaus, pero hue descubiertu por guerrillerus antifascistas que lo
ejecutarun el 28 d'abril de 1945.



https://ext.wikipedia.org/wiki/Baaj%C3%B3s

Baajós (IPA [bɑːˈɦɔ], Badajó en bajuestremeñu, Badajoz en castellanu i
oficialmenti) es una ciá española assitiá nel suroesti la Península Ibérica, a
orillas de Guadiana, unta Portugal. Es la capital la província omónima, i al
mesmu tiempu, el mayol i mas puebrau núcliu urbanu d'Estremaura, con 145.257
abitantis (2007). El su clima es oceánicu continental con ibielnus frescus (cona
meya 13,9° de máissima i 3,2° de ménima en Eneru), i vranus calurosus (entri
34,3° i 17,0° de meya en Húliu), con máissimas asolutas que superan los 40°
tolos añus (45,0° el 1 Agostu de 2003). La su economia se sostriba nel setol
selvícius, en huendu gran enlaci comercial pal suroesti la Península Ibérica.

Los ibielnus son suavis, con ménimas que ralaenti bahan los 0°, i los vranus son
calurosus, con máissimas qu'en ocasionis superan los 40°. La temperatura máisima
la estória se dió el 1 d'Agostu e 2003 con 44,8° nel oservatóriu e Talavera la
Rial i 45,0° nel de l'Univelsiá.

Los oríginis del astrunauta Miguel Ángel López Alegría están ena ciá; en 1995
cosigu nel tresbordaol Columbia un fasímil del libru de Ordinanças e Baajós.



https://ext.wikipedia.org/wiki/Aulos

El aulós (en griegu αὐλός, frauta) era un estrumentu vientu comparanti al oboi u
al crarineti. El aulós pia sel de embocaura simpri u dobri.

Dalcuerdu cola artura el soniu era prefeutu (τέλειος) u supiprefeutu
(ὑπερτέλειος) dambus a dos d’endonaura gravi. Los qu’eran d’endonaura meya se
gastaban pal acompañamientu cítara (κιθαριστέριοι) u lo de bicha agua pa vozis
zagalas i zagalinus (παρθένιοι i παιδικοί, al respetivi). El conciertu los auloí
se denominaba συναυλία con dos auletas enfrontilaus, dau enas Panateneas u
tamién pia sel con cítara i cantu. L’associación musical entri frautas i cítaras
se l’atribui a los discípulus el citarista Epígono d’Ambrácia, nel sigru VI e.
C.

Esta espécii frauta cuentaba con una boquilla en cuyu interiol s’alcuentraban
las lengüinas (γλῶτται), un dobri cilindru (ὅλμος) uñiu a un tubu (βόμβυξ),
quasi siempri cilíndricu u una mihinina apingurutau, pol mé duna pieça entrimeya
denominá ὑπώλμιον. Nel tubu estaban los furaquinus (τρυπήματα) cuyu númiru
variaba sigún las epocas, dendi cincu enos tiempus arcaicus hata un númiru mayol
en epoca romana.

Amás, cumu los auletas (αὐλῆται) audechaban tocal el aulós dobri, es izil, con
una frauta pa ca manu, gastaban una piecina llamá φορβεία pol mé la qual s’uñian
las cañas las frautas p’assopral al mesmu tiempu polas dos.



https://ext.wikipedia.org/wiki/Audrey_Tautou

Audrey Tautou, atrís francesa, conocia prencipalmenti por vel siu la
protagonista la penicla Le fabuleux destin d’Amelie Poulain.

Audrey tuvu nacéncia el 9 Agostu 1976 en Beaumont, pero creció en Montluçon. Su
pairi es dientista i su mairi maestra. Tien un gelmanu i dos germanas.

En 1999 feguró ena la penicla Vénus beauté cona que hue nominá pal Prémiu Cesa a
la mejol atrís revelacion. Al sotru añu ganó el Prix Suzanne-Bianchetti por sel
l'atrís nueva mas prometeora el panorama francés.

Nel 2001 hizu el papel prencipal la penicla de Jean-Pierre Jeneut Le fabuleux
destin d’Amélie Poulain, obra que l’ofreció nombradia nel andal internacional.
Nel siguienti añu hizu un pequeñu papel ena multicurtural penicla L’auberge
espagnole comu Martine.

Nel 2004, otra vezi en baju la direcion de Jean-Pierre Jeneut, quien llevó a la
escena cinematográfica la novela de Sebastien Japrisot, Audrey protagoniza Un
long dimanche de fiançailles. Le mereció tamien el nominaeru pal Prémiu Cesa a
la mejol atrís.

Comu la su primel garnacha holivudiensi, l’artista francesa representó nel 2005
a Sophie Neveu ena penicla The Da Vinci code junta el estaunidensi Tom Hanks.



https://ext.wikipedia.org/wiki/Alexandre_Gustave_Eiffel

Alexandre Gustave Eiffel (15 e Diciembri e 1832, Dijon - 27 e Diciembri e 1923,
París) hue un enhenieru francés, especialista en estruturas metálicas. El
apelliu Eiffel hue adotau pol unu los sus antepasaus a prencipius del sigru
XVIII, tomau el su lugal de nacéncia: Marmagen, ena rehión de Eifel, ya qu'en
francés nu era posibri prenuncial el su verdaeru nombri: Alessandre Gustaf
Bönickhausen.

En 1867 hunda la consurtora i costrutora Eiffel et Cie. que consiguió un gran
prestihiu entrinacional nel usu el hierru, costruyendu una tupa emportantis
estruturas (puentis, gruas, estacionis...).

Grácias a la ayua el enhenieru belga Téophile Seyrig, s'ahudicó una subasta
entrinacional pa diseñal i costruil un viadutu e 160 metrus de lús sobri riu
Dueru, entri Oportu i Vila Nova de Gaia, Purtugal. La su propuesta gastaba el
"métu e huerças", una ténica e diseñal estruturas nueva en aquella epoca, creá
pol Maxwell en 1846. La Puenti Maria Pia está costituia pol un dobri arcu que
sostieni la via única e ferrucarril pol meyu e pilaris que rehuerçan tola
puenti. La costrución hue bastanti lihera i estuvu acabihá en menus de dos añus
(5 d'Eneru e 1876 - 4 e Noviembri e 1877). Hue inaugurá pol rei Luis I i la
reina María Pía. La puenti se usó hata 1991 (114 añus) i se sustituyó pola nueva
puenti e San Juan. Un diseñu el enhenieru Edgar Cardoso.

La su costrución mas famosa es la Torri Eiffel. Costruia entri los añus 1887 i
1889 con motivu la Esposición Universal de 1889 en París, Fráncia. Nu es tan
conociu qu'él diseñó la estrutura enterna la Estatua la Libertá e Nueva York.
Contrahu esperiéncia ena costrución diseñandu puentis de hierru.



https://ext.wikipedia.org/wiki/%C3%81ngel_Campos_P%C3%A1mpano

Ángel Campos Pámpano (San Vicenti d'Alcántara, 10 de Mayu de 1957 - Badahó, 25
de Noviembri e 2008) hue un pueta i tradutol estremeñu, gran defensol de la
curtura i la literatura de Purtugal.

Tuvu nacéncia nel puebru San Vicenti d'Alcántara (província e Badahó), estuyó
Filolohia Ispánica ena Univelsiá de Salamanca, hue professol d'enseñáncia meya
duranti 20 añus en estitutus d'Estremaura i duranti 6 añus nel Instituto Español
Giner de los Ríos en Lisboa, dondi regresó nel añu 2008 pa gorvel al su labutu
n'Estremaura. Opuló las relacionis curturalis i puéticas entri las estitucionis
i endividus de la rehión fronteriça d'Estremaura i Purtugal. Espenó el 25 e
Noviembri e 2008 en Badahó tras sufril una operación de cáncel de pancrias;
tinía 51 añus. Acabihaba de emprentalsi ena eitorial Calambur la su obra puética
compreta: La vida de otro modo, ilustrá pol Javier Fernández de Molina i prologá
pol professol Miguel Ángel Lama.

Amás de las sus traucionis i tareas d'ahitación curtural, lo mas emportanti la
su criación puética es La ciudad blanca (1988), libru pioneru, de puesía
meitativa, empresionista i de huerti empautu del conocimientu i goçu de
Purtugal, de la su luenga, de la su curtura i de la su literatura, especialmenti
la puesía. Siguierun Siquiera este refugio (1993), La voz en espiral (1998) i La
semilla en la nieve (2004), libru pol qual alcibió el prémiu Extremadura a la
Creación.

Traduhu al español obras d'autoris de la literatura purtuguesa el sigru XX, cumu
Fernando Pessoa, Carlos de Oliveira, António Ramos Rosa, Eugénio de Andrade i
Sophia de Mello, entri algotrus. La su antolohia de Pessoa Un corazón de nadie,
espubricá en Galaxia Guttenberg/Círculo de Lectores le proyeutó a los cérculus
enteletualis nacionalis i entrinacionalis.

Hundó i derihió las rivistas Espacio/Espaço escrito i Hablar/Falar de Poesía,
que pretendierun servil como atihu d'uñón entri las curturas i literaturas
española (i estremeña) i purtuguesa.



https://ext.wikipedia.org/wiki/Union_Sovi%C3%A9tica

La Unión de Repúbricas Socialistas Sovieticas (abreviau comu Unión Soviética o
URSS) hue un estau assitiau en Eurásia, enstituiu comu federal i socialista, que
essistió entri 1922 i 1991.

La Unión tuvu un sistema políticu de partiu únicu dominau pol Partiu Comunista
ata 1990. Enque la URSS hue nominalmenti una Union de repúbricas soviéticas (15
en total endespues de 1956) cona capital en Moscú, hue realmenti un estau
altamenti centralizau con una economía planificá.

La revolución russa de 1917 que provocó la caia del Empériu russu, tuvu como
sucessol el Gobielnu Provisional Russu, que hue de corta duracion. Debiu a que
los bolcheviquis ganarun la Guerra Civil Russa i hundarun la Union Soviética en
diziembri de 1922 cona fusion de la Repúbrica Socialista Federativa Soviética de
Rússia, Repúbrica Federal Socialista Soviética de Transcaucasia, República
Socialista Soviética de Ucránia i la Repúbrica Socialista Soviética de
Bielorrúsia.

Endespues la muerti del primel lídel soviéticu, Vladimir Lenin, en 1924, Josif
Stalin estuvu a ganal la runcha pol poel, i derigió el país a través d'una
endustrializacion a gran escala con una economia centralizá i a la su vezi, con
represion política. En juñu de 1941, duranti la Segunda Guerra Mundial, Alemaña
i los sus aliaus envadieron la Union Soviética, un país con el que via
estableciu un pactu de no agresión. Endespues de quatru añus duna guerra que
causó dañus albondu, la Unión Soviética salió vitoriosa comu una de las dos
superpotencias del mundu, junta los Estaus Unius, eniciandu-si la Guerra Fria,
que acabijó en 1991, endespues d'una serii reholmas que acabarun cona disolucion
de la URSS.



https://ext.wikipedia.org/wiki/Tortilla_de_patatas

La tortilla de patata, o tortilla de patatas es una tortilla (amu, güevu batíu y
aluegu fritu) con patatas, anque tamién puei tenel cebolla o cachinus de
chorizu. Esti es unu de los platus más tradicionalis de la cocina española, y
puei encontralsi en cualisquier casinu, taberna, fonda o restauranti de España.

Andenantis s'idía que la tortilla de patatas l'habían inventau en las tierras
navarras en tiempus de los carlistas, sin sabel si era ciertu o no, peru ara en
el libru La patata en España: historia y agroecología del tubérculo andino,
escribíu por el sabiu centíficu del CSIC Javier López Linaje, del Centro de
Ciencias Humanas y Sociales del CSIC, ha descubiertu el origin de la tortilla
española en el lugal estremeñu de Villanueva de la Serena (Badajoz), duranti el
siglo XVIII. El libru mentau contieni datus concretus ondi se parla de la
tortilla de patatas en esti lugal unos veinti añus andenatis de las primeras
mencionis de la leyenda navarra. En concretu, López linaje señala que el
firmanti del escritu que asina lo prueba, Joseph de Tena Godoy y Malfeyto, la
fechó en la comarca de La Serena, el 27 de febreru de 1798. La publicación se
jidu en el Semanario de Agricoltura y Artes (en el número 85, volumen IV,
páginas 111-112). En la obra se mientan documentus que parlan de la tortilla de
patatas, y atribuyi la su invención a Joseph de Tena Godoy y al marqués de
Robledo, dos hacendaus ilustraus de Villanueva de la Serena, que trataban de dal
con un alimentu baratu basau en la patata para paliar las jambrunas . Lo primeru
que se le vinu a las mientis jue conseguil pan de patatas, peru en vez de
meterlu en jornu pasalu por la sartén. Con la ayúas de varias mujeris del lugal,
con albiliá en la cocina jue evolucionandu a fritalu, con l'aceiti d'oliva de
p'allí, las patatas juerun cortás sin la necesiá de jadelas jarinas y aluegu
l'echarun güevu batíu, queandu tous asombraítus de esi manjal.

En Villanueva de la Serena endi jadi cuantuá la tortilla de patatas está
presenti en las sus tradicionis de cocina. El Día de la Jira, el Lunis de
Pascua, la tortilla de patatas es protagonista para disfrutal de esti día de
campu. Amás endi el año 2013, pa celebral el descubrimientu del origin
villanovensi de la tortilla de patatas, tienin lo que han dau en llamal la Feria
de la Tortilla en Villanueva de la Serena.



https://ext.wikipedia.org/wiki/Sosteniu

El Sosteníu o sostenuto (#) es unu los símbulus musicalis llamáus
d'alteracionis. El su efectu es el de subil en un semitonu (meyu tonu) la artura
la nota que quea justu a la derecha y, si no hay algotra alteración alugu
dispués, s'aprica d'ahí a tola parti el compás qu'acontina.

Comu la distancia entre dos notas siguías pue sel d'un semitonu, la alteración
d'una nota pol mé un sosteníu produði una enarmonía u equivalencia al
respectibri las arturas desta nota y algotra qu'esté pol cima. Assina, la nota
Si sosteníu es enarmónicaenti equivalenti a do natural.

Dexisti tamién ena música contemporania que contiini microtonus el "meyu
sosteníu" (que namás que subi la artura meyu semitonu, es iðil, un cuartu 'e
tonu u 50 cents); también dexistin los "tres cuartus de sosteníu" (que subin la
artura tres cuartus de semitonu, u 75 cents). Otra manera de marcal cuartus de
tonu ena notación musical es con un signu + sobre el pentagrama pol cima la nota
qu'hay que subil un cuartu de tonu.

Ena juerza los ordenaoris el caraiti d'Unicode '♯' (hex 266F) pue general el
signu "sosteníu".

En LaTeX, el símbulu ♯ {\displaystyle \sharp } se pue consiguil con el comandu
\sharp, en un entornu de matemáticas. .



https://ext.wikipedia.org/wiki/Seleniu

El seleniu es un elementu químicu la tabra periúdica cuyu símbolu es Se y cuyu
númeru atómicu es 34.

El seleniu es un micronutrienti pa toäs las formas e vida conocías que
s'encuentra en el pan, los zerealis, la pescá, las carnis, las lentejas, la
cáscara las patatas y los huevus. Está presenti en el aminoácidu selenocisteína
y tamién se pué encontral comu selenometionina, reemplazandu al azufri la
cisteína y la metionina respectivamenti. Forma parti las enzimas glutatión
peroxidasa y tiorredoxina reductasa.

Es antioxidanti, ayúa a neutralizal los radicalis libris, induci la apoptosis,
estimula el sistema inmunológicu e intervieni en el huncionamientu la glándula
tiroidis. Las investigacionis realizás sugierin la existencia d'una correlación
enti el consumu de suplementus e seleniu y la prevención del cáncru en humanus.
De manera similar, argunus estudius án comprobau qu'argunas concentracionis e
seleniu resultan quimioprotectoras frenti a la apoptosis inducía por estrés
oxidativu. Aún es tema d'investigación, peru se sabi que la forma química en la
que s'encuentra el seleniu (selenitu, selenatu o selenoaminoácidus) afecta a la
su absorción y a su posibli toxicidá. Los datos actualis apuntan a que la forma
orgánica (formandu parti de proteínas comu selenoaminoácidus) es la más
beneficiosa palos animalis. Además potencia el güen
humor.Prantilla:Citarequerida

La deficiencia de seleniu es relativamenti rara, peru pué dalsi en pacientis con
disfuncionis intestinalis severas o con nutrición esclusivamenti parenteral,
asín comu en poblacionis que dependan e alimentus cultivaus en suelus pobris en
seleniu. L'ingesta diaria recomendá pa adultus es e 55-70 μg; más e 400 μg pué
provocal efectus tóxicus (selenosis).



https://ext.wikipedia.org/wiki/Salamanca

Salamanca es una ciá española, capital de la província omónima, ena Comunidá
autónoma de Castilla i Lión. Está assitiá nel "Campo de Salamanca", junta'l riu
Tormes. Salamanca es famosa prencipalmenti por dos motivus: por poseel una las
universiais mas antiguas i prestigiosas d'España (d'aí el refrán «Lo que la
naturaleza no da, Salamanca no presta») i pol su emportánti patrimoñu artísticu
i arquitetónicu, costruiu abati esclusivamenti cona dorá piera de Villamayor.

Cuando chegó la dominación romana a la península Ibérica, los váceus ocupaban la
cuenca e Duero. Para defendel la zona ociental costruyerun dos hortaleças: Ocelo
Durii i Salmantica (Salamanca).

Mas preséncia que los váceus tuvierun los vetonis, que imprentarun una huerti
presonaliá ena zona e las ogañu províncias d'Ávila, Toleu i Salamanca. Nel sigru
III edC, Anibal, nel su avanci pol Ibéria, sitia i toma l'antigua ciá de
Helmantica (Salamanca). La leyenda cuenta que los salmantinus rindierun la praça
sin oponel resisténcia i salierun de la ciá; peru las muheris llevaban bahu los
sus baberus las armas de los varonis, colas que alogu sitiarun a los
cartahinesis endrentu la ciá.

Cola caia e los cartahinesis anti los romanus s'afiança la ocupación i la ciá
enceta a conseguil cierta emportáncia. Prontu se convierti nun encravi comercial
básicu ebiu al su asiahamientu previlehiau cumu vau sobri riu Tormes, que a la
su vezi la convierti en pasu duna e las mas emportantis carçás romanas
d'Ispánia, la Via la Prata. Pa esta carçá se costruyi la puenti romana (sigru I)
del qu'entovia oi se mantieni en pié la metá norti (la otra metá tuvu que sel
recostruia nel sigru XVII aluspués la "Riada de San Policarpo").

Con el fin del Empériu Romanu, los alanus s'establecin en Lusitánia i la ciá
pasa a hormal parti desta rehión. Posteriolmenti los visigous conquistan la ciá
i la anesionan al su territóriu. Se tiinin pocus datus al tentu el esarrollu e
Salamanca ena epoca visigoa, solamenti se sabi que nel sigru IV la muralla
romana se ampria con torreonis sobri el mesmu traçau, i que la fábrica e la
cerca anteriol queó destruia práticamenti ena su totaliá. En 589, la ciá hue
anombrá sé episcopal i fegura entri las ciais qu'enviaban obispus a los
concílius de Toleu.

Desta horma, nel sigru X verá umental la su puebración con repuebracionis,
especialmenti pola emportáncia la su puenti sobri Tormes. Aluspués la conquista
e Toleu pol Alfonso VI, nel añu 1085, la tensión melital se mua a la cuenca e
Tahu; esti hechu facilitó la segundera ola e repuebración de la ciá. En 1102,
Raimundo de Borgoña se derihi a la ciá con un emportanti grupu e puebraoris de
diversu oríhin, pol ordin del su suegru Alfonso VI. Ca unu d'estus grupus
s'istaló nuna zona deferenti e la ciá. Francus, serranus (montañesis de la
cordillera Cantábrica), castillanus (entiéndasi castillanus del antigu solal
entri Burgus i Cantábria), purtuguesis, moçárabis (puebracionis ispanu romanas u
ispanu goas que ahuyerun del domiñu musulmán), toresanus, hudius i gallegus
hundarun las sus respetivas elésias i parróquias. Se restaura la su Diócesis
(siendu el primel obispu Jerónimo de Perigord) i se prencipia a costruil la
catedral, en cuyas cercanias nacin unas escuelas que sedrán la simienti la
Univelsiá.

Nel añu 1230, bahu el reinau e Fernando III El Santu, se uñin bahu un mesmu
monarca los réinus de Lión i de Castilla. Estus réinos encluian Astúrias,
Galícia, Lión, La Extrema Durii (uguañoti Estremaura), Castilla La Vieha i las
províncias vascongás.

El 12 d'Agostu e 1311 nació entri los sus murus el únicu rei e Castilla i Lión
qu'á dau la ciá. Alfonso XI el Husticieru. Subió al tronu con catorci añus i
conquistó Gibraltar al mandu las melícias castillanu-lionesas, enas que
destacaba la gran preséncia e continhentis salmantinus.

Duranti la guerra la Endependéncia, Salamanca hue ocupá polas tropas del
mariscal Soult en 1809 i remaneció en manus francesas hata la batalla los
Arapilis (1812), ena que vencierun los ehércitus aliaus bahu el mandu e
Wellington. Duranti la ocupación, los francesis costruyerun defensas i, pa
otenel materialis, destruyerun una emportanti parti los eifícius salmantinus,
especialmenti nel bárriu llamau Caídos, ondi s'alcuentraban conocius coléhius
mayoris de la Univelsiá, de los que ogañu nu quea ná. El piol momentu chegó
cuandu Fernando VII afechó las univelsiais españolas. A partil de la reapertura,
la de Salamanca queó reucia a una univelsiá e províncias.

Duranti el restu el sigru XIX la ciá s'arrecuperó levementi al sel anombrá
capital de província i al belsi costruiu el ferrucarril que uñia Fráncia con
Purtugal, i que pasaba pola Meseta (Medina del Campo i Salamanca, 1877).

El levantamientu melital contra la Segundera Repúbrica trunfa en Salamanca endi
el primel momentu. Duranti la Guerra Cevil, entri Otubri e 1936 i Noviembri e
1937, el Paláciu Episcopal hue resiéncia i centru e mandu el heneral Franco. La
ciá hue tamién sé las olganiçacionis falanhistas i d'angunus ministérius. Ya
acabihá la guerra, se concentrarun en Salamanca los decumentus encautaus polas
tropas nacionalis a miia que diban ocupandu el territóriu repubricanu, colo que
se creó un gran archivu decumental al tentu la guerra cevil española (Archivu
Heneral de la Guerra Cevil Española). La parti d'esti archivu pretenecienti a
Cataluña hue muau a Barcelona ena primavera e 2006, aluspués de grandis disputas
entri el Ayuntamientu salmantinu i el Gobielnu español, i manifestacionis
popularis. El Ayuntamientu e Salamanca, presiiu pol Julián Lanzarote (PP),
cambeó el nombri la calli ena que s'alcuentra el archivu, de «Gibraltar» (nombri
que omenaheaba a las melícias salmantinas que huerun con Alfonso XI a la
conquista de Gibraltar) a de «El Expolio», cumu señal de protesta tras el
treslau e los «papelis de Salamanca» a Cataluña.

En 1940, Pío XII hunda la Univelsiá Pontifícia e Salamanca cumu acontinuación de
los antigus estuyus de teulohia.

En 1988 Salamanca es decrará Ciá Patrimoñu la Umaniá pola UNESCO. En 1998, pol
acuerdu e los Ministrus de Curtura e la Uñón Uropea, Salamanca es anombrá, unta
Bruhas, Capital Uropea e la Curtura el añu 2002. La ciá tamién aspira a otenel
la candidatura a la "Expo de Salamanca" nun huturu nu mu lehanu.

En Abril de 1972 encetó a furrulal Enusa, una fábrica e combustibri nucleal. La
su ativiá comprendi el suministru e matérias primas i el su procesau hata la
otención del combustibli, qu'es gastau enas Centralis Nuclearis españolas i en
algotras de destintus paisis (Alemaña, Rúsia...). Pola su parti, el setol
servícius (el boyanti turismu curtural i la Univelsiá) es la prencipal huenti
d'ingresus de la ciá. Es especialmenti emportanti l'ativiá eucativa duranti el
vranu, ya que cuenta con una gran afluéncia d'estuyantus proceentis d'albondus
paisis, qu'ena su mayoria viinin pa deprendel el castillanu i asistil a diversus
cursus de vranu.



https://ext.wikipedia.org/wiki/Reinu_Uniu

El Reinu Uníu de Gran Bretaña i Irlanda del Norti, mas conociu por Reinu Uníu,
es un estau insulal nel norti d'Uropa, biembru dela Unión Uropea (UE), qu'está
holmau polas nacionis constituyentis d'Ingalaterra, Escocia, Galis (ena isla de
Gran Bretaña) i Irlanda del Norti (ena isla d'Irlanda), hiziendu arrayu cona
Repúbrica d'Irlanda. Al sul del país s'assítia el Canal de la Mancha, andi bicha
l'Urotuni, que conparti con Francia.

La mayol parti el Reinu Uníu consisti en terrenus endulaus i es mas montañosu al
norti. La raya devisória entre las crassis terrenu, generalmenti, se llama línia
Tees-Exe.

Galis es en general montañosu, con el su picu mas cimeru el Snowdon, qu'está a
1.085 metros d'altitú. Al norti del territóriu prencipal, s'assítia la isla de
Anglesey. La su capital i mayol ciá es Cardiff, assitiá al sul del país.

La geografia d'Escócia es variá, con tierras bajeras nel sul i nel esti i
tierras altas nel norti i nel oesti, encluyendu el Ben Nevis, qu'es la montaña
más alta el pais, con 1.343 m. Essistin muchus braçus de mari, luengus i hondus,
los firths i los lochs. Escócia tamien inclui una tupa d'islas a lo largu de las
sus costas norti i oesti, en especial las Ébridas, las Órcadas i las Shetland.
Las ciais prencipalis son Edimburgu (capital), Glasgow i Aberdeen.

La capital el Réinu Uniu de Gran Bretaña i Irlanda del Norti (United kingdom of
Great Britain and Northern Ireland, en ingrés) es Londri (14.945.000 ab).
S'alcuentra partiu en quatru territórius, regionis o tamien llamaus "paisis
costituyentis": Ingalaterra, Escócia, Galis i Irlanda del Norti, siendu la
capital el estau tamien la d'Ingalaterra. Las otras regionis tienin assitiás las
sus capitalis en Edimburgu, Cardiff i Belfast respetivamenti. Toas tienin una
cierta autonomia, siendu mayol ésta nel territóriu del norti d'Irlanda.

L'Act of Union (Acta d'Union nombri original n'inglés) de 1800 uñió el réinu de
Gran Bretaña con el réinu d'Irlanda, que via caiu gradualmenti baju control
británicu entre 1169 i 1691, pa hormal el Réinu Uniu de Gran Bretaña i Irlanda.
Ésta tamien hue una decision inpopulal, llevandu-se a cabu justu endespues de la
infructuosa Rebelion de los Irlandesis Unius de 1798. L'ocasion ligia pa esta
union, quandu se temió una intervencion o invasion napoleónica, hue devia
predominantementi a pobremas de segurança.

El Reinu Uníu cuenta con una puebracion de 60.690.500 d'abitantis, según izin
las oficians de la National Statistics enus meyaus de 2005. D'essus abitantis,
50.690.700 vivin en Ingalaterra, 5.094.800 en Escócia, 2.958.600 vivin en Gales
i 1.724.400 n'Irlanda del Norti. L'esperança de via es de 78,5 añus i la tassa
fecundiá es de 1,66 ijus por mujel. La conposicion étnica ogañoti es la
siguiente:

Réinu Uniu es una de las prencipalis nacionis endustrialis i comercialis el
mundu. Es el sestu país el mundu endespués de los Estaus Unius, Japón, Alemaña,
L'Índia i Fráncia en PIB.

Al atrás de la II Guerra Mundial i la perda progressiva las colónias, el país
retomó el rumbu comu potenti economia mantuviendu una dobri aliança que dura ata
ogañu: non perdió la mirá económica sobri Uropa, pero al mesmu tiempu rehorçó
las lazás comercialis con Estaus Unius qu'endespues el conflitu ejerci comu
primel poténcia mundial. Esti papel económicu l'á premitiu mantenel un sóliu i
costanti desarrollu a lo largu de la segunda metá el sigru XX.

Comu en tolos paisis altalmenti desarrolaus, los prencipalis fatoris en contra
de la economia el Reinu Uniu son los altus jornalis i las manufaturas en setoris
de endústria pesá en China, Taiwan, Índia i Corea del Sul.

L'agricultura arrepresenta namás qu'el 1% del PIB i está huertimenti mecanizá.
Ena endústria las prencipalis activiais son la maquinária, el material de porteu
i los produtus químicus. Ena mineria las tradicionalis minas de carvón en horma
de ulla assitiás en Yorkshire, Galis, Escócia i Lancashire án dau a las
centralis térmicas británicas l'energia nesseçária pal alantru económicu. Con el
petróliu descubiertu en 1970 nel Mari el Norti, el país es el segundu produtol
de tras de Noruega. El setol servícius es el que mas aporta al PIB el país,
destacandu sobri tós la Borsa, i los servícius financierus de banca i segurus.

Enque integrau ena UU, el llamau "uroescepticismu" tradicional de los británicus
le mantien huera de la zona euru, siendu la monea el país la libra esterlina.
Essisti un conpromissu el primel menistru pa celebral un referendum que
determini si el Reinu Uniu s'integra o non ena monea única.

L'educacion obrigatória escomiença a los 5 añus d'edá en Gran Bretaña i a los 4
en Irlanda el Norti i se prolonga ata los 16 añus, enque el 65% de los alunus
acontina los sus estúdius. En 2000 avia 4,6 millonis d'alunus escolarizaus en
enseñança primária i 8,4 millonis ena secundária. L'edá normal ena que se passa
de la escuela primária a la secundária es a los 11 añus en Ingalaterra, Galis i
Irlanda del Norti i a los 12 en Escócia.

Las universiais británicas son conpretamenti autónomas i tienin garantizá
l'endependéncia acaémica. A últimus de 1994 essestian unas 90 universiais, quasi
la metá de las antíguas politénicas, comu l'universiá a distáncia. Muchas de las
facultais de las Universiais d'Oxford i Cambridge se hundarun enos sigrus XII i
XIII. Las Universiais escocesas de San Andrés, Glasgow, Aberdeen i Edimburgu
datan de los sigrus XIV i XV. El númeru d'alunus matriculaus en enseñança
superiol hue de 2.240.680 en 2001–2002.



https://ext.wikipedia.org/wiki/Quintu_C%C3%BArciu_Rufu

Quintu Cúrciu Rufu (en latín Quintus Curtius Rufus), hablaol i escrebiol latinu,
autol las Historiae Alexandri Magni.

Cúrciu Rufu preteneció a la gens Curtia, sigún se puei entendel del su nombri.
Hueraparti destu, ná mas se conoci desti autol. Es possibri que trebahara de
hablaol pol estilu la su obra i que viviera en epoca emperial. Se conoci que
vivió en tiempus emperialis pol un passahi la su obra (X 9 1-6), ena que hazi
una alabáncia al emperaol, quiziá Cláudiu. De sel ciertu estu, lo situaria pal
sigru I ed. C.

L’obra Cúrciu qu’abemus s’entitula Historiae Alexandri Magni "Estórias Alehandru
el Grandi". Namás mos án llegau ochu librus, haltandu los dos primerus, polo
qu’el relatu escomiença nel tercel libru, cona toma las Celenas, nel 333 e. C.
Amás halta tamién el testu entri los librus V i VI i la parti central el IX.

Estas estórias cuentan los hechus i via Alehandru el Grandi tomandu cumu huenti
prencipal los escritus Clitarcu, biógrafu del mesmu sigru en que vivió
Alehandru. Con tó i con essu, el estilu retólicu, garifu i con heribequis
narrativus hazin desta obra mas qu’una estória u una biografia, una via novelá,
andi dessistin cartas, diálogus, escenas tráhicas i otrus repeñicus própius el
hablaol que decora quantu dis. Nesti sintiu, s’opón a Arrianu, quien escrebió
tamién al tentu Alehandru pero de holma chana i lisa.

Dalcuerdu con el catálogu el iciónariu Oxford, esti autol alcibi l’abreviatura
Curt.



https://ext.wikipedia.org/wiki/Quej%C3%ADo_folk

Quejío Folk es un grupu de folk contemporáneu d'Estremaura holmau pol un total
de 18 presonas (cuentandu encargaus de son, iluminaeru i puesta en escena).

Quejío Folk naci en Talayuela nel añu 1983 endrentu l'Associación Curtural “La
Encina” (La Chaparrera). Nunu los sus talleris, el de música, angunus de los
miembrus atualis del grupu esmiençan a labutal en tolo relacionau cola música
traicional estremeña. Se investiga i prohundiza nel conocimientu i deprendizahi
del patrimoñu curtural que representa la música i el bailaus traicionalis en
Estremaura.

A partil de 1996, el tallel tomaria el nombri de Quejío Folk, acontinandu embahu
l'Associación Curtural “La Encina”, inque nu sedria hata 1999 quandu grabaran el
su primel discu: Como Agua de Mayo, con 7 temas popularis i 4 de criación
própia.

En 2001 naceria el su segundu labutu: Como Oro en Paño, con 9 temas popularis i
3 de criación própia, basaus nel amol, fiestas, costumbris...

En 2006 veria la lus el tercel labutu del grupu: Como Anillo al Dedo, esta vezi
con 7 temas própius, i nel que se tratan temas cumu la emigración, leyendas, la
enfáncia...



https://ext.wikipedia.org/wiki/Prov%C3%ADncia_de_S%C3%B3ria

Sória es una província assitiá nel centru d'España, ena parti esti la Comuniá
Autónuma e Castilla i Lión.

Arraya colas províncias de La Rioja, Çaragoça, Guadalajara, Segovia i Burgus. La
su superfici es de 10.287 qm².

Sória es la província española menus puebrá, con una densiá s'alreol los 9
abitantis/qm²: una las minoris la Uñón Uropea. La puebración total la província
es de 93.503 ab. (2006), de los cualis el 40% vivin ena capital, Sória.

La província tien 183 municipius, de los cualis cerca la metá son puebrus con
menus de 100 vizinus, solu 12 dellus tienin mas de 1.000 abitantis i solu
Almazán, El Burgo de Osma-Ciudad de Osma, i Sória capital superan los 5.000
abitantis.

Se deferéncian nella dos grandis comarcas: la Tierra de Ágreda, con capital en
Ágreda, al esti arrayandu con Aragón i presiia pol Moncayo, zona e güertas i
esboçus, i la Meseta Soriana, tierra e cerealis i remolacha ena vega e Dueru.

Es mestel resartal la zona norti, enos arrayus con La Rioha, zona probi i
escabriosa, inque con emportantis recursus d'initas, i la Zona de Pinares, onde
están assitiaus los Picos de Urbión, lugal de nacéncia el Dueru i la mítica
Laguna Negra, que sirvió d'ispiración a Antonio Machado pal su puema La tierra
de Alvar González.



https://ext.wikipedia.org/wiki/Pelog

Pelog es una las dos escalas essencialis de la música gamelan. La otra escala
usá típicaenti es la slendro. Pelog tiini sieti notas, peru muchus conjuntus
gamelan namás que tiinin tecras pa cincu de los tonus. Jata en conjuntus que
tiinin tolas sieti notas, muchas piezas musicalis namás que usan una subbalburda
con cincu notas.

Ya que la afinación faría tantu en isla en isla, lugal en lugal u jata dun
gamelan a otru, nu es fácil caracteriðalla en télminus d'intervalus. Una
aproximación pue desprical los sieti graus del pelog de Java central cumu una
subbalburda d'una escala de nuevi tonus equidistantis temperá. Un análisis de 27
gamelan de la zona reveló una preferencia pol essi sistema.

Cumu en el slendro, pol mucha variación que haiga, nu hay apeninas endrentu un
gamelan. Nu es el casu de Bali, andi se jaðin los mesmus batimientus
d'intelferencia qu'en el slendro.

Las notas la escala se puen llamal de diferentis jolmas; En Java, una jolma mu
común es el usíu númirus (a menú llamáus polos sus nombris en javanés, sobri to
de jolma abreviá. Otra jolma más antiga usa nombris deriváus de los de partis
del cuerpu. Dambus los dos sistemas tínin las mesmas designacionis pal 5 y el 6.



https://ext.wikipedia.org/wiki/Parqui_Natural

Un Parqui Natural es aquel espáciu natural con caraiterísticas biolóhicas u
paisahísticas especialis que les hazin tenel una especial proteción i determinás
huncionis (recreativa, centífica...), teniendu especial cudiau ena conservación
i mantenimientu las sus cualiais.

En España se hazi una destinción entri "Parqui Natural" i "Parqui Nacional". Al
contráriu de lo que sueli pensalsi, las categorias d'espácius naturalis
protehius en España (Lei 4/1989) nu se basan en niveles mayoris u menoris de
proteción, polo qu'el Parqui Nacional nu es la fegura de mayol proteción. Se
basa enas sus huncionis i caraiterísticas, que son:

Dendi el pubricaeru la Lei 4/1989, la hestión de los Parquis Nacionalis se hazia
endi el Estau pol mé d'una comisión mesturá de hestión. La hestión de los
Parquis Naturalis es de las Comuniais Autúnomas. Ebiu a un recursu presentau pol
Andalucia i Aragón, i amparándusi en qu'el Parqui Nacional de Aigüestortes i
Estany de Sant Maurici estaba bahu competéncias de Cataluña, s'á reconociu
qu'ebi sel igual pa tolos Parquis Nacionalis. Pol ellu, uguañoti s'está a
l'aspera d'un regulaeru específicu i traspasu de competéncias (Agostu de 2006).

Un sabulugal de Parqui Natural marítimu-terrestri es el de Cabo de Gata en
Almeria.

El mayol espáciu protehiu d'España i amás, Parqui Natural, es el Parqui Natural
de la Sierra de Cazorla, Segura y Las Villas, ena província e Haén, ondi tiini
la su nacéncia riu Guadalquivil.



https://ext.wikipedia.org/wiki/Oryza_sativa

El arrós (Oryza sativa) es una especii pretenecienti a la família las gramíneas
(Poáceas), cuyu frutu es comestibli i constitui la basi la dieta d'abati la metá
la puebracion mundial. El su nutrienti prencipal sonin los idratus de carbonu,
enque tamien aporta proteínas (7%), mineralis i, en estau natural, albondu
vitaminas.

Escomençó a cautival-si ala vezi en varius paisis hazi mas de 6 milenius. Dos
especiis d'arrós se domesticarun, el arrós asiáticu (Oryza sativa) i el africanu
(Oryza glaberrima).

El cautivu de secanu s'entroució en Japón i Corea aprossimadamenti nel 1000 e.
C. El posteriol arrós d'enundacion en agricurtura entensiva hue en Corea entri
850 a 500 e. C., i passó al Japón polos Yayoi sobri el 300.

O. sativa s'adató nel meiu-esti uropeu i el Mediterráneu acia el 800. Los árabis
lo llevarun a la Península Ibérica quandu la conquistarun en 711. Endespues la
metá el sigru XV, el arrós llega a toa Itália i alogu a Fráncia, destendiendu-se
a tol continenti duranti las grandis esploracionis uropeas. En 1694, el arrós
llegó a Carolina el Sul, probablementi originariu de Madagascal. Los españoles
llevarun el arrós a Sudamérica a prencipius el sigru XVIII.



https://ext.wikipedia.org/wiki/Novelda_de_Guadiana

Novelda de Guadiana [noβ̞ɛl̪d̪a ð̪eˈɣwað̪jana] o Novelda a secas es un puebru
colonización pedanía de Badajós. S’assitia entre las localidais de Pueblu-Nuevu
de Guadiana i Sagrajas, junta la rivera de Guerreru. Es un puebru eminentimenti
agrícola. Tien 908 abitantis (2011).

El nombri de Novelda no casa con tipología denguna siguía palos puebrus
colonización en las vegas de Guadiana. Polo general, el nombri d'estus puebrus
lo cogía d'algún topónimu del lugal ondi se hiziera o tenía algún referenti
estóricu (conquistaoris) o liquiamenti mentava al régimin (casus de
Villa-Francu, Guadiana del Caudillu o el antiguu Xévora del Caudillu, ogañu
Xévora namás, por mó de la lei de Memoria Estórica). Pal casu de Novelda se
rindió omenagi al inginieru d'obras idráulicas del Pran Badajós, Juan Bautista
Beltrá Navarro, quien era de Novelda, en Alicanti. Esti alicantinu regía el
cargu de 'ingeniero director de los Servicios Hidráulicos del Guadiana', dendi
1947 ata 1953. Amás de dal nombri al puebru, a estilu las colonias, entró el
cultu a María Madalena, ora patrona'l puebru.



https://ext.wikipedia.org/wiki/Manuel_Garc%C3%ADa_Matos

Manuel García Matos ( * Prasencia 1912 - † Madril 1974) jue un famosu
folclorista y miembru el Instituto Español de Musicología. Jiðu estuyus de
violín, frauta, pianu, armonía y contrapuntu. Con 18 añus junda los Coros
Extremeños y esmienza a labutal pola recopilación literariu-musical de cantaris,
centrándussi nel estuyu d'istrumentus y danzas. Primeru jaði esti trebaju en
Estremaúra, pa más tardi acontinalla pa otrus lugaris, llegandu a arrejuntal más
de 10 000 documentus musicalis.

Pubricó un cancioneru la Arta Extremadura y otru la provincia Mairil, assina
cumu el trebaju incompretu "Danzas Populares de España", con música y
coreografía, de la que namás que se pubrican los tomus al tentu Estremaúra,
Andaluðía y Castilla la Nueva. Cona tutela la UNESCO, elaboró la "Magna
Antología del Folclore Musical de España".

Tuvu un intrés particulal pol flamencu, amás de sel un apassionáu la música pa
frauta tres buracus y tamboril. Se le pue escuchal tocal essi istrumentu enas
grabacionis d'Alan Lomax pa Estremaúra (los pindongus y el quita y pon de
Montirmosu y unas melodías pa danzas de paléus), l´únicu documentu que tenemus
d'él tocandu música.



https://ext.wikipedia.org/wiki/M%C3%BAsica_eletroac%C3%BAstica

La música eletroacústica es el héniru, palrandu latamenti, hecha pol mé de
tenolohia eletrónica. Enos destintus campus qu’albarca la música eletroacústica
los sonis tien destintas huentis, dende estrumentación musical tradicional hata
grabacionis máquinas manipulás eletrónicamenti.

La música eletroacústica es el télminu heneral con que mental a los destintus
hénirus qu’albarca. Otrus télminus que se gastan en relación con esti estilu
música son la acusmática (pieças crias pol mé unicamenti de sonius pregrabaus),
música eletrónica (anque esti úrtimu tien ogañu un sintiu mas comelcial) u
música esprimental (héniru mas abiertu andi se arrecohin composicionis henerás
pol destintus proceimientus eletrónicus, acústicus u enholmáticus).

El comiençu el desarrollu la música eletrónica está atihau al de la envención la
várvula. Entri los añus 20 i 30, develsus compositoris s’enliarun a esprimental
con fonógrafus, sonius grabaus, estrumentus i destintu aparatahi que puyera
producil angún tipu soniu. Entri estus preculsoris se hallan Ottorino Respighi,
Walter Ruttman u John Cage.

Nu sedria hata las décaas los 40 i 50 el passau sigru quandu s’encauzó las
destintas esprimentacionis en dos escuelas bien destintas. Pol un lau, en
Fráncia la musique concrète pol mé de Pierre Schaeffer i pol otru lau en Alemaña
la elektronische Musik pol mé de Herber Eimert i el físicu Werner Meyer-Eppler.
La música concreta gastaba sonius cotidianus, rustrius en cintas manetofónicas u
discu i endispués manipulaus pol destintus proceimientus, mentris que la
esprimentación alemana sulhió de la criación el soniu pol meyus eletrónicus.
Dambas a dos escuelas se caraiterizarun pola manipulación el soniu i pola
asséncia ehecución en direutu. La cimera la esprimentación eletroacústica llegó
con Karlheinz Stockhausen en 1955.

A la escontra la música tradicional, la huenti del son nu suel sel un estrumentu
músical, sinu qualquiel ohetu que tenga la capaciá de heneral angún tipu son pol
mé destintas ténicas (fleti, gorpi, achuchi, sopriu, ec.) que quean a l’albeliá
el compositol, assín cumu estrumentus de nueva criación u manipulación
inconvencional de los ya dessistentis. Estus sonis puein sel heneraus pa
l’ocassión musical u sel rustrius de las huentis pa dali un sintiu musical, cumu
las grabacionis trenis que hizu Schaeffer pa la su música concreta u maquinária
u sonius naturalis cumu cantus paharus, el fruyil el áugua, ec. Una huenti mu
esprotá ena música eletroacústica es la vozi umana i el haci sonis que se puein
crial polos ólganus fonación. La huerça destus sonis endispués esprimentan un
prohessu laboratóriu andi se manipulan eletronicamenti pa resorvelu nel
componieru final.

Los mas inlustris representantis de la música eletroacústica el sigru XX huerun
John Cage, Karlheinz Stockhausen, Luigi Nono i Pierre Schaeffer.

Tien muchu cautivu ena América latina en paisis cumu Méhicu, Arhentina i Chili
con autoris cumu Dante Grela, Juan Carlos Paz, Horacio Vaggione u Gabriel Brncic
Isaza.



https://ext.wikipedia.org/wiki/Luis_Chamizo

Luis Florencio Chamizo Triguero [ˈlwis floˈren̟θjo ʧaˈmiθo tɾiˈɣeɾo], mas
anombrau comu Luis Chamizo, hue un avogau i pueta estremeñu, autol de El miajón
de los castúos i punteru enas letras en castú.

Luis Chamizo tuvu nacéncia ena villa de Guareña (Baajós) el 7 Noviembri el 1894.
La su família es d’origin estremeñu, pos de destintus puebrus pacensis proceian
los agüelus. Los sus pairis huerun Joaquín Chamizo Guerrero, cacharreru local,
fegura cravi ena su puesia, i Asunción Triguero Bravo. Ubu un gelmaninu, Julián
Chamizo, el qual enfeneció con poca eá.

Los primerus endirguis los tuvu en Guareña. Pa hazel los superioris, aballó a
Mairil, andi vivió en cá una tia suya, raceandu pal Colegio las Maravillas.
Arremató en Sevilla, ciá a la que dende altonci anduvu atijau. Allina velollí
topa el títulu de péritu mercau. Aluspués, aballa otra ves pa los Mairilis a
estuyal Derechu. Pol estus tiempus conoci al muelnista estremeñu Manuel
Monterrey, nuna ciá que pa ná tinia que vel con el su puebru i de la que
pelcebia lo charramanduscu la crutura urbana, dalcuerdu conos datus
autobiográficus los sus própius puemas. Pal 1918 se gradua comu avogau. Namás
acabijaus los estuyus, güervi pa Guareña a trebajal nel negóciu familial, comu
comelcianti los conus, vendiendu pahuera, mas que ná, pa Ciá Real.

Endispuesinu, ahilandu mas pa lo suyu, trebaja nuna notaria Dombenitensi de
passanti, ena bicha Victoriano Rosado Munilla . Pol mé el su amigu i vizinu
Francisco Valdés, Chamizo s’enrea a escrebil pal pedióricu La Semana.

Entri los añus de que acabija la carrera i el su casamientu, trascurri la epoca
de mayol hechura puética el autol, apresentándusi a los juegus froralis
Almendraleju nel 1919 i espubricandu dos añus mas tardi la su obra mas soná, El
miajón de los castúos.

Se convoa en 1922 con Virtudes Cordo Nogales ena villa de Gualdacanal (Sevilla).
Conoció a la muchacha pol mé dun amigu el pairi, Cándido Cordo, el qual espenó i
Chamizó viajó a Guadalcanal a dal la cabeçá a la família. Pol mé dellu, Chamizo
passa a vivil en ambienti andalús, bichandu en Guadalcanal i raceandu a ca no ná
pol Sevilla, enos colrichis literárius i curturalis la epoca, desaculándusi de
lleval las tierras de pa Sevilla i pa Guareña. El matrimoñu ubu muchus ijus. Los
primerus huerun mellizus, unu dellus nonatu i el otru muertu al ratininu de bel
naciu. Aluspués vinun cincu ijas, chascu pal pueta que siempri quiju un machu
ena família. Las ijas huerun, pol eá, María Luisa, María Victoria, María de las
Virtudes Julia, Consolación y María Asunción.

La su relación con Sevilla favoreció el contautu cona revista Mediodía i los
autoris que nella escrebian. Tamién hizu que en 1930 estrenara allí la su gran
obra teatral en castú, Las Brujas, andi participarun emigrantis estremeñus, con
grandi acogia. Nessi mesmu añu, ya pa Outubri, la estrenó en Mairil i la tercel
puesta en escena aconteció pol fin en Baajós, nel López de Ayala.

La nombreria i simpatia que tuvu entri los vizinus de pal su segundu puebru
sevillanu, hizu que s’acupara la alcardia Guadalcanal, quandu Primo de Rivera,
anombránduli alcardi en 1924. Al poquinu, se le desina acaémicu la Real Academia
Sevilla de las Buenas Letras. Quandu s’enlió la Guerra Cevil, Chamizo anduvu
encurtu en Guareña, encorujándusi enos hornus la cacharreria. De que acabó la
guerra, Chamizo acupa un puestu nel Sindicato de Espectáculos Mairil, epoca ena
que trapiqueaba de endirgaol decramación de bardi nun pisinu la ciá, andi se
traslaó la família. La estáncia se prolongó, hata la su muerti.

Nel 1942 espubrica el primel cantu el su Extremadura, obra que quea sin
acabijal. Luis Chamizo mueri el 24 Diziembri el 1945 en Mairil, quandu tinia
namás 51 añus. Amigus i enteletualis la epoca le hizun omenagis i recordatórius
en destintus papelis.

Chamizo no hue un autol mu prolíficu, enque cautivó en velsu destintus tipus
génirus i lenguas. El primel escritu en velsu que se tien notícia es del 1913,
pa polos prencípius la su carrera avogau, entitulau En el remanso, está en
castellanu. El su trebaju literáriu lo llevó a apresentalsi a los juegus
froralis en Almendraleju, con el puema Consejos del Tío Perico —el bichu passó
endispuesinu al corpus del El miajón de los castúos—, al que le prémian con el
accesit.

La su primel obra espubricá i pola que Chamizo passó a la estória las letras
estremeñas i ispanas es El Miajón de los castúos. Salierun las dos primeras
eicionis en 1921, pol mé el mecenalgu Ortega Munilla. L’obra tien puemas de
destintus tiempus i holmatus escrita pol enteru en dialeutu castú. Es tinia pola
obra épica, sigún dis el própiu sutítulu, Rapsodias extremeñas, cuyu propósitu
es cantal portamientus, costumbris i “jazañas” los estremeñus, no apelandu a
pressonagis i hechus estóricus namás, sino tamién a la concéncia intrastórica
presentera enos sus puemas, vista en aicionis i pressonas el puebru chanu
estremeñu. El primel puema Compuerta es pogramáticu, andi se ven los propósitus,
tema i luenga el restu los puemas que enjaretan el libru.

La su segunda gran obra, enhilá pal teatru, s’entitula Las Brujas. Poema
dramático de ambiente extremeño en tres cantos y en verso. La estrenó en
Sevilla, Mairil i Baajós en 1930 con grandi déssitu entri el púbricu. L’obra se
halla tamién escrita en castú, andi el autol juga con el usu la luenga pendienti
de la posición social i eá los pressonagis.

Unus añinus enantis de moril, saca Extremadura. Chamizo namás espubrica el
primel cantu, un haci berrendu puemas del ton El miajón pero con una mayol
maurés.

Hueraparti la su produción en castú, Chamizo cautivó el velsu tamién en
castellanu, andi demuestra la su erudición, gastandu un léssicu enliosu i
arcaicu, trunfandu mas la holma qu’el continiu. El atiju puemas en castellanu
s’espubricarun pol primel vezi en 1967 embaju el títulu de Poesías castellanas.



https://ext.wikipedia.org/wiki/La_Verdaera_El%C3%A9sia_Jes%C3%BAs

La Verdaera Elésia Jesús [bɛɾð̪aˈeɾa eˈlezja hɛˈzʊh] (en ingrés True Jesus
Church [ˈtɾuː ˈʤizəs ˈʧɜːɾʧ]) es una elésia pentecostal que assigura tenel al
reol dos millonis miembrus assitiaus en quarenticincu paisis en seis
continentis. Esta elésia hue hundá nel sigru XX, en concretu nel añu 1917, i la
huerça los miembrus s´alcuentran en China i Taiguán .

La missión esta elésia es pedrical el evangéliu a tolas nacionis enantis la
segunda vinia Jesucristu.

La efetiva rececición el Espritu Santu se manifiesta nel palraeru de luengas
desconocias i es, velaí, la garantia de tenel una eréncia nel cielu .

El bautismu n'áugua es un sacramentu pa la remissión los pecaus i pa la
regeneración. El bautismu debi acontencel en áugua corrienti natural, es izil,
nun riu, nel mari u nun manantal. El bautizaol -ya bautizau anteriol en áugua i
nel Espritu Santu- derigi el bautismu nel nombri Jesucristu i la pressona que
recebi el bautismu debi sel margullia tuita en áugua.

El sacramentu el lavau piezis premiti al creyenti tenel parti con Jesucristu.
Tamién sirvi comu recordaeru del debel de tenel amol, santiá, umildá, perdón i
selvíciu. Tol qu'á alcebiu el bautismu en áugua, tien que recebil el lavau
piezis nel nombri Jesucristu. El lavau entri unus i otrus de los piezis puei sel
platicau siempri que seya mestel .

La Ucaristia es el sacramentu que conmemora la muerti Jesucristu. Premiti
participal de la calni i de la sangri Jesús i estal en comuñón con Él pa puel
tenel via eterna i resucital nel úrtimu dia. Esti sacramentu veloí se has tan de
continu comu seya mestel i se gasta pan sin lua i çumu uva .

El dia libri, el sétimu dia la semana, el Sábau, es un disantu, bendiziu i
santificau pol Dios. Tien que sel osselvau embaju la grácia el Siñol pa la
conmemoración la criación i la sarvación provista pol Dios, cona asperáncia
descánsiu eternu ena desotra via.

Jesucristu, dalcuerdu con esta Elésia, resucitó al tercel dia i arcendió a los
cielus, huendu sarvaol la umaniá, criaol los cielus i la tierra i el únicu Dios
.

La Santa Bíblia, compuesta pol Antíguu Testamentu i el Nuevu Testamentu, está
espirá pol Dios i costitui l'única verdá escrita pa la via cristiana .

La Sarvación l'atorga Dios pol mé la fe. Los creyentis tienin que confial nel
Espritu Santu, pa andal en cata la santiá, pa honral a Dios i amal al restu
pressonas .

La Verdaera Elésia Jesús, estalachá pol Jesucristu pol mé el Espritu Santu pa
pola llúvia postrera, es la elésia verdaera restaurá del tiempu apostólicu.

La Segunda Vinia Jesucristu acontecerá nel úrtimu dia, de que abaji del cielu pa
julgal al mundu. Los justus recebirán via eterna, pero los impius bicharán la
condenación eterna .



https://ext.wikipedia.org/wiki/Juvenal

Juvenal (en latín Decimus Iunius Iuuenalis, [ˈdɛkɪmʊs ˈjuːnɪʊs jʊwɛˈnaːlɪs]) hue
un escrebiol latinu los sigrus I-II, autol las Saturae, en cincu librus. Junta
Pérsiu, Marcial, Oráciu i Lucíliu, unu los mijoris satíricus la Antigüeá.

Poquinas son las enteracionis tocantis a la via Juvenal. Comu muchus autoris la
Antigüeá, los endirguis pa puel escrebil la su biografia son espigaus dangunas
notas la su própia obra u referéncias posterioris. Apeninas se cuenta con una
Vita Iuuenalis tardia i de juru pocu fiel.

Los datus que se conocin de ciertu namás valin pa assitialu nel tiempu i nel
espáciu. Nació pa metá la décaa los 50 ed. C. nel monicípiu d’Aquinu. Quiziá
tuvu nacéncia nuna família puyenti, lo suficienti comu pa puel costeali la
ensiñáncia básica enas escuelas retólica. Las biografias tradicionalis lo atijan
a Quintilianu i a Marcial, ijiendu sel discípulu del primeru i colláciu el
segundu. Juvenal conoció el final la epoca de mayol decaimientu con el emperaol
Nerón i la epoca repressión los Flávius.

Pol mó las letras llegó a mercal un cortijinu pa Tíburi (anguañu Tívoli), de mó
que raceaba pa Roma i en ves en quandu se arretiraba al campu en Tíburi.

Angunus datus, no mu certerus, assiguran qu’anduvu pa Egitu, de huitiva u quiziá
de viagi. Comentaristas paí se sostriban ena descrición que has nuna las sus
sátiras, andi relata un chascu canibalismu.

Queó escrita Juvenal una las obras que mijol á tratau la estória la literatura,
las Saturae “Sátiras”. La espubricó en cincu librus en destintus añus i ya en
periodu tardiu, embaju el empériu Trajanu i Adrianu. Las obras correspondin a un
géniru genuinu romanu, que es la sátira, pol mé la qual se esponia en essámetrus
un retratu la socieá i los sus pressonagis con el fin de critical los vícius i
cebiquis.

El primel libru sátiras lo espubricó nel 110 i albarca las cincu primeras
pieças. La primel sátira possei caraiti pogramáticu andi espón los motivus pol
mó los qualis escrebi sátira. El prencipal dellus es la indinación que le
prevoca la socieá el su tiempu, tó pol tó corruta i emputecia. Pa ellu se
sostriba en tradición satírica que encetó Lucíliu en tiempus repubricanus. Las
sátiras mas hirientis i endañosas se hallan entri esti libru i el segundu. Es
andi trunfa mas el sintimientu rabiñosu que la holma, de mois que se hallan los
sus escritus mas vivus i refortius.

El libru terceru lo sacó enos primerus añus el empériu Adrianu, entri los añus
113 i 121. Abemus tres sátiras desti libru (VII-IX).

La su obra queó orviá pol dos sigrus i, pol tantu, el autol tamién. A partil el
sigru IV escomençó a cobral enterés i alogu, en tola Eá Meya se gastó comu muelu
pa critical los cebiquis el ombri.



https://ext.wikipedia.org/wiki/Jen%C3%B3fani

Jenófani de Colofón (en griegu, Ξενοφάνης ὁ Κολοφώνιος, IPA [ksenophánɛːs ho
kolophɔ́ːnios]) hue un rassoda, filósofu i teólogu griegu.

Jenófani tuvu nacéncia en Colofón, ciá costera jónia i pátria Minermu, nel 570
e. C. Hue iju de Déssiu u quiziá de Ortomeni, sigún las huentis. Tuvu qu’emigral
quandu nuevu pa Sicília de qu'el sátrapa Jarpagu hizu molleal polas armas las
ciais jónias d’Ásia minol en nombri Ciru. En Sicília, hormi dis Diógeni Laérciu,
vivió en Zancli i en Catánia i se l’atija tamién a Elea, anque no de ciertu. Los
dossógrafus lo consieran el hundaol la escuela eleática, tuviéndulu enclusu pol
maestru Parménidi sigún los endirguis proceentis d’Aristóteli i su discípulu
Teofrastu hechus pol supuestus pahius nel pensaeru, probabrimenti
d’intepretacionis posterioris.

Se desconoci el tratu que mantuvu con Simónidi de Ceus, quasi de la mesma quinta
que Jenófani, pos namás dessisti una referéncia (DK 21 B 21) ena que lo llama
"horruñu". Tamién mienta paí a Pitágora, a Tali i a Epiménidi.

La obra que mos á llegau de Jenófani está, a la escontra la costumbri jónia, en
velsu qu’alquiria las holmas el dísticu , del essámetru enclusu paí de yambus.
Angunas huentis assiguran llamalsi esta obra Περὶ φύσεως "Al tentu la
naturaleza", anque es çorçoleanti esti bichu, pos velequí, una las precupacionis
hundamentalis el recitaol de Colofón era la teologia, no la física.

Jenófanis afilma que los ombris án tiniu el marru de hazel a los diosis
comparantis a ellus de má qu'án ahorrau los sus defeutus tamién a los seris
supremus. Pa él, a la escontra, aberia un dios qu'en ná huera apaiciu ni a los
ombris ni a los diosis la tradición, inmobi i que tó lo sienti i tó lo puei.
Esti pensaeru unitáriu i inmobi hizu a la tradición endispués acolleralu al eleu
Parménidi.

El pensaol jóniu creyó al Sol estal holmau pol cachinus de huegu u de nubis
inflamás que, veloquí, s’ajuntan tolos dias. Destas mesmas nubis están holmás
tolas demás estrellas, arreparandu Jenófani en que dambas a dos cosas —estrellas
i Sol— s’alcuentran hechas duna mesma cosa. Eno tocanti a la movición los
astrus, assiguró qu’el Sol abança εἰς ἄπειρον pero que pol longol dende la
Tierra paici que va jechandu el reol.



https://ext.wikipedia.org/wiki/ISO_639-3

ISO/DIS 639-3 es la tercel parti la familia e nolmas ISO 639, la cual tiini cumu
fin coifical, pol mé d'ientificaoris únicus de tres letras (Alpha-3), tolos
luengahis umanus conocius, encruyendu vivus, estinguius, antigus, estóricus,
artificialis u de señas; qu'en total s'estiman entri 6 000 i 7 000. S'alcuentran
descruius desta nolma los luengahis de pogramación d'ordinaoris.

Esta parti la norma ISO 639 tiini pol el momentu el estatus d'esborraol (DIS
polas sigras en ingrés de Draft International Standard), i hue aprebá cumu
proyeutu ena reunión ISO/TC37/SC2 en Agostu de 2003

Los coigus de ISO/DIS 639-3 se basan enos ya desistentis ena segundera parti la
nolma, ISO 639-2, i encruin los coigus de la 15ª eición el catálogu Ethnologue
de SIL International. Esta úrtima entiá á siu anombrá pol ISO cumu el ahenti
rustriol de coigus pala nolma ISO/DIS 639-3, lo que quiei izil que s'encarga e
recibil i revisal las solicituis de nuevus coigus, asín cumu de mantenel un
catálogu atualizau de coigus válius. Sigún SIL, una atualiçación del catálogu
sedrá pubricá anualmenti a partil de 2006.

El númiru máisimu de luengas que puein arrepresentalsi pol mé desti coigo puei
carculalsi de la siguienti holma: dau qu'el coigu gasta 3 letras, i el conhuntu
disponibri es de 26, 26 × 26 × 26 = 17 576 coigus que puein heneralsi. Ebiu a
que la nolma ISO 639 ebi sel consistenti en tolas sus partis, i ena segundera
(ISO 639-2) se defini un rangu de 520 coigos reservaus (dendi el qaa al qtz),
dos coigos especialis (mul i und) i un conhuntu de 23 coigus bibliugráficus
(639-2(B)) pa luengas que posein un coigu telminulóhicu deferenti (639(T)), el
total de coigus que puein heneralsi pa esta nolma es de 17 032.

La primel parti la nolma ISO/DIS 639 consisti en coigus de dos letras i ententa
cubril las luengas enas que desisti cierta cantiá de bibliugrafia ténica,
mentris que la parti ISO/DIS 639-3 ententa cubril tolas idiomas umanas conocias,
seyan estas sin escritura, estintus u artificialis.

La segundera parti la nolma ISO 639 hue diseñá con el ohetivu de sel gastá en
sistemas de decumentación bibliugráfica, polo qu'encrui aquellas luengas que
cuentan con ciertu material escritu, mentris que la tercel parti pretendi
encruil tamién aquellus luengahis que nu posein sistema d'escritura i se
mantienin únicamenti de holma oral.

Esta parti la nolma encrui amás coigus de tres letras p'angunus grupus
luengüísticus, los cualis nu tiinin correspondéncia ena nolma ISO/DIS 639-3 que
coifica únicamenti luengas endividualis, polo que dambas las dos nolmas se
superponin en gran miia, peru una nu es desatamenti un sugrupu la otra. Sin
embargu los coigus de tres letras son únicus a través de la nolma ISO 639, es
izil, nu puei bel asinau un mesmu coigu a un grupo luengüísticu ena nolma ISO
639-2 i a una luenga endividual ena nolma ISO/DIS 639-3. Nel chascu de coigus
asinaus a grupus luengüísticus, desisti una tabra que relaciona estus coigus de
la nolma ISO/DIS 639-2 con várius luengahis de la nolma ISO 639-3.

El catálogu Ethnologue de SIL International tiini cumu ohetivu coifical aquellas
luengas umanas vivas, u que s'aigan estinguiu dendi la criación del catálogu en
1950, i nu encrui, a deferéncia del ISO/DIS 639-3, luengas antiguas, ni
artificialis. Sin embargu, el Ethnologue á siu moificado a partil de la 15ª
eición de holma que seya un suconhuntu la nolma ISO/DIS 639-3.

El decumentu RFC 3066 consisti nel estándal mas difundiu pala ientificación
d'idiomas en decumentus d'internet. Sigún esta nolma se gastan los coigus de dos
letras de la primel parti de la norma ISO 639 cuandu desistan, alogu, los de la
segundera parti (ISO 639-2) i nu especificalu cuandu nu desistan. Estu es ebiu a
que la tercel parti (ISO/DIS 639-3) entovia tieni el estatus d'esborraol.
Endrentu d'este estándal desisti la posibiliá d'utilizal un campu estendiu nel
que se puei assitial un coigu rustriu ena ISO /DIS 639-3 i s'aspera qu'esta
nolma seya revisá cuandu la parti ISO 639-3 seya una nolma oficial.



https://ext.wikipedia.org/wiki/Helmanamientu_de_ciais

El gelmanamientu e cidais es un conceptu por mol ’el cual pueblus o cidais e
destintas zonas heugráficas i políticas se huntan para fomental el contactu
umanu i los enclacis culturalis. Normalmenti, inque non siempri, las cidais
gelmanas selin tenel caractísticas parecias. Amás, non solu se gelmanan cidais,
tambien lo hazin zonas muchu mas grandis, las cualis chegan a acuerdus e
gelmanamientu, comu por sabulugal el gelmanamientu entri las províncias de
Hainan (China) i Jeju (Corea del sul).

L’idea ’el gelmanamientu e cidais prencipió n’Uropa endispués dela Segundera
Guerra Mundial, con l’obhetu d’aportal a la puebración uropea laços d’uñón
mayoris i de promovel proyectus en beneficiu mútuu. Inque el conceptu es muchu
mas populal n’Uropa que notrus sítius, ogañu s’a estendiu por tolos continentis,
dandu lugal a argunus gelmanamientus mu interesantis.

Ogañoti, l’Uñón Uropea apoya los proyectus e gelmanamientu e cidais. L’apoyu
oficial fue estableciu hormalmenti en 1989. En 2003 se planificño un presupuestu
anueal d’alreol e 12 millonis d’eurus anualis pa financial 1.300 proyectus e
gelmanamentu.



https://ext.wikipedia.org/wiki/Gerundivu

El gerundivu [hɛɾʊn̪ˈdiβu] (del latín gerundivum [gjɛrʊn̪ˈdiːwʊm]) es una holma
nominal el verbu, gastau nangunas luengas.

El gerundivu latinu morfologicamenti es un aljetivu verbal (particípiu huturu
passivu), con basi el tema presenti, vocal atijanti, sufiju -nd- i telminacionis
-us, -a, -um própia los aljetivus tres telminacionis. Una holma comu amandus se
compón duna raís am-, vocal atijanti -a-, sufiju -nd- i desinéncia -us el
nominativu. Comu aljetivu que es, se declina en tolos casus, enos dos númirus i
enos tres génirus, del siguienti mó:

En huendu un aljetivu, tien que concordal en géniru, númiru i casu con el nombri
que le rigi. Participa ena nombrá “costruición gerundial”, lo mesmu qu’el
gerúndiu, con el qual no se tien que conhundil: el gerundivu es un aljetivu
verbal que concuerda con el núcliu el sintama, mentris que el gerúndiu es un
sustantivu verbal, núcliu sintama i que comu verbu puei lleval comprementus. V.
gr.: cupidus pilae emendae “deseosu de que la pelota seya mercá” (costrución
gerundial con gerundivu). A la escontra, esta mesma oración con gerúndiu sedria
cupidus pilam emendi “deseosu de mercal la pelota”.



https://ext.wikipedia.org/wiki/Gamelan

Un gamelan es un conjuntu musical de Indonesia y Malaysia, especialmenti de Java
y Bali que nolmalmenti pue contenel una seri d'istrumentus cumu metalofonus,
xilofonus, tamboris, gongs, frautas de bambú, istrumentus de cuerda pursá y
frotá, y jata vocalistas puen sel incruyíus. Los tamboris sonin un istrumentu
emportanti que dirigi el conjuntu.

La parabra "gamelan" víni de la parabra javanesa "gamel" que quíi iðil golpeal u
martillal, con el sufiju -an, que jorma un nombri colectivu.

Las variantis s'agrupan geograficaenti, juendu la principal división la que se
da entre los estilus de los balinesis, los javanesis y los sundanesis. Los
gamelan sundanesis s'associan a menú con el gamelan degung, un conjuntu sundanés
qu'utiliða un subconjuntu d'istrumentus modificáus con un mou particulal de la
escala pelog. Los gamelan balinesis se suelin associal a un virtuosismu y
cambius velocis de tempu y dinámica del gamelan gong kebyar, el su estilu más
conocíu. Algotrus estilus popularis balinesis encrúin el gamelan jegog y el
kecak, tamién conocíu cumu el "cantu el monu".

Juera el nucliu principal de Java y Bali, los gamelan s'estendierun
hestóricaenti a través del entrecambiu y intrés curtural u pol migracionis,
surgiendu estilus nuevus. Los gamelan malayus (principalmenti de las regionis de
Terengganu y Pahang) se diseñan de jolma similal a los javanesis menus en que
carecin d'angunus istrumentus elaboráus y qu'están afináus en una escala slendro
cuasi equidistanti en intervalus, a menú jiðiendu usíu d'un do u un si bemol
occiental cumu la basi. Los imigrantis javanesis de Surinam tocan gamelan en un
estilu autáu al de las aldeas del centru Java. El gamelan está relacionáu conos
conjuntus kulintang de Filipinas. Tamién s'usan agora los gamelan en occidenti,
encruyendu lo mesmu conjuntus tradicionalis cumu esprimentalis.



https://ext.wikipedia.org/wiki/Gal%C3%ADcia

Galícia (tamien en gallegu se gasta la holma Galiza) es una comuniá autónoma
española, assitiá nel noroesti de la Península Ibérica. Arraya al norti con el
mari Cantábricu, al sul con Portugal, al oesti con el océanu Alánticu i al esti
con Astúrias i Castilla i Lión (províncias de Çamora i de Lión).

A Galícia pretenecin las Islas Cies (holmás pola Isla de Faru, Isla de Montagú,
Isla de San Martiñu i la Isla d'Onza), el archipiélagu d'Ons (holmau pola Isla
d'Ons i la Isla d'Onza), el archipiélagu de Sálvora (holmau polas islas de
Sálvora, Vionta i Sagres), i tamien algotras islas cumu Cortegá, A Arousa,
Sisargas i Malveiras; la mayol parti las cualis pretenecin al Parqui Nacional de
las Islas Alánticas.

Tien mayol emportancia l'agricurtura i la pesca en Galícia, anque la mayol parti
la puebración labuta nel setol terciáriu: 582.000 presonas dun total de
1.072.000 trebahaoris (2002).

Nel setol secundáriu destacan la costrución naval en Vigu i Ferrol, la endústria
autumovilística i la testil, i la relacioná cola manipulación del granitu.



https://ext.wikipedia.org/wiki/Estr%C3%A9s_oxidativu

El estrés oxidativu es causau por un desequilibriu enti la produzión d'especis
reactivas el oxígenu y la capacidá d'un sistema biológicu de decodifical ringla
los reactivus intermeyus o reparal el dañu resultanti. Toäs las formas de vida
mantienin un entornu reductor drentu de las sus células. Esti entornu reductor
es preservau polas enzimas que mantienin el estau reducíu a través d'un
constanti aporti d'energía metabólica. Desbalancis en esti estau normal redox
puen causal efectus tóxicus a través la produzión de peróxidus y radicalis
libris que dañan a tós los componentis la célula, incluyendu las proteínas, los
lípidus y el ADN.

En el ser humanu, el estrés oxidativu está involucrau en una jartá malotías,
comu la aterosclerosis, la enfermedá de Parkinson, encefalopatía miálgica,
sensibilidá química múltipli, periodontitis, varicoceli y la enfermedá
d'Alzheimer y tamién pué sel importanti en el envejecimientu. Sin embargu, las
especis reactivas d'oxígenu puen resultal beneficiosas ya que son utilizás pol
sistema inmunitariu com'un meyu pa atacal y arrebanal a los patógenus. Las
especis reactivas del oxígenu son tamién utilizás en la señalización celular.
Esta es denominá señalización redox.

En términus químicus, el estrés oxidativu es un gran aumentu (cada vezi más
negativu) en la reduzión del potencial celular o una gran disminución en la
capacidá reductora de los paris redox celularis comu'l glutatión. Los efectus
del estrés oxidativu dependin la magnitud d'estus cambius, si la célula es capaz
e superal las pequeñas perturbacionis y de recuperal el su estau original. Sin
embargu, el estrés oxidativu severu pué causal la muerti celular y aún una
oxidación moderá pué desencadenal l'apoptosis, mientras que si es mu intensa pué
provocal la necrosis.

Un aspectu particularmenti destructivu del estrés oxidativu es la produzión
d'especis d'oxígenu reactivu, qu'incluyin los radicalis libris y los peróxidus.
Argunas las menus reactivas d'estas especis (comu'l superóxidu) puen sel
convertías por una reazión redox con metalis e transición u otrus compuestus e
ciclu redox en quinonas, especi radical más agresiva que pué causal estensu dañu
celular. La mayoría d'estas especis derivás del oxígenu se producin en un nivel
baju en condicionis normalis e metabolismu aeróbicu y el dañu que causan a las
células es reparau constantementi. Sin embargu, baju los gravis nivelis d'estrés
oxidativu que causa la necrosis, el dañu produci agotamientu de ATP impidiendu
la muerti celular por apoptosis controlá, provocandu que la célula muera
liberandu al meyu numerosus compuestus citotóxicus.



https://ext.wikipedia.org/wiki/Estaus_U%C3%B1ius

Los Estaus Uníus d'América es un país assitiau en América el Norti, enque
Hawaii, unu los sus estaus, s'alcuentra en Oceanía. Está holmau por cincuenta
estaus, un destritu federal (Washington D.C., qu'es la capital) i angunus
algotrus territórius. Es una repúbrica presiencialista i federal.

Estaus Uníus es una repúbrica costitucional, presiencial i federal. El su
goviernu tien unos pueris limitaus numiraus ena Costitución. La su holma de
goviernu es cantá comu democrácia presiencialista polque ái un presienti. La
eleción del presienti es endireta pol compromisarius u grandis eletoris. Dendi
2017, Donald Trump es presienti del país.

La geografia el área continental es acientá ena zona ociental, ondi están
assitias las Montañas Rocosas. Ena zona noresti s'assitian los Montis Apalachis
i ena región suloesti esmiença la Sierra Mairi mejicana. Al norti, los estaus
continentalis s'arrejuntan con Canadá, i Alaska, con el Oceanu Gracial Álticu;
al Sul hazin arrayu con Méjicu i el Golfu de Méjicu; al esti s'alcuentra el
Océanu Alánticu, i al oesti, el Océanu Pacíficu.

Enantis de la llegá de los uropeus abitaban nel territoriu albondu puebrus
endígenas, angunus llegandu a crial colturas avançás, comu la Misisipiana. Los
primerus assitiamientus uropeus s'estabrecierun a partil del sigru XVI huendu
españolis, francesis, británicus i olandesis. Los Paisis Baxus cedierun las sus
colonias a los británicus, que poquinu a poquinu van a holmal las 13 colónias,
que se conviltirian enos Estaus Uníus d'América al atrás duna guerra pola
endépendencia, causá polas tensionis entri la metrópoli i los colonus
(1775-1781). El nuevu estau recogi ideas ilustrás, comu la igualdá entri tolos
ombris, los derechus umanus, etc. George Washington hue el primel presienti de
la nacion.

Duranti tol sigru XIX los Estaus Uníus esperimentarun una revolucion endustrial,
conviltiendu-se nuna potencia económica i política. Al escomençal la I Guerra
Mundial se va a declaral neutral peru acabijó entrandu apoyandu a los aliaus.
Los años 20 huerun duna gran prosperiá económica que acabijó ena Gran Depresion
de 1929.

Duranti la II Guerra Mundial, los Estau Uníus tuvun un emportanti papel,
runchandu sobri tó a la escontra d'Alemaña i Japón, llegandu a gastal dos bombas
atómicas nessi país, destruyendu las ciais de Hirosima i Nagasaki. Endespues
desti conflitu el mundu se deviió en dos bloquis, el comunista (representau pola
Union Soviética) i el capitalista cuyu mássimu representanti eran los Estaus
Uníus (la conocia comu Guerra Fria). Cona caía de la Unión Soviética acabijó la
Guerra Fria.

Ogañu esti país sigui huendu una poténcia mundial, enterviniendu en numirosus
conflitus nel mundu. En 1991 encabeçó la ofensiva aliá ena Guerra del Golfu, en
2001 envadió Afganistán comu respuesta al atentau terrotorista a la escontra las
Torris Gemelas de Nueva York, i en 2003 envadió Iraq derrocandu a Saddam
Hussein.



https://ext.wikipedia.org/wiki/El_Brocensi

Francisco Sánchez de Las Brozas, mas conociu cumu el Broncensi, hue unu los mas
elustris sábius el sigru XVI en Uropa. Escrebió puesia, obras gramaticalis,
retólicas, filosóficas, astronómicas, heográficas, filolóhicas i estuyus sobri
autoris crásicus. Amás tuvió conocimientus en melecina, música i ornitolohia. La
su mas emportanti aportación hue la Minerva, una gramática latina que se
convirtió en muelu pal estuyaeru el latín en tol viehu continenti.

Se trata duna gramática escrebia en latín, deviia en quatru librus. S’estrutura
siguiendu un critériu lóhicu, pos hue el frutu e sometel a la razón (ratio) la
conocéncia la luenga latina i nu al usiu (usus) de los autoris crásicus mas
notabris.

Anque esta obra nu seya el escomiençu la torización la gramática i el postulau
en prencípius, polque estuyosus gramáticus cumu Apolóniu Dísculu, Pricianu u
Escalíheru ya tinian hechas gramáticas racionalis enantis, la Minerva supusu la
piera angulal ondi esmiençal a sostribal el estuyaeru gramatical tóricu las
luengas. Esta obra arcançó una enfruéncia enormi duranti mas de dos sigrus en
toa Uropa i que chegaria hata el sigru XX colos henerativistas. Nu estanti, en
España, el labutu Nebrija clissó l'obra el Brocensi que nu sedria mu valoreá a
la escontra el restu d'Uropa.

La su prencipal inovación hue eno tocanti a los andaris que sigrus endispués
estalacharia Saussure enas sus torias dicotómicas, estu es, eno tocanti a los
andaris el usiu i la luenga. Pal Broncensi, lo emportanti es hallal la estrutura
lóhica la luenga i desprical arrancandu daí el usiu endividual sigún los
chascus. Tamién cobró albonda emportáncia enas sus páhinas gramaticalis el
concetu d'elissi.

La Minerva tuvió dos eicionis, la primel de 1562 i una definitiva en 1587, andi
se recadan datus tamién trataus enas Institutiones i enos Paradoxa. Ogañu, la
eición crética mas cudiá es la laboreá pol miembrus la propia Univelsiá
d’Estremaura.



https://ext.wikipedia.org/wiki/Diego_de_San_Pedro

Diego de San Pedro [ˈdjeɣo ðe sam ˈpeð̪ɾo] (en castellanu antíguu Diego de Sant
Pedro) hue un poeta i escreviol español del sigru XV.

No se tienen muchas enteracionis a tentu la via d’esti autol i las poquinas que
essistin están abarullás, por mol d’otrus Diegos de Sant Pedro de pa las mesmas
fechas. Las enteracionis palran de vel siu Diego hialgu que vivió ena segunda
metá el sigru XV i que las sus obras son de denpues de 1470 (enque se
espubricarun ena última décaa sigru). Los demás datus se puein destrael de los
prólogus las sus obras, enque comu aconteci siempri enos datus autobiográficus
endrentu la ficion, tienin que entendel-se con cudiau. Assín pareci que sirvió
an cá el condi d’Urueña, que gozava de agarris ena corti isabelina, que conocia
i tratava con Marina Manuel, bisnieta de don Juan Manuel i que puu vel
participau ena guerra Graná. En unas décimas que escrevió nel Desprecio de la
Fortuna, pieça maura, s’arrepienti de los sus anterioris escritus.



https://ext.wikipedia.org/wiki/Cornalvu

Cornalvu es un embalsi romanu assitiau a unus 10 quilómetrus de Méria, i al
mesmu tiempu, tamién se llama Cornalvu al Parqui Natural ondi s'alcuentra iziu
embalsi.

Lo primeru que se puei vel el parqui es el centru d'entelpretación, enas
aldehueras de Truhillanus. Tras unus quilómetrus pol un caminu asfaltau
chegaremus al Parqui Natural i el embalsi (si acontinamus p'alantri, chegaremus
a unas hesas propieá la Hunta d'Estremaura).

La presa es una eificación romana sobri el arroyu Albarregas, que se gastaba
p'abastecel d'áugua a parti la ciá d'Emerita Augusta (ogañu ciá e Méria). La
contención es una muralla e 220 metrus de largu pol 18 d'artu, siendu la parti
que s'alcuentra en contatu con el áugua en horma e graeriu. Esta costrución hue
decrará Monumentu Nacional el 13 e Diciembri e 1912, inque el embalsi s'acontina
gastandu ena atualiá.

Es mestel izil que nesti riu s'alcuentra una especi e pezi llamá harabugu, la
cual está en continua regresión i solu quean en angunus lugaris de riu Guadiana
(paci sel que nel Guadalquivil ya s'án estinguiu).



https://ext.wikipedia.org/wiki/Cast%C3%BA_(palra)

El castuo (IPA [kɑhˈthuo], en estremeñu castú [kɑhˈthʊː]) es el desarrollu
dialectal del castellanu medieval enpuestu ena Reconquista que se pingó de
muchus de los rasgus el leonés oriental, prencipalmenti léssicus i de la huerça
los rasgus el español meridional, mas que ná del lenicismu.

El términu de castuo l’acuñó el poeta de Guareña Luis Chamizo en el libru El
miajón de los castúos, con vé-la equí estas parabras:

A lo primeru con castuo no se mentava la idioma, sino a los labraoris estremeñus
que cuentavan con tierras própias de cultivu, a la contra los que trabajavan
enas grandis fincas pa los señoritus. Chamizo gastó la parabra pa identifical al
prototipu ombri estremeñu, sostribandu-si ena esperéncia local. Por estension,
la parabra passó a desinal a qualisquiel rasgu cultural própiu los castuos, comu
el mó vida, pensaeru, tradicionis i palra.

Tradicionalmenti, el castuo á siu sinónimu el estremeñu, concetus que no s’án
d’abarullal, deviu a la destinta proceéncia de dambas. Pola cercania dessitenti
entre el astul-lionés oriental con el castellanu antíguu essistin muchus roceus,
mas que ná fonéticus i léssicus. Con tó, el castuo está mas a renti al español
meridional d'ogañu, con angunus arcaismus i leonesismus, que del estremeñu.

— La perda sonis sonorus entrivocálicus [ð], [β], [ɣ]: caeça [kaˈeθa], deo
[ˈdeo], cansao [kanˈsao], miaja [ˈmjaɦa].

— Aspiración de tolos sonis inplotivus, acetu las nasalis i las líquias, en [h]:
escapás [ɛhɣkhaˈpɑh], actó [ɑhˈthɔː] “atol”, desviá [dɛhβiˈɑː] “desvial”.

— Perda líquias implotivas finalis con abrieru vocálicu: caló [kaˈlɔː] “calol”,
viví [biˈβɪː] “vivil”.

— Desdobramientus vocálicus anti pausa, produzius pola perda aspiración: los
cables [lɔhɣˈkhaβlæ] “los cabris”, muchos [ˈmuʧɔ].

— Yeismu destendiu: llave [ˈʤaβe] "llavi", tramallo [tɾaˈmaʑo] “tramallu”, calle
[ˈkaʑe] “calli”.

— Reducion grupus consonánticus: nf > f: efermero [efɛɾˈmeɾo] “enfermeru”,
cofundí [kofʊn̪ˈdɪː] "confundil"; rj > h: tajeta [taˈɦɛta] “taljeta”, ugéncia
[ʊˈɦen̟θja] “ulgéncia”; ct > t: drogadito [dɾoɣaˈðito] “drogaditu”, conceto
[kɔn̟ˈθeto] “concetu”; ps > ss: cássula [ˈkasula] “cáusula”; pt > t: conflito
[kɔɱˈflito] “conflitu”.

— Assimilacionis líquia + consonanti: canne [ˈkanːe] “carni”, pienna [ˈpjenːa]
“pierna”, mil.la [ˈmɪlːa] “mielra”.

La sintassi el castuo en pocu se deferéncia de la castellana, apeninas en unus
rasgus arcaicus quasi en desusu i en hechus motivaus pola fonética sintática.

Se puei dizil que la literatura en castú tuvu nacéncia con Luis Chamizo i la su
obra El miajón de los castúos. Con tó i con essu, la luenga Chamizo s’acerca
bastanti al sistema el estremeñu, pos la palra nativa, cercana a Méria está enos
arrayus el estremeñu ena província Baajós, de mois que los leonesismus son
freqüentis.

Enque Chamizo precuró arrendal a Gabriel y Galán, la léngua que gastó hue la de
Guareña, prevocandu que arrancara un descolleramientu ena literatura estremeña,
entre el estremeñu cacereñu i la varieá castua oriental, deseparacion que la
crítica i los própius utoris posterioris endilgarian a la custion provincial
—poetas cacereñus que siguirán la verea grabeliana i poetas pacensis la
chamiciana—. D'esti jeitu, afrorecierun una riestra utoris quijiendu imital la
luenga i estilu Chamizo, cuyu mayol representanti en ogañu es Javier Feijóo.
Otrus utoris con nombreria son Carmen Vera, Ricardo Quintana Sánchez-Bote i
Ventura Villarubia Pila.



https://ext.wikipedia.org/wiki/Barrau

Barrau es un monicípiu la província e Caçris, assitiau nel Valli el Herti, enas
estribacionis la Sierra e Greus, concretamenti ena Sierra e San Bernabé. Luenga
24 qm de Praséncia, 108 qm de Caçris, 171 qm de Méria i 251 qm de Mairil.

El términu monicipal es chiqueninu, alreol los 20 qm² i con emportantis
desnivelis i huertis pendientis, que varian dendi los 657m d'artitú enas
prosimidais de Gargüera, hata los 1115m el lombu la Porrilla i los 1113m de
Huentimoral, las sus cimerias.

La redi idrugráfica la conhorman varias gargantas cumu la Garganta el Obispu, i
regachus cumu los Cañus i Gargolesnas, tós ellus pretenecientis a la cuenca e
riu Tiétal.

Naci cumu núcliu pastoril. Cabrerus de Piornal s'asiahan definitivamenti pa
aprovechal los pastus que proucin estus vallis chiqueninus. En decumentus la ciá
e Praséncia, Barrau apaici anombrau nel añu 1464 cumu un bárriu i los sus
abitantis cumu vizinus de Piornal, peru nel añu 1498 ya se palra d'él cumu entiá
endependienti, cuentandu nesi momentu con 55 vizinus pecherus, colo que se puei
cifral aprosimadamenti la puebración nunas 250 presonas nesi momentu.

Logra el entítulu e Villa e Señoriu i el 12 e Hebreru e 1753 apaici vinculá a
Don Antonio Díaz de Vargas Coronel Tamayo y Rosa, vecinu e Badahó. Siendu la
única puebración serrana el valli el Herti con esa destinción.

Dendi la restauración de la democrácia, i aluspués las primeras elicionis
monicipalis libris, el "Partido Socialista" ganó tolas elicionis celebrás, hata
las elicionis monicipalis de 2007, enas que se dió un empati ténicu entri los
dos partius que se presentarun a las elicionis, lograndu dambus los dos el mesmu
númeru e votus, siendu esti un hechu mu ralu. Tras un sorteu (cumu izi la lei pa
estus chascus) celebrau en Praséncia i tras marral al entelpretal la lei, se dió
la alcardia al "Partido Popular", siendu la primel vezi qu'ai un alcardi nu
socialista nel monicipiu.



https://ext.wikipedia.org/wiki/Austr%C3%A1lia_31-0_Samoa_americana

Austrália 31-0 Samoa Americana hue el resurtau dun partiu fubu, el cual está
consierau cumu la deferéncia más grandi e la Estória nun partiu entrinacional
oficial. Se hugó en Coffs Harbour, Austrália, nel 11 de Abril de 2001, entri las
selecionis d'Austrália i Samoa americana pa la crassificación pal Mundial de
Fubu 2002 en Corea i Japón. Inque nel estayu se marcarun 32 golis, finalmenti
huerun reconocius 31. El porteru australianu sólu tocó el balón una vezi, i enos
últimus 4 menutus.

La seleción australiana vinia de hazel tres dias antis un 22-0 a la seleción de
Tonga, que se bia convertiu en un nuevu record. La de Samoa americana, bia
encajau 13 golis contra Fiyi y 8 contra Samoa.

A Samoa americana l'endilgarun una meya un gol ca tres menutinus. El máissimu
anotaol hue Archie Thompson, con 13 golis reconocius (14 marcaus de horma no
oficial), que le dan el récord del mundu al superal los 10 golis qu'el danés
Spohus Nielson endirgó a los francesis enas olimpiás de 1908.



https://ext.wikipedia.org/wiki/Arradiu

L'arradiu (entendía comu radiofonía o radiodifusión, términus no estrictamenti
sinónimus) es un meyu de comunicación que se basa en el envíu de señalis d'audiu
a través d'ondas e radiofrecuencia, si bien el términu s'estila tamién pa otras
formas d'envíu d'audiu a distancia comu l'arradiu por Internet.

La radiocomunicación es la tecnología que posibilita la transmisión de señalis
meyanti la modulación (e la su frecuencia o amplitud) e ondas electromagnéticas.
Estas ondas no requierin un meyu físicu de transporti, polo que puen propagalsi
a través del vacíu.

Una onda d'arradiu s'origina cuandu una partícula cargá (por ejemplu, un
electrón) s'escita a una frecuencia situá en la zona de radiofrecuencia (RF) del
espectru electromagnéticu. Cuandu l'onda d'arradiu actúa sobri un conductor
eléctricu (l'antena), induci en un movimientu la carga eléctrica (corrienti
eléctrica) que pué sel transformau en señalis d'audiu u otru tipu de señalis
portaoras d'información.



https://ext.wikipedia.org/wiki/Aniceto_Garrido_Retortillo

Aniceto tuvu nacéncia ena villa cacereña Montelmosu nel 1910. Su pairi hue
albarderu i se crió nel ambienti la professión. Assistió pol primel vezi a la
escuela de que tuvu sieti añus hata los trezi. De zagalón s’ensiñó al ofíciu
paternu desquitándusi de la escuela, anque anduvu diendu a crassis noturnas hata
los 18.

Quandu tinia eá pa cumpril el selvíciu melital nu puu, pos tinia un defeutu ena
pierna derecha que lo embilmaba. Ena Guerra cevil española s'alistó voluntáriu
ena Falanhi, andi melitó pol 22 messis. El su labutu le mereció la mealla al
méritu.

Aniceto compusu puemas lo mesmu en castellanu qu'estremeñu, anque la huerça la
su produción se halla en castellanu, queandu el estremeñu pa temas mas mundanus.
Nu preteneci a denguna escuela, anque tien leyiu escritoris castellanus.

A lo largu los sus velsus se palra de cosas cotidianas, reflessionis, política i
relihión. Rebufa Estremaura en muchus los puemas, hiziendu a las sus hentis
palral cumu palran enos puemas Las lavanderas del charco i Tío Escequiel y tio
Silvestre.



https://ext.wikipedia.org/wiki/Anaecypris_hispanica

El jarabugu (Anaecypris hispanica) es una aspeci de peci endémica en ríus
tributarius del Guadiana, especialmenti en Estremaúra. S'enjalla en perigru
d'estinción. Comu sinónimu, tamién se gasta, inque menus, Phoxinellus
hispanicus.

Nu está craraenti relacionáu con otras especis de pecis, lo que jaði que se
prantéin enimas sobri la su filiación, que angunus estabrecin con ciertas
aspecis de Túniz u los Balcanis.

El su nombri científicu, Anaecypris hispanica, senifica "Cipínidu (-cypris) del
Guadiana (Anae-) en España (hispanica)".

Es un ciprínidu chiqueninu, con argu menus de 10 cm de largol, con linia lateral
incompreta u ausenti, lo que lo distingui de otrus ciprínidus. Las sus escamas
son mu chiqueninas y se desprendin con facilidá. Tíni la quilla entri las aletas
ventral y anal.

Está amenazáu pol mé la costrucción d'embalsis y la entroducción d'aspecis
alóctonas pa la su pesca deportiva cumu el blablá, el luciu u la carpa.

La Unión Uropea tíni esta aspeci catalogá cumu aspeci d'atención especial (Anexu
II 'e la directiva sobri conselvación de fauna y frora silvestri -1992-). El
catálogu nacional español la encrúi ena categoría 'e vulnerabri (Ordin del
Ministeriu español de Meyu Ambienti de 21 de octubri de 2002) y la Junta
d'Estremaúra la tíni decrará aspeci en peligru d'estinción (13-3-2001). Igual
protección le atorgan las autoridáis regionalis de Castilla La Mancha.



https://ext.wikipedia.org/wiki/Agricoltura

L'agricoltura o 'agricurtura' (del latín ager, agri, 'campu o tierra de
labranza' y cultūra, 'cautivu, crianza') es el conjuntu de ténicas y
conocimientus pa cautival la tierra y la parte del sector primariu. En ella
están encluius los deferentis lavutus e tratamientu del suelu y cautivu de
vegetalis. Conprendi tó un conjuntu d'azionis umanas que trasforma el meyu
ambienti natural, con el fin e mejoraglu pal crecimientu las siembras.

Las activiais relacionás son las que integran el llamau setol agrícola. Töas las
activiais económicas qu'albarca esti setol tienin el su hundamentu en el
esplotiju los recursus que la tierra origina, favorecía pola azion del ombri:
alimentus vegetalis comu cerealis, frutas, ortalizas, pastus cultivaus y
forragis; fibras gastás pola endústria testil, cultivus energéticus, etc.

En el Crecienti Fértil d'Oesti d'Asia, Egitu e La Índia huerun los sitius e la
primera siembra y cosecha hidráulica, de plantas qu'avían síu recogías
previamenti en la naturaleza. El desarrollu y l'independencia l'agricoltura se
produju en el norti y sur e China, en el Sahel d'África, en Nueva Guinea y en
varias regionis e las Américas. Los ochu cultivus llamaus hundaoris del
Neolíticu l'agricoltura, huerun en primer lugar los cerealis: trigu "espelta",
el trigu "mochu", aluegu la cebá; las leguminosas: guisantis, lentejas, yerus,
garbanzu; y el linu.

En el año 7000 a. C., la nacienti agricoltura llegó a Egitu. Polo menus dendi
7000 a. C., en el subcontinenti indiu se cultivó trigu y cebá, comu lo
demuestran escavacionis arqueológicas en Mehrgarh en Baluchistán, en lo que hoy
es Paquistán.

En el añu 6000 a. C., l'agricoltura campesina s'atrincheró en las orillas del
Nilu. Estu debíu al pocu desarrollu aún e las técnicas e riegu. Duranti esti
tiempu, la agricoltura se desarrolló de forma independienti en el Lejanu
Orienti, con el arroz, en lugar e trigu, comu cultivu prencipal. Los
agricultoris e China e Indonesia logrun domestical el taru o papa china
(Colocasia esculenta) y el frijol mung (Vigna radiata), la soja y el azuki
(Vigna angularis). Como complementu a estas nuevas huentis d'hidratus e carbonu,
una red e pesca artamenti organizá en los ríus, lagus y las costas del océanu en
estas áreas truju consigu grandis volúmenis e proteínas esencialis. En conjuntu,
estus nuevus métodus agrícolas y de pesca originun un augi la población humana
qu'empequeñeció töas las espansionis anterioris y que continúa en l'actualidá.

En 5000 a. C., los sumerius avían desarrollau las prencipalis técnicas
agrícolas, incluyendu el cultivu intensivu la tierra a pazu escala, el
monocultivu, técnicas e riegu, y el usu de manu d'obra especializá,
particularmenti a lo largo la vía acuática agora conocía comu'l canal e Shatt
al-Arab, del delta de Golfu Pérsicu a la confluencia los ríus Tigris y Éufratis.

La domesticación d'especis silvestris: urus y muflonis en ganau vacunu y ovinu,
respectivamenti, dio pasu a l'utilización a pazu escala d'animalis pa
condumiu/fibra y comu bestias e cargación. El pastor s'unió al agricultor com'un
proveedor esencial palas sociedáis sedentarias y seminómadas. El maíz, la
mandioca y el arrurruz huerun domesticás por primera vezi en el continenti
americanu y se remontan al 5200 endenantis e Cristu.



https://ext.wikipedia.org/wiki/Abdelli

Abderrahmane Abdelli es un músicu, compositol i cantautol berébel conociu pol
mestural el estilu tradicional ancestral la su tierra con estilus moernus
d'algotras culturas.

Abdelli tuvu nacéncia en Mechta Behalil, ena Cabília Argelina, en runchándusi la
Guerra la Endependéncia dessi pais. La su família hue despraçá quandu las
huerças francesas bombardearun el su pueblu, Kennour. Dispuezinu la guerra, la
família d'Abdelli se estabreció ena ciá costera de Dellys, ena Cabília. En
huendu entovia un zagalinu, Abdelli costruyó la su primel quitarra d'una lata
vieja d'azeiti güera, una tabra maera i hilu pescal. Alú de dominal la quitarra,
el maestru música chaabi Chaïd Moh-Esguir le deprendió a tocal la mandolina.

Abdelli hizu su debut musican en Dellys, Cabília, en el festival Algerian
Independence de 1974. He won several contests in Algeria for amateur singers.
Abdelli produced his first album in 1984, but it saw little success. Two years
later, he released an album that sold 12,000 copies, but never received payment
from his record company. Abdelli produced a couple of albums in Algeria, but
moved to Belgium in 1984. It was there "he met producer Thierry Van Roy, who was
so fascinated with Abdelli's music that he spent two years exploring the roots
of the Berbers' musical tradition at the University of Algiers." Since 1986 he
has made his home in Brussels, Belgium.

Abdelli's most popular albums are New Moon and Among Brothers He has performed
at major festivals in Europe, including WOMAD and the 0110 concert in Ghent. In
addition to Europe he has toured in England, the USA and Canada.



https://ext.wikipedia.org/wiki/A%C3%B1u_lus

Un añu lus es la destáncia que recorri la lus nun añu. Equivali aprossimadamenti
a 9,46 × 1012 km = 9.460.000.000.000 km, algu menus de 10 billonis de
quilómetrus (no s'ebi conhundil con millardus). Mas específicamenti, un añu lus
es la destáncia que recorreria un foton nun añu Julianu (365,25 dias de 86.400
s) a la velociá de la lus nel vaziu (299.792,458 km/s), a una destáncia infinita
de cualesquiel campu gravitacional o campu manéticu.

Un añu lus es una uniá de longol, (es una meyia del longol del espaciotiempu
asolutu einstenianu). En campus especializaus i científicus se prefieri el
pársec (unus 3,26 añus lus) i los sus múltiplus palas destáncias astronómicas,
mentris que el añu lus sigui huendu abitual en céncia populal i divulgacion.
Tamien ain uniais de longol basás en otrus períous, comu el segundu lus i el
minutu lus, gastás especialmenti pa descrevil destáncias endretu del Sistema
Solal, pero normalmenti se gastan namás en trebajus de divulgacion, ya que en
contestus especializaus se prefieri la uniá astronómica (unus 8,32 minutus lus).



https://ext.wikipedia.org/wiki/%C3%8Dndia

La Índia (devanagari: भारत Bhārat), oficialmenti la Repúbrica de la Índia
(devanagari: भारत गणराज्य, Bhārat Prantilla:Unicode), es una nacion soberana nel
sul d'Ásia. Es el sétimu pais mas grandi en estensión i el segunderu en
puebración. Hazi arrayu con Océanu Índicu nel sul, el Mari Arábigu nel oesti i
la Baia de Bengala nel esti. Arraya con Paquistán al oesti; China, Nepal, i
Bután al noresti; i Bangladesh i Myanmar al esti. Nel Océanu Índicu, La Índia es
vizinu de Sri Lanka, Las Maldivas e Indonésia.

Fogaril de la cevilización del Valli del Indu i region estórica polas rutas
comelcialis i grandis empérius, el sucontinenti índiu s'á caraterizau pola su
riqueza comelcial i cultural duranti muchu tiempu ena su larga estória. Cuatru
grandis religionis tuvun nacéncia aquina: Induismu, Budismu, Jainismu i
Sikhismu. Mentris qu'el Zorastrismu, Judaismu, Cristianismu e Islam llegun nel
primel miléniu. Graualmenti hue anesioná pola Compañia Británica de La Índia
duranti el sigru XVIII i colonizá pol Réinu Uniu dendi la metá el XIX, Índia se
golvió una nacion moelna en 1947, endespues duna runcha pola endependéncia
acaeciera i que se llamó resisténcia nu violenta.

En 325 adC los griegus, con Alejandru Magnu al mandu, penetrarun nesa region i
nombrarun-la Indo —parabra que provien del sánscritu sindhu («Tozu»)— al río i,
por estension, Índia a la península. Los indús llaman a su país Bhárat por el
mitológicu rei sabiu Bharát.

A. Ilas Andamán i Nicobar B. Chandigarh C. Dadra i Nagar Haveli D. Damán i Diu
E. Lakshadweep G. Pondicherry

A las incursionis de los ejércitus árabis i centru-asiáticus enus sigrus VIII i
XIII siguirun las de comerciaoris d'Uropa, a partil del final del sigru XV. La
Compañia Ingresa de las Índias Ocientalis hue hundá en 1600 i emprencipió, dendi
1757, la colonizacion de partis de La Índia. En 1858, endespues de ganal a la
confederecion Sique nel Pubjab en 1849, la corona británica asumió el control
pulíticu de cuasi tol continenti. Ubun tropas índias nel ejércitu británicu, las
cualis desempeñarun un papel vital en dambas guerras mundialis. La resiténcia
non violenta al colonialismu británicu encabeçá por Mahatma Gandhi, Vallabhbhai
Patel i Jawaharlal Nehru, llevó a la endependéncia frenti al Réinu Uniu en 1947.
El sucontinenti hue repartiu entri la República de La Índia, secular i
democrática i la República Islámica de Paquistán. Comu resultau duna guerra
entri los dos paisis en 1971, el Paquistán Oriental se hizu endependienti conel
nombri de Bangladesh. Nel sigru XXI, la Índia obtuvu muchus avancis ena
envestigacion assin comu envirtiu muchu en producion i el su desarrollu
económicu, constituyendu ogañoti la mayol democrácia del mundu, con una
puebración de mas de 1000 millonis de pressonas i es tamien la cuarta economia
mundial.



https://ext.wikipedia.org/wiki/Yann_Tiersen

Yann Tiersen es un músicu multistrumentista francés, utol la banda sonora la
penícula Le fabuleux destin d’Amélie Poulain.

Tuvu nacéncia el 23 Júliu de 1970 en Brest (Fráncia). De nuevu estudió en várius
conselvatórius enas ciais de Rennes, Nantes i Boulogne. Bichó violín i pianu i
mas tardinu conposicion, enanchandu el su repertóriu estrumental tamien al
alcordión, el toy piano i la quitarra elétrica. La sus enfruéncias quandu nuevu
huerun mas que ná el rock, la chanson i la música crássica, los tres pontonis
enos que se sostriba la su música.

En 1995 espubricó el su primel trebaju totalmenti estrumental entitulau La valse
des monstres. Un añu mas tardi espubrica La rue des cascades, discu esti andi
enclui el tema omónimu cona vozi la cantora Claire Pichet, pista central la
penicla La vie revée des anges, de Erick Zonca.

Mas tardi esprimentó cona música junta várius grupus musicalis, destacandu el
discu Bästard, cuyu es la banda omónima. En 1998 espubrica Le phare en el que
cuentó cona colaboracion del anombrau cantanti Dominique A, recebiendu
escelentis críticas.

Un añu mas tardi espubricó Tout es calme i Black session enos que colaboran
bandas de rock. En 2001 espubrica unu de los sus discus mas laboreaus,
L’Absente, ondi participan numerosus artistas. Tamien del 2001 es la banda
sonora la penicla el cineasta galu Jean-Pierre Jeunet Le fabuleux destin
d’Amélie Poulain, discu que le dio el vencijón a la nombreria internacional.

En 2002 en hormatu de diretu espubrica un discu recopilatóriu entitulau C’était
ici. Pa la penicla Good bye, Lenin! conpón tamien la su banda sonora original
nel 2002. En 2005 espubrica material nuevu nel discu entitulau Les
retrouvailles. Apellau a esti trebaju le siguió un DVD con el títulu de La
traversée. En 2006 espubrica un nuevu diretu, On Tour.

En 2008 saca la banda sonora la penicla-decumental Tabarly, andi el piano se has
protagonista.

El passau añu 2010 espubrica el discu Dust lane, ande las pieças s'alargan i el
estilu mua en un ton mas esprimental.



https://ext.wikipedia.org/wiki/Vlad%C3%ADmir_Vysotski

Vladímir Semiónovich Vysotski (en rusu, Владимир Семёнович Высоцкий) (25 de
eneru de 1938, Moscú – 25 de juliu de 1980, id.) jue un pueta, cantanti,
compositol, y actol rusu de la Unión Soviética. Jue muy importanti pa el pueblu
y la cultura rusa.

Endi 1964, Vysotski, trabajó comu actol en el populal Teatru de Drama y Comedia
en la Taganka. La compañía teatral del Taganka jue vítimu constanti de toa la
persecución del gobiernu. En obras de teatru y en penículas Vysotski cantaba los
sus poemas. Peru el su labutu no tuvu entoncis, (añus 60 y 70), reconocimientu
oficial nengunu. No poía jadel contratus con Melodiya, la empresa del estau pa
la industria discográfica soviética. Asina y tou seguió siendu populal y ca vez
más, al aparecel la cinta de los magnetófunus y casetis ondi poel grabal las
cancionis. Vysotski seguía siendu perseguíu por el gobiernu de la URSS, que
estaba cansau de las poesía antisoviética y su triunfu entri la genti. A la
postri Melodiya no tuvu otru remediu que sacal anguninas de las cancionis en
vinilu a finis de los añus setenta. Cancionis que ya sabían cuasi de memorieta
toa la genti. Debíu al consumu de drogas la salú de Vysotski fue de mal en peol
y espenó en Moscú cuandu tenía solu 42 años. Estuvu de cuerpu presenti en el
Teatru de Taganka. A su funeral juerun un millón de personas. Las autoridadis
soviéticas, ante semejanti fenomenu mandarun tropas a Moscú pa prevenil posiblis
revueltas. Vysotski ha recibíu un reconocimientu póstumu comu pueta y artista de
la Unión Soviética.

Muchas de las sus cancionis, de los sus puemas han queaus traducíus en abondus
parlaris de tou el mundu, en inglés, francés, español... y en estremeñu, llevau
a cabu por los hermanus Herrero Uceda



https://ext.wikipedia.org/wiki/Villanueva_la_Serena

Villanueva la Serena es una ciá española, assitiá ena província Baajós (Comuniá
Autúnoma d'Estremaura).

Assitiá ena comarca las Vegas Artas, a puertas de la comarca e La Serena (i
estóricamenti pretenecienti a ella) i a solu 5 qm de la vizina Don Benitu, á dau
lugal huntu con ésta una nueva aglomeración urbana d'emportáncia en tola rehión
con una puebración dunus 60.000 abitantis, hormandu un centru agrícola,
endustrial i de servícius con una gran enfluéncia tantu a nivel comarcal cumu
rehional. El Caminu Natural las Vegas de Guadiana (Via Verdi las Vegas de
Guadiana i las Villuercas) naci aquina.

La economia de Villanueva e la Serena á estau basá traicionalmenti nel escarfiu
del ganau lanal. Las ovehas i cabras de La Serena tuvun duranti sigrus fama en
tol pais i era famosa la féria e ganaus, qu'endi tiempus meyevalis, consolidarun
a Villanueva e la Serena, unta Çafra i a Medina del Campo, cumu emportantis
praças pal comérciu de ganau. Se celebraba anualmenti los dias 28, 29 i 30 de
Mayu eicá preferentementi al ganau lanal que se concentraba nun terrenu llamau
"El Quintillo" unta riu Çuhal.

Anguañu Villanueva, amás de la ganaeria que acontina siendu albondu ativa, tiini
una ativiá agrícola emportanti. En 1952, el Pran Baajós vinu a convertila en
cabeça las Vegas de Guadiana i trasholmó tierras ricas peru secas en velhelis
ondo se curtiva maís, arrós, frutalis... Amás es cabeça comercial i de servícius
pa tola comarca.

En Villanueva está el origin de la tortilla de patatas. Andenantis s'idía que la
tortilla de patatas l'habían inventau en las tierras navarras en tiempus de los
carlistas, sin sabel si era ciertu o no, peru ara en el libru La patata en
España: historia y agroecología del tubérculo andino, escribíu por el sabiu
centíficu del CSIC Javier López Linaje, del Centro de Ciencias Humanas y
Sociales del CSIC, ha descubiertu el origin de la tortilla española en el lugal
estremeñu de Villanueva de la Serena (Badajoz), duranti el siglo XVIII. El libru
mentau contieni datus concretus ondi se parla de la tortilla de patatas en esti
lugal unos veinti añus andenatis de las primeras mencionis de la leyenda
navarra. En concretu, López linaje señala que el firmanti de la escritu que
asina lo prueba, Joseph de Tena Godoy y Malfeyto, la fechó en la comarca de La
Serena, el 27 de febreru de 1798. La publicación se jidu en el Semanario de
Agricoltura y Artes (en el número 85, volumen IV, páginas 111-112). En la obra
se mientan documentus que parlan de la tortilla de patatas, y atribuyi la su
invención a Joseph de Tena Godoy y al marqués de Robledo, dos hacendaus
ilustraus de Villanueva de la Serena, que trataban de dal con un alimentu baratu
basau en la patata para paliar las jambrunas . Lo primeru que se le vinu a las
mientis jue conseguil pan de patatas, peru en vez de meterlu en jornu pasalu por
la sartén. Con la ayúas de varias mujeris del lugal, con albiliá en la cocina
jue evolucionandu a fritalu, con l'aceiti d'oliva de p'allí, las patatas juerun
cortás sin la necesiá de jadelas jarinas y aluegu l'echarun güevu batíu, queandu
tous asombraítus de esi manjal.

En Villanueva de la Serena endi jadi cuantuá la tortilla de patatas está
presenti en las sus tradicionis de cocina. El Día de la Jira, el Lunis de
Pascua, la tortilla de patatas es protagonista para disfrutal de esti día de
campu. Amás endi el año 2013, pa celebral el descubrimientu del origin
villanovensi de la tortilla de patatas, tienin la Feria de la Tortilla en
Villanueva de la Serena.



https://ext.wikipedia.org/wiki/Veleyu_Pat%C3%A9rculu

Veleyu Patérculu (en latín Velleius Paterculus) hue un estoriaol emperial, autol
de las Historiae Romanae.

El praenomen que tien es duosu, pos unas huentis lo dan cumu Marcus i otrus cumu
Gaius, heneralmenti acetau Marcus pola referéncia Priscianu.

Tuvu nacéncia pal 19 e. C. nuna família inlustri la Campaña. Ya de nuevu melitó
nel ehélcitu romanu arcendiendu a trebunu melital enos territórius Trácia,
Macedoña i Grécia nel 2 ed. C. Ombri entelihenti i entriquietu, endispués
trebahó cumu prefetu caballeria i legau pol ochu añus pa Helmánia i Panónia,
embahu el prencipau Tibériu. Al cabu hue nombrau qüestol i dispuesinu pretol.
Toa una via enllena selvíciu melital i políticu hizu dél una pressona entendia
en assuntus estau i capacitau pal componieru estoriográficu, anque el resurtau,
polas cercustáncias enas que se movia la literatura la epoca claudiana,
s’estruncó.

Se creyi que hue sentenciau a muerti pol mó Sehanu, con quien compartia una
supuesta amistá, nel 31 ed. C.

La su obra hue una estória univelsal en chiquininu, entitulá Historiae Romanae
"Estórias Roma", las qualas eica a M. Viníciu. Nellas se relata de holma
desigual los hechus dende la estruición Troya hata la muerti Lívia nel 29 ed. C.

L’obra se devii en dos librus de largol mu dispal: el primel dellus, brevíssimu
en comparáncia con el segundu, albarca el periodu dende la estruición Troya hata
la bicha Cartagu nel 146 e. C. Dél dessistin várias seicionis que nu mos án
llegau. El segundu libru cuenta dende Cartagu hata Agustu, detuviéndusi nel
periodu entri Húliu Cesa i Agustu, tó enfocau cumu una apreparación pal
vinimientu Tibériu.

Al igual qu’otrus autoris el sigru I, cumu Séneca u Valériu Máisimu, Veleyu se
sienti achopaçau pola heniliá los autoris crássicus. Anque, siguiendu la linía
los coetanus, hue un propagandista el emperaol i la su obra s’encasulla ena
labutación enciclopeica i con finis devurgativus i pedagóhicus. Desti heitu, la
su precupación está nel periodu decisivu el cámbiu rehimin, que es ena guerra
cevil entri Cesa i Pompeyu. La fortuna quiel que dambus a dos runchin i que
pierda Pompeyu pa assin estaural el prencipau.

Gastó cumu huentis a otrus estoriaoris latinus cumu Titu Líviu, Pompeyu Trogu,
Cornéliu Nepoti u Públiu Rutíliu.

El estilu retólicu es el própiu la epoca, caraiterizau pol arrepelotonamientu,
la repitición, dessaheracionis, contraposicionis, desvius. Con tó, muestra un
espetu pocu cudiau, quiziá polas priessas conas que s’escrebió el testu. Son
asseñalabris las alabáncias continas al emperaol. La retólica de la que gasta
está destiná a la su ensiñáncia enas escuelas, polo que los testus las Historiae
Romanae sedrian d’usiu común pal deprendieru estória i retólica.



https://ext.wikipedia.org/wiki/Ufrati

Ufrati (en griegu Εὐφράτης [ewˈphrátɛːs]) hue un emportanti filósofu i moralista
del sigru I de la iscuela estoica.

Pocas son las enteracionis tocantis a la su via. Los testimoñus que palran a
tentu del lugal d’origin desti filósofu son enreosus. Filostratu dis que era de
pa Tiru mentris que Estéfanu dis sel de pa Pifania, en Síria.

Los datus mas albondosus procein del epistológrafu Plíniu el Nuevu, en una carta
que manda al su amigu Átiu Clementi, ena que lo ahinchona a ascuchal a Ufrati.
Pol mó desta carta sabemus que Plíniu conoció a Ufrati en estuviendu en Síria al
selvíciu melital.

El su señol era el políticu Pompeyu Julianu. Tuvu tres ijus, dos machus i una
hembra, a cuyus dos machus precuró endilgal de la mejol manera.

Era mu nombrau pol sel mu güen habraol i polos sus consejus. Alospués el própiu
Plíniu se consejó de Ufrati, comu asseñala enas sus cartas

Hue descípulu del filósofu Musóniu Rufu, tamién estoicu, enque tamién tuvu
emfrujus de la filosofía cínica. Anduvu deprendiendu ena su tierra i pa Roma mas
tardi, dandi lo avientarun en el 93 pol ordin de Domicianu. Alospués golvió,
quandu Nerva. Murió nel 119, viejinu i cansau de la via, quandu otuvu el
premissu del emperaol Adrianu pa suicidalsi.

El su pensaeru está atijau al estoicismu que empartia Musóniu Rufu, ena línia
dotrus filósofus estoicus comu Rústicu u Epitetu, quien ya cuentavan con cierta
emfrujéncia cínica. Pa Ufrati, lo corretu no es aguarreal a los ombris, ni
castigal a los que se enquivocan, sino corrigilus, pensaeru tamién desarrollau
pol Marcu Uréliu enos sus Revacaerus.

Epitetu lo mientan angunas vezis enos sus escritus, lo mesmu que Plíniu, pola su
sabiuria i güena hablatória.



https://ext.wikipedia.org/wiki/U937

Las células U937 son un modelu de línea celular usau en investigación méica.
Huerun aislás d'un linfoma de histiocitus d'un pacienti varón e 37 añus y
s'estilan pa estudial el comportamientu y la diferenciación e monocitus. Las
células U937 maduran y se diferencian en respuesta a un númeru d'estímulus
solublis, adoptandu la morfología y características de macrófagus.

Las U937 son células de linaji mieloidi y asín secretan un pazu númeru de
citocinas y quimiocinas tantu constitutivamenti (por ejemplu, IL-1 y GM-CSF) o
en respuesta a estímulus solublis. El TNFα y el GM-CSF recombinanti promuevin
independientementi la produzión e IL-10 en células U937.

El IFNγ incrementa la expresión e receptoris de quimiocinas (CCR1, CCR3 y CCR5)
asín comu los receptoris nuclearis pa melatonina. El tratamientu con IFNγ
aumenta la produzión e IL-8 mediá por trombina y se requieri pala produzión
inducía por melatonina de IL-6.

La atromentina induci apoptosis en células e leucemia humana U937. Tamién el TNF
tié efectus apoptóticus sobre las U937 si es combinau con cicloheximida.

Los alelus e HLA presentis en células U937 son HLA-A*03:01, A*31:01, B*18:01,
B*51:01, Cw*01:02 y Cw*07:02.



https://ext.wikipedia.org/wiki/Troqueu

En métrica, el troqueu es el pie compuestu de tres moras repartias en dos
tiempus, tal que ˉ ˘. Possei un rimu descendienti, a la escontra el yambu. Enas
luengas con acentu entensivu el rimu desti pie es tónica-átona, es dizil, ´-.
Parabras comu ciebri, zimbru, corva u piórniu possei rimu trocaicu.

El troqueu en griegu tamién hue llamau χορεῖος "danceru". El rimu el troqueu
preteneci al de géniru rímicu dobri, es dizil, el de 2:1.

Los velsus trocaicus várian nel su númiru piezis. A efetus compositivus possein
el mesmu númiru que los piezis yámbicus, acollerándusi en dos tiempus ena
métrica griega (dímetrus, trímetrus, tetrámetrus…) u en piezis ena latina
(quaternárius, senárius, setenárius, otonárius).

En latín hue prefiriu, sobritó en comédia, el empreu el otonáriu trocaicu
cataléticu u setenáriu trocaicu.

Las sustituicionis el troqueu son las mesmas que las del yambu: espondeu,
dátilu, anapestu u proceleusmáticu. Nu cogi nel rimu trocaicu yambus ni al
revés.



https://ext.wikipedia.org/wiki/Tren_ligeru

El Tren Liheru (Light Rail en ingrés) es una mestura e tranvia i tren, es un
escelenti meyu e trasporti e viaherus a escala rehional i metropolitana. El tren
liheru permiti la conesión entri núcleus urbanus i zonas ruralis, creandu amas
nuevus potencialis d´esarrollu urbanu. Una las sus caraterísticas es que los
veículus operan n´un sistema qu´está parcial u totalmenti segregau el tránsitu
veiculal, con carrilis reservaus, vias apartás, i señalización propia, inque
ménima.

Los trenis liherus son casi universalmenti alimentaus pol eletriciá suministrá a
través d´una catenaria, inque angunus sistemas son alimentaus pol otrus meyus,
cumu los Docklands Light Railway, que gastan un tercel rail standard pala toma
d´enerhia, i los tranvias en Burdeos (Francia), que gastan alimentación de
tercel carril, meyanti la qu´el rail solu está elétricamenti cargau mientras el
tranvia está sobri él, siendu mas seguru qu´el tercel rail standard (i se puei
introucil inclusu en zonas peatonalis).

Angunus sistemas en Uropa (Zwickau (Sachsen)), i uguañoti en Nortiamérica,
gastan tración diesil, incluias la River Line en Nueva Jersey (inaugurá en
2004), el O-Train en Ottawa (2001) i el huturu “Sprinter” en San Diego, proyetau
pa finalis de 2007. Los sistemas diesil son costruius enas línias ondi s´aspera
poca carga e pasaherus, haciendu pocu hustificabri el gastu n´una infraestrutura
elétrica, i enas línias entelurbanas con estacionis mu deseparás, ya que los
motoris elétricus permitin una mayol aceleración, nesedária si el longol entri
estacionis es menol. El usu d´autumotoris diesil puei sel una meyia temporal
hata que la cantiá e pasaherus creci i la disponibiliá e hondus permitin
atualizal las línias a sistemas elétricus.



https://ext.wikipedia.org/wiki/Tahu

Taju (en castellanu, Tajo, i en purtugués, Tejo) es el riu mas largu la
Península Ibérica. El su nombri provini del latín taliāre, cortal.

La su nacéncia s'alcuentra enos Montes Universalis, ena rama ociental del
Sistema Ibéricu, i, aluspués d'acorrel 1.008 qm, llega al océanu Alánticu, pol
Lisboa. Ena su desembocaura holma el estuáriu el Mari la Paha, nel que cai un
caudal meyu e 444 hm³ pol segundu.

Enos sus primerus 816 qm atraviesa España, ondi ahila pol cuatru Comuniais
Autúnomas (Aragón, Castilla-La Mancha, Madril i Estremaura) i un total de seis
províncias (Teruel, Cuenca, Guadalahara, Toleu, Mairil i Caçris).

Aluspues de sel el arrayu entri España i Purtugal duranti 47 qm, entra nesti
úrtimo pais. Aquí acorri 145 qm, a través de las rehionis traicionalis de Artu
Alentehu, Ribatehu i Estremaura purtuguesa, enas que s'entegran los distritus de
Portalegre, Santarém i Lisboa.

La cuenca e Taju arcança una capaciá total d'embalsi d'alreol los 14.500 hm³. En
referéncia al territoriu español, s'alcuentra regulá pola Confeeración
Idrugráfica e Tahu, olganismu dependiente el Ministériu e Meyu Ambienti. El
trasvasi "Tahu-Segura" deriva parti el caudal del riu a la zona suroriental
d'España. El su cursu artu está incluiu endrentu el Parqui Natural del Artu
Tahu, ena província e Guadalahara. Tamién el su cursu meyu-bahu está protehiu
legalmenti, meyanti el Parqui Nacional de Monfragüi, assitiau ena província e
Caçris. Ena su desembocaura s'alcuentra la Reserva Natural del Estuariu el Tahu.



https://ext.wikipedia.org/wiki/TNF

El factor e necrosis tumoral (TNF, abreviatura del inglés tumor necrosis factor)
es una proteína del grupu las citoquinas liberás polas células del sistema
inmunitariu qu'intervieni en la inflamación y la destruzión articular
secundarias a la artritis reumatoidi, asín comu en otras patologías.

El TNFα está relacionau con los glóbulus blancus e la sangri, el endoteliu y
otrus tejíus en el transcursu de distintas agresionis celularis, comu por
ejemplu las infezionis. La su estimulación está relacioná con otrus meyadoris
celularis comu la interleucina 1 y endotoxinas bacterianas. El TNF ejerci
distintas huncionis en diferentis órganus, comu la activación e la produzión
d'otrus meyadoris comu las interleucinas 1 a la 6.

La liberación e TNF-α produci activación local del endoteliu vascular,
liberación e óxidu nítricu con vasodilatación y aumentu la permeabilidá
vascular, que conduci al reclutamientu las células inflamatorias,
inmunoglobulinas y complementu, provocandu la activación e los linfocitus T y B.
Tamién aumenta la activación y adhesión plaquetarias, y probablementi la
oclusión vascular sea la causa la necrosis tumoral, e dondi provieni el su
nombri. Las hunciones del TNF se deben a la su unión a 2 receptoris celularis
diferentis que se localizan en diferentis células comu neutrófilus, células
endotelialis y fibroblastus. Además, estus receptoris s'encuentran en forma
solubli en el sueru y en el líquidu sinovial. Manqui localmenti los efectus del
TNF-α son beneficiosus, cuandu'l TNF actúa por tól organismu talis efectus son
desastrosus, provocandu síndromis comu'l shock sépticu y la coagulación
intravascular diseminá.

Es capaz la inhibición de TNFα o del su receptor celular con anticuerpus
monoclonalis talis comu infliximab (Remicade®), etanercept (Enbrel®), o
adalimumab (Humira®), que s'utilizan en tratamientus modernus e varias malotias
autoinmunitarias comu la artritis reumatoidi, la espondilitis anquilosanti, la
enfermedá de Crohn y la psoriasis.

El consumu d'estus fármacus pué aumental el riesgu de contrael tuberculosis o
reactival una infezión latenti, sobri tó con infliximab y adalimumab. Por ellu,
los pacientis que deban utilizaglus tien que sel evaluaus y tratalsi estas
infezionis endenantis d'administral los anticuerpus monoclonalis.



https://ext.wikipedia.org/wiki/Riu_Tahu

Taju (en castellanu, Tajo, i en purtugués, Tejo) es el riu mas largu la
Península Ibérica. El su nombri provini del latín taliāre, cortal.

La su nacéncia s'alcuentra enos Montes Universalis, ena rama ociental del
Sistema Ibéricu, i, aluspués d'acorrel 1.008 qm, llega al océanu Alánticu, pol
Lisboa. Ena su desembocaura holma el estuáriu el Mari la Paha, nel que cai un
caudal meyu e 444 hm³ pol segundu.

Enos sus primerus 816 qm atraviesa España, ondi ahila pol cuatru Comuniais
Autúnomas (Aragón, Castilla-La Mancha, Madril i Estremaura) i un total de seis
províncias (Teruel, Cuenca, Guadalahara, Toleu, Mairil i Caçris).

Aluspues de sel el arrayu entri España i Purtugal duranti 47 qm, entra nesti
úrtimo pais. Aquí acorri 145 qm, a través de las rehionis traicionalis de Artu
Alentehu, Ribatehu i Estremaura purtuguesa, enas que s'entegran los distritus de
Portalegre, Santarém i Lisboa.

La cuenca e Taju arcança una capaciá total d'embalsi d'alreol los 14.500 hm³. En
referéncia al territoriu español, s'alcuentra regulá pola Confeeración
Idrugráfica e Tahu, olganismu dependiente el Ministériu e Meyu Ambienti. El
trasvasi "Tahu-Segura" deriva parti el caudal del riu a la zona suroriental
d'España. El su cursu artu está incluiu endrentu el Parqui Natural del Artu
Tahu, ena província e Guadalahara. Tamién el su cursu meyu-bahu está protehiu
legalmenti, meyanti el Parqui Nacional de Monfragüi, assitiau ena província e
Caçris. Ena su desembocaura s'alcuentra la Reserva Natural del Estuariu el Tahu.



https://ext.wikipedia.org/wiki/Prov%C3%ADncia_e_S%C3%B3ria

Sória es una província assitiá nel centru d'España, ena parti esti la Comuniá
Autónuma e Castilla i Lión.

Arraya colas províncias de La Rioja, Çaragoça, Guadalajara, Segovia i Burgus. La
su superfici es de 10.287 qm².

Sória es la província española menus puebrá, con una densiá s'alreol los 9
abitantis/qm²: una las minoris la Uñón Uropea. La puebración total la província
es de 93.503 ab. (2006), de los cualis el 40% vivin ena capital, Sória.

La província tien 183 municipius, de los cualis cerca la metá son puebrus con
menus de 100 vizinus, solu 12 dellus tienin mas de 1.000 abitantis i solu
Almazán, El Burgo de Osma-Ciudad de Osma, i Sória capital superan los 5.000
abitantis.

Se deferéncian nella dos grandis comarcas: la Tierra de Ágreda, con capital en
Ágreda, al esti arrayandu con Aragón i presiia pol Moncayo, zona e güertas i
esboçus, i la Meseta Soriana, tierra e cerealis i remolacha ena vega e Dueru.

Es mestel resartal la zona norti, enos arrayus con La Rioha, zona probi i
escabriosa, inque con emportantis recursus d'initas, i la Zona de Pinares, onde
están assitiaus los Picos de Urbión, lugal de nacéncia el Dueru i la mítica
Laguna Negra, que sirvió d'ispiración a Antonio Machado pal su puema La tierra
de Alvar González.



https://ext.wikipedia.org/wiki/Pomp%C3%B3niu_Segundu

Pompóniu Segundu (en latín Publius Pomponius Secundus) hue un consu i pueta
romanu el sigru I la muestra era.

Las enteracionis desti autol mos án llegau pol mé el estoriaol Tácitu. Plíniu el
Mayol escribó una biografia suya pero nu á sobriviviu. Los endirguis Tácitu
izian de Segundu qu'era un ombri brillanti i curtu. Anduvu atihau cona corti i
plontu se vidu enliau en suspechas políticas pola su amistá con Sehanu. Entrillá
la su via, anque consiguió escapalsi, anduvu d'arriu en cá su helmanu hata que
Tibériu murió.

Nessi retiru compusu las sus trahédias que se pusun en escena pa quandu el
prencipau Cláudiu. Nel añu 50 campeó contra la tribu helmánica los catus pola
que alcibió una destinción.

La su obra hue mu almirá pol Tácitu i Quintilianu, assigurandu esti sel unus los
mihoris trahediógrafus que tinia vistu. Tácitu destaca las sus albeliais
literárias. Las sus trahédias huerun pratextae, es izil, de tema romanu. Se
conoci namás el títulu duna dellas (Aeneas) i tan solu tres parabras pol mé de
Carísiu: ex humili rege.



https://ext.wikipedia.org/wiki/Pirateria_(derechus_d%27autol)

La pirateria en Internet se refieri a usu d'Internet pa copial u distribuil de
horma ilegal pogramas nu autoriçaus. Los "piratas" puein gastal Internet pa toas
u angunas las sus operacionis, encluyendu publiciá, ofertas, mercas u
distribuieru e pogramas piratas. Internet prantea nuevus retus que nu se
presentaban anteriolmenti, ebiu al hechu que á mehorau las condicionis pa
heneral reproucionis nu autoriçás d'obras, huegus,... Un chascu típicu d'esti
fenómenu lo eviéncia craramenti Napster, que huncionó sin pagal regalias, inque
desapaició ebiu al pobrema legal que se dió.

Respetu a la distribución heugráfica la pirateria, el estuyu Mystery Shopper
revela que en España, un 41% de las tiendas d'enhormática vendin pogramas
pirata. Madril, con un 42%, s'assitia mu cercana a esta cifra, mentris qu'en
Barcelona arciendi al 54%. Pol autunomias, la Comuniá Valenciana es la que
presenta el menol éndici e pirateria, con un 22%. Las províncias mas legalis son
Lugu, Palma, Valencia i Málaga, enas cualis apenas se supera el 20%.



https://ext.wikipedia.org/wiki/Pirarr%C3%A3

La luenga pirahã u pirahán (ena su própia idioma xapaitíiso, prenunciau
[ʔàpài̯ˈʧîːsò]) es la luenga palrá pol puebru los pirahã, ena Amazonia
brasileña. Es soná pol sel la luenga mas simpri conocia foneticamenti i pol
desconocel la subordinación. Las enteracionis i los estuyus mas compretus
tocantis a esta luenga son los hechus pol Daniel Everett.

Esta luenga alcibi el nombri autótonu de xapaitíiso. En portugués tien el nombri
de pirarrã i ena comuniá entrinacional se le conoci con el nombri de pirahã.

Se crei que el pirahã es l’única luenga sobrivivienti de la família las luengas
muras, cuyus falantis án diu decreciendu la su pobración hata estinguilsi
duranti los úrtimus sigrus. Assinque es una luenga aislá, sin atiju conociu con
otras luengas vivas.

El pirahã es la luenga fonologicamenti mas simpri de las conocias. El su
repertóriu fonéticu comprendi namás que 10 fonemas, ara, con un ricu sistema
alofónicu i tónicu. Se dua de la entiá el fonema /k/, pues se descompón en
várius alófonus. Amás tapocu ain fonemas las nasalis, pos [m] i [n] namás son
variantis alofónicas de /b/ i /g/, huendu una las pocas luengas el mundu sin
nasalis. Amás ai qu'asseñalal que el pirahã cuenta con un sistema tonal nel que
los estuyosus no aconllegan eno tocanti al númiru, si dos u tres tonus.

Los pronombris pressonalis básicus el pirahã son ti “yo”, gíxai “tu” i hi pal
assenti. Sigún la su conjunción en sintamas entri ellus i ellus puein arrejuntal
el sintiu prural u otrus sintius. Assín pol ejempru ti gíxai senifica “musotrus”
i gíxai hi “vusotrus”. Sheldon, lingüista citau pol Everett, dis que da la
siguienti lista pronombris: ti³ "yo" gi¹xai³ "tu" hi³ "él" i³ "ella" i¹k "estu",
"estus" pa dessinal al sel animau que no es ombri ni sel aquáticu. si³ "estu",
"estus" pa dessinal al sel animau no umanu aquáticu. a³ "estu", "estus" inanimau
ti³a¹ti³so³ "musotrus" gi¹xa³i¹ti³so³ "vusotrus" hi³ai¹ti³so³ "estus" quizá
referiu a ombris.

Amás el pronombri hi tien sintiu possessivu en sintamas comu paitá hi xitóhoi
"los testículus Paitá".

El pirahã es una luenga aglutinanti, gastandu un haci afijus que portan el
senificau gramatical. Hata los verbus que senifican dessisténcia son sufijus, v.
gr.: káixihíxao-xaagá gáihí “ai una paca aí” (lit. una-paca-dessisti aí). Otru
sufiju que gasta esta luenga es el bichau pa endical evidéncia: -xáagahá “de
ciertu”. V. gr.: hoagaxóai hi páxai kaopápi-sai-xáagahá “(Vidi) de ciertu a
Hoagaxóai cogiendu un páxai (tipu peci)” (lit. Hoagaxóai esti un-páxai
cogie-ndu-de-ciertu). El sufiju -sai has nombri al verbu, comu los sufijus –eru
u –ndu en estremeñu.

El sistema verbal el pirahã s’olganiza pol espetu, destinguiendu muchus tipus:
perfetivu/imperfetivu, télicu/intélicu, continu, reiterativu, incoativu.



https://ext.wikipedia.org/wiki/Pairi_Anhi

El Pairi Anhi o Pateraggelos, tamién conociu comu The Father, es un filólogu
dombenitensi. Se trata del primel çahoril la Güiquipeya, amás de sel el hundaol
de la mesma i, pol tantu, unu los usuárius mas emportantis de la muestra wiki.
Los sus endilguis se centrarun ena primel etapa (ena Encubaora), editandu 676
vezis nel domiñu definitivu (ext.wikipedia.org). Ogañu está inativu.

Ángel Roncero, qu'assina se llama ena via real, s'enteressó pola muestra palra
cuantis que leyó la tradución al estremeñu d'El Prencipinu de Antòniu Garríu
Correas. Alogu, comprebó que la su afición era compartia con mas genti cuandu
descubrió la bitácora Cúyu pan eharras? de Ismael Carmona. Hue altonci cuando
deciyó crial una velsión n'estremeñu la Wikipedia, encetandu la Güiquipeya ena
Encubaora la Hundación Wikimedia. Finalmenti la Wikipedia estremeña hue aprebá
el 6 de Marçu de 2008, hechu polémicu albondu (el filólogu José Antonio González
Salgado llamó a tolos promotoris "terroristas de la lengua").

Amás de la atividá comu güiquígrafu, desempeñó las huncionis de almenistraol
duna bitácora llamá "Si eris estremeñu, palra estremeñu: Enteracionis i
pensaerus del puebru estremeñu", escrebia ena Ortografía del extremeño, ondi
endilgó angunas traducionis de testus famosus al estremeñu i angunas críticas
literárias.



https://ext.wikipedia.org/wiki/P%C3%ADndaru

Los endirguis tocantis a la via el compositol son resbalizus i anegóticus. Se
puei froreal dentri las destintas vias bizantinas datus mas u menus atinaus.
Píndaru tuvu nacéncia enas Cinoscéfalas, puebru nu mu largu de Teba ena olimpiá
65 (pal 518~522 e. C.). Desciendi duna família aristócrata, cuyu pairi hue
Pagonda (u Pagónida) u quiziá Daifantu i su mairi Clionici u quiziá Mirtu, hormi
a las huentis.

De nuevu compretó los estuyus pa las Atenas, embahu los endirguis musicalis
Agatocli. Nel 498 compusu la su primel oda pa los Alévadas tessálius. Dendi
altuencis, acontinó trebahandu nel componieru pieças d’ocassión pa famílias de
quartus pol tol territóriu griegu. Avezis, estu le llevó a estal restiranti
entri unas ciais i otras que se llevaban mal políticamenti. El su ofíciu era el
componieru obras conmemorativas con ocassión duna vitória alética, un intierru,
fiestas relihosas i mas paí. El componieru suponia tamién la direición un coru i
la música, lo qual prehisaba dun gran capital. Anque pol su ofíciu podria bel
viahau tantu, nu paici que huera siu assina en verdá, puyendu dal diretrizis
básicas cola obra escrita. Con tó i con essu, vesitó los prencipalis focus
deportivus griegus —Delfus, Olímpia, Nemea—, amás de Siracusas pol envitación
Yerón.

Se convoó con Megaclea cona que tuvu tres ihus, dos hembras i un varón:
Protómaca, Umeti i Daifantu. La nombreria Píndaru se destendió polos confinis el
mundu griegu, huendu enclusu conviau pol tiranu las Siracusas, Yerón, epoca ena
que arcançaria la su mayol reputación. Assina sedria quandu Alehandru el Grandi,
en arramplandu con tola Beócia, nu premitió esçaleal la casa Píndaru ni tapocu
matal a dengunu los sus descendientis.

De tó esta produción apeninas se conselvan los Cantus vitória abati enterinus,
ara, del restu, namás ain cachinus, angunus de ciertu largol.

Los Cantus vitória son velallí cancionis que celebran las vitórias aléticas enos
destintus huegus olímpicus hechus pola antígua Grécia. Se deviin sigún el lugal
andi acontecierun essas vitórias de mó qu’ain cantus olímpicus, píticus, nemeus
i ísmicus.

Las cancionis vitória alcibin tamién el nombri d’odas. La composición destas se
destribui en triadas, es izil, seqüéncias de velsus compuestus puna estrutura
trimembri. Ca triada se holma duna estrofa, una antistrofa i afechandu, un
epodu. Las odas están escrebias en dialeutu dóricu, palraeru própiu el héniru
líricu coral.

Hormi al catálogu autoris i obras el Liddell-Scott, esti autol alcibi
l’abreviación el nombri latinu Pindarus "Pi.". Las sus obras tien las
abreviaturas qu’acontinan:

Píndaro, Odas y fragmentos, trad. i notas A. Ortega, introd. E. Ruiz Yamuza,
Gredos, Mairil, 1982.



https://ext.wikipedia.org/wiki/Ortograf%C3%ADa_del_extreme%C3%B1o

La Ortografía del extremeño se trata la primel ortografia hecha pal escrebieru
nolmativizau el estremeñu, amás de sel la ortografia utilizá ena entrihazi la
Güiquipeya. El su autol es Ismael Carmona Garcia.

Se deví en dos grandis partis: micruortugrafia (microortografía) i
macruortugrafia (macroortografía). La micruortugrafia arrecohi la nolma pal
escrebieru la parabra concibia de maea aislá, mentris qu’ena macruortugrafia
s’enhallan aquellas nolmas que pon en relación el escrebieru la parabra con un
entolnu mayol cumu lo es el sintama, l’oración u el testu. Apellau a esta obra
apaici un apendi sobri el escrebieru los prefihus curtus d’orihin greculatinu.

La dicutomia dessistenti nel aspiraeru estremeñu entri emplotivas i esplotivas
se ve resuerta pol usiu la grafia H pa l’aspiración ascomiençus de sílaba —
pellehu, talheta, huntu — i de S pa l’aspiración nel acaberu sílaba — isla,
acionis, espetáculu. Desti mó l’aspiración huerti i la debi estremeñas quean
resuertas pol estas dos letras.

La oposición que ai en estremeñu entri /θ/-/ð/ es del mesmu tipu que desistin en
purtugués entri /s/-/z/: port. vezes, est. vezis. Desta horma, el estremeñu,
mantuviendu esta caraiterística meyeval, á de conselval nel su escrebieru las
grafias respeutivas z-c/ç. V. gr.: cozel, zagal, áziu, poçu, amenaça, ciambri.

Hata el intri s’á viniu gastandu el apostrofi sin critériu ni calapatríciu. La
prepuesta desta ortugrafia es la de gastalu namás colos monusílabus que, de, pa,
me, te, se, le, lo, la, cuya vocal se puei hampal alantri d'otra vocal: t’iban
engañau, l’abahó. P’acabihal de nolmalizal esti espetu, l’ortugrafia trai una
séri cuairus ondi se muestran parabras qu’án d’escrebilsi apellás — crasis —
cumu aconteci con ciertas preposicionis alatranti d'otras preposicionis — an,
pan —, detelminantis — ena, nel, puna —, endefinius — dalgotru, dangunu — i nel
chascu el endefiniu tó — tol, tola, tolu, tolus, tolas.

Siguiendu los esquemas d’acentuación de luengas cumu el purtugués u el catalán
en viendu sel mas acordis con el estremeñu qu’el castellanu, l’ortugrafia propón
estas siguientis cincu regras heneralis. S’acentuan:



https://ext.wikipedia.org/wiki/Nephelium_lappaceum

El rambután, Nephelium lappaceum, es un arbu tropical de tamañu meiu que
preteneci a la familia Sapindaceae, quiðás nativu del suresti d'Asia. El su
frutu es comestibri, tamién se conoci cumu rambután y está juertienti relacionáu
con algotrus frutus comestibris tropicalis cumu el lichi, el longan y el
mamoncillu. Se piensa que procéi del archipiélagu malayu. En Guatemala,Costa
Rica y Nicaragua, se le conoci cumu mamón chinu o Lichas.

Es un arbu perenni qu'arcanza 10-20 metrus d'artura. Las hojas son altelnas y
pinnás, de 10-30 cm de longitú, con 3-11 divisionis, ca una de 5-15 cm de lalgol
y 3-10 cm d'anchón, conos malgin enterus. Las froris son chiqueninas, 2-2'5 mm,
sin pétalus, naciendu en una panícula telminal de 15-30 cm de lalgol.

El frutu es una drupa oval de 3-6 cm de lalgol y 3-4 de anchón, salin en reðimus
de 10-20 frutus juntus. La piel es roja crara (rala ves amarilla u anaranjá) y
está cubría pol pinchinus suavis. El su nombri vien de la parabra malaya rambut
que quíi idil pelu.



https://ext.wikipedia.org/wiki/Napole%C3%B3n_I_de_Fr%C3%A1ncia

Napoleón Bonaparte (15 d'Agostu, 1769; 5 de Mayu, 1821) hue un general i
emperaol de Francia.

Napoleon tuvu nacéncia col nombri Napoleone di Buonaparte en Ajaccio, Córcega.
Ihu e Carlo Buonaparte, un abogau i políticu i la su muhel, Marie-Letizia
Buonaparte. Los Buonapartes huerun una família c'ahorraba e la nobleza corsa.
Napoleon cambeó el su nombri pa gorvelu más francés.

La Revolución Francesa causó abondas runchas i destrasteus en Fráncia. Nun inti,
Napoleon aconllegaba bien cona aquellus qu'estaban nel puel. Algotras vedis
estuvu carci. Ayuó a la Repúbrica a la escontra daquellus c'apuchaban al rei de
Fráncia. Gorviósi heneral del ehércitu francés. Enhiló las sus tropas pa Itália
i encetó a ganal fama i puel.

En Mayu e 1798, Napoleon viahó pa Egitu i Síria. Pal francés era mestel
enfrontilasi al Empériu Británicu en Índia i al mieu del Diretóriu Francés de
que Napoleon catara el puel en Fráncia. La campaña ejícia hue un marru melital.
Napoleón gorvió a Fráncia pol mé dun cámbeu nel gobielnu francés. Angunus
barruntaban que Napoleon nu eberíe bel ejau a los sus ombris en Egitu. Napoleon
ayuó a enhilal el Gorpi d'Estau de Brumáriu en Noviembri e 1799.

En Febreru e 1800, Napoleon hue el Primel Cónsul de Fráncia. Fráncia acontinaba
en guerra cola mayoría d'Uropa. Consiguiósi la pas duranti una mihina aluspués
la Batalla e Marengu.

Bonaparte cambeó muchas hormas de vía en Fráncia i hidu abondas cosinas güenas.
Los sus cámbeus nel sistema legal, el Códigu Napoleónicu, son arreparaus cumu un
güen cámbeu. Napoleon hue nombrau Cónsul Vitalíciu en 1802 i Emperaol de Fráncia
en 1804. Estu senificó que se gorviera esencialmenti un ditaol.

Uropa nu estuvu en pas duranti muchu tiempu. Napoleon i Fráncia ganó albondas
batallas a la escontra un hadi e aliáncias entri Áustria, Gran Bretaña, Rússia i
Prúsia. Aína, Napoleon ganó albondas batallas cumu la Batalla e Austerlitz.

Napoleon hidu marrus i perdas. L'armá francesa dio haqui a l'armá británica. La
vitória británica ena Batalla e Trafalgar enhiló el control del océanu i del
mari.

Napoleon hidu al su helmanu rei d'España. Estu causó el esmienzu duna guerra e
guerrillas a la escontra los francesis.

En 1812, Napoleon hue a la guerra con Rúsia. Los rusus reculun i las huerzas de
Napoleon llegun pa Moscú. A pesal destu, el ehércitu e Napoleon nu hue escapás
de derrotal a los rusus. Nu tenían papáncia i encetó el ibielnu en Rúsia. Los
rusus esmienzun a atacal. Napoleon i las sus huerzas tuvun que gorvel pa
Fráncia. Namás 10.000 soldaus puyerun runchal nel acaberu la retirá.

Nel 30 e Marzu e 1814 París se rindió. Napoleon ehó el puel en Fráncia el 11 e
Abril de 1814. Huesi en esíliu pala isla e Elba nel Mari Mediterráneu.

Napoleon hidu una güerta pol sorpresa a Fráncia el 1 e Marzu e 1815. La su trupi
se le uñió i gorvió a sel denuevu a gobelnal Fráncia duranti un periou de 100
días. Napoleon hue derrotau ena Batalla e Waterloo.

Napoleon hue indirgau pala isla e Santa Helena ena costa e África. Espenó el 5 e
Mayu e 1821, e cancru e buchi.



https://ext.wikipedia.org/wiki/Mou_d%C3%B3ricu

Pol me una confusión hestórica, el mou dóricu pue tratalsi de dos diferentis
mous musicalis u escalas diatónicas.

El mou dóricu acibi el su nombri polos griegus dorius. En teoría musical griega
estaba basáu nel tetracordu dóricu (sigún la telminología griega): una seri
descendenti 'e dos intervalus dun tonu siguíus pol unu dun semitonu. Apricáu a
una octava entera, el mou dóricu se costruía con dos tetracordus dóricus
separáus pol un intervalu dun tonu. Estu es lo mesmu que tocal las tecras
brancas del pianu (ascendiendu, cumu se cuentan uguañoti las escalas) de mi a
mi: Mi-Fa-Sol-La-|-Si-Do-Re-Mi. Ponel el tonu que separa ambus tetracordus abaju
la escala y ejal los dos tetracordus juntus produði el mou hipodóricu ("pol baju
el dóricu"): La-|-Si-Do-Re-Mi-|-(Mi)-Fa-Sol-La. Ponel los dos tetracordus juntus
y el tonu que los separa riba la escala produði el mou hiperdóricu ("pol cima el
dóricu"), que es el mesmu qu'el mou locriu moelnu u meyeval.

Pa lial más las cosas, el mou dóricu griegu es el mesmu qu'el mou frigiu meyeval
u el moelnu.

La ilesia cristiana enos sus primerus tiempus crió un sistema con ochu mous
musicalis que juerun relacionáus conos mous griegus antigus. En malinterpretandu
los testus latinus de Boeciu, los mous meyevalis acibierun nombris de los
antigus mous griegus de jolma incorrecta. Assina qu'ena música meyeval u moelna
el mou dóricu es una escala diatónica que se correspondi conas tecras brancas
del pianu tocás de Re a Re. Anque paji una escala mayol tocá a partil del
segundu grau, el risurtáu tínu un sabol a escala menol, ya qu'el centru tonal
passa al Re y el intervalu 'e tercera menol entre el primel grau Re y el tercel
grau Fa mos jaði sentil argu autáu al tonu menol. Si se constrúi un acordi cona
tónica, la tercera y la quinta, ésti es un acordi menol.

El mou dóricu es simétricu, quijiendu estu iðil qu'el patrón de tonus y
semitonus es el mesmu en descendiendu y en ascendiendu. La diferencia entri la
escala menol natural moelna quea bien ejemprificá ena relativa dureða nel sextu
grau la escala. Ena escala menol moelna, esta nota quearía un semitonu más
pabaju.

Efectivamenti, el mou dóricu es autáu a la escala menol natural (u el mou
eólicu) pero con el sextu gráu subíu un semitonu. Pa lial más las cosas, el mou
dóricu meyeval u moelnu es el mesmu qu'el mou frigiu de los antigus griegus.



https://ext.wikipedia.org/wiki/Montiju

Montiju [mɔ̃n̪ˈtɪɦu] (oficialmenti Montijo [mɔ̃n̪ˈtixo] es un monicípiu la
Província de Baajós, en Estremaura. Costitui el prencipal núcliu puebracional
las Vegas Bajas. Pretenecin al ayuntamientu Montiju las localiais d’entiá menol
Lácara i Barbañu.

La villa de Montiju arraya al norti conas localiais de La Roca la Sierra i La
Naba Santiagu; a ponienti con Valdelacarçá i Guadiana; a salienti con Lácara i
Torremayol i al sul con Puebra la Carçá.

El conventu Santa Clara naci nel sigru XVII del primitivu beatériu “Nuestra
Señora de los Remedios”, hundau nel 1703 con el nombri de “Convento del
Santísimo Cristo del Pasmo” pol V condi Montiju, Cristobal de Portocarrero. El
conventu guarda una talla en maera el sigru XVI de Cristu crucificau i un quairu
dun Cristu cona crus, obra Luis Morales. El eifíciu acontina abitau polas monjas
crarisas, artesanas ena reposteria tradicional el lugal.

Se trata duna pulia costrución alevantá en onol la Vilgin Barbañu, junta la
localiá de Barbañu, a unus cincu quilometrus el núcliu montijanu. La costruición
data de los sigrus XIV-XV. Nella se halla la patrona la villa, cuya primitiva
imagin, cuenta el mitu, s’apaició junta los restus la Villa de Torreáguila. La
llevarun a Montiju pa rendili allí curtu pero misteriosamenti gorvió a paicel
junta los pareonis andi la hallarun la primel ves.



https://ext.wikipedia.org/wiki/Montelmosu

Montilmosu u Montelmosu es un monicípiu la província e Caçris en Estremaura, que
comprendi el puebru el mesmu nombri i un ampriu términu monicipal nel que
s'alcuentran casas aislás, secaerus i fincas.

El puebru hue hundau cumu aldea el siñoriu e Galisteu nel sigru XIII, i con el
tiempo chegó a tenel mas puebración que la capital del siñoriu. En 1837
s'endependiçó huntu con el restu los monicípius que hormaban el siñoriu.

Ogañu, Montilmosu cuenta con 5.710 abitantis (INE 2007) i es el segunderu
monicípiu mas puebrau las Vegas del Alagón.

Montilmosu s'alcuentra enas cordenás: latitú 40º05’23” (N) i lonhitú 6º20’53”
(W). La su artitú respeutu al nivel del mari es de 394 metrus. El longol pol
carretera es de 24 qm a Praséncia, 90 qm a Caçris i 150 qm a Salamanca.

El términu monicipal de Montelmosu tien 96 qm² de supifícii i las siguientis
caraiterísticas:

El términu monicipal de Montelmosu está assitiau nuna zona chana unta el riu
Alagón. La su artitú varia entri 200 i 500 metrus i va descendiendu a miia que
mos acelcamos al riu. La cimera el télminu monicipal es el Tesu Artu (504 m, nel
arrayu monicipal con Azetuna). El puebru s'alcuentra a 394 m d'artitú.

Tolos regachus de Montilmosu son afluentis de riu Alagón, qu'es el arrayu esti
el términu monicipal i el único riu emportanti e Montilmosu.

Los regachus mas emportantis que desembocan en riu Alagón en Montilmosu son la
Ribera el Broncu, cuya nacéncia s'alcuentra ena Sierra Santa Bárbara, al sul de
Las Hurdis, i desemboca en riu Alagón cerca las Potras; el Regachu d'Azetuna,
que desemboca argu mas al sul; i el Regachu la Nava, que naci en Montilmosu i
desemboca cerca la ermita e Valdehuentis.

El único regachu emportanti que pasa pol Montilmosu i nu desemboca allí es el
Regachu el Peci, que se horma cola uñión de várius regachus nel embalsi e
Montilmosu i desemboca cerca e Morcillu.

Nel términu monicipal de Montilmosu ai dos embalsis: el embalsi u presa e
Montilmosu (que comparti con Azetuna, nel Regachu el Peci) i el Embalsi e
Valdeobispu (que comparti con Azetuna, Ahigal, Santibáñez el Bahu i Valdeobispu;
está assitiau en riu Alagón)

Montilmosu tiini una piscina natural cercana al cruci las carreteras de
Carcabosu i Alagón, bastanti vesitá en vranu, inque nu es aconsehabri bañalsi
aina.

Enas callis de Montilmosu entovia se conservan una tupa poçus, la mayoria
d'ellos en desusu. Destacan los siguientis:

La carretera EX-370 uñi Montilmosu con Plaséncia (24 quilómetrus al esti),
Carcabosu (11 quilómetrus al esti) i Poçuelu e Çarçón (9 quilómetrus al oesti).

En Montilmosu se cruza cola carretera e Cória (CC-13.7), pola que se va a
Morcillu i Cória (dambus los dos al sul de Montilmosu). Untal polígonu
endustrial ai una carretera (CC-114) qu'uñi Montilmosu con Guihu e Galisteu i
Guihu e Cória. A Azetuna se puei aceel pol una carretera (CC-13.6) que pasa al
lau el embalsi e Montilmosu, pola que se chega a la Praça d'España u al
polieportivu e Montilmosu. La carretera la ermita e Valdehuentis uñi un tramu la
EX-370 con Alagón (monicípiu e Galisteu). El Caminu el Cordel u Cañá los
Rebollaris, al noresti el puebru, es un senderu turísticu emportanti pol que se
puei aceel en cochi a Santibáñez el Bahu.

En Montilmosu desistin caminus pa uñil las fincas qu'ai nel términu municipal.
Destacan los caminus del Carril i e la Crus del Rueu (consieraus callis pola su
cercania al puebru i la su entermiténcia entri casas i huertus); de la Mahá los
Porquerus i el Herrau (ena hesa boyal); i los de Riulobus-Valdeobispu,
d'Azetuna-Carcabosu i e Montilmosu-Holguera (al suresti, norti i sul del
términu, respetivamenti, uñin los puebrus que les dan nombri).

Montilmosu cuenta con un coléhiu (Coléhiu Púbricu Sebastián Martín), nel que se
dan crasis a los chirivehis del puebru endi preescolal hata 6º e primária. El
coléhiu está deviiu en dos eifícius deseparaus al suresti el puebru: el Ehiu el
Prau i el Retamal.

Tamién está nel puebru el Estitutu d'Eucáncia Secundária Grabiel i Galán, con
crasis d'ESO i Bachilleratu i ciclus hormativus d'alministrativu i hardineria. A
este estitutu asistin alunus de Montilmosu, Azetuna, El Broncu, Guihu e Cória,
Guihu e Galisteu, Hernán-Péres, Morcillu, Poçuelu e Çarçón, Santa Crus de
Paniáugua, Santibáñez el Bahu, Torrecilla los Ánhelis, Valriu, Villa el Campu i
Villanueva la Sierra . Está assitiau al oesti el puebru, untal parqui, el centru
e salús i l'ermita e San Sebastián.

El ayuntamientu olganiça amás escuelas monicipalis curturalis i eportivas pa
estuyantis de primária i secundária.

Dendi 2007 desisti amás en Montilmosu la Escuela Tallel Los Negritus, ena que se
horma a zagalis menoris de 25 añus en temas relacionaus colos meyus
audiuvisualis. Unu los ohetivus la escuela tallel es ponel en huncionamientu una
TDT local.

Montilmosu cuenta con un centru e salús (Centru e Salús San Bartolomé), ogañu en
obras d'ampriación .

Tamién ai nel puebru dos boticas, una parabotica, dos óticas, dos clínicas
dentalis i una clínica veterinária.

Montilmosu cuenta endi 2003 con una estación d'autubusis assitiá ena EX-370,
gastá polos autubusis que van regulalmenti d'unus puebrus a otrus.

El puebru tie artesanía de mu diversus tipus, que hadin que sea el centru e la
artesanía la su zona. Entri ellus destacan:

Nel primer pisu el Centro de Iniciativas Turísticas hay un Museu Etnográfico,
una esposición permanenti e los ohetos artesanalis que s'utilizaban antiguamenti
en la localiá. Además, ca añu, desde 2000, se realiça un Mercau Rural Artesano
el domingu anterior al día de San Bertolo, con asistencia e artesanuh e toa la
zona.

En Montilmosu antuvia se cocinan platus tipicus e la zona, basaus en su
agricoltura i ganaeria. Algunus d'elluh son:

Nel pueblu emiti la emisora Radio Montehermoso, nel 107.6 FM. Ehta cadena es del
ayuntamiento y emite las 24 horas del día desdi Cá la Cultura. Inque emiti polas
mañanas y tardis algunuh programas, la mayoria el tiempu emiti música.

Hue hundá en diciembri e 1984 pola Asociación Cultural La Puente, una asociación
qu'había altonci en Montilmosu. Por altonci l'arradio emitía solamenti 12 horas,
algunas más en verano, en el 90.5 FM. La populariá e l'arradio nel puebro y
alredeoris hiço que s'extendiesi l'horariu e emisión, cuyo horariu e madrugá hue
rellenau con música controlá por un ordenaol.

Montilmosu tie muchah cancionis i bailes populares. Desdi 1979 existi nel puebru
la asociación Sabor Añejo, quienis, aemás e represental el folclore el puebro
por tol mundu, organiçan desdi prencipiuh los añuh 80 un festival folklórico en
el que han participau grupuh e muchuh paisis. Esti festival se celebra a mediaus
e agostu tolos añuh i suelen participal 5 grupuh, tanto nacionalis como
entrinacionalis, uno de ellos Sabor Añejo.

Otra muestra e folclore eh la e Los Negritus de San Blas, que bailan el 3 de
febrero en la Praça Mayol en honor a San Blas, y cuyuh bailes traicionalis han
convertiu la fiehta e San Blas n'una Fiesta de Enterés Turísticu Rehional.

La elésia hue eificá nel sigru XV i está assitiá nel centru el puebru. Las
ermitas fueron eificás nos sigrus XVII i XVIII, escetu la e San Cristóbal, qu'es
de finalis e sigru XX. Las cinco primeras s'assitian enos alredeoris o afueras
del puebru, las otras dos están ena carretera a Alagón.

El parque temático e Estremaura es un proyeutu el Ayuntamiento e Montilmosu y el
Taller e Empleu el año 2001. Se trata d'un ehquema e los monumentuh más
emportantis e Estremaura, colocaus n'un cachu tierra e la mihma forma e la
rehion, peru con dos hectareah.

La su construcción estuvu pará duranti un tiempu, inque en 2008 se reanudarun
lah obras, hubiéndose terminau ya la construcción e la ehcultura e Pizarro y
queando pendienti la construcción el restu e las maquetas. El parque, con
algunuh e los monumentuh ya hechuh, está assitiau frenti al Polígunu Endustrial.

En la Praça e la Constitución s'assitia el Parque Monicipal Príncipi Helipi, unu
e los parques mas grandis e la zona, qu'en 1974 sustituyó a una laguna que había
allí.

Nel pueblu ai tamién angunus otros hardinis, comu unu que ai frenti al parque
monicipal, qu'ocupa el centru e la Praça e la Constitución y que está dedicau a
los donantis de sangri, y otro nel barrio el Albadil.

Se prevé además en un futuro prósimu la realización de un parque periurbano
cerca e la ermita e San Cristóbal.

La desa boyal e Montehilmosu eh una desa arbolá estremeña e aproximámenti 1125
hectáreah con gran cantidad de encinas, además e alcornoquih i robleh, assitiau
al suroesti el puebru.

El Arroyu el Pez la atraviesa i sobre ésti hay construius puentih de piedra,
comu el Puenti e Simón Ruano; assína comu pasaeras, que son piedras alineás pa
cruzal el arroyu.

En la desa se conservan dolmenih el IV milenio adC colocaus en círculu y con un
pasillu, que se descubrieron a finales de sigru XX. Los dólmenih eran
enterramientos, pero los cadáveres no se conservan debido a la acidez e la
tierra. Hay tres dólmenes descubiertuh qu'han siu investigaus por la Universidad
Complutensi e Madrid: el Gran Dolmen, el Dolmen e la Gran Encina y el Dolmen el
Tremal.

Cerca el pueblo s'assitia la Majá e los Porqueros, un conhuntu e chozas llamás
zaurdas, ande se refugiaban loh puercuh, y la choza el porquero, el ganaero que
los cuiaba. Existen doh tipuh de zahurdas, lah d'adultus, y lah de parieras.

En la dehesa ain angunus molinus que s'usaban antiguamenti pala molienda e la
aceituna o el cereal, comu el Molinu el Jerrao y el Molinu e Respinga.

Otrus puntus emportantis son el Chozo e Daniel el de las Bestias i la Fuente el
Jerrao, una fuenti con pilas i una laguna cuyu nombri se debe a la alta
concentración de yerru que hay allí.



https://ext.wikipedia.org/wiki/Mikel_Laboa

Mikel Laboa Mancisidor (Pasahi, San Sebastian, 1934 - San Sebastian, 2008) hue
un cantanti, músicu, pueta i compositol vascu, relevanti nel panorama musical
pola su capaciá d'uñil la traïción literária i musical colos motivus
vanguardistas mas atrevius. Duranti los añus 60 hundó huntu cun otrus artistas
vascus el grupu cultural Ez Dok Amairu (No dessisti el treci), que buscaba
revitaliçal dendi divelsus ámbitus la cultura vasca. El su discu Bat-Hiru e 1974
hue lehiu «Mehol Discu Vascu de la Estoria» pol una votación populal del Diario
Vasco haz unus pocus añus. Dalgunas de las sus cancionis s'an convertiu ya en
clásicus popularis que horman parti del folclore vascu, especialmenti el Txoria
txori («El páharu (es) páharu», en estremeñu), su canción más coñocia, que chegó
a sel interpretá pol Joan Baez. Laboa tuvu la su nacéncia el 15 de Húniu de 1934
ena localiá vasca de San Sebastián, i espenó la madrugá del 1 de Diciembri de
2008 tamién en San Sebastián a la eá de 74 añus.



https://ext.wikipedia.org/wiki/Microtonu

Ena música, se conoci cumu microtonu a ca unu los entervalus musicalis más
chiqueninus qu'un semitonu.

Ena música ocidental, una octava se devíi en 12 semitonus igualis. Nel
microtonalismu s'utiliðan más notas, llamás de microtonus.

Una tupa teóricus musicalis d'hogañu tratan d'organiðal la devisión de
microtonus de tal jolma que se puean relacional melódicaenti y armónicaenti cumu
los tonus utiliðáus nel sistema dodecafónicu. Sigún muchus compositoris, el
microtonu abriría nuevas puertas nel mundu la música contemporania.

Pa refrejal entervalus de cuartu de tonu ena notación musical, a veðis se jaði
usíu d'un signu + asiajáu riba el pentagrama pol cima la figura la nota afectá,
senificandu qu'es un cuartu de tonu más arta que lo endicáu.

Amás d'ena música contemporania, las escalas microtonalis apaecin en una tupa
tradicionis musicalis los divelsus puebrus del mundu, juendu nel folclori a menú
la música temperá d'estilu occidental la escepción y no la nolma. La
microtonaliá es típica ena música árabi, turca, persa, rumana, húngara u
eslovaca. Ena península ibérica, se pue enjallal nel flamencu y en ciertus
cantaris la tradición oral nel sul del Reinu de Lión u Estremaúra, normalmenti
coloreandu melodías en mou frigiu y las sus variantis cromatiðás. Sin embalgu,
l'únicu cancioneru estremeñu que refreja los microtonus sistemáticaenti enos
cantaris ondi se dan es "Musica de la Tradición oral en Torrejoncillo", de
Francisco Rodilla León, pubricáu nel 2003.



https://ext.wikipedia.org/wiki/Mamae%C3%B1a,_relatos_extreme%C3%B1os

Mamaeña es un nuevu libru de relatus escritu en estremeñu por Miguel y Elisa
Herrero Uceda De mou que ajilandu p'alantri en la senda trazá por su primel
libru de relatus Ceborrincho, estus autolis mos traen nuevas andanzas de los
vivilis en los pueblus de l'Estremaúra polos añus cincuenta o sesenta , aquellus
saberis d'antañu, las querencias, las costumbris, los presonajis con los sus
aginaerus.

Pasinu a pasu, los relatus se metin de llenu en esus mundus, velaí,
d'andenantis; entri las carboneras que jumean en los clarus de las jesas, en la
apurá y redia vía de los contrabandistas rayanus, en los enreus de los
dagalinus, en los sentiris jondus de los pastoris de las majás, en la vendimia,
en la boega, jadiendu vinu de pitarra... Quean en las mientis lo que era las
sofoquinas y las ansionis a tentu de las sequías o el mieu a la truena que
rundía las cosechas. Cavilan sobri la devoción de los campesinus implorandu a
los santus patronis protectoris. Pos no te igu ná del güertu de las fantasías de
cuandu nuevus con los sus pintorescus presonajis y el su graceju. Con este
librinu se vivi, tamién, el mundu mágicu de los antruejus jurdanus, o el caminu
que trujían los pimienterus, pimentonerus, labraoris, los colonus que jormarun
aquella nacencia de pueblus blancus...

Amás detrás de ca unu de estus relatus hay abondu labutu de campu, por mé de los
cualis los autolis juerun yendu por los pueblinus parlandu, velaquili, con las
presonas que juerun antigúus carbonerus, contrabandistas, pastoris o segaoris pa
poel trazal, comu es debíu, tou esi mundu tan cercanu y tan lejanu de los
nuestrus agüelus.

Ca relatu emprencipia con unas palabrinas de un poeta, mayolmenti de poetas
estremeñus, peru no solu estremeñus, pos ya lo tienin dichu los autolis "¿Pos
comu se puei venil a levantal murus entri los poetas?". Las palabrinas de estus
poetas vivirán en el propiu relatu: Gabriel y Galán, Luis Chamizo, Javier
Feijoo, José Iglesias, Eladio San Juan, Antonio Herrero Alvarado, Asunción
Delgado, Cruz Díaz Marcos, Federico Mayor Zaragoza, Ismael Carmona, Luis
Martínez Terrón, Loren Fernández, Gonzalo Alonso Sánchez, Amelia Peco .

El filósofu y académicu Manuel Pecellín Lancharro ha dichu mentandu esti libru:
Son doce las narraciones aquí reunidas, bajo un título procedente de la fusión
de dos palabras (“mamá” y “Eugenia”), según llamaban en Ceclavín sus nietos a
una abuela de la localidad. Esta mujer, sabia y dulce, funciona como la
transmisora de todo un acervo etnográfico, tesoro en trance de extinción si
escritores como los hermanos Herrero no consiguen conservarlo. El gran reto es
conseguir hacer auténtica literatura escribiéndola toda de modo dialectal, sin
incurrir en vulgarismos, recurriendo a ese rico cúmulo de palabras, muchas
bellísimas y de origen clásico, imprescindibles para designar con precisión
labores y útiles de la cultura agroganadera.(..) Estos “relatinus de Mamaeña”
responden bien a los propósitos de sus creadores: mostrar el mundo, las
costumbres, los saberes de antaño. Vale la pena leerlos

Tieni abondus santus originalis jechus por el artista Antonio José Herrero
(Ton).

Otrus librus escritus por estos autolis son: Extremadura en el corazón, Mi
Extremadura, Ceborrincho, relatos extremeños y El alma de los árboles.



https://ext.wikipedia.org/wiki/Madril

Mairil (en castellanu Madrid) es la capital d'España i dela Comunidá de Mairil,
ena que se configuró l'antígua "Província Mairil". Es conocia cumu Villa i
Corti. Con una puebración sigún el censu 2009 de 3.255.944 abitantis i 3.273.006
sigún el padrón monicipal de 2009 (5.843.031 cuentandu el su ária
metrupolitana), es la mayol ciá el pais i la tercel ária urbana la Uñón Uropea.

Cumu capital de la nación, en Mairil s'alcuentran las sés del Goviernu, Cortis,
prencipalis centrus de l'Alministración púbrica central, Estitucionis i
Organismus del Estau, assín cumu la resiéncia oficial de los reis d'España. Nel
pranu económicu, destaca cumu emportanti centru financieru i endustrial, sé
d'una tupa impresas nacionalis i de várias de las mas grandis corporacionis del
mundu, mentris que nel pranu entrinacional, acohi la sé mundial de la
Olganiçación Mundial del Turismu (OMT) i olganiça la féria FITUR. Mairil es un
enfruenti centru curtural nacional i cuenta con museus de referéncia
entrinacional entri los que destacan el Museo del Prado, el Museo
Thyssen-Bornemisza i el Museo Nacional Reina Sofía.

Nacia a partil dun encravi hortificau musulmán (Mayrīt, مجريط; llamau en
castillanu antigu Magrit, Magerit i Matrit, que angunus autoris, basándu-se en
restus arqueolóhicus, crein criau sobri un vicus visigó el sigru VII llamau
Matrice u 'regachu'), conquistau pol Alfonso VI de Lión i Castilla en 1083, la
villa hue lihia en 1561 cumu sé la Corti pol Felipe II, siendu la primel capital
remanenti la monarquia ispánica. Dendi antonci, ecetu nun brevi entervalu e
tiempu entri 1601 i 1606 nel que la capitaliá pasó temporalmenti a Valladolís,
Mairil á siu la capital d'España i sé el Goviernu la nación (ecetu duranti la
Guerra Cevil, en qu'el goviernu se muó primeru a Valéncia i aluspués a
Barcelona).

La capitalidá, colos sus evientis efetus especialis, huncionalis i fisiunómicus,
costitui el hechu deferencial de Mairil en relación con el restu e ciais
españolas, lo que, mas aína, l'aprosima a otras capitalis uropeas, cumu París,
Londri o Viena. Es evienti qu'el devenil de la ciá i la su conversión nuna gran
metrópolis está endisolubrienti uñiu a la estitución de la capitaliá, peru, amás
las sus consecuéncias metrupolitanas, el hechu confieri un carátel destintivu a
la ciá, que la hazi deferenti al que posein otras grandes ciais nu capitalis.

Inque endi 1561 el establecimientu e horma remanenti e la Corti en Mairil
otorgara a la villa la condición de capital (de la Monarquia Católica i el
Empériu Español), la reconocéncia hurídica e la hunción e capitaliá ubu
d'asperal mas tiempu. Hata 1931, cola llegá la Segunda Repúbrica Española, nu se
oficialiça costitucionalmenti esti hechu, posteriolmenti tamién sancionau ena
Costitución de 1978. Sin embargu, nu hue hata 2006 que se promulgó una lei, la
Lei de Capitalidá i Régimen Especial de Mairil, pola qu'el Palramentu esarrolló
lehislativamenti las consecuéncias d'esti hechu deferencial.

Los símbolus la villa de Mairil son la bandera carmesí própia los ayuntamientus
castellanus i el escú traicional con el osu i el madroñu, tocau con corona real
antigua, sigún el atual regramentu de Protocolu i Ceremonial del Ayuntamientu de
Mairil.

La villa s'alcuentra ena zona central de la Península Ibérica, a poquinus
quilómetrus al norti el Cerru los Ángelis, al que se sueli consieral el centru
geográficu d´esta. Las cordenás la villa son 40°26′ N 3°41′ O i la su artura
meya sobri el nivel la mari es de 667 m.

Naci comu un enclavi árabi (Mayrīt, مجريط; ,en castellanu antigu Magrit, Magerit
i Matrit), conquistau por Alfonso VI de Castilla en 1083. Aína en 1561, la villa
hue elehia cumu sei e la Corti pol Felipe II, siendu la primel capital
permanenti dela monarquia ispánica. Dendi altoncis, ecetu e nun brevi intervalu
de tiempu entri 1601 i 1606 nel que la capitaliá pasó temporalmenti a
Valladolís, Mairil á siu la capital d'España i sé el Goviernu la nación (menus
mentris la Guerra Cevil, ena que'l goviernu repubricanu se muó primeramenti a
Valéncia i alogu Barcelona ).



https://ext.wikipedia.org/wiki/Luenga_purtuguesa

Portugés (o luenga portuguesa) es una luenga romanci ahorrá endi lo qu'es ogañu
Galícia i norti de Portugal endi el Latín palrau polos celtas arreol 2000 añus
há. En ahormandu un empériu colonial i comercial qu'iba endi Brasil enas
Américas, hata Goa en La Índia i Macau en China, s'esperrió pol tol mundu enos
sigrus XV i XVI. En esa época apaiçun albondas palras criollas endi el
purtugués, en África, Ásia i el Caribi.

Ogañu, es una e las luengas mas emportantis, el sestu, hormi el númiru e
palrantis nativus (arreol 200 millonis). Es la luenga col númiru mas grandi en
América el Sul (183 millonis, arreol 51% de la puebración del continenti), i una
gran luenga franca en África itó. Es luenga oficial de nuevi paisis, en huendu
coficial junta'l español i el francés en Guinea Ecuatorial, col Chinu ena rehión
especial alministrativa e Macau i col Tetun en Timol Oriental.

Miguel de Cervantes llamó una vezi al Purtugués, "la luenga dulci", mentris
qu'el escrebiol brasileñu Olavo Bilac la descrebió poéticaenti cumu a última
flor do Lácio, inculta e bela: "l'úrtima frol del Láciu, encurta i pulia".

Entri el 409 i el 711, mentris qu'el Empériu Romanu se barrumbaba en Uropa
Oriental, la Península Ibérica hue conquistá polos puebrus hermánicus. Los
envasoris, prencipalmenti suevus i visigous, aina adotun la curtura romana i los
dialetus del latín vurgal de la Península. Endispués l'envasión de los morus nel
711, la luenga árabi se gorvió ena palra alministrativa enas rehionis
consquistás, peru la huerça de la puebración acontinó palrandu una horma e
romance conocia cumu muçárabi. L'enfruéncia ehelcia polos árabis enos dialetus
romancis palraus enos réinus cristianus del norti hue chiquenina, afetandu
prencipalmenti al lésicu.

Los rehistrus mas templanus que mos án llegau duna luenga purtuguesa deferenciá
son documentus alministrativus del sigru IX, mesturaus entavia con frasis
latinas. Ogañu esti inti es llamau Protu-Purtugués (entri el sigru IX i el XII).
Nel primel períu del antigu purtugués (galaicu-purtugués) (endi el sigru XII
hata el XIV), se gorvió a poquinu a poquinu en luenga e úsiu heneral. Pol angún
tiempu, hue la luenga prefiria pala puesia lírica ena Hispánia Cristiana,
endigual qu'el Ocitanu hue la luenga de los trobaoris. Purtugal hue acetá cumu
réinu endependienti pol Réinu e Lion en 1143, con Alfonso Henriques cumu rei. En
1290, el rei Dinis hundó la primel univelsiá purtuguesa en [[Lisboa|Lisboa] (los
Estudos Gerais, aluspués se movun pa Coimbra) i se deciyó qu'el purtugués, en
esi inti hucheau simprienti "luenga vurgal", eberie sel conociu cumu luenga
purtuguesa i sel gastá oficialmenti.

Nel segunderu inti el antigu purtugués, endi el sigru XIV hata el XVI, colas
hallauras purtuguesas, la luenga hue esperriá pa albondas rehionis d'Ásia,
África i las Américas (ogañu, la huerça de los palrantis purtuguesis vivin en
Brasil). Nel sigru XVI se gorvió luenga franca en Ásia i África, gastá nu pola
alministración colonial i pa mercal namás, sinu tamién palos comunicaerus entri
los localis i uropeus de tolas nacionaliais. Esti esperrieru tuvu la ayua de las
convoas mesturás entri purtuguesis i los lugareñus, i polos hironis de los
misionerus católicus, que ayún pala hormación duna luenga criolla hucheá Kritang
en albondas partis d'Ásia (pola parabrina cristão, "cristianu"). La luenga
ancontinó huendu populal en partis d'Ásia hata el sigru XIX. Angunas comuniais
de la Índia, Sri Lanka, Malásia i Indonésia án conselvau la su palra encrusu
endispués la su endependéncia de Purtugal.

El acaberu el inti el antigu concii cola espubricación del Cancioneiro Geral de
Garcia de Resende, en 1516. Los intis mas templanus del purtugués moelnu,
c'abada endi el sigru XVI hata ogañu, se caraiterizan pol un umentu nel númiru e
parabras emprestás del latín crásicu i griegu crásicu endi la Renacéncia, que
hizun mas ricu el lésicu.

Unu los chascus del purtugués es qu'enhielta las vocalis acentuás del latín
vurgal, las cualas se gorvun ditongus nalgotras luengas; Fr. pierre, Es. piedra,
Port. pedra, Est piera, endi el Lat. petra; u Es. fuego, It. fuoco, Port. fogo,
Est. hueu endi el Lat. focum. Algotra caraiterística el purtugués templanu hue
la perda e la l i n, siguia angunas vezis pola uñión de las vocalis d'arreol u
pola entroución duna vocal epéntica nel meyu d'ellas: Lat. salire, tenere,
catena, Esp. salir, tener, cadena, Est. salil, tenel, caena, Port. sair, ter,
cadeia.

Deque la consonanti ahuyia era la n, amenú nasaliza la vocal antiriol: Lat.
manum, rana, bonum, Port. mão, rãa, bõo (ogañu mão, rã, bom). Esti chascu hue el
orihin de la huerça de los ditongus nasalis que son las típicas en purtugués.
Prencipalmenti, los acaberus latinus -anem, -anum i-onem se gorvun -ão ena
huerça de los chascus, Lat. canem, germanum, rationem col Port. moelnu cão,
irmão, razão, i los sus pruralis -anes, -anos, -ones audechan gorvelsi en -ães,
-ãos, -ões, pol sabulugal: cães, irmãos, razões.

La huerça el lésicu purtugués está ahorrau endi el latín. A pesal estu, pol mé
la envasión de los morus de la Península Ibérica ena Eá Meya i la prehéncia
purtuguesa ena Eá de las Hallauras, á adotau parabras de tol mundu. Namás c'una
mihina parabras puein alcuentralsi de los puebraoris preromanus de Purtugal,
encruyendu los fenícius, cartahinesis, lusitanus i celtas. Pol sabulugal:
abóbora "calabaça" i bezerro "bezerru", endi la palra celtíbera; cerveja
"cervécia", endi las palras célticas; saco "sacu", endi el feníciu; i cachorro
"cachorru", del vascu.

Nel sigru V, la Península Ibérica hue envadia polos suevus, visigós i alanus,
tribus helmánicas qu'iban siu hundeaus de Uropa Central polos unus. Pus adotun
la cevilización i luenga romanas, estus puebrus namás qu'ehun una mihina
parabras al lésicu, la huerça d'ellas al tentu la runcha, cumu espora "espuela",
estaca "estaca", i guerra "guerra", endi la palra gótica *spaúra, *stakka, i
*wirro, al respetivi.

Entri los sigrus IX i XV el purtugués recadó arreol 1000 parabras endi el árabi.
Se puein despintal pol artículu enicial árabi a(l)- i encruyi albondas parabras
comunis cumu aldeia "aldea", aldaya, alface "lechuga", alkhass, armazém "macén"
i azeite "azeiti". Endi el árabi ahorra tamién la rala parabra oxalá "aohalá".
La moea de Moçambiqui ahorra endi mi?qal, una uñiá de pesu árabi. La mesma
parabra Moçambiqui vieni el nombri árabi el sultán Muça Alebique (Musa Alibiki).
El nombri e la ciá purtuguesa e Fátima, ondi izin que la vilhin s'apaicia,
ahorra endi el nombri e una las ihas del profeta Maoma.

Endi el sigru XV los esproraerus marítimus purtuguesis prevocun la entroución de
numirosas parabras de luengas asiáticas. Pol sabulugal, catana "espá" del
haponés katana; corja "escória" del malayu kórchchu; i chá "té" del chinu. De
América el Sul ahorra batata "patata", del tainu; ananás i abacaxi, del
Tupi-Guaraní naná i ibá cati, al respetivi, dos espécis de piña, i tucano
"tucán".

Endi el sigru XVI hata el XIX, el papel de Purtugal cumu entremeyáriu nel
comélciu d'esclavus nel Aláticu, col asiahamientu e albondas colónias en Angola,
Moçambiqui i Brasil, le hizu consiguil várias parabras orihin africanas i
ameríndias, nombris pala huerça d'animalis i prantas alcontrás en aquellas
tierras. Mentris que esus télminus son mu gastaus enas colónias, albondas se
gorvun normalis nel purtugués uropeu itó. Endi la palra kimbunda, pol sabulugal,
vinun kifumate ? cafuné "carantoña", kusula ? caçula "nuevinu", marimbondo
"ovispa tropical" i kubungula ? bungular "valsal cumu un magu".

Amenalmenti, heredó un huerti enfruhu e parabras endi algotras luengas uropeas.
Pol sabulugal, melena "melena", fiambre "fiambri" i castelhano endi el español;
paletó "chaqueta", batom "barra e lábius", endi el francés. crochet, paletot,
bâton, filet; macarrão "pasta"", piloto "pilotu", carroça i barraca endi el
italianu; i bife "fileti", futebol, revólver, estoque, folclore, endi el inglés
beef, football, revolver, stock, folklore.

Ogañu, el portugués es la luenga oficial en Angola, Brasil, Cabu Verdi,
Guinea-Bissau, Portugal, Santu Tomé i Préncipi i Mozambiqui. Es tamién una e las
luengas oficialis en Guinea Ecuatorial (con el español i el Francés), Macau (col
Chinu) i Timol Oriental, (col Tetun). Es luenga nativa en Purtugal (100%),
Brasil (99%), Angola (60%) i San Tomé i Préncipi (50%) i es palrá pol abonda
henti en Moçambiqui (40%), inque namás el 6.5% son palrantis nativus. Nu ain
datus al tentu Cabu Verdi, peru la huerça la puebración es bilingüi i el restu
palra una palra criolla.

Las comuniais chiqueninas que huerun colónias d'ultramal de Purtugal, talis cumu
Goa, Daman i Diu, Macau i Timol Oriental. Tamién es palrau pol grandis comuniais
d'inmigrantis, inqui nu es oficial, en Andorra, Lusemburgu, Jersey (con arreol
10.000 palrantis), Paraguai, Namíbia, Venezuela i enos Estaus Uñius,
especialmenti enos estaus de California, Connecticut, Florida, Massachusetts,
New Jersey, New York i Rhode Island. Ai tamién puebracionis de palrantis de
purtugués en Canadá (prencipalmenti apeñuhá en i arreol Torontu), Bermuda i las
Antillas Olandesas.

Es luenga oficial de angunas organizacionis entrenacionalis. La Comuniá de
Paisis de luenga Purtuguesa (CPLP) estriba enos ochu paisis endependientis que
tinin al purtugués cumu luenga oficial. Es tamién luenga oficial de la Uñión
Uropea, Mercosul, La Organización d'Estaus Americanus, la Organización d'Estaus
Íberu-Americanus, la Uñión de Nacionis Suamericanas i la Uñión Africana. La
luenga purtuguesa está a ganal nombreria en África, Ásia i Ámerica el Sul cumu
segundera luenga d'estuyu.

A las sieti vocalis del latín vurgal, el purtugués uropeu á añiiu dos vocalis
cuasi centralis mas, una las cualas audecha a sel açonchá ena prenunciación
lihera, endigual que la e caduc del francés. Las vocalis semiafechás
Prantilla:IPA i las semiabiertas Prantilla:IPA son cuatru fonemas destintus i se
gastan en deferentis hormas d'apofonia. Cumu el catalán, el purtugués gasta
l'artura vocálica pa deferencial sílabas tónicas d'átunas.

El listau de consonantis del purtugués es mu conselvaol. Las africás meyevalis
Prantilla:IPA, Prantilla:IPA,Prantilla:IPA, Prantilla:IPA se mesturun colas
fricativas Prantilla:IPA, Prantilla:IPA, Prantilla:IPA, Prantilla:IPA, al
respetivi, i endi esi inti, nu ubun dengún cámbeu senificativu mas enos fonemas
consonánticus. Peru, en cámbeu, angunas variantis dialetalis i alófonas án
apaiciu. Velaquilas:

Ain angunas deferéncias menoris entri las ortugrafias de Brasil i el purtugués
del restu de paisis lusófonus. Una e las más típicas es el úsiu d'acentus agús
nel purtugués uropeu, africanu i asiáticu en albondas parabras cumu sinónimo,
ondi l'ortugrafia brasileña gasta un acentu cercunfrehu, sinônimo. Algotra
deferéncia emportanti acaeci ena perda la c u p enantis c, ç, u t, ondi el
purtugués uropeu las mantini; pol sabulugal: el brasileñu fato col uropeu facto,
"hechu", u el brasileñu objeto col uropeu objecto, "ohetu". Angunas destas
deferéncias escrebias, afetan a la prenunciación de las parabras, peru algotras
son meraenti gráficas.

"O Império Português ou Império Colonial Português foi o primeiro e o mais
duradouro dos impérios coloniais (1415-2002) da Era dos Descobrimentos. Com o
culminar da Reconquista moura da Península Ibérica, Portugal ocupou-se da sua
expansão territorial, explorando terra desconhecida e estabelecendo rotas
comerciais a uma escala global, obtendo um dos maiores, senão o maior e mais
influente império da altura."



https://ext.wikipedia.org/wiki/Luenga_mic%C3%A9nica

La luenga micénica u griegu micénicu es el estádiu mas arcaicu la luenga griega,
palrau ena Grécia continental i en Creta dende el sigru XVI hata el XI e. C.,
enantis la envasión dória. Se caraiteriza pol está coificá pol un silabáriu
conociu con el nombri de lineal B. Los testimoñus desta luenga se hallan la
huerça dellus en tabrinas enventárius alcuentrás en Nossu i Pilu. Esti estádiu
la luenga griega se llama assina pol causa las Micenas, andi se halló el primel
paláciu la cevilización que palraba esta luenga.

Esta luenga no hue descifrá hata que Michael Ventris en 1952 descifró el
escrebieru las tabrinas. Se llegó a la conclusión de sel esta una espécii griegu
primitivu.

Aquel primitivu griegu s’escrebia pol mé dun sistema que cuentaba con un haci
caraiteris que pian sel silabogramas u ideogramas, llamau lineal B. Esta holma
escrebil está notabrimenti atijá a otru escrebieru, el lineal A, d’origin
jeroglíficu, gastau ena isla de Creta i que paicia trascribil una luenga no
griega.

No estanti, la coificación el lineal B empii una representación fidedina la
luenga. Las prencipalis imperfecionis son velaquí estas:

El escrebieru el micénicu destingui el timbri las cincu vocalis a, e, i, o i u,
pero no la su cantiá. Conselva en prenu usiu las semivocalis yod i wau
trascritas comu j i w al respetivi. Eno tocanti al sistema consonánticu, las
sonantis anotás son m, n i r (con r s’asseñala /ɾ/ i /l/), las oclusivas p, t,
k, d i q (sin destinción entri sorda, sonora u aspirá ena grafia, namás que pa
t/d), una sibilanti s i una z qu’arrecogi destintus grupus palatalizaus. Tamién
se conselva l’aspiración entrivocálica h.

El prencipal hechu morfológicu el micénicu es que nesti estayu la luenga entavia
se conselvaban las viejas desinéncias el locativu i del estrumental. El restu de
casus son los mesmu que remanecin nel griegu crássicu.



https://ext.wikipedia.org/wiki/Luenga_cal%C3%B3

El caló es la lénga íberu-románica no vernaculal palrá por angunus gitanus
españolis, portuguesis, del sul de Fráncia i de Brasil. No ain datus fiablis a
tentu del númeru falantis, pero se manujean cifras d'alreol de 40.000 falantis
en España i 76.580 en total. El caló á queau parabras d'usu coloquial en
estremeñu comu chapescal, chingal, jiñal, julai, mangal o gachón.

El su origin hue deviu al sustituieru de gran parti el vocabuláriu castellanu
por elimentus la léngua romaní por mó de pressecucion i desestruturacion de las
comuniais gitanas, conselvandu d'esti mó la basi gramatical el castellanu (essi
fenómenu es llamau pogadizacion polos lingüistas gitanus).

El caló s'á gastau comu critoletu en activiais legalis comu comérciu de ganau i
tamien hue gastau por laironis, no siempri gitanus. Comu tenia una tupa parabras
enventás (MacLane atopó solamenti entre 300 i 400 parabras d'origin romaní i
dengún palranti sabia más de 100) de rezien s'á relessicalizau con el romaní
común ena su horma escrita. A esta última horma se traduju la Costitución
Española, mas tardi se regramaticalizó con el romaní común ena su horma escrita,
dejandu de sel una luenga romanci i golviendu-se luenga induária balcaniçá con
angunus aportis del caló, ya qu'el ojetivu ogañu no es palral sin que naidi sepa
lo qué se izi, sino que la luenga seya un estrumentu de union étnica i un
esperantu gitanu que premita el comunicaeru entre gitanus de tol mundu.

Ubu enos dias de Herodes, rei de Hudea, un saceldoti, que se llamaba Zacarias,
del tulnu de Abías, casau con una iha de Aarón, cuyu nombri era Isabel. Eran
dambus los dos hustus a los ohus de Dios, siendu irreprensibris en tolos
mandamientus i oldenáncias del siñol. I nu tinian ihu polque Isabel era esteril
i dambus los dos avançadus enos sus dias. I aconteció que s'atopaba Zacarias
oficiandu el su selvíciu saceldotal pol ordin del su tulnu alantri Dios, tocoli
en suerti conholmi a la costumbri entri saceldotis, entral nel santuáriu el
siñol pa ofrecel enciensu. I tól hentiu el puebru a la ora el inciensu estaba
huera orandu. I apariciósili un anhil del siñol puestu en pie a la derecha el
altal del inciensu .



https://ext.wikipedia.org/wiki/Leifr_Eir%C3%ADksson

Leif Eriksson o Leifr Eiríksson nació nel añu 970 y murió en 1020. Jue un
esploraol viquingu, con grandi nombrería por mé del su viaji pa América

Nació en Islandia. Hiju del esploraol noruegu Erik el coloráu, acontinó cona
tarea de colonización jaddia 'l ponienti qu'esmenzó su pairi. Arreol del añu
1000, ditándussi polos relatus del comecianti Bjarni Herjólfsson, tiró pal
ponienti y passó un iviernu pa una tierra que llamó Vinlandia y que descrebió
contandu que tenía abondu de salmonis y pastus. El campamentu sería el primel
assentamientu uropéu en América, quinientus añus antis que Cristoba Colón
llegara pallí. El su hermanu Thorvald Eriksson jue el primel uropéu en tenel
contactu con amerindius, y tamién la primel vítima d'ellus. El campamentu,
Leifbundir, estaba assitiáu pal estremu norti de la isla de Terranova, nel sitiu
conocíu hogañu comu L'Anse aux Meadows, y duró unas pocas de décadas namás antis
que lo albandonaran, por mé de lo pegochus que se pusun los indígenas y los
ataquis continus que padecían los colonizaoris.



https://ext.wikipedia.org/wiki/Led_Zeppelin

Led Zeppelin hue un grupu ingrés de rock, considerau unu de los mas emportantis
dessi géneru i unu de los mas popularis duranti la década de los setenta. Hue
hundau en 1968 pol quitarrista Jimmy Page, quien bia preteneciu a The Yardbirds,
al encluil ena su holmación a John Paul Jones comu bajista i teclista (al que
Page conocia de trebajus anterioris con The Yardbirds), al vocalista Robert
Plant i a John Bonham a la bateria (que bia coincidiu con Plant en The Band of
Joy).

Mas de treinta añus endespues de la disgregacion de la banda en 1980, la música
de Led Zeppelin continúa vendiéndu-se, desfruta duna ampria difusion
radiofónica, i á demostrau sel una de las bandas mas enfluyentis ena música
rock. Hata la fecha, á vendiu mas de 300 millonis d'álbumis nel mundu, encluius
111 millonis namás enos Estaus Unius, i es la segundera banda con mas discus de
diamanti (otorgaus ca dies millonis de ventas) de la estória de la música, namás
por debaju de The Beatles los cualis cuentan con seis (The Beatles, The
Beatles/1962-1966, The Beatles/1967-1970, Abbey Road, Sgt. Pepper's Lonely
Hearts Club Band). Los discus con esta certificacion son: Box Set (dies
millonis), Led Zeppelin II (doci millonis), Led Zeppelin IV (vintitrés
millonis), Houses of the Holy (onci millonis) i Physical Graffiti (quinci
millonis).



https://ext.wikipedia.org/wiki/Jamendo

Jamendo es una comuniá criá alreol de la música libri, ondi los artistas puein
empuntal la su música gratuitamenti i el su púbricu descargala e igual maera.
Hundá en Eneru de 2005, el su númiru d'artistas i árbumis empuntaus á creciu e
maera esponencial endi altonci.

Tola música en Jamendo está bahu anguna las múrtipris licéncias Creative
Commons, haziendu que seya libri i legal descargala. Jamendo premiti streaming
(oyil endi la páhina web) de tolos sus árbumis, ya seya en hormatu MP3 u en OGG
Vorbis, tamién ofreci descargas a través de las redis de BitTorrent i eDonkey.

Jamendo provii la donación voluntária a los sus artistas que lo quiean. Los
pagus se realizan a través de Paypal i s'entregan íntegrus a los artistas menus
los gastus bancárius i 50 céntimus d'euru pa Jamendo polos sus servícius. Entri
Enero a Marçu de 2007, s'abrió a mo e preba un sistema e remuneración aicional,
el 50% los ingresus pol publiciá sedrian daus a los artistas que se acohieran al
pograma.

Con basi en Lussemburgu, Jamendo es entrinacional. Mientras qu'el gruesu la
comuniá está holmau pol presonas que palran francés, el sitiu tamién cuenta con
velsionis en más de 20 idiomas en deferentis estaus de traución, entri ellus
español e ingrés ondi la comuniá á esmiençau a crecel. Ca usuáriu rustriu puei
colabutal ena traución partiendu d'una basi en ingrés u francés.

Jamendo ofreci ospeahi gratuitu palos artistas, siempri i quando la su música
seya liberá bahu licéncias Creative Commons u Arte Libre.



https://ext.wikipedia.org/wiki/Izquierda_Unida

Izquierda Unida o IU (Esquerda Unia en estremeñu) es una organizacion política
española (un movimientu políticu i social) holmá en 1986 como coalicion
d'albondu partius d'esquerda i repubricanos, comu el Partido Comunista de
España, el su miembru mas representativu. Está en el Registru de Partius
Políticus dende noviembri de 1992. En 2008 la componian 48.318 afiliaus.

Enas elecionis al Congressu de los Diputaus de 2008, juntu con Iniciativa per
Catalunya Verds (ICV), consiguió 963.040 votus (3,80%), que se traujerun en dos
escañus, unu de IU i otru de ICV. A pesal de sel la trecel huerça en votus en el
conjuntu del estau, quedó en sestu lugal por númeru d'escañus, sin posibiliá de
holmal grupu parlamentariu propiu, ebiendu entegral-si en un grupu conjuntu con
ERC e ICV (Esquerra Republicana de Catalunya-Izquierda Unida-Iniciativa per
Catalunya Verds). Disponi dun senaol de desinacion autonómica por Cataluña del
su referenti allí, EUiA, entegrau en el grupu parlamentariu de la Entesa
Catalana de Progrés.

En Estremaura enas últimas elecionis consiguió tres escañus ena Assamblea,
huendu determinanti ena holmacion del huturu gobielnu.



https://ext.wikipedia.org/wiki/Iponati

Iponati (en griegu Ἱππῶναξ, "caudillu caballus" n'estremeñu) hue un cantautol
satíricu hóniu.

Iponati era natural la cia hónia d’Éfesu, pátria tamién d’Eráclitu i afroreció
pa la segunda metá el sigru VI. Nolmalmenti se le mienta cumu Iponati d’Éfesu.
Son nulas las enteracionis tocantis a la su via. Dalcuerdu cona opinión común,
bia naciu en güena família, peru pol mó el soberanu Atenágora tuvu que dehuyil
d’Éfesu pa buscal arriu enas Clazómenas. Estu veloquí lleva a pensal que la
família Iponati huera del partiu contráriu u simprimenti inimiga el nuevu
tiranu.

El cantautol Iponati escrebió yambus bulronis i de guarreu, lo mesmu
qu’Arquílocu i Semónidi, ara, mas mancornantis i rúspirus. Se conselvan angunus
framentus largus i algotrus mas escachainus enos que, abati gañendu, se queha de
la su situación probécia, piyendu pan, vinu i un berrendu pa tapalsi,
groheándusi de la su própia mala fortuna con un ton mangalochanu, gastandu
luenga la calli.

Dalcuerdu con el Liddell-Scott, l’abreviatura qu’alcibi esti autol es la de
Hippon., sigún el su nombri latinizau Hipponax.



https://ext.wikipedia.org/wiki/Ger%C3%BAndiu

El gerúndiu [hɛˈɾʊn̪dju] (del latín gerundium [gjɛˈrʊn̪dɪʊm]) es, en
Lingüística, el nombri que recebin várius tipus holmas nominalis el verbu.

El gerúndiu en latín es un sustantivu verbal neutru. Se holma con el tema
presenti el verbu mas la vocal unión, el morfema -nd- i la telminación casual
correspondienti. Assina la holma amando está costituia pol: 1) tema presenti
am-; 2) vocal atijanti -a-; 3) sufiju -nd-; 4) desinéncia ablativu -o.

El gerúndiu latinu es una holma nominal el verbu gastá enos chascus enos que el
infinitivu no hunciona comu sujetu u ojetu. Nestus chascus se gasta el
infinitivu, v. gr.: errare humanum est “marral es umanu”, cupio salire “alampu
sartal”. Pa quandu no es ojetu ni sujetu, el latín desarrolló una holma nominal
—gerundium— cona que supril al infinitivu enas demás ocassionis. Desti jeitu, el
nombri verbal cuentaba con genitivu, dativu i ablativu. El acustivu en -ndum
namás se gasta quandu es rigiu pola preposición ad, v. gr.: ad legendum.

La costruición própia el gerúndiu es la nombrá “costruición gerundial” de la que
tamién participa el gerundivu. El gerundiu, en tantu nombri se declina en
hunción del télminu que lo rija, pero en tantu verbu es escapás de lleval un
comprementu. Ejemprus:



https://ext.wikipedia.org/wiki/Gabriel_y_Gal%C3%A1n

José María Gabriel y Galán (Frades de la Sierra, Salamanca, el 28 juñu de 1870 -
† Guiju de Granailla, Caçris, el 6 jeneru de 1905), pueta qu'escrebió en
castellanu i estremeñu.

Iju de campusinus propietarius las sus tierras. Passa la su enfáncia en el
puebru natal asistiendu a la su escuela, i a los 15 añus se treslada a Salamanca
pa acontinal los sus estuyus (nesta epoca hazi los sus primerus versus). Al
mesmu tiempu labuta en un pósitu tejíus. En 1888 consigui el títulu maestru
d'escuela i es destinau a Guijuelu, a unus 20 quilómetrus el su puebru natal. Al
pocu tiempu va a Mairil pa acontinal estuyandu ena "Escuela Normal Central". No
premaneci muchu allí, ya que la metrópoli le prouci rechazu (la huchea en
angunas cartas de Modernópolis ).

Es destinau a Piedraíta (Ávila). El su estau ánimu es baju, firmandu las cartas
a los sus collácius cumu El Solitario.

El jovin maestru se prefila ya comu un zagal tristi, melancólicu, mu sensibri i
de prohundas convicionis religiosas (alcibias de la su mairi, Bernarda), que ya
se notan enos sus puemas. Conoci a la su mujel Desideria (a la que huchea
cariñosamenti mi vaquerilla) en 1893, i dendi altoncis sufri un cámbeu raical.
Abaldona el su puestu maestru i se treslada a Guihu de Granailla, ondi
almenistra la hesa El Tehal, propieá el tíu la su esposa. Allí alcuentra el
tiempu i sosiegu pa madural la su puesía. Al tenel nacéncia su primel iju
(Jesús, 1898) componi El Cristu benditu, primera las sus famosas Estremeñas.

Espena el 6 jeneru de 1905, a consecuencia duna pulmunía mal curá. El
ayuntamientu Guihu de Granailla mantiini la casa qu'abitó, cumu museu, ondi
s'enseñan ojetus pressonalis el pueta, donación de los sus ereerus.



https://ext.wikipedia.org/wiki/Francisco_Dur%C3%A1n_Dom%C3%ADnguez

Francisco Durán Domínguez es un pueta cacereñu, autol los puemas Miedo sabroso i
El mendigo.

Francisco nació nel Casal Caçris, Caçris el 17 Noviembri el 1911. Quandu nuevu
trebahó cumu cabiceru una piara guarrus, con poquinu tiempu pa dil a la escuela.
Sedria maestru suyu Ángel Rodríguez Campos, escrebiol coñociu embahu el moti
"Helénides de Salamina".

La su afición polas letras vinu tras ensiñalsi a escrebil enas antíguas
cartillas ena soleá campuza i mas tardi s'enliara a leyel a Luis Chamizo i a
Gabriel y Galán i era motivau pol su mairi a la qual eicaria mas tardinu dendi
la carci ¡Llora campesina, llora!.

Nel tracamundeu la Guerra Cevil, Francisco hue aprissionau pol várius mesis,
ocassión qu'aprovechó pal escrebieru. Nestus tiempus carci escrebió Miedo
sabroso (1939) i El mendigo (1940).

Con un estilu chanu relata esperéncias las hentis los campus i los puebrus.
Conoci la luenga el puebru i la gasta de suertu en puemas cumu La Pitera. Con tó
i con essu, la su luenga es un estremeñu albondu castellanizau, anque precura
siguil la línia grabielana nesti espetu. En El Milagro, a la escontra, sigui
tema i luenga chamiciana.



https://ext.wikipedia.org/wiki/Fernando_Pessoa

Fernando António Nogueira Pessoa [fɨɾˈnɐ̃ndʊ ɐ̃nˈtɔnjʊ nʊˈɣɐirɐ pɨˈsoɐ] hue un
poeta i escrebiol portugués, unu los mijoris en luenga portuguesa.

Fernando Pessoa tuvu nacéncia a las 15:20 el 3 Juñu el 1888 ena capital Lisboa.
El partu aconteció nel quartu andal esquierdu el númiru 4u el Largo de São
Carlos, frenti l’ópera Lisboa. La su família rescrecia de la pequeña
aristocracia pol dambas partis. Su pairi hue Joaquim de Seabra Pessoa, natural
de Lisboa, quien trebajaba comu huncionáriu púbricu el Ministério da Justiça i
amás hazia de críticu musical pal Diário de Notícias. La mairi, Maria Magdalena
Pinheiro Nogueira Pessoa, era natural de la Isla Tercera, de las Açoris. Con
ellus vivian la agüela Dionísia i dos criás, Joana i Emília. Fernando hue
bautizau el 21 Juñu el mesmu añu ena Igreja dos Mártires, en Chiado. La mairina
hue Ana Luísa Pinheiro Nogueira i el pairinu veloí el General Chaby. El su
nombri atija con San Antóniu, santu el dia en que tuvu nacéncia i amás concienti
con Fernando de Bulhões, nombri pila desti santu.

La su infáncia estu asseñalá pol hechus que marcarian de pol via al pueta. A las
cincu la mairugá el 24 Júliu el 1893, su pairi mueri vítima de tuberculosi
quandu apeninas cuentaba con 43 añus. Fernando namás tinia cincu añinus. Al
sotru añu murió su gelmanu Jorge. La mairi se vidu obrigá a demualsi de casa i
dilsi un vivieru mas moestu: el tercel andal el nu. 104 la Rua de São Marçal. Es
desta epoca quandu apaici el primel los eterónimus: el Chevalier de Pas, hechu
que cuenta mas tardinu Adolfo Casais nuna carta, andi se mienta el origin los
eterónimus. Nessi añu escrebi el su primel puema eicau a la mairi: À minha
querida mamã.

En 1985 la mairi se convoa pol segunda vezi con el comandanti João Miguel Rosa,
cónsuli Portugal ena ciá de Durban, en África el Sul, al que conoció un añu
enantinu. Pol mó dessi casamientu, Fernando se mua cona su mairi i un
tiu-agüelu, Manuel Gualdino da Cunha, pa Durban, andi coló la su joventú.

La mairi tinia que atendel al nuevu mariu i a los ijus que nacierun frutu el
nuevu matrimoñu, de mó que el jovin Fernandu se sientia desmanchiliu del núcliu
familial, lo qual le atorga momentus reflessión. En Durban estuyó al mó
anglosajón. Culsó primária nuna escuela monjas irlandesas ena West Street.
Allina hizu la primel comuñón. En 1899 engressa nun colégiu británicu, la Durban
High School. Allí escomençó a deprendel ingrés i tendria el su primel atopu cona
literatura ingresa. Autoris comu Shakespeare, Edgar Allan Poe (de quien
endispués traduju angunus puemas al portugués), John Milton, Lord Byron, John
Keats, Percy Shelley u Alfred Tennyson fegurarian entri las sus leturas. Esti
endirgaeru en ingrés hizu que Fernando se convirtiera nun escrebiol bilíngüi.

Nel High School de Durban, se gorvió unu los alunus mas cimerus el su grupu,
andi colaria tres añus. El mesmu añu andi engressó, cria el seudónimu Alexander
Search. Pol mé desti seudónimu labora una correspondéncia con sigu mesmu. Nel
1901 aprebó con destinción el primel dessamin Cape School High Examination i
escrebi los primerus pueminas en ingrés. Pol essas fechas mueri su gelmana
Madalena Henriqueta, d’apeninas dos añinus. En vacáncias, aballan pa Portugal
con el cuelpu su rezién enfenecia gelmana nel barcu. En Lisboa vivin pol un
tiempu en Pedrouços i alogu ena Avenida de D. Carlos. Allina tuvu nacéncia el
quartu iju frutu el segundu matrimoñu. Endispués se muan a la Isla Tercera, enas
Açoris, ondi vivi la família materna. Desta epoca data el puema Quando ela
passa.

Fernando Pessoa premaneci ena capital portuguesa mentris que el restu la famíla
aballa de nuevu a Durban, hata que pol fin regressa solu a África nel vapol
Herzog. Nessa mesma epoca, ententa escrebil narrativa en ingrés i se matricula
ena Commercial School, diendu de nochi, mentris qu’acupa el dia en disciplinas
umanísticas. En 1903 se presenta a las prebas d’almisión a la Universidade do
Cabo da Boa Esperança i anque no consigui güena calificación nel dessamin, otién
la mijol nota entri los 899 candilatus nel ensayu estilu ingrés. Pol essi
mistériu recebi el Queen Victoria Memorial Prize. Al añu, engressa nel culsu
univelsitáriu de la Durban High School, andi hundea enos crássicus latinus i
ingressis i escrebi prosa i puesia en ingrés, produjéndusi los nuevus eterónimus
Charles Robert Anon i H. M. F. Lecher. S’enlia a espubrical enos papelis el
colégiu, andi saca un ensayu críticu entitulau Macaulay. Nessi mesmu añu naci su
gelmana Maria Clara. Conclui los sus afortunaus estuyus ena África el Sul con el
Intermediate Examination in Arts, ena Univelsiá, andi consigui una güeña
calificación.

Ejandu la família en Durban, regressa definitivamenti a la capital portuguesa,
solu, en 1905. Allina vivi cona agüela Dionísia i dos tias ena Rua da Bela Vista
nu. 17. La família regressaria pa vacáncias, quartá ena que el jovin pueta
viviria con ellus.

En 1906 se matricula al Curso Superior de Letras el qual abaldona sin ensiquiá
compretal el primel añu. Es nesti momentu quandu escomiença a tratal con
emportantis escrebioris la literatura en luenga portuguesa, enteressándusi pola
obra de Cesário Verde i polos sermonis el Padre Antônio Vieira.

Hueraparti el su trebaju comu traduziol, Fernando Pessoa s’enlia a escrebil como
ensayista i críticu literáriu espubricandu ena revista Águia. En 1912 arranca
con el endirgui A nova poesia portuguesa sociologicamente considerada.

Añus mas tardi, el 29 Noviembri 1935, Pessoa entra engressau nel Hospital São
Luís dos Franceses, con dianósticu de cólicu epáticu, siguramenti una colangiti
agua prevocá pol un cárculu bilial i associá a la cirrosi epática. Tó essu hue
frutu, sin dua, del su empiqui al vinu i al alguardienti que desarrolló a lo
largu la su via en Lisboa. Murió al sotru dia, el 30 Noviembri, quandu tinia
apenas 47 añus d’eá. Enos úrtimus momentus via, pii las antiparras i huchea a
los eterónimus. La su úrtima frasi la escrebió ena luenga ena que s’educó: I
know not what tomorrow will bring “No sé qué trairá el mañana”.

Fernando Pessoa hue una autol criativu nel güen sintiu la parabra: amás de crial
literatura crió pressonagis qu’escrebieran essa literatura. Fernando se
desdobraba en destintas pressonas, llamás eterónimus i es que él mesmu
assiguraba que lo nesseçáriu no era vivil, sino crial: viver não é necessário; o
que é necessário é criar.

“El pueta es un fingiol. / Fingi tan compretamenti / que llega a fingil que es
dolol/ el dolol que deveras sienti.”. Los eterónimus de Pessoa, sin dua el mayol
atrativu desti pueta, son pressonaliais destintas, no son meros seudónimus.
Criacionis la su menti que cobran via ena literatura i a las que enclusu dota de
datus biográficus. Los eterónimus mas conocius huerun Álvaro de Campos, Ricardo
Reis, Alberto Caeiro i Bernando Soares, manque la lista entri eterónimus,
meyu-eterónimus i seudónimus arcança el largu númiru de 72 nombris.

Con el nombri ortónimu se mienta a lo escritu pol Fernando Pessoa que tien su
mesmu nombri i pressonaliá. No estanti, l’obra ortónima Pessoa coló pol
destintas fasis mu enfruyenciás pol patriotismu (que se ve en Mensagem, andi se
respira el sebastianismu), la religión i las socieais secretas comu la
Maçoneria. La puesia ortónima es de ton épicu i avezis trágicu. Es consierau pol
sigu mesmu comu simbolista i muelnista, pola evanescéncia, indefinición,
innovación i insatisfación. Con ellu se crian destintas nuevus “ismus” comu el
sensacionismo, el paulismo i el interseccionismo. L’únicu libru espubricau en
portugués en via hue prehisamenti una obra ortónima: Mensagem.

Los sus comiençus son decaentistas, pingau de simbolismu i qu’endispués sedria
de huturismu. Aluspués duna via enllena desilusionis, se troca niilismu. El
puema mas conociu i enfruyenti hue Tabacaria.

El eterónimu Ricardo Reis es descritu comu un meicu que se definia comu
latinista i monárquicu, símbulu la literatura ociental. Sigui los prencípius la
almonia crássica con elimentus estoicus i epicureistas, amás del boculismu de
las Odas.

Nació en Lisboa i vivió quasique tola via de campusinu. Apeninas tinia hecha la
primária, pero es sin dua el maestru del restu los eterónimus i del própiu
ortónimu. Era el poeta-filósofu que defendia la simpreza, dehuyendu de tolo que
supusiera astración i metafísica. Es el únicu eterónimu prenamenti puéticu, pos
pensaba que la puesia era el únicu meyu de dal cuenta la rialiá. El su velsu era
chanu, dreitu, sin simbologia.



https://ext.wikipedia.org/wiki/Faustina_la_Mayol

Faustina la Mayol [fɑʊ̯hˈthina la ˈmaʑɔl] (en latín Annia Galeria Faustina Maior
[ˈanːɪa gaˈleːrɪa fausˈtiːna ˈmaːjiɔr]) hue una emperatrís romana, mujel
Antoninu Piu.

Faustina tuvu nacéncia pa finalis el sigru I u quiziá ya nel 100. Hue ija el
cónsuli i prefetu Marcu Ániu Veru i de Rupília Faustina.

Se casó con Antoninu Piu quandu núbili, con quien tuvu un felís matrimoñu. Frutu
desta unión huerun quatru ijinus, dos varonis i dos hembras: Marcu Uréliu Fúlviu
Antoninu, Marcu Galériu Uréliu Antoninu, Urélia Fadila, Ania Galéria Faustina la
Menol. Esta velaquí hue la mujel el próssimu emperaol Marcu Uréliu. Hue una
emperatrís daona pal puebru, precurandu la ensiñáncia las jóvin romanas. Más,
tras la su muerta se crió el colégiu las Puellae Faustinianae pa niñas
espicianas.

Con el nombraeru Antoninu Piu comu imperator nel 138, Faustina toma el títulu de
Augusta. Endispuesinu, nel 140 mueri. Comu era nolmal ena epoca, la emperatrís
alcibió apoteosi i amás l’alevantarun un templu nel foru romanu. Tamién
s’acuñarun moneas con el su retratu cuyu lema pon DIVA FAVSTINA.



https://ext.wikipedia.org/wiki/Fabula_Atellana

La fabula Atellana "fábula d’Atela" era un héniru dramáticu romanu de farsa
bulresca.

Los nombris qu’alcibi esti héniru hazin referéncia al sítiu andi supuestamenti
tuvun nacéncia. El nombri mas usual es el de Atellana "atelana", de la ciá la
Campaña Atela, calificandu al ámpriu télminu fabula "palranga". Otru nombri que
tamién alcibi es el de huegus oscus (en latín ludi Osci) pol estal escrebias a
los escomiençus ena palra osca dessa ciá. Toa esta nomenclatura demuestra el
orihin nu romanu el héniru, el qual hue emportau a Roma pal 391 e. C.

L’atelana era un teatru bulrescu, oscenu i gaçaparullu andi participaban
pressonahis-tipu cumu el Bobela (Macchus), el Boquiqui (Bucco), el Hampón
(Manducus), el Chungón (Sannio) i el Verdihondu (Pappus) que representaban a lo
bahu la socieá.

Era a lo primeru, cumu otrus hénirus dramáticus, emprovisau, anque endispués se
huerun holmandu autoris que las escrebian. Amás, con el prestíhiu que hue
cobrandu el latín, los pressonahis bulronis palraban en oscu, mentri que los
demás bichaban en latín. A comparáncia con el drama satíricu griegu, las
atelanas s’arrepresentaban endispués la sessión trahédias. Los atoris viahaban
en carrucha en presentación en presentación, que acostumbraban sel unus quatru
en escena.

Cautivarun el héniru várius autoris, pero pol heitu que tinian pocas án siu las
enteracionis i testus llegaus al tentu. Se dis que Sila escrebió anguna paí.
Obras de las que abemus títulus son:

Otrus autoris menus mentaus huerun Fábiu Dorsenu i Mémiu, esti úrtimu demaseau
bastu i indecenti pa los autoris crássicus. Siguramenti Plautu tamién cautivara
paí esti héniru.



https://ext.wikipedia.org/wiki/Extremadura

Estremaúra (Extremaúra en a Fala i Extremadura en castellanu) es una comunidá
autónoma d'España. Arraya al norti con Castilla i Lión (províncias de Salamanca
i Ávila); al sul, con Andaluzia (províncias de Güerva, Sevilla i Córdoba); al
esti con Castilla-La Mancha (províncias de Toleu i Ciá Rial); i al oesti, con
Portugal.

S'alcuentra deviia en dos províncias: Caçris (al norti) i Baajós (al sul),
huendu la su capital Méria.

La província mas puebrá es Província de Baajós, con 673.474 abitantis, con una
densiá puebración de 30,94 ab/km² i, la su supifícii, 21.766 km², es la
província mas estensa d'España. En Caçris vivin 412.899 abitantis nuna supifícii
de 19.868 qm², es la província mas estensa d'España alatrás de Baajós. La
supifícii d'Estremaura es de 41.633 km². Los núclius urbanus mas emportantis
pola su puebración son Baajós (143.748 ab, censu INE 2006), Caçris (90.218 ab,
censu INE 2006), la conurbación Don Benitu-Villanueva la Serena (58.983 ab,
censu INE 2006) i Méria(53.915, censu INE 2006).

Dendi esta epoca, se produhu un umentu la puebración mas u menus costanti, hata
la décaa los 60 del sigru XX (1.379.072 abitantis en 1960), dendi la qual
esminció un descensu liheru la puebración pol mé la emigración a otrus paisis i
rehionis d'España.

Duranti esta era apaici el Homo sapiens sapiens (el ombri atual) sobri la fás de
la Tierra. Nesta epoca huerun hechus los grabaus i pinturas la cueva e
Maltraviesu, santuáriu del arti cuatelnáriu, i de las Minas de Castañal d'Ibol.
Toas son d'estilu Madaleniensi.

Ogañu los estuyus mas recientis consieran qu'el neulíticu en Estremaura esminció
ena transición el VI al V miléniu a.C. Se supera asina el concetu de Neulíticu
Tardiu que angunus autoris iban empreau, creyendu que la apaición de la
agricurtura abria siu muchu mas tardia nesta zona d'España. Los yacimientus mas
emportantis el Neulíticu Antigu son la cueva la Charneca (Oliva e Méria), el
Lombu la Orca (Prasençuela), Boquiqui (Praséncia), la cueva d'El Conehal
(Caçris) i Los Barruecus (Malpartia e Caçris). Desti úrtimu yacimientu procein
las eviéncias d'agricurtura mas antiguas la rehión, que huerun fechás nel
acaberu el VI miléniu e.C. Los endícius de domesticación animal son débilis,
peru puei suponelsi que la domesticación animal es contempuránia a la entroución
de la agricurtura. Nestus yacimientus s'án atopau cerámicas decorás, sobritó la
varieá llamá "Boquiqui", pol belsi decumentau pol primel vezi nesta cueva e
Praséncia.

La tierra desta confederación lusitana sufrió una Romanidación compreta i
prehunda. El grau de romaniçación alcançau i la estensión de la província
Ulteriol aconsehaban un gobielnu çalachau, naciendu la Lusitánia cumu província
en tiempus d'Augustu (s. II a C.). La província e "Lusitania" estaba holmá pol
gran parti d'Estremaúra, i Portugal central. Se hizun una tupa vereas de
comunicación (carçás), grandis urbis, destacandu Méria, hundá nel 25 a.C., ciá
mu senificativa nel Empériu Romanu i capital de Lusitánia. Un aspetu emportanti
hue l'adoción de la luenga el empériu, basi de tolas huturas luengas romancis
peninsularis.

La capital de la província e Lusitánia, Emerita Augusta, se gorvió una ciá rica
i pulia, que ná tinia qu'envidial a las otras capitalis de província ispanas,
Tarracu i Córduba. Tinia una ámpria i cudiá redi de comunicacionis que la
bandeaban pa uñila colas restantis capitalis de província i con algotras ciais;
asín, el Caminu la Prata conetaba Astúrias con Emerita i con Itálica; otrus
caminus ahilaban pa Córduba, a Olisipo (Lisboa), a Conimbriga (Coimbra), pasandu
pola famosa puenti d'Alcántara. Méria canaliçó el comélciu i la via e la
província pa Roma, norti d'África i Grécia. Nu ai dua que se consiguió un artu
grau de bienestal. Estu lo demuestra el cilcu de Méria, escapás de acohel a
25.000 espetaoris. Vespasianu dió otru pasu ena romaniçación al conceel el
derechu de ciaania latina a tolos abitantis de la Península Ibérica, facilitandu
desti mó el que los ispanus puyeran aceel a un cargu púbricu. Nel s. III d.C.
esmiençarun los pobremas. Tropas helmánicas, holmás pol bárbarus, chegarun a la
província. Pol estu se hortificarun las ciais; desti tiempu datan las murallas
de Méria, Cória i Caçris. El perigru chegaria nel s. V, ehandu a la província
abaldoná i arruiná. La ciá de Catra Cecilia s'estinguió. Algotras, cumu
Augustobriga, Cáparra i Iulipa (Çalamea e la Serena) quearun nel orviu, a pesal
queal en pie hormidabris monumentus. La Lusitánia hue envaia primeru polos
alanus i aluspués polos suevus. Con ellus entramus en epoca visigoa.

Estremaura es conocida polas deferentis preparacionis del guarru i las ocejas
que se comin acompañaus de pan (comu los callos con manos de cerdo, caldereta de
cordero, cabrito en cuchifrito, frite de cordero i el cabrito a la hortelana.

La cozina d'Estremaura enclui tamién algotras carnis comu la gallina (unu los
engredientis prencipalis el cocido extremeño), la liebri (arroz con liebre), las
ranas (ancas de ranas fritas ), pezis comu la tenca (tencas fritas ) i la trucha
(truchas con jamón), o el alagartu (lagarto con tomate). Los condimentus
utilizaus con más frecuencia son el poleu, el aju, el laurel o l’anís

Entri los pratus populares básicus ganan los basaus en los garbanzos, los
frijolis, las patatas, la calabaça, las castañas, la cebolla i los pimientus: el
cocido extremeño, el potaje de garbanzos y judías blancas, la sopa blanca de
ajos, el potaje de castañas secas, les habichuelas i la olla con "asaúra".

Angunus alimentus ancestralis estremeñus son las migas i gachas, entri las que
destacan las migas con torreznos.

La chanfaina es un guisu hechu con hígau, sessus, coraçón i riñonis de corderu
con sofritu a basi laurel, ajus, pan i güevus durus.

Los embutius es otra las epecialiais la gastronomia estremeña, huendu mu
emportantis la morcilla «Felisa» (a base de sangri i cebolla), morcillas de
cabezá, morcillas patateras, morcillas de calabaça, las «chacinas», el lomu i el
jamón curau, la longaniça i los chorizus.

Los dulcis regionalis son preparaus a basi miel, manteca, harina i azeiti i
enclui buñuelus, madalenas, perrunillas, galletas, rosquillas de vinu, roscas
fritas, coquillus de miel, ijuelas, gachas estremeñas, bollus fritus, froretas,
socochonis hurdanus i las jeringas.



https://ext.wikipedia.org/wiki/Euskera

Vascu o euskara es la luenga aislá palrá nel Pais Vascu i en Navarra, en España,
i nel departamentu de Pirineus Atlánticus, en Fráncia. Es cooficial huntu con el
castellanu nel Pais Vascu i angunas zonas de Navarra.

Se consiera la única luenga preinduropea sobrevivienti en Uropa ociental, i pol
tantu, la de raizis más antiguas desta rehión i entri las más viehas de las
luengas d'Uropa. Ogañu palran alreol de 885.000 pressonas (datus del 2006), a lo
qu'ái qu'añiil algotras 515.000 que lo entiendin peru que palran con amargullu
(bilingüis pasivus). Es una luengua minorizá polas idiomas dominantis castellanu
i francés. Dessistin tamién angunas comuniais vascupalrantis nel continenti
americanu, enas cualis se puein atopal vascos de segundera trecel heneración que
siguin palrandu la luengua nel dialeutu orihinal, e inclusu mesturas de los
dialeutus tradicionalis, resurtau del encuentru de vascus de deferentis
rehionis. El primel libru conociu s'emprentó en 1545, i hue entitulau Linguae
Vasconum Primitiae de Bernat Dechepare.

Ogañu albondas pressonas án deprendiu prencipalmenti el vascu uñificau (euskera
batua), con mayol o menol enfruéncia la palra la su rehión.



https://ext.wikipedia.org/wiki/Estaus_U%C3%B1%C3%ADus

Los Estaus Uníus d'América es un país assitiau en América el Norti, enque
Hawaii, unu los sus estaus, s'alcuentra en Oceanía. Está holmau por cincuenta
estaus, un destritu federal (Washington D.C., qu'es la capital) i angunus
algotrus territórius. Es una repúbrica presiencialista i federal.

Estaus Uníus es una repúbrica costitucional, presiencial i federal. El su
goviernu tien unos pueris limitaus numiraus ena Costitución. La su holma de
goviernu es cantá comu democrácia presiencialista polque ái un presienti. La
eleción del presienti es endireta pol compromisarius u grandis eletoris. Dendi
2017, Donald Trump es presienti del país.

La geografia el área continental es acientá ena zona ociental, ondi están
assitias las Montañas Rocosas. Ena zona noresti s'assitian los Montis Apalachis
i ena región suloesti esmiença la Sierra Mairi mejicana. Al norti, los estaus
continentalis s'arrejuntan con Canadá, i Alaska, con el Oceanu Gracial Álticu;
al Sul hazin arrayu con Méjicu i el Golfu de Méjicu; al esti s'alcuentra el
Océanu Alánticu, i al oesti, el Océanu Pacíficu.

Enantis de la llegá de los uropeus abitaban nel territoriu albondu puebrus
endígenas, angunus llegandu a crial colturas avançás, comu la Misisipiana. Los
primerus assitiamientus uropeus s'estabrecierun a partil del sigru XVI huendu
españolis, francesis, británicus i olandesis. Los Paisis Baxus cedierun las sus
colonias a los británicus, que poquinu a poquinu van a holmal las 13 colónias,
que se conviltirian enos Estaus Uníus d'América al atrás duna guerra pola
endépendencia, causá polas tensionis entri la metrópoli i los colonus
(1775-1781). El nuevu estau recogi ideas ilustrás, comu la igualdá entri tolos
ombris, los derechus umanus, etc. George Washington hue el primel presienti de
la nacion.

Duranti tol sigru XIX los Estaus Uníus esperimentarun una revolucion endustrial,
conviltiendu-se nuna potencia económica i política. Al escomençal la I Guerra
Mundial se va a declaral neutral peru acabijó entrandu apoyandu a los aliaus.
Los años 20 huerun duna gran prosperiá económica que acabijó ena Gran Depresion
de 1929.

Duranti la II Guerra Mundial, los Estau Uníus tuvun un emportanti papel,
runchandu sobri tó a la escontra d'Alemaña i Japón, llegandu a gastal dos bombas
atómicas nessi país, destruyendu las ciais de Hirosima i Nagasaki. Endespues
desti conflitu el mundu se deviió en dos bloquis, el comunista (representau pola
Union Soviética) i el capitalista cuyu mássimu representanti eran los Estaus
Uníus (la conocia comu Guerra Fria). Cona caía de la Unión Soviética acabijó la
Guerra Fria.

Ogañu esti país sigui huendu una poténcia mundial, enterviniendu en numirosus
conflitus nel mundu. En 1991 encabeçó la ofensiva aliá ena Guerra del Golfu, en
2001 envadió Afganistán comu respuesta al atentau terrotorista a la escontra las
Torris Gemelas de Nueva York, i en 2003 envadió Iraq derrocandu a Saddam
Hussein.



https://ext.wikipedia.org/wiki/Estatutu_d%27Autonomia_d%27Estremaura

El Estatutu d'Autunomia d'Estremaura es la nolma estitucional básica la Comuniá
Autúnoma estremeña. El 25 e Hebreru e 1983 hue aprebá polas Cortis Heneralis la
Lei Olgánica el Estatutu d'Autunomia d'Estremaura. Nel mesmu s’aseñalan las
competéncias la Comuniá Autúnoma, asín cumu la olganiçación estitucional, la
olganiçación hudicial, los prencípius la econumia i la hazienda la Comuniá,
entri algotrus aspetus. El Estatutu d’Autunomia está holmau pol 63 artículus
olganiçaus en 6 entítulus, 6 disposicionis aicionalis, 1 disposición transitória
i 1 disposición final. El Estatutu hue reholmau 3 vezis, en 1991, en 1994 i en
1999, siendu esta úrtima reholma la mas emportanti, ya que umenta el techu
competencial al nivel de las Comuniáis Autúnomas anombrás “estóricas", destacan
los trespasus ena hestión de la Saniá i la Ensiñáncia, se dá al presienti la
Hunta d’Estremaura la facurtá e disolvel l’Asamblea d'Estremaura i la posibiliá
de crial ólganus cumu el Defensol del Puebru Estremeñu i un Tribunal de Cuentas
Estremeñu.

1. Extremadura, como expresión de su identidad regional histórica, dentro de la
indisoluble unidad de la nación española, se constituye en Comunidad Autónoma de
acuerdo con la Constitución española y con el presente Estatuto, que es su norma
institucional básica.

2. La Comunidad Autónoma de Extremadura, a través de instituciones democráticas,
asume el ejercicio de su autogobierno regional, la defensa de su propia
identidad y valores y la mejora y promoción del bienestar de los extremeños.

1. Estremaura, cumu espresión de la su ientiá rehional estórica, endrentu la
endisolubri uniá la nación española, se costitui en Comuniá Autúnoma dalcuerdu
cola Costitución española i con el presenti Estatutu, qu’es la su nolma
estitucional básica.

2. La Comuniá Autúnoma d’Estremaura, pol mé d’estitucionis democráticas, asumi
el ehelcíciu del su autugobielnu rehional, la defensa la su própia ientiá i
valoris i la mehora i promoción del bienestal de los estremeñus.



https://ext.wikipedia.org/wiki/Est%C3%A1ciu

Públiu Papíniu Estáciu (en latín Publius Papinius Statius) hue un pueta latinu
el neocrassicismu.

Estáciu tuvu nacéncia en Nápoli pal añu 40 u 45, nuna família d’orihin griegu i
de la Campaña. Hue un pueta brillanti, mas sonau cumu líricu que cumu épicu,
cantandu a la su tierra natal i participandu en destintus certámin puéticus cumu
los agustalis, albinus i capitolinus. Se convoó con una professional la música,
una tal Cláudia, que está atihá a la via farrandanguera Roma. Escrebió embahu la
dinastia los Flávius. Murió nel 96.

Es conociu ena literatura romana pol bel escritu puemas emprovisaus de lihera
composición entitulaus Siluae. Tamién escrebió épica, anque con menol fortuna:
Thebais i Achilleis. Se conselvan amás quatru velsinus sobri la guerra helmánica
entitulau De bello Germanico.

Son puemas de grandol variau compuestus en pocu tiempu i que tocan tó tipu
temas, sostribaus ena via cotidiana: hechus conmemorativus cumu la inaguración
duna estauta, el abrieru una nueva carretera, lamentacionis, descricionis pulias
sobri aicionis diarias u cosas que via i mas cosas paí. Holman un corpus de 32
puemas deviius en cincu librus. Los velsus son quasi tós essámetrus i puemas
relativamentis largus, de cientus de velsus escritus, angunus, en apeninas dos
dias, lo qual demuestra la gran albeliá que tinia nel componieru.

Ain dos: Thebais i Achilleis. La Tebaida es una obra el ciclu tebanu en 12
librus, a la manera verhiliana. El ergumentu es al tentu el runchaeru mantiniu
pol Polinici contra su helmanu Eteocli pol puel, huendu esti el rei Teba. Esta
obra hue escrebia en várias vezis, sigún diba hiziendu las leturas púbricas, de
mó que tien periodus mu brillosus, frenti a otrus simpris i retólicus, mas de
bambolla que de ténica. Sobresal, nu estanti, cumu tamién nel su coetanu Síliu
Itálicu los estuyus sicolóhicus los pressonahis pol mé la entrospeción. La
letura que debi hazelsi desta obra es la mesma que notras del su tiempu, atihá a
la realiá política. Desti heitu, Estáciu, pol mé el runchaeru fraticida que
mantuvun Polinici i Eteocli se quiel buscal el paralelismu cona situación vivia
entri los ihus el dehuntu emperaol Vespasianu, Titu i Domicianu.

L’otra obra, la Achilleis, está inconclusa, cuertándusi el puema empençau el
cantu II. El propósitu desta obra era el escrebieru la via Aquili, quiziá pal
paralelismu con Domicianu. Nel primel libru se palra sobri la niñés el éroi
embahu los endirguis el centauru Quirón u conas ihas Licomedi.

Cumu neocrássicu, Estáciu bebi de Verhíliu prencipalmenti i de Ovídiu, anque nu
eha de leyel a Lucanu, a quien mienta paí enas Siluae. Es un autol puliu,
detallista, qu’escrebi al mó que pinta el pintol, gastandu de mucha varieá de
tonus i coloris, tendiendu al barroquismu.

Esti autol alcibi la abreviatura de Stat., sigún el icionáriu Oxford. Pa las sus
obras ain las siguientis abreviaturas:



https://ext.wikipedia.org/wiki/Esferu

Esferu [ɛˈɸːeɾu] (en griegu Σφαῖρος, [sphairos]) hue un filósofu estoicu del
sigru III e. C., discípulu de Cleanti i Zenón.

Las escassinas enteracionis tocantis a esti filósofu s’án trasmitíu polos testus
Diógeni Laerciu, prencipalmenti, enque tamién en Platón, Ateneu, Cicerón o
Plutarcu.

Pol moti que tuvu ὁ Βοσποριανός “el bosforianu” es possibri que rescreciera del
Bósforu. Conoció plontu las enseñanças delos primerus estoicus, entre ellus
Cleanti i Zenón. Diógeni dis que primeru tuvu comu endilgaol a Zenón i que alogu
hue discípulu Cleanti. De pa quandu alunu, Tolomeu Filópatu mandó venil ala
corti a Cleanti o angunu delos sus más alunus ilustris, comu Crisipu dixu que
no, aballó Esferu.

Una anégota que se trasmiti de pala su estancia ena corti Tolomeu cuenta que
nuna carava ena comía al tentu de si el sabiu opinava o no, en dixiendu Esferu
que no bichava, el rei quiju de comprová-lu. Mandó trael unas granás de cera
(sigún Ateneu huerun páxarus) i el filósofu se canteó pa cogel i deque lo vidu
el rei le cortó el revessinu. En escusandu-si, Esferu alegó que cona idea de
cogé-lus no demostrava que almitía que hueran granás de verdá, namás que era
verissimi que lo hueran.

Calavoró con Cleómeni nel endilgu delos volanderus, que plontu escomençavan a
roçal conos luxus orientalis, sigún cuenta Plutarcu.

Hue un autol mu castizu, pos ya en época romana se conocían i leían angunas
delas sus obras o, alo menus, los sus pensamientus mas atinaus. Redató un haci
de trataus a tentu de física (Περὶ σπέρματος, Περὶ κόσμου δύο), perceción (Πρὸς
αἰσθητηρίων), moral (Περὶ τῆς ἠθικῆς διατάξεως, Περὶ παθῶν δύο) i lenguagi (Περὶ
ὁμοίων, Περὶ ἕξεως). Amás cautivó el géneru dela diatriba en obras comu Περὶ
Ἡρακλείτου πέντε διατριβῶν i hizu angunus diálogus comu los Διαλόγους ἐρωτικούς.
Se conoci un libru ténicu, al tentu la dialética: Τέχνης διαλεκτικῆς δύο. Como
sabiu tamién caviló a tentu del buen goviernu (εὐνομία) i las sus leis, comu
muestran los títulus de Περὶ νόμου i Περὶ Λακωνικῆς πολιτείας.

Los sus interessis se movierun entre los propius del estoicismu, más que ná, los
temas moralis i lingüísticus, comu s’entrevei enos los títulus que mienta
Laerciu. Velaquí los librus que escrivió:

Amás se sabi que escrivió cartas, enque no se conocin los destinatarius, namás
la referencia Diógeni Laerciu. Por desgracia, denguna delas sus obras se
conservan. Namás angunus caquinus mentaus d'autoris más posteriol. Lo más seguru
es que esprimentara una redución comu en resúmin escolaris i ya los antíguus lo
conocieran, comu sueli acontecel, más pol sentencias que polas sus obras
compretas.

D'acuerdu con el catálogu sigras autoris griegus el Liddell-Scott, Esferu recibi
l'abreviatura Sphaer. Stoic. (Esfer. Estoic.) del latín Sphaerus Stoicus,
destinguiendu-lu assín del estoriaol Esferu.



https://ext.wikipedia.org/wiki/Erguijuela

Erguijuela[n 1] es un monicípiu español de la provincia Caçris (Estremaúra).
Preteneci al Partiu Juicial de Trujillu.

Hata 1800 se la conocia comu Villa de la Calzada. El topónimu d'Erguijuela paeci
vinil del latín ecclesia, "elésia", inque esta teoria á siu contrariá pol
consideral algotrus autoris que provién del teónimu prerromanu Erge.

El télminu monicipal limita al norti con Mairoñera, al esti con Garciás, al sul
con Conquista i al oesti con Santa Crús.

Bañau polas áuguas del rio Alcollarín, el pueblu s'alcuentra entri las sierras
del Marchas i las Paredes. El terruñu es ondulau, destacandu el cerru Pedro
Gómez, de 1.004 metrus d'altitú.

El climi Erguijuela es típicamenti mediterrániu, con una temperatura meya de
17.3 °C i una pluviosiá anual meya de 746mm.

La pueblación d'Erguijuela hue creciendu a lo largu la su Estória, llegandu a
tenel 1.608 abitantis. A partil de los añus 50, la emigración reuju el númiru de
vizinus hata hazelu cuasi esapaecel. Ogañu, esti fenómenu se'á parau quietu i
Erguijuela á güeltu a dil creciendu en pueblación a pocu a pocu.

En 1594 hormaba parti la Tierra Trujillu ena Província de Trujillu. A la caia el
Antíguu Régimin, el pueblu se constituyi en monicípiu costitucional ena región
de Estremaura, dende 1834 queó integrau nel Partiu Juicial de Logrosán. Nel
censu de 1842 contaba con 130 hogaris i 712 vizinus.

Entri muchus otrus pressonajis, destacan los germanus Jiménez, vizinus el
pueblu, que participarun ativamenti ena conquista de Méjicu. Amás, el tamién
erguijueleñu Francisco Becerra hue el arquitetu ena costrución de la Catedral de
Puebla (Méjicu), i de la de Lima i Cuscu en Perú, amás dotrus templus de Quitu
(Equadol).

De los sigrus XVI-XVII es la elésia parroquial católica embaju la avocación de
San Bartolomé Apóstu, nel Arciprestalgu de Logrosán de la Diócissi de Praséncia
(Archidiócissi de Méria-Baajós)

Erguijuela está gobelnau pol PSOE de Extremadura. Lesmes Chamorro Barquilla es
el alcaldi i, juntu con otras 4 pressonas, holman el grupu socialista del
ayuntamientu. El PP está repressentau pol dos concejalis.



https://ext.wikipedia.org/wiki/Emocionis

En sicologia i filosofia, emoción es una experencia subjetivs, conscienti
caracteriçá principalmenti por expresionissicofisiológicas , reazionis
biológicas, i ehtaus mentalis. L'emoción es a menú asociá i considerá influencia
recíprova con el humor, el temperamentu, la personalidad, la dihposición, i la
motivación. También ehtá influenciña polas hormonas i los neurotransmisoris
talis comu la dopamina, noradrenalina, serotonina, oxitocina, cortisol i GABA.
L'emoción es a menú la juerça que lleva entre las motivacionis, positivas o
negativas. Una definición alternativa d'emoción es una "experencia positiva o
negativa qu'ehtá asociá con un patrón particular d'actividad fisiológica. "

La fisiología l'emoción ehtá ehtrechamenti relacioná con l'excitación del
sihtema nerviosu con varius ehtaus i juerças d'excitación que se relacionan,
aparentementi, a emocionis particularis. Las emocionis son un ehtau compleju e
sentimientus que resultan en cambius síquicos i fisiológicos qu'influencian el
nuehtru comportamientu. Aquellus qu'actuan principalmenti sobre l'emoción puría
paezel comu que no ehtán pansaus, peru la cognición es un ahpectu importanti
l'emoción, particularmenti l'interpretación d'eventus. Por ejemplu, l'experencia
del mieu normalmenti resulta d'una amenaça. La cognición e peligru i la
excitación subsecuenti del sihtema nerviosu (p. ej. latíu del coraçón y
respiración rápios, suó, tensión muhcular) es un componenti integral a la
interpretación subsecuenti i la traduzión de l'excitacióon en un ehtau
emocional. La emoción ehtá tamién ligá a la tendencia e comportamientu. La gente
extrovertía es más propensa a sel social i a expresal las sus emocionis,
mientras que la gente introvertía es más propensa a nosel social ni a expresar
las sus emocionis.

L'invehtigación sobri l'emoción s'ai incrementau significativamenti durante las
dos décadas pasás con una jartá e campus contribuyendu comu sicología,
neurocencia, endocrinologia, melecina, hihtoria, sociologia, e inclusu
l'informática. Las numorosas teorías qu'intentan esplical la nacencia,
neurobiologia, experencia, i función e las emocionis solu ain fomentau una
invehtigación más intensa d'ehte tema. Las actualis áreas d'invehtigación en el
conceptu d'emoción incluin el desarrollu de materialis qu'ehtimulin i consigan
emocionis. Además los ehcáneris PET i los ehcáneris fMRI ayúan al ehtudiu los
procesus afehtivus en el cerebru.



https://ext.wikipedia.org/wiki/El_Tornu

El Tornu es un puebru serranu la província e Caçris, assitiau ena Comuniá
Autúnoma d'Estremaura (España).

Ai una tupa gargantas i regachus enas sus celcanias, con áuguas límpias i
cristalinas. La sierra es un lugal apropiau pal senderismu i el parapenti, i ain
albondus sahurdonis de piera, de reminiscéncias certas.

Los abitantis d'El Tornu son amabris i convessaoris, i entovia conselvan rahus
dialeutalis nel su palraeru, enquairaus ena modaliá d'artuestremeñu.

Ya viene san Lucas el pijotero, que nos llena la casa de forasteros. El pájaro
ya vendrá, ya vendrá el pájaro. Ya viene San Lucas, la pitarra también.
Mataremos la machorra y pondremos la sartén.

¡Oh, celestial aurora! ¡Oh, dulce Madre mía! Santísima María, escucha en esta
hora las voces, gran Señora, que damos con fervor. Todos te mantenemos un
entradable amor.

El veinte de enero, cuando más hiela, sale un capitán fuerte a poner bandera:
San Sebastián valeroso, fuerte soldado, que a la cumbre del cielo fuiste alojado

Ya vienen los carnavales, la feria de las mujeres, y al que no le salga novia,
que aguarde al alto que viene. ¡Viva la alegría, viva el carnaval, viva la
alegría, que ya se nos va! ¡Que ya se nos va, que ya se nos fue! ¡Viva la
alegría, que vuelva otra vez!

Este noche, vida mía, no te rondo con guitarra: te rondo con almireces porque
estemos de matanza. ¡Ay que sí, que sí, ay que no, que no! Si tú tienes huerto,
jardín tengo yo, jardín tengo yo, jardín tengo yo. ¡Ay que sí, que sí, ay que
no, que no!

Vivan los recién casados y el cura que los casó, el padrino y la madrina que a
la iglesia los llevó. Arribita, arribita se crían flores, y entre más arribita
más y mejores. Más y mejores, más y mejores, niña; arribita, arribita se crían
flores.

Pola su situación heugráficu esti puebru pudria llamalsi "Miraol del Valli", ya
que se divisa la comarca en tola su ampritú, siguiendu la línia prateá i
serpenteanti el riu, dendi Tornavacas a Praséncia.



https://ext.wikipedia.org/wiki/Dyeus

*Dyēus (tamién *Dyēus ph2ter) es la diviniá recostruía prencipal del panteón
protoinduropéu. Era el dios la lus del día, y la su pusición pue bel refrejáu la
pusición del patriarca u monarca ena socieá.

Dyeus era invocáu cumu Dyeu Ph2ter, literalmenti "Sky Father" o "pairi
reluðienti", tal cumu se refreja nel latín Iuppiter, Dispater y deus pater, el
griegu Zeu pater, el sánscritu Dyauṣ Pitār or DyausPitrah. Cumu dios pairi,
tendría cumu esposa a Pltwih2 Mh2ter, "mairi tierra".

En evolucionandu los panteonis las mitologías individualis relacionás cona
religión indouropea, los atributus Dyeus juerun a veðis atribuíus a otras
diviniáis nuevas. Ena mitología griega y romana, Dyeus remaneció cumu el dios
prencipal, mentris qu'ena mitología védica, el acontinaol etimológicu de Dyeus
se gorvió un dios mu abstractu, y los sus atributus originalis lo mesmu qu'el su
domiñu el restu diosis juerun trasferíus a diosis cuyus nombris puen sel
recostruíus pa tiempus indouropéus (Agni) u no (Indra).



https://ext.wikipedia.org/wiki/Delf%C3%ADn_Hern%C3%A1ndez_Hern%C3%A1ndez

Delfín Hernández Hernández (Cuacus de Yusti, (Cáçris), n.1932) es un meicu
estremeñu.

Le dierun la Medalla de la Estremaura en 2012 "por su gran labutu en el campu de
la melecina, la cultura y el su afán en laboris socialis".

De pairis humildis, tras los estudius emprecipió la su labor comu meicu rural en
varius lugaris cacereñus jasta que en 1975 llegó al Hospital San Pedro de
Alcántara de Caçris comu sabiol de melecina intelna, ondi ha estau jasta la su
jubilación.

Endispués de jubilalsi (1997), siguió de continu con la su labor humanitaria
presidiendu en Caçris, duranti 13 añus, la Asociación Española Contra el
Cáncer. Ha síu decanu de la facultá de Melecina de la Universiá de Estremaura y
alcaldi del su pueblu, Cuacus.

Tieni escritus muchus de librus sobri La Vera, y un volumin ondi parla de las
sus vivencias comu meicu rural.

Amás de la Medalla de la Extremaura, ha recibíu otrus reconocimientus comu la
Medalla al Méritu del Colegiu de Meicus de Caçris (2012). Es Hiju Adoptivu de
Tejea del Tiétar.



https://ext.wikipedia.org/wiki/Cobitis_vettonica

La lamprea (Cobitis vettonica), tamién conocia comu colmilleja del Alagón[n 1],
es una espécii de pezi la família Cobitidae endémica la cuenca el riu Alagón, en
Estremaura. Enantis se creiba qu'era una subespécii de Cobitis paludica, peru
agora es tratá comu una espécii diferenti originá pol aislamientu geográficu.

Se trata dun pezi relativamenti aplanau, con un longol menol de 10 centímetrus.
A la contra qu'el restu los sus parientis, tien los barbillonis bucalis cortus
abondu, a vezis cuasi invisibris. Las sus aletas, en general, son tamién más
cortinas.

La espécii pressenta un huerti dimorfismu sessual, huendu las hembras muchu
mayoris que los machus. La freça aconteci entri abril i juñu. Son ovíparus i no
realizan cudiaus parentalis dingunu.

Es una espécii endémica la Península Ibérica. La su ária destribución tien unus
50 km², i abita preferentimenti enos tramus con hondus con pieras de los culsus
meyus i altus de los rius i arroyus pretenecientis a la cuenca el riu Alagón,
ena província Caçris i, mu puntualmenti, nel sul de la província de Salamanca.
Prefii, pol tantu, auguas craras i ossigenás que, amás, están más a salvu la
entervención umana.

Pol me la su poca capaciá dispersión, la degradación del su abitaeru pol parti
el ombri i su utilización comu cebu vivu, las sus puebracionis án sufriu un
gravíssimu descensu. Estu, agravau pola su escrusiviá i pola presséncia espéciis
essóticas competioras, a propiciau que la Junta de Extremadura la encluya ena
lista d'espéciis amenazás, catalogándola comu "Sensible a la alteración de su
hábitat".



https://ext.wikipedia.org/wiki/Cal%C3%B3

El caló es la lénga íberu-románica no vernaculal palrá por angunus gitanus
españolis, portuguesis, del sul de Fráncia i de Brasil. No ain datus fiablis a
tentu del númeru falantis, pero se manujean cifras d'alreol de 40.000 falantis
en España i 76.580 en total. El caló á queau parabras d'usu coloquial en
estremeñu comu chapescal, chingal, jiñal, julai, mangal o gachón.

El su origin hue deviu al sustituieru de gran parti el vocabuláriu castellanu
por elimentus la léngua romaní por mó de pressecucion i desestruturacion de las
comuniais gitanas, conselvandu d'esti mó la basi gramatical el castellanu (essi
fenómenu es llamau pogadizacion polos lingüistas gitanus).

El caló s'á gastau comu critoletu en activiais legalis comu comérciu de ganau i
tamien hue gastau por laironis, no siempri gitanus. Comu tenia una tupa parabras
enventás (MacLane atopó solamenti entre 300 i 400 parabras d'origin romaní i
dengún palranti sabia más de 100) de rezien s'á relessicalizau con el romaní
común ena su horma escrita. A esta última horma se traduju la Costitución
Española, mas tardi se regramaticalizó con el romaní común ena su horma escrita,
dejandu de sel una luenga romanci i golviendu-se luenga induária balcaniçá con
angunus aportis del caló, ya qu'el ojetivu ogañu no es palral sin que naidi sepa
lo qué se izi, sino que la luenga seya un estrumentu de union étnica i un
esperantu gitanu que premita el comunicaeru entre gitanus de tol mundu.

Ubu enos dias de Herodes, rei de Hudea, un saceldoti, que se llamaba Zacarias,
del tulnu de Abías, casau con una iha de Aarón, cuyu nombri era Isabel. Eran
dambus los dos hustus a los ohus de Dios, siendu irreprensibris en tolos
mandamientus i oldenáncias del siñol. I nu tinian ihu polque Isabel era esteril
i dambus los dos avançadus enos sus dias. I aconteció que s'atopaba Zacarias
oficiandu el su selvíciu saceldotal pol ordin del su tulnu alantri Dios, tocoli
en suerti conholmi a la costumbri entri saceldotis, entral nel santuáriu el
siñol pa ofrecel enciensu. I tól hentiu el puebru a la ora el inciensu estaba
huera orandu. I apariciósili un anhil del siñol puestu en pie a la derecha el
altal del inciensu .



https://ext.wikipedia.org/wiki/C%C3%B3ria

Coria, muy noble y muy leal Ciudad de Coria, (mu nobli y mu leal Ciá de Coria),
es una ciá i monicipiu dela provincia de Caçris, Estremaúra (España). Cuenta con
13.101 abitantis (INE 2012).

No se conoci la fecha dela hundación de la ciá de Coria, si bien, la fertiliá
las riberas de riu Alagón premitiria una mu temprana ocupación, viéndu-si
alcuentrau materialis líticus del periodu achelensi antigu (300.000 eC).

Un primel assitiamientu acontinau á queau decumentau con el puebru vettón,
d'estirpi celta, que alreol los sigrus VIII-VI eC assitió la su capital ena
antigua Caura.

Cola conquista romana, alreol el sigru I eC, pol ordin del consul Quinto Cecilio
Metello Pío, el asentamientu pasa a llamalsi Castrum Cecilium Cauriensis,
antecedenti la posteriol Caurium, monicípiu estipendiáriu que, nel Bahu Empériu,
lograria la ciaania romana, encuairau nel Conventus Emeritensis de la província
Lusitánia.

Caiu el Empériu, alreol del sigru V, Cória pasó a puel los bárbarus, renaciendu
aluspués cumu núcliu emportanti el reinu ispanu-visigou e Toleu, momentu nel
que, si nu enantis, s'estituia la sé episcopal cauriensi (el 589 firma las atas
del III Concíliu e Toleu Jaquintus, Episcopus cauriensis).

Cola envasión musulmana, tras el 711, l'antigua Caurium pasa a llamalsi Qüriya,
siendu ohetu, a lo largu e mas de dos sigrus de runchas entri musulmanis i
cristianus, hata la su definitiva reconquista pol Rei e Lión Alfonsu IX. Anque
nun primel momentu se conhorma cumu ciá e rialengu, ena que se reistaura la sé
episcopal, las runchas nobiliárias a partil del sigru XIV, con el debilitamientu
el puel rial, asiahará a Cória bahu el puel nobiliáriu, cabeça el Condau el
mesmu nombri, en favol de la familia Solís que posteriolmenti enahenaria el
entítulu a los Álvarez de Toleu (1472), encorporándusi cumu marquesau a la Casa
d'Alba.

Pola emportáncia sociu-económica i el creciu númiru d'abitantis colos que
contaba Cória nel sigru XVI, lóhicu es que colabutasi con un emportanti númiru
los sus abitantis al proyeutu conquistaol i coloniçaol del Nuevu Mundu.
Dalcuerdu con el Pbro. Vicente Navarro del Castillo, 73 naturalis de Cória
saloan pa Indias nel sigru XVI. Sin embargu, angunus mas que nu apaicin enas
listas la Casa de Contratación de Sevilla, i que pol anguna razón emportanti (la
mayol parti pol sel horçaus conversus) abaldonarun España en aquellas fechas.



https://ext.wikipedia.org/wiki/Buhoyu

Buhoyu (en castellanu Bohoyo) es un monicípiu i localiá española e la província
Ávila, ena comuniá autónoma Castilla i Lión.

Está assitiau a 1142 msnm y disponi e 73 km²; a 94 km e la capital e província.
Está formau polas localiaes Buhoyu, Los Guijuelus, Navamediana i Navamojá.
Enantis e la reolganiçación provincial Javier de Burgos, en 1833, preteneció a
la província Salamanca, cumu el restu e la comarca natural Artu Tormes.
Preteneci al partiu judicial Piedrahíta (IV d'Ávila).

Buhoyu tien un clima Csb (templau con vranu secu y templau) según la
crassificación clima Köppen.

Según el INE e 2011, Buhoyu tien una puebración e 353 abitantis, dos cualis 177
son ombris i 160 mujeris, presentandu una densiá e 4,62 hab/km².

En 1837 queó suprimía definitivamenti en España el régimin señorial i
s'estableció una olganiçación territorial basá ena uniformiá almenistrativa,
regía pol un cuerpu d'aplicación general a tol territoriu. Buhoyu dejó entoncis
de sel villa essimía con jurisdicción própia i queó integrau ena jurisdicción el
partiu judicial d'El Barcu Ávila.



https://ext.wikipedia.org/wiki/Bonifacio_Gil

Bonifaciu Gil García jue un musiculogu y folklorista riojanu de nacencia y
estremeñu d'adopción. Tuvu nacencia en Santo Domingo de la Calzada, en 1898, y
murió en Madril, en 1964. De chiquininu jue cantol nel coru el conventu San
Franciscu nel su lugal natal, ispiertandu en él una verdaera vocación pol
folklori, que más tardi estuvu patenti nel su serviciu nel Ejércitu cumu educaol
musical en Burgus. A los venticincu añus ganó con nº 1 las oposicionis a Músicu
Milital del Ejércitu, y lo mandarun pa Badajó. Apasionáu pol folklori y
mostrando siempri inquietúis jaðia proyectus musicalis, en 1927, junda el
Conservatoriu Badajó, en el qu'ejerci cumu Directol y professol d'Armonía, y
tamién essi mesmu añu cría l'Orfeón de la ciá.

Integráu ya ena vía social y cultural pacensi, Bonifacio Gil esmienza a jolmal
parti del Centro de Estudios Extremeños, jiðiendu un trebaju recopilación con
mas d'ochocientus cantaris popularis y romancis d'Estremaúra. Es assina cumu Don
Bonifaciu Gil se muestra acontinaol de los folkloristas estremeñus del S XIX
contandu siempri con ayúa d'istitucionis púbricas movías pol cierta
sensibilización social sobre la necessiá la recogía y estuyu los materialis
folklóricus.

Bonifacio Gil vivió ventitrés añus en Estremaúra. La su deicación al folklori
estremeñu está refrejá en una gran lista pubricacionis. Más, por encargu el
Instituto Español de Musicología , acometió lo que pol antocis se denominó
“Missionis Folklóricas” : acorrió varias provincias y llega a arrejuntal más de
dos mil cantaris recogíus en distintus cancionerus, talis cumu el Cancioneru 'e
Graná, el de Ciá Rial, el de Cadis y el de Toléu.

Amás del su trebaju recopilación y pubricación de cancionerus, tamién s'intresó
pol angunus aspectus monugráficus del Folklori: infantil, taurinu, del campu,
históricu, de Naviá...

Los sus primerus viajis de recogía folklori juerun a Puebla la Carzá, Campanariu
y Trujillu; y esmienza a arrejuntal cantaris y leyendas que le cuenta el puebru.
Aconsigui unus 150 cantaris y romancis, qu'una vez estuyáus y crassificáus,
considerará cumu autóctonas d'Estremaúra, desechando angunas pol no sel
tradicionalis.



https://ext.wikipedia.org/wiki/Badah%C3%B3

Baajós (IPA [bɑːˈɦɔ], Badajó en bajuestremeñu, Badajoz en castellanu i
oficialmenti) es una ciá española assitiá nel suroesti la Península Ibérica, a
orillas de Guadiana, unta Portugal. Es la capital la província omónima, i al
mesmu tiempu, el mayol i mas puebrau núcliu urbanu d'Estremaura, con 145.257
abitantis (2007). El su clima es oceánicu continental con ibielnus frescus (cona
meya 13,9° de máissima i 3,2° de ménima en Eneru), i vranus calurosus (entri
34,3° i 17,0° de meya en Húliu), con máissimas asolutas que superan los 40°
tolos añus (45,0° el 1 Agostu de 2003). La su economia se sostriba nel setol
selvícius, en huendu gran enlaci comercial pal suroesti la Península Ibérica.

Los ibielnus son suavis, con ménimas que ralaenti bahan los 0°, i los vranus son
calurosus, con máissimas qu'en ocasionis superan los 40°. La temperatura máisima
la estória se dió el 1 d'Agostu e 2003 con 44,8° nel oservatóriu e Talavera la
Rial i 45,0° nel de l'Univelsiá.

Los oríginis del astrunauta Miguel Ángel López Alegría están ena ciá; en 1995
cosigu nel tresbordaol Columbia un fasímil del libru de Ordinanças e Baajós.



https://ext.wikipedia.org/wiki/Arqu%C3%ADlocu

Arquílocu, en griegu Ἀρχίλοχος [arˈkhílokos], hue un soldau i cantautol jóniu,
lanteru ena lírica griega arcaica.

Son poquinus los endilguis concernientis a la via d'esti antíguu poeta, la
huerça d'ellus proceentis de los sus própius testus. Tuvu nacéncia ena isla
cicládica Paru, en prenu mal Egeu en el 680 e. C. Su pairi hue Telesicli, nobri
jóniu, i su mairi una escrava trácia. La su família via participau ena
colonizacion de Tasu, isla rica en oru al norti el Egeu, junta las costas
trácias, colonizacion que, vé-la ellí, aconteció barruntá por un agúriu délficu.

Ahinchonau pola probécia i, quiciá tamien, por quimeras con quien le prometió a
su ija en casamientu, Licambi, sigún s’entrevé enas sus cancionis (88, 90),
dehuyó de Paru i s’enroó enos luchis contra los trácius cumu soldau réziu i
enteligenti (6). Esti era el ofíciu que le sustentó (2). En trebajandu comu
mercenáriu pa Tasu i pal mal Negru, tuvu mu mala canogia i la poca suerti le
llevó a guarreal enas sus cancionis a los compañerus (79, 67b) i hata, vé-la í,
a la própia isla (18, 54).

Arquílocu hue frutu el su tiempu. Los menumentalis poemas épicus perdierun
enportáncia anti una mentaliá coscienti del cámbeu los valoris i la muacion el
pensaeru incapás d’acetal ena via cotidiana los prencípius oméricus. S’estilava
la cancion ligera con motivu celebracion en furrionas, fiestas localis i otrus
rehuijus, assinque la poesia alquiria un hormatu brevi. Arquílocu cautivó
destintus génerus de la cancion lírica, dende el yambu a la elegia, passandu pol
pie trocaicu, escrevieru que sigrus despues siguia Oráciu.



https://ext.wikipedia.org/wiki/Arist%C3%B3tili

Aristótili tuvu nacéncia en 384 a.C. en Estahira, Maceónia, i espenó el 7 e
marzu e 322 a.C. en Chalicis, Euboea (Grécia). Hue un filósofu griegu. P'abonda
henti que unta Platón hue unu los más emportantis filósofus del pensaeru
ociental. Idin c'Aristótili escrebió arreol 150 librus filusóficus.

El pairi d'Aristótili, Nicómacu, hue el dotol del Rei Amintas de Maceónia. Endi
los 18 hata los 37 añus vivió en Atenas cumu estuyanti e Platón.

Los tres grandis filósofus griegus d'agañu huerun Aristótili, Platón i Sócratis.
Platón deprendió con Sócratis, alogu Aristótili deprendió con Platón. Estus tres
cavilantis gorvierun la primel filusofía griega enos esmienzus de la Filusofía
Ociental cumu la conocemus uguañoti. Aristótili hue maestru e Alehandru Manu,
qu'endispúes conquistara prenaenti Orienti Meyu.

El prencipal pensaeru e Platón era que la conocéncia endi los sentius era
siempri atorrullá i nu crara. La verdaera conocéncia puei sel consiguiu pol mé
el pensaeru el Arma que reñega el mundu terrenal. Namás el arma puei tenel
conocéncia de las "Hormas", la maea verdaera en la que son las cosas. El mundu
terrenal es namás una cópia d'estas "Hormas" i nu es prefeta.

Aristótili cavilaba duna maea deferenti. Pa él que la conocéncia endi los
sentius era más emportanti. Estas cavilacionis se gorvierun las ideas del Métou
Centíficu sigrus endispués. La mayoría de lo c'Áristótilis escrebió que
conselvamus oi entovía son notas de los sus disculsus i enseñáncias. Angunus de
los sus escrius emportantis son Física, Metafísica, Ética pa Nicómacu, Política,
Al tentu el Arma, i Puética.

Aristótili tamién escrebió al tentu la Lóhica. La Lóhica es una crasi e pensaeru
que mos premitin escrucal si una idea es verdá u farsu. Hata uguañoti, las ideas
d'Aristótili de la Lóhica tuvu abonda enfruéncia arreol el mundu.



https://ext.wikipedia.org/wiki/Apoptosis

La apoptosis es una destruzión o muerti celular programá o provocá pol propiu
organismu, con el fin d'autocontrolal el su desarrollu y crecimientu. Está
desencadená por señalis celularis controlás genéticamenti. La apoptosis tié una
hunción mu importanti en los organismus, pos hazi posibli la destruzión las
células dañás, evitandu la aparición d'enfermedadis comu'l cancru, consecuencia
de'una replicación indiscriminá d'una célula dañá.

En contrasti con la necrosis- que en realidá no es una forma de muerti celular,
sinu qu'ocurri endispués la muerti- resultanti d'un daño agú a los tejíus, la
apoptosis es un procesu ordenau, que generalmenti confieri ventajas al conjuntu
del organismu durante el su ciclu normal de vida. Por ejemplu, la diferenciación
los deus humanus duranti el desarrollu embrionariu requieri que las células las
membranas intermeyas inicin un procesu apoptóticu pa que los deus puean
separalsi.

La apoptosis á síu tema de crecienti atención en la biología celular y en el
estudiu del desarrollu los organismus, asín comu'n la investigación e
enfermedadis talis comu'l cancru. Asín lo demuestra el hechu qu'el premiu Nobel
del añu 2002 pa Fisiología o Melecina huessi otorgau a Sydney Brenner (Gran
Bretaña), H. Robert Horvitz (EUA) y John E. Sulston (GB) "por los sus
descubrimientus concernientis a la regulación genética del desarrolli d'órganos
y la muerti celular programá".

La investigación centífica indica qu'ái tres vías d'apoptosis, el estrínsecu, el
intrínsecu y el perforina/granzima.

La vía estrínseca de señalización la cual inicia apoptosis involucra
interazionis mediás por receptoris transmembranas. Estus receptoris e muerti son
miembrus d'una familia de receptoris e factor e necrosis tumoral (TNF). Los
miembrus d'esta familia compartin dominius estracelularis que son abundantis en
cisteína y tién dominius citoplásmicus d'aproximadamenti 80 aminoácidus. Los
modelus FasL/FasR y TNF-α/TNFR1 mejor caracterizan los eventus la vía
estrínseca. En el modelu de FasL/FasR, la aglutinación del Fas ligandu al
receptor Fas causa la aglutinación la proteína adaptaora FADD. FADD s'asocia con
otra proteína, procaspasa-8. La dimerización e efector dominiu causa la
asociación e FADD con procaspasa-8. Endispués d'estu, se forma un compleju de
señalización e muerti inducía y comu resultadu la procaspasa-8 s'activa. Una
vezi que la procaspasa-8 s'activa, la fasi d'ejecución d'apoptosis s'inicia.
Esta fasi es considerá la vía final d'apoptosis. Las caspasas ejecutoras
s'activan endonucleasas citoplasmáticas que degradan material nuclear y
proteasas que degradan proteínas nuclearis y citoesqueletus. Las Caspasas-3,
caspasas-6 y caspasas-7 huncionan com'efector. Son caspasas que tién varius
sustratus qu'incluyin citoqueratinas, PARP, la membrana plasmática del
citoesqueletu, proteína alfa fodrina, la proteína nuclear NuMA y otrus que
causan los cambius en la morfología y bioquímica las células apoptóticas.

En contrasti con la vía estrínseca que s'induci estracelularmenti, la vía
intrínseca s'induci intracelularmenti. La vía intrínseca la apoptosis pué sel
desencadená por daño en el ADN, grandis aumentus en la concentración e calcio
citosólicu o estrés celular, asín com'un aumentu en la generación d'especies
reactivas d'oxígenu en la mitocondria. Estu activa la espresión del gen supresor
e tumoris p53, qu'a continuación, activa las proteínas pro-apoptóticas. PUMA y
NOXA s'espresan pol gen p53 y codifican pa los dos miembrus la familia Bcl-2 que
gobiernan la permeabilización la membrana mitocondrial esterna, Bax y Bak. La
espresión e estas proteínas hazi que se translocan a la mitocondria y reducin la
membrana mitocondrial que resulta en la liberación e citocromu C y Apaf-1. Una
vezi qu'el citocromu C s'uni a Apaf-1 y a la procaspasa-9, se forma un
apoptosoma. Este apoptosoma a continuación, activa la caspasa-9. Una vezi que la
caspasa-9 s'activa, la mayor activación d'otras caspasas, comu las caspasas-3 y
-7 permitin la digestión los objetivus esencialis que afectan a la viabilidá
celular.



https://ext.wikipedia.org/wiki/Antocianina

Las antocianinas (del griegu ἀνθός (anthos): ‘frol’ + κυανός (kyáneos): ‘azul’)
son pigmentus hidrosolublis que se hallan en las vacuolas e las células
vegetalis y qu'otorgan el colol roju, púrpura o azul a las hojas, frolis y
frutus. Dendi el puntu de vista químicu, las antocianinas pertenecin al grupu
los flavonoidis y son glucósidus e las antocianidinas, es izil, están
constituías por una molécula d'antocianidina, qu'es la aglicona, a la que le se
une un azúcar por meyu d'un enlaci glucosídicu. Las sus huncionis en las plantas
son múltiplis, dendi la de protezión e la radiación ultravioleta hata la
d'atrazión d'insectus polinizaoris.

El términu antocianina hue propuestu en 1927 pol farmacéuticu alemán Adolf T.
Lewandoski (1804-1881) pa describil el pigmentu azul e la col lombarda (Brassica
oleracea). En realidá, las antocianinas no sólu incluyin a los pigmentus azules
e las plantas sinu tamién a los rojus y violetas.

El interés polos pigmentus antociánicus s'á intensificau recientementi debíu a
las sus propiedadis farmacológicas y terapéuticas. Polo tantu, además del su
papel huncionan comu colorantis alimenticius, las antocianinas son agentis
potencialis en la obtención e productus con valor agregau pal consumu humanu.

En las plantas superioris las antocianinas s'encuentran en toïtos los tejíus,
incluyendu las hojas, los tallus, las raícis, las frolis y los frutus. Las
antocianinas puen confundilsi con los carotenoidis, que tamién le dan colol a
las frolis y hojas, manqui a diferencia las antocianinas, éstus no son solublis
en áugua, sinu qu'están adosaus a las proteínas e los cloroplastus. Los
carotenoidis dan cololis roju-anaranjaus o amarillus, mientras que las
antocianinas dan un abanicu inmensu de cololis: la malvidina da colol purpúreu,
las flavonas dan marfil o amarillu, mu frecuenti en las hojas d'Agave, Erythrina
indica, Pandanus y Sanseviera; la delfinidina, azul; la cianidina, violeta; la
pelargonidina, roju y salmón com'en Pelargonium, Dahlia, o Papaver. Un factor
que contribuyi a la variedá de cololis en frolis, hojas y sarasus es la
coexistencia de varias antocianinas en un mesmu tejíu, por ejemplo en las frolis
e la malva real (Althaea rosea) se pué encontral malvidina y delfinidina.

Las antocianinas s'encuentran en una jartá sarasus oscurus (comu la frambuesa
azul y negra, zarzamora, cereza, cirgüela, mora azul, uva azul y la gandía) y
una jartá verduras. Según el pH su colol está dau polos grupus hidroxilus e los
anillus fenólicus y el benzopiriliu, de modu tal qu'en meyu ácidu (con un pH
menor a 5) toma coloracionis rojizas, mientras qu'en un meyu alcalinu (con pH
mayor a 7) adquieri coloración púrpura.



https://ext.wikipedia.org/wiki/Antioxidanti

Un antioxidanti es una molécula capaz e retardal o prevenil la oxidación d'otras
moléculas. L'oxidación es una reazión química de transferencia d'electronis e
una sustancia a un agenti oxidanti. Las reaziones d'oxidación puen producil
radicalis libris que comincian reazionis en cadena que dañan las células. Los
antioxidantis terminan estas reazionis quitandu intermeyus del radical libri e
inhiben otras reazionis e oxidación oxidándosi ellos mesmus. Debíu a estu es que
los antioxidantis son a menú agentis reductoris talis comu tiolis o polifenolis.
Los antioxidantis s'encuentran conteníus en el olivu, aju, arroz integral,
sidru, coliflor, brócoli, berenjena, jengibri, perejil, cebolla, cítricus,
semolina, tomatis, aceiti de semilla de la vid, té, romeru, enti otra hartá
sustancias. La capacidá antioxidanti d'argunus frutus, comu es el casu las
berenjenas, es mayor duranti los sus estadíus inicialis. Tamién son parti
importanti constituyenti la leche materna.

Manqui las reazionis de oxidación son crucialis pa la vida, tamién puen sel
perjudicialis; polo tantu las plantas y los animalis mantienin complejus
sistemas e múltiplis tipus e antioxidantis, talis comu glutatión, vitamina C, y
vitamina E, asín comu enzimas talis comu la catalasa, superóxidu dismutasa y
varias peroxidasas. Los nivelis bajus e antioxidantis o la inhibición las
enzimas antioxidantis causan estrés oxidativu y puen dañal o arrebanal las
células.

El estrés oxidativo ai síu asociau a la patogénesis d'una hartá malotias
humanas. Por esta razón la farmacología estudia de forma intensiva el usu
d'antioxidantis, particularmenti comu tratamientu pa azidentis cerebrovascularis
y malotias neurodegenerativas. Sin embargu, se desconoci si el estrés oxidativu
es la causa o la consecuencia de talis malotias. Los antioxidantis tamién son
ampliamenti utilizaus com'ingredientes en suplementus dietéticus con l'esperanza
de mantenel la salú y de prevenil malotias talis comu'l cancru y la cardiopatía
isquémica. Manqui argunus estudius ain sugeríu que los suplementus antioxidantis
tien beneficius pa la salú, otrus grandis ensayus clínicus no detectun nenguna
ventaja pa las formulacionis probáas y el esceso la suplementación pué llegal a
sel dañinu. Además d'estas aplicacionis en melecina los antioxidantis tien una
hartá aplicacionis industrialis, talis comu conservantis d'alimentus y
cosméticus y la prevención la degradación del cauchu y la gasolina.

L'apoptosis pué sel estimulá por especis reactivas d'oxígenu (ROS) en una jartá
tipus celularis. Los radicalis libris generaus en la mitocondria puen inhibil
uno o más componentis la cadena de transporti d'electronis, y asín aumental la
generación e EROs, las cuális puen contribuil a la nacencia d'una dishunción en
condicionis d'estrés oxidativu. Publicacionis recientis án guipau que las
mitocondrias son la calvi la regulación la apoptosis y la su relación con las
EROS.

Se piensa qu'el estrés oxidativu contribuyi al desarrollu d'una amplia gama
d'enfermedadis incluyendu la enfermedá d'Alzheimer, l'enfermedá de Parkinson,
las patologías causás pola diabetis, la artritis reumatoidi, y neurodegeneración
en malotias e las neuronas motoras. En una hartá d'estus casus, no es claru si
los oxidantis desencadenan la malotia, o si se producin comu consecuencia d'esta
y provocan los síntomas la malotia; com'alternativa plausibli, una malotia
neurodegenerativa pué resultal del transporti axonal defectuosu las mitocondrias
que realizan reazionis d'oxidación. Un casu en el cual estu encaja es en el
particularmenti bien comprendíu papel del estrés oxidativu en las malotias
cardiovascularis. Equí, la oxidación e la lipoproteína de baja densidá (LDL)
pareci azional el procesu del aterogénesis, que da lugar a la aterosclerosis, y
finalmenti a la malotia cardiovascular. Del mismo modu, numerosus estudius ain
observau qu'el estrés oxidativu promuevi la apoptosis por diferentis vías de
señalización.

Una dieta con pocas calorías prolonga la esperanza de vida meya y máxima en una
hartá animalis. Este efectu pué implical una reduzión en el estrés oxidativu.
Mientras que ai güena evidencia que sustenta el papel del estrés oxidativu en el
envejecimientu en organismus modelu talis Drosophila melanogaster y
Caenorhabditis elegans, l'evidencia en mamíferus es menus clara. Dietas
abundantis en frutas y vegetalis, que posein elevaus nivelis d'antioxidantis,
promuevin la salú y reducin los efectos del envejecimientu, no obstanti la
suplementación antioxidanti la vitamina no tié nengún efectu perceptibli en el
procesu d'envejecimientu, asín que los efectus las frutas y vegetalis puen no
estal relacionaus con el su conteníu d'antioxidantis.

Una jartá frutas tien propiedadis antioxidantis, comu la cirgüela, el aceiti
d'oliva y l'uva.



https://ext.wikipedia.org/wiki/An_Pierl%C3%A9

An Pierlé (el su nombri conpretu es An Miel Mia Pierlé) es una cantora i música
belga.

Tuvu nacéncia en 1974 en Deurne, Bélgica. Dende mu nuevina el su ceviqui hue la
música i la actuacion, sigún las sus própias parabras: "actual, cantal, hazel
música i bailal i, de sel possibri, tó a la vezi". No le cumpria albondu la su
hormacion pianu con pieças crássicas i quandu tenia 17 añus entró ena escuela
Studio Herman Teirlinck, en Antwerp. A los tres añus plática en dicha escuela,
ya conponia las sus própias músicas i las cantava, entepretandu-las al pianu.

Endespues anduvu tocandu en destintus clubis música hata qu’en 1996 s’arrochó a
participal nel Rock Rally Humo, andi tuvu déssitu. Hizu una version de Are
friends electric de Gary Numan que tuvu güena acogia enos arrádius. Anduvu dos
añus endespues participandu con el grupu teatral Bernadetje i ena sérii Moeder
waarom leven wij, entrevolandu actuacionis por Bélgica i Olanda.

El su primel discu hue Mud stories, espubricau nel 1999, andi s’alvierti la
sublimi coyontura entre pianu i vos i a vezis, el alcordion. Las grabacionis
tocantis al pianu elétricu huerun del 1998, mentris que las del acústicu se
hizun ena primavera el añu siguienti. El discu otuvu la aprevacion el púbricu,
vendiendu-se 25.000 cópias entre Bélgica i Olanda.

El segundu discu vinu en 2002, entitulau Helium Sunset. Esti trebaju cuenta con
una mayol estrumentacion, comu baterias o violonchelu.

Siguiendu a esti discu, nel mesmu añu, grabó An juntu con orquesta un nuevu
discu entitulau Live Jetset with Orchestra.

Una nueva edicion de dos discus el Helium Sunset salió nel 2005, cuyus el
segundu enclui el su déssitu Il est 5 heures (Paris), por mé el qual consiguió
una mayol dehusion en paisis comu Fráncia o Reinu Uniu.

El su últimu discu data del 2006, grabau cona White Velvet en mayu el 2006, cuyu
primel cenzillu hue How does it feel?. El su títulu es An Pierlé & White Velvet.



https://ext.wikipedia.org/wiki/Xylina_Spathia

Xylina Spathia (en griegu Ξύλινα σπαθιά "Espás maera") era un grupu música rock
griegu.

Pavlídis, Goundaroúlis, Tólios i Tsaprázis holmarun el grupu nel añu 1993 en
Tessalónica. Essi mesmu añu grabarun el su primel discu ena compañia la mesma
ciá Ano Kato Records, entitulau Ξεσσαλονίκη.

El segundu discu, del 1995, lo grabarun con Virgin, embahu el nombri de Πέρα από
τις πόλεις της ασφάλτου. Esti proyeutu hue discu d'oru al sotru añu.

En 1998 Καννέλος (Kannélos) abaldona el grupu, acupandu el su puestu Γιάννης
Μήτσης (Yánnis Mítsis). Nessi mesmu añu Πέρα από τις πόλεις της ασφάλτου
consigui el discu pratinu i Μια ματιά σα βροχή el d'oru.

Nel 2000, el tecrista i unu los miembrus essencialis el grupu, B. Goundaroúlis,
espubrica el su primel discu en solitáriu Μία βόλτα en Virgin.

Nel 2005, el cantanti el grupu, Pavlídis, espubrica tamién en solitáriu Αφού
λοιπόν ξεχάστηκα ena compañia PLUS REC. Tamién nel 2005, Goundaroúlis espubrica
el su segundu trebahu con el nombri de Φωτιά βάζω στην πόλη μου.

Pavlídis i Goundaroúlis holmarun grupus pol desviau, huendu el grupu Pavlídis
B-Movies, colos que grabaria nel 2006 Άλλη μια μέρα ena compañia Archangel.



https://ext.wikipedia.org/wiki/Vasco_N%C3%BA%C3%B1ez_de_Balboa

Vasco Núñez de Balboa (Jeres de los Caballerus, 1475 - Acla, 15 jeneru de 1519)
hue un esploraol, gobernanti i conquistaol estremeñu. Hue el primel uropeu en
divisal el Océanu Pacíficu el 25 de Setiembri de 1513, dendi la su costa
oriental i el primel uropeu en hundal una ciá permanenti en tierras
continentalis americanas,Santa María La Antigua de Darién.Iju d`un idalgu
gallegu Nuño Arias de Balboa i d`una dama estremeña,era el segundu iju de los
cuatru ermanus ,Gonzalo,el primogenitu,Vasco,Alvar i Juan,hue cuandu era un
zagalín, paji de Pedro Portocarrero ``el sordu´´.S`embarcó ena espedicion de
Rodrigo de Bastidas en 1501,dendi el puertu de Cadís a Colombia i Panamá.Dispués
se queó en la isla de La Española ata que arruinau polas deudas decii
embarcal-si en anguna espedición peru no puei polas deudas assin que se meti de
polizón en la espedición de Enciso,hallandoli a meiu caminu i queriendoli dejal
en la siguienti isla desierta peru los marinerus le convencin i se uñi a la
espedicion oficialmenti,en tierra hunda la ciá de Santa María La Antigua de
Darién ,la primel ciá en sel hundá en tierra firmi.Allí se convierti en el
gobernaol i emprendi el descubrimientu del Océanu Pacíficu el 25 de Setiembri de
1513,lo destituyin dispués por Pedrarias Dávila,lo sometin a un juiciu de
resiencia i finalmenti lo matan en Acla el 19 eneru de 1519. Recebió el titulu
de ``Adelantando de la Mar del sur ´´.



https://ext.wikipedia.org/wiki/Uni%C3%B3n_Progreso_y_Democracia

Unión Progreso y Democracia (Unión, Progressu i Democracia en estremeñu) es un
partiu políticu español. Ideológicamenti se declara comu no nacionalista,
transversal, laicu, progresista i defensol d'un moelu federalista en España i en
Uropa. Angunus meius de comunicación i grupus políticus assitiaus ena derecha i
ena esquerda tradicional española, definin a UPyD comu un partiu centralista,
por querel arrecuperal angunas competencias pal gobiernu central comu sanidá o
educación, i lo califican de sel nacionalista español o españolista, por
proponel eliminal de la Constitución Española las referencias a las
nacionalidais estóricas d'España.

En Estremaúra el partiu no á consigíu representación. Respectu a la lengua
estremeña, el partiu se posicionó en contra la salia la Güiquipedia en 2008,
debiu a que, sigún ellus, essa luenga era un enventu i que el estremeñu namás
era una manera particulal de pronuncial el castellanu. Defendiendu que en
Estremaúra namás ain una lengua, el castellanu, i un dialetu, a fala.



https://ext.wikipedia.org/wiki/Uni%C3%B3n,_Progreso_y_Democracia

Unión Progreso y Democracia (Unión, Progressu i Democracia en estremeñu) es un
partiu políticu español. Ideológicamenti se declara comu no nacionalista,
transversal, laicu, progresista i defensol d'un moelu federalista en España i en
Uropa. Angunus meius de comunicación i grupus políticus assitiaus ena derecha i
ena esquerda tradicional española, definin a UPyD comu un partiu centralista,
por querel arrecuperal angunas competencias pal gobiernu central comu sanidá o
educación, i lo califican de sel nacionalista español o españolista, por
proponel eliminal de la Constitución Española las referencias a las
nacionalidais estóricas d'España.

En Estremaúra el partiu no á consigíu representación. Respectu a la lengua
estremeña, el partiu se posicionó en contra la salia la Güiquipedia en 2008,
debiu a que, sigún ellus, essa luenga era un enventu i que el estremeñu namás
era una manera particulal de pronuncial el castellanu. Defendiendu que en
Estremaúra namás ain una lengua, el castellanu, i un dialetu, a fala.



https://ext.wikipedia.org/wiki/Trecel_devisi%C3%B3n_espa%C3%B1ola

La Trecel devisión es la cuarta categoria el fubu español. Es la devisión
enmeyaenti enferiol a la Segundera Devisión B Española i poncima las devisionis
rehionalis, polo qu'está arrepará cumu la úrtima categoria nacional d'España.
Hue criá en 1929 i es una categoria nu profisional.

La Trecel Devisión se crió la tempurá 1929/30, es izil, endi la segundera eición
la Liga española e fubu. Estóricaenti la Trecel Devisión era la trecel categoria
la liga española, pombahu la Segundera Devisión. La tempurá 1977/78, se crió la
Segundera Devisión B i la Trecel Devisión se gorvió la cuarta categoria
nacional.

Ena su primel eición, la primel fasi tinia a 33 equipus en 8 grupus deferentis.
Entri los 8 campionis hugun eliminatórias i el Castellón se gorvió nel primel
campión de la categoria.

Angañu hugan 364 clus ena Trecel Devisión, deviius en 18 grupus, ena huerça los
cualis áin 20 equipus. Cá grupu preteneci pa una federación territorial i polo
tantu, pa una comuniá autónoma, acetu nel chascu d'Andalucia, qu'está deviia en
dos partis. Los clus la ciais autónomas de Ceuta i Melilla están assitiaus enos
grupus de la Federación Andaluça.

Los cuatru cabecerus de cá grupu tinin derechu a hugal la fase d'arcensu pala
Segundera Devisión B. Pol sorteu, se cuaharingan 18 grupus de 4 equipus, peru en
cá unu nu puei abel equipus del mesmu grupu orihinal i tini c'abel un primel,
segunderu, trecel i cuartu crasificaus.



https://ext.wikipedia.org/wiki/Tr%C3%BDpes

El grupu nació en 1983 quandu Yánnis Angelákas i Yógos Karrás, enfruyius pol
punk la epoca compusun las primeras canciones i se compellarun nel grupu Τρύπες,
hunta el batería Kóstas Floroskoúfi i el quitarrista Mihális Kanatídi. Esti
velequí namás duró poquinu ena banda, pos al sotru añu passó a acupal el su
puestu Bábis Papadópoulos.

Pocu tardarun en sel consierá la banda rock mas emportanti sulhia en Grécia,
cuya canción Ταξιδιάρα ψυχή se convirtió nel inu la música rock griega.

Nel 1987 huyerun de la su primel compañia, assinque tuvun que grabal el
siguienti discu Πάρτυ στο 13º όροφο con dineru emprestau. Filmarun un nuevu
contratu cola compañia Virgin —compañia ena que remanecerian— ena primavera
dessi mesmu añu, puyendu a la final espubrical essi discu. Esti bichu
s’alcuentra angañu entri los cincu mihoris discus la escena rock griega de tolos
tiempus.

En 1990 sal el tercel discu Τρύπες στο παράδεισο i tocan pol primel vezi huera
Grécia nel festival de Belfort, en Fráncia. Tres añus endispués espubrican el su
quartu discu, Εννιά πληρωμένα τραγούδια. Nesti mesmu añu graban la música pa la
pinicla H εποχή των δολοφόνων de Νίκος Γραμματικός.

En 1994 Karrás i Angelákas cola colabutación de Γιώργος Χριστιανάκη graban el
discu Υπέροχο τίποτα que sedria el primeru dotrus discus colabutativus. Nesti
mesmu añu espubrican el quintu discu estuyu llamau Κράτα το Σώου Μαϊμού.

Las atuacionis pol Grécia i otrus paisis los enraban nel espubricaeru el su
próssimu discu Κεφάλι γεμάτο χρυσάφι, nel 1996.

En 1999 espubrican el su úrtimu discu, Μέσα στη νύχτα των άλλων, añu esti en que
Angelákas espubrica un libru. Endispués destu vendrian otras colabutacionis,
cumu la banda sonora la pinicla Χώμα και νερό (ena qu’atua el própiu Angelákas).



https://ext.wikipedia.org/wiki/Tirteu

Son escasinus los endirguis tocantis a la via desti cantautol. Vivió pal sigru
VII e. C. i la tradición ateniensi dis que nació nel demu las Afinas. Pol
oráculu los Delfus Tirteu partició ena segunda guerra contra los messénius i pol
esti mistériu veloí es ascritu a Esparta, ondi viviria. Ena socieá espartana
paicia sel una contradición abel un ciaanu que huera cantol quandu la su labol
era la de sel sordau.

Tirteu compusu elehias escrebias en dialeutu hóniu de las que se conselvan
relativamenti estensus cachinus grácias a la antolohia hecha pol Huan Estobeu.

De la mihina de mas de venti testus conselvaus de Tirteu destacan quatru pola su
estensión, una relativa a la güena lei u εὐνομία i los otrus tres cancionis
marcialis. Enas cancionis marcialis tipu parenéticu se harrea a los sordaus
espartanus al runchaeru, paque seyan rézius i dinus descendientis la estirpi
Zeus.

Endrentu destas cancionis dessisti una deferéncia sigún el harreu se lo haga a
los sordaus veteranus, de la quinta el cantol, ondi velequí esti s’enclui
endrentu gastandu el ἡμεῖς "musotrus" u sigún el bichu lo haga a los nuevus,
gastandu el ὺμεῖς "vusotrus".



https://ext.wikipedia.org/wiki/Teofrastu

Teofrastu —cuyu verdaeru nombri era Tírtamu— nació en Éresu, ciá la costa
ociental lésbia, al reol el 372 e. C. El su pairi era cardaol. El su maestru en
Éresu hue paí Leucipu. Tras las sus enseñáncias i quiziá aprovechandu la canuhia
la su situación familial ahuyó pa l’Acaémia las Atenas, ondi puu bel conociu a
Aristóteli i hadrian güena gavilla. Dendi altuenci trebaharun huntinus enas sus
envestigacionis. Se dis dél que le petaba la güena mesa, le precupaba el su
espetu i que rechaçó el matrimoñu, anque siempri precuraba buscalsi caraba con
pressonas curtas.

Quandu conviarun a Aristóteli a sel el maestru el nuevinu Alehandru, Teofrastu
lo acompañó viviendu en Macedoña hata el 335, añu nel que gorvierun a ahuyil pa
las Atenas. Aristóteli hunda el Liceu, peru cumu sigún murió Alehandru se
produhu una ración antimacedónica enos ánimus los ateniensis, tuvu qu’ahuyil pa
Calci. Enantis, Aristóteli veloí queó cumu rihiol la escuela peripatética,
endirgaol el su ihu i hereeru la su biblioteca al su amigu Teofrastu. Teofrastu
opuló cumu rihiol la escuela i se eicó al deprendizahi hata la su muerti, pal
287 e. C. Quisun entollerali pol dos ocassionis: una pol levantihu inrelihiosiá
i otra pun decretu que salió contra las escuelas filosóficas que le supusu
abaldonal pol espáciu dun añu el deprendieru.

Lamentó nu vivil tantu tiempu cumu pa puel desarrollal mas estensamenti el su
envestigaeru. Sigún el testimoñu Dióheni Laérciu, Teofrastu legó tolos sus ganus
a la escuela, piyó la manumissión los sus escravus i amás quisu que lo
intierraran pal hardín el própiu Liceu sin bambollas.

Lo mesmitu qu’el su amigu i colega Aristóteli, Teofrastu escrebió sobri tó lo
qu’el conocimientu la epoca premitia. El biógrafu Dióheni Laérciu trasmiti un
largu listau obras (V 42-50) de las qu’apeninas se conselvan unas poquininas.
Teofrastu puu bel escrebiu mas de 200 trataus científicus, anque dessas obras
namás abemus veloquí estu:

Hormi al Liddell-Scott, esti autol alcibi l’abreviatura de "Thphr" proceenti el
nombri latinizau Theophrastus. La sus obras possein velaquilas estas
abreviaturas:



https://ext.wikipedia.org/wiki/Tempranillo

L'uva tempranillu, tamién llamá tempranilla, tinta del país o cencibel, es una
variedá d'uva tinta cultivá estensamenti pa producil vinus tintus con cuerpu en
España, de dondi es originaria. Ocupa una superfici de cultivu de 31.046
hectáreas, lo que suponi un 61% la D.O. Calificá Rioja, con un aumentu
progresivu en los últimus añus en detrimentu d'otras variedadis. Se considera
autóctona de Rioja. Es la prencipal uva usá en La Rioja, y a menúo se la
menciona comu l'"uva nobli" d'España. El su nombri es el diminutivu de templanu,
lo cual hazi referencia al hechu de que madura varias semanas endenantis que la
mayor parti las variedáis d'uva tinta españolas. Existi una variedá blanca de
mutación recienti: tempranillu blancu.

La tempranilla es una uva tinta con una piel gruesa. Creci mejor en altitudis
relativamenti artas, pero pué tamién toleral climas una jartá más templaus. Con
relación a la produzión e tempranillo en varius climas, el espertu en vinu Oz
Clarke señala:

En la Ribera del Duero la temperatura meya en juliu está al reor e los 21.4 °C,
manqui las temperaturas a meyodía en el cañajón inferior puen llegal a los
40 °C. Por la nochi la región esperimenta una drástica variación e temperatura
diurna con temperaturas que bajan hasta 16 °C (60 °F) respectu a la máxima del
día. L'uva tempranillo es una las pocas que puen adaptalsi y prosperal en climas
mediterráneus continentalis com'ésti.

La baja acidez asociá con el crecimientu a baja artitud se remeya mayormenti
mezclándola con uvas más ácidas, comu la graciano en La Rioja. Es mu segura en
el cuajau, mu sensibli a plagas y enfermedadis, y una mijina resistenti a la
sequía y a temperaturas artas. Los recimus tien forma cilíndrica y son
compactus. Las bayas son esféricas, de colol negru púrpura con una pulpa
incolora. La baya es e colol mu oscuru y forma una esfera com'un abaloriu, y
d'ahí el su nombri en catalán: ull de llebre (oju de beata).

La raíz e tempranilla absorbi potasiu con facilidá, lo qu'ayúa a los nivelis e
pH de 3.6 en la pulpa y 4.3 en la piel cuandu alcanza la madurez. Cuandu absorbi
demasiau potasiu, el mostu es más salinu lo que hazi más lenta la desaparición
del ácidu málicu lo que da comu resultau un pH superior. El peyeju no presenta
ningún carácter herbáceu. L'uva es mu susceptibli a las inclemencias de l'oriya,
contrayéndosi cuandu ai sequía e hinchándosi cuandu ai demasiá humedá. La
hinchazón tié un efectu negativu en la calidá, pos afecta al colol del vinu. Los
efectus de l'oriya se atenúan en lugaris con piedra caliza debíu al efectu
l'arcilla y la humedá en las raícis; los efectus son peoris en zonas arenosas,
asín comu pa viñas que tien menus e doci añus, pos las raícis son generalmenti
demasiau superficialis.



https://ext.wikipedia.org/wiki/Tapsigargina

La tapsigargina es un inhibior no competitivu la Ca2+ ATPasa del retículo
sarcoendoplásmicu (SERCA). Estructuralmenti, la tapsigargina se clasifica
com'una lactona sesquiterpénica, y s'estrai d'una planta, Thapsia garganica. Es
un promotor e tumoris en células e mamíferus.

La tapsigargina aumenta la concentración e calciu intracelular en el citosol
bloqueandu la capacidá la célula de bombeal calciu hacia el interior e los
retículus sarcoplásmicu y endoplásmicu. El vaciamientu los almacenis pué actival
secundariamenti canalis e calciu la membrana plasmática, permitiendu un influju
de calciu en el citosol.

La tapsigargina inhibi específicamenti la fusión e autofagosomas con lisosomas:
el úrtimu pasu del procesu autofágicu. La inhibición del procesu autofágicu en
su lugar induci estrés del retículu endoplásmicu el cual finalmenti lleva a la
muerti celular.

La tapsigargina es útil en esperimentación examinandu el impactu d'incremental
la concentración e calciu citosólicu.



https://ext.wikipedia.org/wiki/Tabras_de_Daimiel

El parqui nacional de Las Tabras de Daimiel (oficialmenti en castillanu: Las
Tablas de Daimiel) es un parqui nacional assitiau nel términu monicipal de
Daimiel i una pequeña parti e Villarubia de los Ojos, ena província e Ciá Rial,
Castilla-La Mancha (España).

Decrarau Parqui Nacional en 1973, Las Tabras son el úrtimu representanti dun
ecosistema llamau tabras fluvialis, hormás polas crecias los rius enos sus
tramus meyus, favorecius pol fenómenus de semiendorreismu i pola farta e
desnivelis.

La superfici el parqui es de 1.928 etárias. Cuenta con unus umealis hormaus a
partil de la confluencia el Guadiana i el su afluenti Cigüela, i es unu los
ecosistemas acuáticus mas emportantis d'España ebiu a la fauna i frora qu´abitan
en ella. Tamién es emportanti pol el gran númeru d'avis migratorias que pasan
pola zona, cumu los ánais i los ánsaris.

En cuantu a la frora, los dos aspetus mss sobresalientis son los densus marhalis
de carrizu, cuya profileración huera favorecia polas auguas del Guadiana, i la
rica vehetación palustri que costituyi la pasiega, especi vivificá polas auguas
el Cigüela.



https://ext.wikipedia.org/wiki/Spiritu_(986)

Spiritu (986) es una banda gallega que mestura música tradicional cona
eletrónica.

Embaju el nombri Spiritu [986] s’alcuentran un gaiteru, un músicu la eletrónica
i un produtol. Anxo es el gaiteru con larga esperéncia nel mundu la música
tradicional gallega. La su albeliá nel tocaeru la gaita lo llevó a ganal paí
várius prémius cumu los McGallan i Lorient. Enmotándusi nu en bardi "el
Gaitarrista", esprimenta los sonis i reculsus que la gaita puei ofrecel,
desrayandu si huera mestel lo tradicional. Las basis eletrónicas las pon Carlos
Mariño, familiarizau dende nuevu cona música crássica pero que plontinu
l’empençó a enteressal la eletrónica. El otru miembru, Pedro, cuyus orígin cona
música huerun jazzísticus, es un emportanti produtol música eletrónica tamién
con esperéncia. Los tres estaban ahincaus en Barcelona i escomençarun el
proyeutu quantu has, cincu añus enantis el su salieru. Trebajarun pol dos laus,
huendu Anxo el encargau el componenti tradicional i la estrumentación certa cumu
gaitas i frautas, mentris que Pedro i Carlos se bichaban de la parti tenológica
cumu tecraus, sintetizaoris, samplers i basis.

Nel discu trebajarun numerosus produtoris i cuentarun con otras colabutacionis
cumu las de los grupus Anubia i Pandeiromus, polo que el resurtau final hue un
discu mu cudiau, variau i almónicu en tolos espetus. La inovación el criaeru
duna coyontura musical entri tradición folclórica i eletrónica hue unu los
grandis retus cumprius pol esta banda gallega.

El discu omónimu salió a la calli nel 2000 en BMG. El holmatu el discu assina
confilma el sintiu banguárdia, cuentandu con remesclas i pistas enterativas:
amás de los 10 temas originalis, son 4 las remesclas a manus destintus
produtoris i DJ’s cumu Kadoc, Pedro del Moral u David Gausa. La pista enterativa
cuenta con imágin, datus al tentu los miembrus el grupu i el vídiu el su primel
cenzillu.

El su primel cenzillu hue La sombra del lobo, cuya velsión remesclá densiguia
prevocó furol enas emissoras arrádiu. La su música escomençó a hazelsi soná a
partil dun vídiu el grupu Estopa, andi salia dichu cenzillu.



https://ext.wikipedia.org/wiki/Sierra_Morena

La Sierra Morena is unu de los principalis sihtemas montañosus en España. Se
extiendi a lo largu de 450 kilometrus d'ehti a oehti a través del sur dela
Península Ibérica, formandu el bordi meridional dela Meseta Central i siendu el
parteáuguas entri el Valli el Guadiana al norti i al oehti, i el Guadalquivir al
sur.

El sierru más artu tié una artura de 1,332 m, llamau Bañuela. Otrus sierrus
notablis son el Corral e Borrus 1,312 m i Sierru la Ehtrella 1,298 m.

El nombri Sierra Morena tié una legendaria i juerti reputación en la cencia i
tradición e Ehpaña, con mitus sobri bandíus (Los bandíus e Sierra Morena), un
culebrón giganti (El Saetón e Sierra Morena) i un niño criau por lobus (Marcos
Rodríguez Pantoja), entri otrus. Ehta cordillera es tamién mencioná en el famosu
cantarcinu mejicanu "Cielito Lindo".

La Sierra Morena es uno de los últimus hábitats del amenaçau Iberian Lynx.
Ciertus sectoris e Sierra Morena ehtán protegíus comu parqui naturalis i otras
áreas protegías, talis comu:



https://ext.wikipedia.org/wiki/Seminograma

Se denomina "seminograma" o espermiograma al análisis del eyaculau o semin. A
esti estudiu se le denomina tamién comu espermiograma. Se trata d'una prueba
sencilla que no va a sel mu útil para diagnósticu clínicu, ya que la su
especificidá y sensibilidaá es baja. Únicamenti en el hipogonadismu se pué
valoral la respuesta al tratamientu con testosterona a través e la normalización
los componentis producíus en las vesículas seminalis y en la próstata. Pol
contrariu, sí que será de gran ayua pa los tratamientus e reproduzión asistía a
la hora de decidil cuál d'éstus deberá de llevalsi a cabu. Teniendu en cuenta
las circunstancias reproductivas e la mujel, y en hunción del resultau del
seminograma, pué orientalsi a la pareja hacia un tratamientu de fertilidá u
otru, de forma qu'un semin moderau o artamenti patológicu tendrá indicación e
fecundación in vitro o ICSI, mientras qu'alteracionis levis, o resultaus
normalis serán indicativus e técnicas menus complejas, comu coitus programaus o
inseminación artificial. D'esti modu, se ahorrarán gastus en reproduzión asistía
optimizandu el procesu.

El semin es una mezcla de espermatoddoidis suspendíus en una secreción del
testiculu y epidídimu, qu'en el momentu la eyaculación se combina con
secrecionis e la próstata, vesícula seminal y glándulas bulbouretralis. Es una
prueba utilizá en los estudius de fertilidá masculina, es izil, precisá cuandu
las parejas tien problemas e esterilidá. A esti estudiu se le denomina tamién
comu seminograma.

Este análisis del semin va a realizalsi siguiendu las técnicas y criterius
estandarizaus descritus pola OMS (1999) o la ESHRE (2002). El objetivu d'icha
estandarización es la mejora la calidá en los laboratorius d'andrología. Asina,
un seminograma va a constal e diversas pruebas. Entre éstas, se encuentran
estudius macroscópicus (de viscosidá, capacidá de licuefazión, colol y olor),
químicus (valoración el pH, análisis e Zn, alfa-glucosidasa, fructosa) y
análisis microscópicu, que consisti en el estudiu la concentración e los
espermatoddoidis asín comu la movilidá, vitalidá y morfología d'éstus. De töas
estas pruebas, las más importantes e informativas son las medidas de
concentración y movilidá.



https://ext.wikipedia.org/wiki/S%C3%ADliu_It%C3%A1licu

Síliu Itálicu (en latín Silius Italicus) hue un hablaol, políticu i pueta
latinu, autol los Punica.

El cognomen Italicus prantea la dua de si nació en Italica, ena Hispania u no.
De bel siu assina, el moti huera siu Italicensis, assinque lo mas siguru es que
nu huera ispanu. Tuvu nacéncia pal 25 ed. C. Trebajó de hablaol forensi i plontu
s’enlió en política. Hue un artu huncionáriu i le nombrarun nel 68 consu, añu la
muerti Nerón, momentu conflitivu pa Roma. Era un varón entelihgenti i amanti las
artis, pilrándusi polos testus Vergíliu i de Cicerón. El su encebicamientu llegó
hata tal puntu de que mercó las fincas desti, las de Tusculum i Neapolis, i de
sintil una huerti devoción pol Vergíliu, vesitandu la su tumba a ca no ná quandu
andaba pa la costa la Campaña enos úrtimus añus.

La su labol literária se desarrolló embaju Domicianu, escrebiendu las Guerras
púnicas al mó épicu. Le gustaba de filosofal conos amigus, entri los qu’andaban
Epitetu i Cornutu, cautivandu assina la dotrina estoica. Murió pal 101, dun
tumol.

Síliu Itálicu envrocó en velsu la tercel décaa Titu Líviu a tentu las Guerras
púnicas: Punica. L’obra albarca dezissieti librus que guardan poca propolción.
Los primerus sucessus son relataus con mas heribequis retólicus i patetismu que
los de los úrtimus librus, cuyus los sieti finalis valin p’arrematal tola aición
de holma ligera.

Pol mé della, tal qu'otrus puetas coetanus comu Valériu Fracu u Estáciu precura
el favol el emperaol escrebiendu sobri un tema que puyera favorecel los
paralelismus i tamién huera patrióticu, comu las chascus púnicus. Ansí Síliu
encómia la campaña contra Dácia que hizu Domicianu. Pol mé de la su obra, esti
autol precura justifical el puel la dinastia Flávia, lo mesmu que hizu Vergíliu
con Agustu. En tratandu sobri un hechu estóricu lo suficientimenti alejau comu
pa convertilu en leyenda, Síliu Itálicu opera de la mesma manera que Vergíliu
cona Eneida i los orígin romanus: assín comu Vergíliu quiel dal ergullu nacional
i alabáncia i justificación Agustu, Síliu Itálicu hazi lo própiu con Domicianu.

Los Punica gastan el aparatagi vergilianu ena miia lo possibri en temas i
reculsus, cumu pol ehempru el descensu de Escipión a los infiernus, de tradición
épica. Anque precuri siguil las nolmas épicas, lo mesmu que hadria Lucanu, rumpi
con ellas. Trata un hechu estóricu cumu si huera legendáriu, no dessisti un éroi
omogenu qu’una l’aición, se produzin numerosus desvius sobri hechus marabillosus
i dessóticus, descricionis geográficas (anque seyan sobri territórius romanizaus
sigrus há), hinchaçonis, espaceamientu en escenas indecorosas i truculentas: mas
envención qu’albeliá.



https://ext.wikipedia.org/wiki/Russian_Red

Lourdes Hernández es la compositora i cantora la banda, d’origin mairileñu nacia
nel 1986. Ella ya tinia esperéncia a la quitarra dende los 16 añus, enliándusi a
cantal en ingrés pol sel esta velaí la luenga ena que se sintia mas agustu
cantandu. El proyeutu sulgió de que conoció a Brian Hunt, músicu d’arcendéncia
ingresa i mairi española. El nombri de "Russian Red" vien duna marca
pintalábius, cuyu la cantora gasta enos sus conciertus.

A lo primeru graban una maquetina con angunus temas cumu Reason, Sadie u Night
of paper que subin a la su página myspace. No tardarun en opulal enos ambientis
música indie llevándulus a dal numerosus conciertus nel 2007, campeandu la su
participación nel Primavera Sound. Gonzalo López-Gallego enclui ena su pinicla
El rey de la montaña essi mesmu añu unu los sus sonis, Another mind. En 2008,
cuentarun ena pinicla de Javier Fesser Camino cona canción Cigarettes. Ena
pantalla chica una marca comelcial gastó el su Nice thick feathers cumu banda
sonora.

Densiguia naci el primel discu pol propuesta el cordubés Fernando Vacas, quien
derigi el sellu musical Eureka. Assina s’espubrica n’Abril el 2008 I love your
glasses, discu qu’alcibió un acogieru achopaçanti. El discu cuenta con 12 pistas
con un son acústicu, intimista, cudiau i de poca bambolla, andi son
protagonistas la vozi Lourdes i la quitarra, destacandu sonis cumu los de
Cigarettes con que s’abri el albun, Nice thick feathers u la velsión del Girls
just wanna to have fun.



https://ext.wikipedia.org/wiki/Quintana_de_la_Serena

Quintana de la Serena es un monicípiu la província de Baajós, ena Comuniá
Autúnoma d'Estremaúra (España)

S'alcuentra assitiá ena comarca La Serena, al suloesti la província Baajós,
sobri un batulitu graníticu, i los sus únicus acientis geográficus sonin las
sierras de Agalla i el Arroçau, sierra los Vuelus i sierra el Recorvu. Las hesas
d'alcinas costituyin unu los prencipalis comeerus de gurullas qu'ibielnan ena
Serena

Una las sus peculiariais prencipalis es la puebración del heraniu Erodium
mouretii enos canchus cuarcíticus e la finca San José, ena mesma cueva ondi
s'alcuentran las pinturas rupestris el calcolíticu. El paisahi lo conhorman
llanuras pseuduestepáricas, es izil, grandis pastiçalis enos qualis las
gramínias son las yerbas predominantis.

Los primerus datos de preséncia umana en Quintana de la Serena están decumentaus
ena pinturas esquemáticas de San José, ena finca omónima, situás
cronolóhicamenti nel calculíticu. Estas pinturas se relacionan curturalmenti con
algootrus ehemprus qu'apaicin ena comarca e La Serena asina cumu en gran parti e
Estremaura.



https://ext.wikipedia.org/wiki/Purtugal

Portugal, oficialmenti la Repúbrica Portuguesa (en portugués: República
Portuguesa) es un país uropeu assitiáu ena península Ibérica, arrayandu namás
con España (comuniais autónomas de Galícia, Castilla i Lión, Estremaúra i
Andaluzia). El territóriu Portugal comprendi tamién los archipiélagus autónomus
de las Açoris i de Madeira, nel emisfériu norti el oceanu Alánticu.

El nombri de Portugal vien de Portus Cale, nombri con el que los romanus
mentaban a la ciá d'Oportu. Afonsu VI Rei de Lión conceyó a Enriqui de Borgoña
en 1093 la parti norti de lo qu'ogañu se llama Portugal, i le didu el títulu de
Condi Portus Cale.

Assitiau nel estremu suloesti Uropa, el Portugal continental has frontera namás
que con España. El territóriu está partiu pol Taju. Al norti el paisagi es
montañosu, enas zonas el interiol con chanuras entrivolás entri áreas que
premitin el desarrollu la agricurtura. Al sul asta el Algarvi, el paisagi es más
chanu, huendu las sierras mu esporádicas. Algotrus rius prencipalis son Dueru,
Miñu i Guadiana, que lo mesmitu que nel casu de Taju tienin la su nacéncia en
España. Entri los rius própius portuguesis, los mas emportanciosus son Mondegu,
que naci ena Sierra la Estrella i Voga.

Nel Portugal continental, las temperaturas meias anualis son de 13 °C nel norti
i 18 °C nel sul. Las islas de Madeira i Açores, pol mó la su postura nel
Alánticu, son mas úmias i lluviosas, i con un intervalli temperaturas mas chicu.
Nolmalmenti, los mesis primavera i veranu son solariegus i las temperaturas son
artas polos mesis secus de Júliu i Agostu, con un máisimu nel centru el pais
entri 30 °C i 35 °C, pero generalmenti son mas artas nel Alentejo. La otoñá i
l'ibielnu son tipicamenti ventosus, lluviosus i frius, especialmenti enas ciais
el norti Portugal continental enas que son freqüentis las temperaturas
negativas, pero enas ciais mas pal sul las temperaruras namás mu de quandu en
ves abajan pol baju los 5º C, queándusi enos 10º C ena huerça los casus. La
nievi es común ena zona norti el país i mu rala nel sul, manque ná quita que no
puea acontecel.

Las prencipalis devisionis almenistrativas Portugal son entavia los 18 destritus
nel continenti i dos Regionis Autónomas (Açores i Madeira). Se sudeviin en 308
concejus i 4257 feligresias. No estanti, el país tien algotras muchas maneras de
sudeviilsi notras holmas olganización territorial.

Lisboa, Oportu, Braga, Coimbra, Funchal, Évora , Faro, Aveiru, Viseu, Guarda,
Guimaraes, Leiria, Vila Real, Setubal, Amadora, Gaia, Portimao, Angra, Horta i
Ponta Delgada.

En parti conos reculsus que trujun de la Unión Uropea, el pais hizu enas úrtimas
décaas envelsionis abondu en infrastuturas, huendu, pol ejempru, qu'ogañu tien
una redi autopistas mu destensa.

Las marabillas el arti i de la estória portuguesa apaicin pol tolas partis, son
testimoñus dun passau groriosu preselvau grácias a menumentus tan emportanciosus
comu el templu Diana ena ciá d'Évora u ejemprus el góticu comu nel casu el
Monastériu de Batalla. Son emportantis las espressionis qu'aquí tuvu la
Renacéncia comu son el Conventu el Cristu de Tomar u el Barrocu comu se refreja
nel casu la ilésia i la Torri los Clérigus, en Oportu.

Peru quiziás lo más senificativu seya el estilu de góticu própriu i esclusivu
Portugal, el llamau "estilu manuelinu" nel que se puei vel de craru la passión
los portuguesis pol mari. Nesti estilu las fachás los eifícius apaicin decorás
con cordonis, ñus, anclas, esferas armillaris, perolas, ojas arbus i cruzis la
Ordin el Cristu de Tomar. El menumentu representativu desti estilu decorativu,
que no arquitetónicu, puestu que pretenci al góticu, puei consieralsi el
Conventu los Jerónimus ena ciá de Lisboa andi están las tumbas Luis de Camões i
Vasco da Gama i también es emportanti nesti estilu la celcana Torri Belém.



https://ext.wikipedia.org/wiki/Prov%C3%ADncia_de_Ci%C3%A1_Rial

Ciá Rial es una província d'España assitiá ena Comuniá Autúnoma de Castilla-La
Mancha. Tiini 510.122 abitantis (INE 2007) i 19.813 qm² de superfici repartius
entri los sus 102 monicípius. La su capital provincial es Ciá Rial. Arraya al
norti cola província e Toleu, al noresti cola província e Cuenca, al esti cola
província d'Albaceti, al sul colas províncias de Córduba i Haén i al oesti cola
província e Badahó.

El su paisahi se defini pola Meseta Central, ena su metá miriyonal; se trata dun
perfil chanu con pequeñus lombus normalmenti de poca artitú. El sul la província
está arrayau pol Sierra Morena, cuyu prencipal pasu a la Comuniá Autúnoma
d'Andalucia s'alcuentra en Despeñaperros. El norti está arrayau polos Montis de
Toleu, de poca artitú.

La prencipal cuenca idrugráfica es la de Guadiana. Esti riu tiini cumu nacéncia
las Lagunas de Ruidera, al esti la província, qu'esapaici i güervi a apaicel
enas cercanias la localiá de Villarrubia de los Ojos. Angunus los sus afluentis
ena província son el "Cigüela", el "Záncara" i el "Jabalón".

La província s'alcuentra nel caminu e Toleu a Andalucia, la prencipal via e
comunicación d'España duranti práticamenti tola su estória, polo qu'el trasporti
nunca á siu un pobrema en Ciá Rial. L'autuvia A-4 atraviesa de norti a sul la
província entri "Puerto Lápice" i "Almuradiel" nel su trayetu endi Madril hata
Andalucia. La capital, Puertollano i otras localiais están uñius a esta autuvia
a través de las autuvias A-43 i A-41. El noresti la província está tamién
comunicau a través de l'Autuvia los Viñeus.



https://ext.wikipedia.org/wiki/Prov%C3%ADncia_S%C3%B3ria

Sória es una província assitiá nel centru d'España, ena parti esti la Comuniá
Autónuma e Castilla i Lión.

Arraya colas províncias de La Rioja, Çaragoça, Guadalajara, Segovia i Burgus. La
su superfici es de 10.287 qm².

Sória es la província española menus puebrá, con una densiá s'alreol los 9
abitantis/qm²: una las minoris la Uñón Uropea. La puebración total la província
es de 93.503 ab. (2006), de los cualis el 40% vivin ena capital, Sória.

La província tien 183 municipius, de los cualis cerca la metá son puebrus con
menus de 100 vizinus, solu 12 dellus tienin mas de 1.000 abitantis i solu
Almazán, El Burgo de Osma-Ciudad de Osma, i Sória capital superan los 5.000
abitantis.

Se deferéncian nella dos grandis comarcas: la Tierra de Ágreda, con capital en
Ágreda, al esti arrayandu con Aragón i presiia pol Moncayo, zona e güertas i
esboçus, i la Meseta Soriana, tierra e cerealis i remolacha ena vega e Dueru.

Es mestel resartal la zona norti, enos arrayus con La Rioha, zona probi i
escabriosa, inque con emportantis recursus d'initas, i la Zona de Pinares, onde
están assitiaus los Picos de Urbión, lugal de nacéncia el Dueru i la mítica
Laguna Negra, que sirvió d'ispiración a Antonio Machado pal su puema La tierra
de Alvar González.



https://ext.wikipedia.org/wiki/Petr%C3%B3nius

Petróniu [peˈtɾonju] (en latín Petronius Arbiter [pɛˈtɾoːnɪʊs ˈarbɪtɛr]) es el
supuestu autol la novela romana Satyricon “El Satiricón”.

Los manuscritus que trasmitin el Satyricon i las citas en destintus autoris
latinus hazin suponel qu’el su nombri huera Petronius de cognomen Arbiter. El
nombri podria bel siu Gaius u Titus. Ná se sabi desti autol, manque se quiel
entifical esti Petróniu con unu que mienta Tácitu enos sus Anales. Si estu es
verdá, Petróniu hue retratau comu un ignauus “holgazián” i un dejau que arcançó
los puestus de proconsu en Bitinia i consu. El su caraiti esquisitu i
indecutibri lo llevó a entral enos colrichis palaciegus Nerón. No estanti,
entavia dessisti ná que haga suponel sel Petróniu autol el Satyricon el mesmu
que mienta Tácitu, ecetuandu la possibri entificación la recreación el periodu
la su novela cona la del prencipau neronianu.

Una las novelas mas enfruyentis i leyias la estória la literatura ociental es la
que escrebió Petróniu: Satyricon. Se desconoci en qué fecha se compusu, anque
tien que sel anteriol al 230.

Se trata dun testu que revruja testu i prosa que cuenta en pran satíricu las
aventuras dunus dissolutus pindongus que s’aperigallan andurreandu en furriona
en furriona, robandu, fornicandu, ratoneandu en cata dineru faci. La estória la
lleva Encolpius, quien es castigau pola deviniá pol no cumpril con Príapu i es
obrigau a lleval una via arrastrá. Se precura la compaña dotrus omosessualis
conos que passa una sérii d’aventuras que los llevan a Crotona, andi unu dellus,
Eumolpus, simula sel un ricu que va a ejal una güena eréncia, de mó que vivan
del lambuceu las possibris ereerus.

Una adatación cinematográfica desta novela la hizu enos añus 60 el diretol
italianu Federico Felinni. Amás, Petróniu es pressonagi enas destintas novelas,
la mas conocia Quo vadis? del polacu Henryk Sienkiewicz.

Dessisti una tradución los primerus capítulus la obra al estremeñu enquairá ena
coleción "Crássicus en estremeñu", hecha pol Ismael Carmona i espubricá en
Diziembri 2009 baju licéncia Creative Commons.

Dalcuerdu con el Oxford Latin Dictionary, esti autol alcibi la abreviatura Petr.



https://ext.wikipedia.org/wiki/Petr%C3%B3niu

Petróniu [peˈtɾonju] (en latín Petronius Arbiter [pɛˈtɾoːnɪʊs ˈarbɪtɛr]) es el
supuestu autol la novela romana Satyricon “El Satiricón”.

Los manuscritus que trasmitin el Satyricon i las citas en destintus autoris
latinus hazin suponel qu’el su nombri huera Petronius de cognomen Arbiter. El
nombri podria bel siu Gaius u Titus. Ná se sabi desti autol, manque se quiel
entifical esti Petróniu con unu que mienta Tácitu enos sus Anales. Si estu es
verdá, Petróniu hue retratau comu un ignauus “holgazián” i un dejau que arcançó
los puestus de proconsu en Bitinia i consu. El su caraiti esquisitu i
indecutibri lo llevó a entral enos colrichis palaciegus Nerón. No estanti,
entavia dessisti ná que haga suponel sel Petróniu autol el Satyricon el mesmu
que mienta Tácitu, ecetuandu la possibri entificación la recreación el periodu
la su novela cona la del prencipau neronianu.

Una las novelas mas enfruyentis i leyias la estória la literatura ociental es la
que escrebió Petróniu: Satyricon. Se desconoci en qué fecha se compusu, anque
tien que sel anteriol al 230.

Se trata dun testu que revruja testu i prosa que cuenta en pran satíricu las
aventuras dunus dissolutus pindongus que s’aperigallan andurreandu en furriona
en furriona, robandu, fornicandu, ratoneandu en cata dineru faci. La estória la
lleva Encolpius, quien es castigau pola deviniá pol no cumpril con Príapu i es
obrigau a lleval una via arrastrá. Se precura la compaña dotrus omosessualis
conos que passa una sérii d’aventuras que los llevan a Crotona, andi unu dellus,
Eumolpus, simula sel un ricu que va a ejal una güena eréncia, de mó que vivan
del lambuceu las possibris ereerus.

Una adatación cinematográfica desta novela la hizu enos añus 60 el diretol
italianu Federico Felinni. Amás, Petróniu es pressonagi enas destintas novelas,
la mas conocia Quo vadis? del polacu Henryk Sienkiewicz.

Dessisti una tradución los primerus capítulus la obra al estremeñu enquairá ena
coleción "Crássicus en estremeñu", hecha pol Ismael Carmona i espubricá en
Diziembri 2009 baju licéncia Creative Commons.

Dalcuerdu con el Oxford Latin Dictionary, esti autol alcibi la abreviatura Petr.



https://ext.wikipedia.org/wiki/Patrimo%C3%B1u_la_Umani%C3%A1

Patrimoñu dela Umanidá es un títulu que obtien un lugal en concretu (cumu puei
sel un bosqui, montaña, lagu, desiertu, monumentu, costrución, compleju, o ciá)
que á siu nominá pal pograma enternacional Patrimoñu dela Umanidá pol comité
dela Organización de las Nacionis Unias pala Educación, la Cencia i la Coltura
(UNESCO) pola su emportancia, coltural o natural.

El pograma hue hundau cona Convención Concernienti ala Proteción dela Erencia
Coltural i natural Mundial, la cual hue adotá pola Conferencia Mundial dela
UNESCO el 16 de noviembri de 1972. Dendi altoncis, mas de 180 paisis án
ratificau la convención.

En 1959, el gobiernu d'Egitu acetó costruil la gran presa d'Aswan, algu que
inundaria un valli con emportantis tesorus de cevilizacionis antiguas, comu, por
exemplu, los templus d'Abu Simbel. Hue altoncis quandu la UNESCO creó una
campaña mundial con el fin de protegel estus tesorus, a pesal delas peticionis
dendi los gobiernus d'Egitu i Sudán. Finalmenti, los templus d´Abu Simbel i
Philae huerun muaus a otru assitiamientu a una mayol altol.

Enos Estaus Unius escomençó la idea de mestural la conservancia natural i la
coltural. Una conferencia dela Casa Branca en 1965 called for a World Heritage
Trust to preserve "the world's superb natural and scenic areas and historic
sites for the present and the future of the entire world citizenry." The
International Union for Conservation of Nature developed similar proposals in
1968, and they were presented in 1972 to the United Nations conference on Human
Environment in Stockholm, Sweden.

Un testu únicu hue finalmenti alcuerdau pol tolas partis afetás, i la Convention
Concerning the Protection of the World Cultural and Natural Heritage (Convención
Concernienti a la Proteción el Legau Curtural i Natural el Mundu) hue adotá pola
Conferencia Heneral la UNESCO de 16 de noviembri e 1972.

Hata terminal el añu 2004, huerun 6 los criterius pa los eificius... Patrimoñu
Curtural i 4 pa los Patrimoñu Natural. En 2005, se moificó estu e horma que solu
ai una seri e 10 criterius. Los lugaris nominaus ebin sel de "valol destacabli
universalmenti" i cumplil al menus unu e los 10 criterius.

Uguañoti ai 851 lugaris Patrimoñu la Umaniá en 142 Estaus. D´estus, 660 son
colturalis, 166 son naturalis i 25 son mistus. Further site classification
includes the classification of the State Parties among five geographic zones:
Africa, Arab States (composed of northern Africa and the Middle East),
Asia-Pacific (includes Australia and Oceania), Europe and North America
(specifically, USA and Canada), and Latin America and the Caribbean.

Note that Russia is classified as belonging to the Europe and North America
zone, together with Cyprus and the Caucasus States.

The UNESCO geographic zones also give greater emphasis on administrative, rather
than geographic associations. Hence, Gough Island, located in the South
Atlantic, is part of the Europe & North America region since it was the United
Kingdom which nominated the site.



https://ext.wikipedia.org/wiki/Parm%C3%A9nidi

Parménidi [parˈmẽniði] (en griegu Παρμενίδης [parmẽnɪ́ːdɛːs]) hue un pensaol
griegu, máisimu representanti la escuela eleática.

La huerça los datus tocantis a la via desti filósofu se estrain de Diógeni
Laérciu, Platón i Apolodoru, anque pol parti Platón seyan bastanti resbalizus,
pola imparcialiá i el caraiti literáriu los sus diálogus.

Pola referéncias nel Parménidi platónicu, se carcula qu'el filósofu tuviera
nacéncia entri los añus 515 i 510 e. C. Las referéncias en Diógeni Laérciu i
Apolodoru tamién no son concientis, pos aquel lo pon ena frol la via ena 69a
olimpiá, i. e., pal 500.

Diógeni dis que hue iju dun tal Πύρης (Pýrēs). Tuvu nacéncia ena ciá siciliana
de Elea, veloí que se le mienti con freqüéncia Παρμενίδης Ἐλεάτης (Parmenídēs
Eleátēs) “Parménidi el eleata”.

Tuvu contautu con Jenófani, del que deprendió el su pensaeru, anque no hue
siguiol. Se puei esprical assina el hechu de que Parménidi cautivara el
essámetru pa la componienda las sus torias. Quien, sigún Diógeni Laérciu, mas
l’enfruyó hue Amínia, de la escuela pitagórica, quien lo vruecó a la via
pastueña i reflessiva, manque tapocu huerun los sus endirguis de pesu nel su
pensaeru, sigún se ve enos sus testus.

Parménidi consiguió la aprebación los sus vizinus eleatas, pos, amás, les didu
leis a la ciá, sigún pol enteraciónis de Plutarcu, Estrabón i Espeusipu pol boca
del própiu Diógeni Laérciu.

Platón cuenta de belu oyiu paí nel su diálogu Parménidi que quandu viejinu, a la
eá de 75 añus, aballó a las Atenas junta el su discípulu Zenón a vel las Grandis
Panateneas. S’inora, no estanti, la eá a la que murió.

Son muchus los autoris la Antigüeá que confilman que Parménidi namás escrebió
una obra. Los restus qu’abemus son en velsu, concretamenti en essámetrus i son
relativamenti albundosus. Pol mé de Sestu Empíricu se conselva el cabiceru i pol
Simplíciu cachus mas u menus estensus. El nombri es, no en vanu, Περὶ φύσεως
(Perì phýseōs) “Al tentu la naturaleza”.

Anque la su filosofia se presenta en velsu, la opinión general l’á atorgau mala
fama escrebiol, pol precural cistal nel velsu ideas filosófica sumamenti
astratas i enliosas. En realiá se trata nuevamenti de la problemática la puesia
didática. A estu s’añii el hechu de belu escritu ena luenga omérica, un jóniu
enllenu particulariais, una luenga literária pa hateal de la mijol manera
possibri la escurana el su pensaeru.

Si pol algu es conociu Parménidi es pol bel encetau el caminu la lógica el
pensaeru i pol creyel filmimenti qu’el ordin natural, el κόσμος, es unu.

El acelcamientu a la verdá se da ena primel parti los testus conselvaus. Nella
s’esprica el mundu dende una almiración simpri: lo que es i lo que no es.
Parménidi desarrolla una enteressanti toria al tentu la uniá el univelsu. Sigún
él, lo que ai es ἕν (hén) “únicu” i συνεχές (synekhés) “continu” i es quanti que
es. No dessisti una conceción de origin, lo que ai es inungendrau i incambiabri.
Es impossibri que venga de lo que no dessisti i lo no dessistenti es
inimaginabri, impensabri, indezibri: οὐ γὰρ φατὸν οὐδὲ νοητὸν / ἔστιν ὅπως οὐκ
ἔστι “pos ni es dezibri ni pensabri / quanti que no es”.

Ena segunda parti los velsus qu’abemus, sigún se crein assina ordenaus, la
temática güervi de la esfera la deviniá, de lo astratu, pal ombri. Agora el
pensaeru se troca a mera opinión u πίστις (pístis). Se despriega un enteosu
razonamientu pol mé el qual Parménidi, comu mortal, asseñala que mal el ombri
mienta a dos cosas cuya dessisténcia namás es própia duna dellas (lo que es), al
mó los contrárius lus i nochi, jeitu esti presenteru ena dotrina eraclítia.



https://ext.wikipedia.org/wiki/Pablo_Gonz%C3%A1lvez

Pablo Gonzálvez González [ˈpaβlo ɣon̟ˈθɑlβeθ ɣon̟ˈθaleθ], maestru, poeta i
gramáticu estremeñu naciu en Calçailla.

Es autol de la Primera Gramática Ehtremeña i de várius poemárius. El su trebaju
nel campu la Filologia Estremeña á siu la mas enportanti hata el momentu, por
sel la primel ententona de normativizal el estremeñu.

Pablo Gonzálvez González tuvu nacéncia en Calçailla (Caçris) nel añu 1934, iju
de pairis agricultoris. Cursó los estúdius de Umaniais i Filosofia nel Semináriu
Diocesanu de Cória-Caçris por onzi añus. Otuvu el títulu Maestru Nacional de
Primel Enseñança endespues d’estudial comu alunu libri ena Escuela Normal de
Magistériu de Caçris. Acabó la su hormacion por mé de cursillus de la su
especialiá i tamien por mé de várius cursus de Filologia Ispánica ena UNED.

Escomiençó nel mundu la literatura de nuevu, espubricandu, a vezis con
seudónimu, conposicionis poéticas ena revista Alcántara.

En 1981 espubricó un poemáriu entitulau Hojas extremeñas sueltas, ondi tendria
cabusia poesia lo mesmu en castellanu comu en estremeñu.

En 1982 por conseju dunus amigus, Pablo Gonzálvez se presentó al VI Concursu
«Ruta de la Plata» lograndu el primel prémiu ena moaliá de «palra populal» con
un poema entitulau La briega. A partil d'esti prémiu esmiençaria a cogechal una
notabri sérii de galardonis comu el primel prémiu nel certamin pracentinu poesia
en castellanu «Exaltación de la encina» i el primel accesit nel concursu
convocau pol Extremadura Unida, dambus los dos nel mesmu añu, con el poema No
ehtá la tierra pa hadel indirguih.

Ansimesmu recebi un galardón (accessit) nel certamin literáriu del Martis mayol
de la capital el Jerti en 1984 con el poema Alilaya.

En 2005 feguran angunus los sus poemas ena primel antulogia hecha de poesia en
estremeñu a manus de Luis Martínez Terrón.

Pablo Gonzálvez es unu los mayoris conoceoris el estremeñu, aportandu no comu
obra filológica namás, sino tamien comu obra literária la Primera Gramática
Ehtremeña en 1995. Esta obra pretendi albarcal la idioma duna horma global,
çalachandu el sistema lingüísticu el estremeñu enos sus diversus andaris
fonéticu, morfológicu i sintáticu. Comu hechu señalabri, destaca la su propuesta
ortográfica fonetista ondi letras cumu la x o la j no feguran endrentu el
alfabetu estremeñu i gasta pa represental tolos tipus d’aspiracionis la letra h.
Se trata de la primel propuesta de normativizal el estremeñu escritu, enque son
muchas las deficultais que deja ascapi. Amás la Gramática de Gonzálvez peca
d’enfocal una gramática en conparáncia sempri con el castellanu, descudiandu al
lionés i al portugués comu luengas mas cercanas a las raizis el sustratu el
estremeñu.

Lleva várius añus trebajandu en un veluminosu dicionáriu de mas de 70.000
términus del que entavia se sabi la fecha pubricación. Aprepara tamien una obra
de caraiti demosóficu de Calçailla.

Tamien tien participau en dos de los tres congressus celebraus sobri el
estremeñu, el primeru ena su localiá natal, Carçailla, nel 2003 i el segundu en
San Peiru de Méria (Baajos) nel 2004.



https://ext.wikipedia.org/wiki/P%C3%A9rsiu

Pérsiu [ˈpɛɾsju] (en latín Aules Persius Flaccus [ˈɑu̯leːs ˈpersɪʊs ˈflakːʊs])
hue un satíricu latinu el sigru I.

Las enteracionis tocantis a esti autol procein duna via escrita pol Valériu
Probu, quien en pocas parabras cuenta el origin i la cortina via el pueta
Pérsiu.

Tuvu nacéncia nel monicípiu etruscu de Volaterra (ogañu Volterra), quandu los
cónsulis Fábiu Pérsicu i Lúciu Vitéliu, en Diziembri el 34 ed. C. El nombri que
sal nesta via es el de Aules, enque otrus le dan el nombri de Aulus u Aulius,
praenomina de mayol gastaeru. Pérsiu vivió entri los prencipaus Tibériu i Nerón.

Pérsiu estuyó hata los dozi añus nel su puebru natal, Volaterra. Alogu aballó pa
Roma embaju los endirguis el gramáticu Rémiu Palemón i el hablaol Vergíniu
Fravo. Estus maestrus, de pensaeru crassicista i purista, a la escontra las moas
la epoca, le deprendierun los prencípius essencialis las letras i la oratória.

Tres añus endispués conoció a Cornutu, con quien hizu güena gavilla hata la su
muerti, i quien lo envereó pola filosofia estoica. Compartió crassis con otru
los huturus puetas de caraiti estoicu, Lucanu, quien assiguraba gustali los
velsus Pérsiu. Pol mé Cornutu conoció velollí tamién a Séneca, cuyu áziu
filosófiu no le cumprió .

Pérsiu Fracu murió de mu nuevu, con apeninas ventiochu añus, quandu Públiu Máriu
i Afíniu Galu cónsulis, enas calendas Deziembri el añu 62 e. C. nel su cortiju,
sigún atestiga la Vita Persii duna malotia al estógamu.

Fracu escrebió várius librus de moçu en velsu, asseñalandu un libru de prestesta
i algotrus velsus paí de los que ná sabemus. L’únicu que se conselva de Pérsiu
son seis pieças satíricas que ya el su maestru Cornutu s’avió pa conselval pol
su caraiti moralizanti. Estas obras premanecin embaju el entítulu de Saturae.
Nél, hueraparti las obras satíricas, vien de compaña unus velsinus coliámbicus
(catorzi en total) que sirvi de epílogu a l’obra.

Son seis las sátiras que se conselvan de Pérsiu, nun momentu en que las letras
romanas les petecia el escrebieru críticu la socieá, con autoris comu Juvenal
nessi mesmu géniru u Marcial nel epigrama. Nellas se has un retrataeru hirienti
la realiá el momentu, enque, a la escontra de Juvenal, Oráciu i el própiu criaol
el géniru, Lucíliu, en Pérsiu, con un lenguagi própiu, las sátiras tienin una
huélliga mas recarcá el pensaeru estoicu, de má que el propósitu moralizanti es
mas dreitu. El ergumentu las sátiras es velequí esti:

Los coliambus son catorzi velsus qu’arrematan la obra i que son de duosa
autoria. En muchas eicionis apaicin a lo primeru, enque la crítica muelna crei
que preteneci al caberu. Están escritus en trímetrus escazontis. Nestus velsus
Pérsiu s’escusa de no sel un pueta de nacéncia ni de escrebil de mó alumbrau
polas Musas, sino con una ténica particulal. Critica la literatura la corti,
andi la retólica puei poncima el arti literáriu. Assina son los tres primerus
velsus:



https://ext.wikipedia.org/wiki/Oliven%C3%A7a_(portugu%C3%AAs_oliventino)

Olivença (em espanhol Olivenza, e conchecida também como "A Vila") é um concelho
frontèriço espanhol reclamado por Portugáli. A soberania espanhola sobre o
território de Olivença nã é reconhecida por a República portuguesa. Olivença foi
portuguesa em 1297, por o Tratado de Alcanizes, e conquistada por Espanha em
1801, por a guerra das Laranjas e por o Tratado de Badajoz.

Olivença é cidade e sede de município e de comarca, inseridos na província de
Badajoz, comunidade autónoma da Estremadura espanhola.

À data da criação dos distritos portugueses (1835), o município de Olivença já
era espanhol e, como tal, nã foi adscrito a nenhum; provavemente pertenceria,
por a proximidade geográfica e culturáli, ao distrito de Évora; em Espanha
integra a província de Badajoz.

Olivença está situada na margem esquerda do rio Guadiana, distando 23 km da
cidade de Elvas e 24 km de Badajoz. O território é de forma triangulári, com
dois dos seus vértices no rio Guadiana. O município de Olivença inclui hoje
quatro aldêas e duas vilas: Vila Reáli, São Domingos de Gusmão, S. Bento da
Contenda, São Jorge da Lôri. Talega ou Táliga, outra povoação do antigo termo
municipal de Olivença, é actualmente concelho.

Assentada no sopé da Serra da Lôri, a 5 km. da Vila, constitui um conjunto
marcadamente ruráli, com a fisionomia tradicional pouco alterada, destacando-se
a sua arquitectura popular alentejana.



https://ext.wikipedia.org/wiki/Oc%C3%A9anu_Al%C3%A1nticu

El Océanu Alánticu desaparta América, nel oesti, d'Uropa i África, nel esti.
S'estiendi dendi el Océanu Glacial Árticu, nel norti, asta la Antáltia, nel sul.
L'ecuador lo dividi artificialmenti en dos partis, Alánticu Norti i Alánticu
Sul. Su nombri vieni 'el gregu Atlas, unu e los titanis dela mitolohia grega.

Tieni horma e S i una estensión cercana a los 80 millonis de km², siendu el
segundu n'extensión, dispués 'el océanu Pacíficu, cubriendu aprosimamenti el 20%
dela superfície dela Tierra.

L'anchura 'el Alántico varía e 2848 km entri Brasil i Libéria a 4830 km entri
los Estaus Unius i el norti d'África.

Las cordilleras submarinas asitiás entri la Isla de Baffin, Groenlándia i
Escocia s'an estableciu, e moo convencional, comu la lindi entri l'océanu
Glacial Ártico i l'Alánticu Norti.

Al esti, el estrechu e Gibraltar horma el límiti conel mari Mediterráneu, al
oesti, l'arcu formau polas ilas 'el Caribi lo desapartan 'el mari Caribi.

Al oesti desisiti una conesión artificial entri el Alánicu i el océanu Pacíficu
porel Canal e Panamá.

Al suresti, la desapartación conel océanu Índicu se estableci, de moo
convencional, porel meridianu de 20° E. Al suroesti la divisória s'a estableciu
ena línea de mayol hondura que va dendi el Cabu d'Ornus a la península
Antártica, nel pasu e Drake.

Tieni una hondura meya e 3.743 m que s'obtieni gracias a una grandi meseta
cercana a los 3.000m de hondura que constituyi el su hondón, uñia a las grandis
bahuras que s'ancuentran enus cantus dela misma i que llegan a superal los 9.000
m enas inmediacionis de Puertu Ricu. Nostanti, su númeru d'ilas es relativamenti
pequeñu.

La salinidá 'el océanu Alánticu es dunus 36 gramus e sal por kg d'augua i las
especies más pescás son la sardine, l'arenqui i el bacallau. Amás, es el océanu
más emportanti dela Tierra dendi el puntu e vista cumercial.

La dorsal s'estiendi dendi Islándia al norti asta aprosimamenti 58 ° e latitú
sul, consiguiendu una anchura másima e 1.600 km, aprosimamenti. La profundidá
'el augua sobri la dorsal es inferiol a 2.700 metrus en muchas zonas, y algunus
picus sobresalin 'el augua, hormandu ilas.



https://ext.wikipedia.org/wiki/Nuevus_%C3%A7ahorilis

Si quieis sel çahoril la Güiquipeya, escrebi aquí el tu nombri d'usuáriu nun
entítulu e nivel 3

Güenu, endi Wikipedia m´an suheriu cumu duendi pala Güiquipeya con el fin
d´ayual esborrandu páhinas sin usal i esas cosas. En fin, yo nu tengu pobrema en
hazelmi cargu, peru me petaria qu´opinarais al respetu. Velaquí la votación. Aí
pueis escrebil la vuestra opinión (güena u mala), añiendu {{Testpart}} i la
vuestra firma (~~~~. La votación durará 5 dias.

PD.- Hazré un lugal específicu pa esta crasi e votacionis aluspués de la puenti.
Saludus! Tiu Chelu 16:40, 9 October 2007 (UTC)

Hormi é puiu vel nesta páhina, puemus prehentalmus pa çahorilis de la
Güiquipeya. La verá es que me petarie albondu puel selu. El mi domiñu la güiqui
nu es que seya el mar artu, peru si que pueu ayual a Hosi (Better) colos labutus
que prehisa esti proyetu. Nu se que mas pasus ain que bandeal. Ehu aquina la mi
entención. Un salú a tós. --Pateraggelos 11:42, 7 March 2008 (UTC)

Resurtau: Con 1 votu a favol i dengunu en contra, Pateraggelos es lihiu çahoril.
Tiu Chelu 09:12, 16 March 2008 (UTC)

Cumpriendu colas regras establecias pola encubaora, los çahorilis ehan de selu
una vezi quea aprebá la Güiquipeya. É estau enhormándumi al tentu tratal de sel
"alministraol" en lugal de "çahoril", peru pa ellu es mestel tenel una comuniá
meyanamenti grandi, asínque... a vel si pueu acontinal siendu çahoril, pa puel
esborral marrus, atarugal los usuárius que nu tengan güenas entencionis... Tiu
Chelu 11:24, 8 March 2008 (UTC)

Resurtau: Con 3 votus a favol i dengunu en contra, Better acontinará siendu
çahoril. Tiu Chelu 09:12, 16 March 2008 (UTC)

PD: Un pobrema: tendreis que deprendemi muchas cosinas del mundu las güiquis. Un
salú. - El tiu Cancho 18:31, 19 Setiembri 2008 (UTC)

Resurtau: Pol nu tenel naidi ná en contra (i dau que una tupa henti le huera
votau a favol nuna ocasión mas propícia), quea lihiu tiu Cancho cumu çahoril.
Better 10:32, 2 Otubri 2008 (UTC)

M'aprehentu pa Çahoril, pa vehilal chambus recientis sobri tó, esborral páhinas
escrebias en seuduestremeñu, ec. Á si semus escapazis de ponel la Güiquipeya nel
lugal que le correspondi. Un salú, collácius! - El tiu Cancho 01:04, 3 Noviembri
2008 (UTC)

Resurtau: Resurtau favorabri, peru nu hue comunicau en Meta. Better 13:25, 18
Hebreru 2009 (UTC)



https://ext.wikipedia.org/wiki/Nominativu

El nominativu [nõmĩnaˈtiβu] (del latín nominatiuum [nõːmɪ̃naːˈtiːwʊm]) es,
tradicionalmenti, el nombri que recebi la holma dun sustantivu en hunción de
sujetu. Veleí que se llami nominatiuum, la holma el sustantivu nombri ena su
hunción prencipal, nominare. Otras categorias verbalis en hunción de sujetu se
din tamién dil en casu nominativu, comu los pronombris, infinitivus u aljetivus.

Los antíguus gramáticus asseñalarun que una parabra que va en esti casu sirvi pa
nominare. El nombri griegu hue el de ὀνομαστική [onõmastikɛ́ː] i el carcu latinu
nominatiuum [nõːmɪ̃naːˈtiːwʊm].

Pol estensión se le llama al nominativu casu, anque ya dende la Antigüeá se
consieró que los demás casus derivan del nominativu, hiziendu el destingu entri
casus rectus (nominativu) i casus obliqui (el restu de casus).

El nombri que recebi en griegu el nominativu es el de ὀνομαστικὴ πτῶσις
[onõmastikɛ̀ː ptɔ̂ːsis] “casu el mentaeru”. Nel analís que sigui namás tendremus
en cuenta el nominativu enos nombris en origin agentivus, es izil, animaus. El
nominativu el neutru u inanimau es una estensión tardia del acusativu.

Morfologicamenti, el nominativu está caraiterizau pol -ς i pol alargamientus la
vocal predesinencial en parabras la tercel declinación.

La sufijación de una σ, possibrimenti emparentá cona raís el demostrativu *so
induropeu, es el proceimientu mas generalizau enas luengas induropeas. Se halla
el sufiju -ς enos nominativus de temas vocálicus i consonánticus, que traduzius
al sistema declinativu correspondin al singulal la segunda declinación, ena
tercera i enos masculinus la primera, v. gr.: λόγος (tema log|o-), ἰχθύς (tema
ikthý|), βασιλεύς (tema basilew|),νεανίας (tema neani|ā-).

El usu nolmal el nominativu en griegu es el de sujetu i pedricau nominal en
oracionis nominalis, v. gr.: ὁ ἀνὴρ θεὸν ὑμνεῖ “el ombri canta inus al dios”
(sujetu), ὁ Ἡρακλεῖτος σοφός ἐστιν “Heraclitu es sábiu” (sujetu, pedricau
nominal).

Usus mas contestualis i esporádicus el nominativu son quandu el nominativu, sin
cumpril conas sus huncionis própias, quea recolgajandu sin atijal sintática
(pero sí semanticamenti) con otru miembru l’oración. Se llama esti casu comu
nominativus pendens “nominativu colganti”. Estu s’esprica pol sel el nominativu
el casus rectus, nel que se sostriba el falanti quandu pierdi las marcas
sintáticas u simprimenti no están presenteras ena menti nel autu el palraeru.
Casus anacolúticus, de numeración elimentus u costruicionis desatijás de tipu
assolutu se esprican pol esta mesma qualiá el nominativu.

En latín esti casu recebi el nombri de casus nominatiuus [ˈkaːsʊs
nõːmɪ̃naːˈtiːwʊm] “casu el mentaeru”, carcu del griegu ὀνομαστικὴ πτῶσις. Namás
se descrebirán los casus en nombris animaus, pos el nominativu el neutru es
estensión el acusativu.

El nominativu latinu se caraiteriza, igual qu’en griegu, pol sufiju -s tras la
vocal temática u la consonanti raical. Llevan –s la segunda, tercel, quarta i
quinta declinación nel nominativu singulal, v. gr.: populus (tema pŏpŭl|o-),
ciuis (tema kīwi|), dux < *ducs (tema dūk-), senatus (tema senātu|), dies (tema
di|e-).

La hunción del sustantivu en casu nominativu es hundamentalmenti la de sujetu u
pedricau nominal enas oracionis nominalis, v. gr.: Miles romanus multas terras
uastabant “el ejélcitu Roma arramplaba con muchas tierras”, liber magnus est “el
libru es grandi”.

El nominativu tamién se gastó enas aposicionis con sintiu aljetival, v. gr.:
Caesar, copiarum Romanorum dux in Galia, sua gesta scripsit “Cesa, general las
tropas romanas ena Gália, escribió las sus própias hazañas”.



https://ext.wikipedia.org/wiki/Muntadhar_al-Zaidi

Muntadhar al-Zaidi (en árabi: منتظر الزيدي; latineau comu Muthathar, Muntadar,
Muntazer u Muthathi - al Zaidi u al Zeidi) (Nasiriya, Iraq, 1979) es un
periodista iraquín.

El 14 Diziembri de 2008, Zaidi se hizu conociu mundialmenti pol hondeal conos
sus çapatus, unu tras d'otru, i llamal de "perru" al presienti salienti los
Estaus Unius, George W. Bush en una ruea prensa. Dambas dos aicionis son
consierás los mayoris ensultus nel mundu musulmán.. Esti periodista iraquín ya
tuvu una atuación comparanti quandu tiró conas sus çapatillas deporti al Primel
Menistru iraquín al-Maliki.. El juíciu encomençó el 19 Hebreru de 2009 i en él,
Al Zaidi, se negó a descurpalsi. El 12 Marçu el 2009 se reabri el juíciu,
aluspués dun descánsiu de tres semanas. Al Zaidi iju nuevamenti qu'era inocenti,
i hue condenau essi mesmu dia a tres añus de carci. El 14 Setiembri 2009, un
trebunal iraquín ordenó la su liberación pol güen comportamientu, enque se
retrasó un dia pol mé la halta d'algunus decumentus.. Al dia siguienti, el 15
Setiembri 2009, hue liberau, i acusó a los sus carcelerus de torturas várias.

Pol mó destus acontecimientus, al-Zaidi es consierau un "éroi" la resisténcia
iraquín a la envasión americana posteriol a la Guerra d'Iraq.



https://ext.wikipedia.org/wiki/Mario_Roso_de_Luna

Mario Roso de Luna hue un escrebiol, masón, astrúnomu, periodista i teúsofu
español, naciu en Logrosán (Caçris,Estremaúra) nel añu 1872 i falleciu en Mairil
en 1931.

Cunocíu comu el magu roxu de Logrosan se definía a si mesmu comu teúsofu i
ateneísta. Hue en efeutu biembru del ateneu de Mairil ondi conocíu a
presonaliais emportantis dela época comu Miguel de Unamuno o Valle Inclan. Comu
teósofu trebajó ena traución delas obras de Elena Blavatsky i escrebió una larga
serie de librus al tentu delos temas clássicus de la teosofía. En el añu 1893
descubrió el cometa que dendi altoncis tien el su nombri. Tamién lo tien el
institutu del su puebru, Logrosan (IES Mario Roso de Luna), una calli de Caçris
i algotra de Méria. Trebajó ena arrecogía de romancis i algotras traicionis
popularis estremeñas.

Ena su obra Roso de luna aplicó la doctrina teúsofica a una tupa de temas cumu
la musica, la sessolohia, mitoluhia precolombina, etc. A enfruenciau a algotrus
escrebioris cumu Fernando Sánchez Dragó nel su libru Gargoris y Habidis.



https://ext.wikipedia.org/wiki/Manuel_Godoy

Manuel Godoy y Álvarez de Faria (Baajós, 12 mayu de 1767 - París, 4 otubri de
1851) hue un nobli i políticu estremeñu, una las figuras mas destacás la estória
d'España al escomiençu el sigru XIX.

Hue favoritu i primel menistru de Carlos IV entri 1792 i 1797, i nuevamenti de
1801 a 1808. Hue duqui l'Alcudia i de Sueca i Préncipi la Pas, pola negociacion
la Pas de Basilea (1795).

Estuvu a la cabeça el gobiernu d'España duranti la crisi uropea provocá pola
Revolucion Francesa i las anbicionis de Napoleón Bonaparte, que acabó cona
envasion francesa de 1808 i la Guerra de Endependencia, unus mesis endespues la
caía de Carlos IV i el mesmu Godoy a causa el Motín d'Aranjuez. A lo largu el su
valimientu, logró mantenel la situacion d'España anti el pueríu de Fráncia con
una política esteriol pragmática -en tantu que algotras poténcias como Áustria,
Prusia u Olanda eran derrotás i anessionás-, mentris qu'en el enteriol trató de
lleval a cabu un programa reholmista ilustrau que generó una prohunda oposicion
en albondu balburdas socialis, en especial entri la nobleça i el cleru.



https://ext.wikipedia.org/wiki/Mamae%C3%B1a

Mamaeña es un nuevu libru de relatus escritu en estremeñu por Miguel y Elisa
Herrero Uceda De mou que ajilandu p'alantri en la senda trazá por su primel
libru de relatus Ceborrincho, estus autolis mos traen nuevas andanzas de los
vivilis en los pueblus de l'Estremaúra polos añus cincuenta o sesenta , aquellus
saberis d'antañu, las querencias, las costumbris, los presonajis con los sus
aginaerus.

Pasinu a pasu, los relatus se metin de llenu en esus mundus, velaí,
d'andenantis; entri las carboneras que jumean en los clarus de las jesas, en la
apurá y redia vía de los contrabandistas rayanus, en los enreus de los
dagalinus, en los sentiris jondus de los pastoris de las majás, en la vendimia,
en la boega, jadiendu vinu de pitarra... Quean en las mientis lo que era las
sofoquinas y las ansionis a tentu de las sequías o el mieu a la truena que
rundía las cosechas. Cavilan sobri la devoción de los campesinus implorandu a
los santus patronis protectoris. Pos no te igu ná del güertu de las fantasías de
cuandu nuevus con los sus pintorescus presonajis y el su graceju. Con este
librinu se vivi, tamién, el mundu mágicu de los antruejus jurdanus, o el caminu
que trujían los pimienterus, pimentonerus, labraoris, los colonus que jormarun
aquella nacencia de pueblus blancus...

Amás detrás de ca unu de estus relatus hay abondu labutu de campu, por mé de los
cualis los autolis juerun yendu por los pueblinus parlandu, velaquili, con las
presonas que juerun antigúus carbonerus, contrabandistas, pastoris o segaoris pa
poel trazal, comu es debíu, tou esi mundu tan cercanu y tan lejanu de los
nuestrus agüelus.

Ca relatu emprencipia con unas palabrinas de un poeta, mayolmenti de poetas
estremeñus, peru no solu estremeñus, pos ya lo tienin dichu los autolis "¿Pos
comu se puei venil a levantal murus entri los poetas?". Las palabrinas de estus
poetas vivirán en el propiu relatu: Gabriel y Galán, Luis Chamizo, Javier
Feijoo, José Iglesias, Eladio San Juan, Antonio Herrero Alvarado, Asunción
Delgado, Cruz Díaz Marcos, Federico Mayor Zaragoza, Ismael Carmona, Luis
Martínez Terrón, Loren Fernández, Gonzalo Alonso Sánchez, Amelia Peco .

El filósofu y académicu Manuel Pecellín Lancharro ha dichu mentandu esti libru:
Son doce las narraciones aquí reunidas, bajo un título procedente de la fusión
de dos palabras (“mamá” y “Eugenia”), según llamaban en Ceclavín sus nietos a
una abuela de la localidad. Esta mujer, sabia y dulce, funciona como la
transmisora de todo un acervo etnográfico, tesoro en trance de extinción si
escritores como los hermanos Herrero no consiguen conservarlo. El gran reto es
conseguir hacer auténtica literatura escribiéndola toda de modo dialectal, sin
incurrir en vulgarismos, recurriendo a ese rico cúmulo de palabras, muchas
bellísimas y de origen clásico, imprescindibles para designar con precisión
labores y útiles de la cultura agroganadera.(..) Estos “relatinus de Mamaeña”
responden bien a los propósitos de sus creadores: mostrar el mundo, las
costumbres, los saberes de antaño. Vale la pena leerlos

Tieni abondus santus originalis jechus por el artista Antonio José Herrero
(Ton).

Otrus librus escritus por estos autolis son: Extremadura en el corazón, Mi
Extremadura, Ceborrincho, relatos extremeños y El alma de los árboles.



https://ext.wikipedia.org/wiki/Los_Barruecus

El parahi natural de Los Barruecus hue declarau Monumentu Natural pola Hunta
d'Estremaura en hebreru e 1996, una nueva figura legal que garantizaba la
proteción d´esti espaciu con el ohetivu e preservalu palas heneracionis huturas.
Pa hustifical l´aplicación d´esti réhimin de proteción n´esti entornu se dierun
numerosas razonis de gran pesu, en relación a l´emportancia de la heolohia, la
fauna i la frora de la zona, asín cumu e los restus arqueolóhicus qu´atestiguan
una continua presencia umana ena rehión. Esti reconocimientu oficial hue ebiu en
gran miía a la repercusión mediática que heneró el proyetu el Museu Vostell
Malpartia, que hue promoviu i assitiau en esus terrenus pol el artista alemán
afincau en Estremaura Wolf Vostell, una e las figuras mas destacás el movimientu
“Fluxus”.

Los Barruecus s´alcuentran a unus 14 kilómetrus de Caçris, nel términu municipal
de Malpartia e Caçris, aprosimadamenti 3 kilómetrus al sul el núcleu urbanu. Se
acei endi Caçris pola carretera EX-521 hata Malpartia, ondi el desviu a Los
Barruecus, ya está señalizau.

El Lavaeru es un eificiu costruiu nel sigru XVIII pa contenel l´endustria lanal
el lugal. Con esti fin s´aprovechun las estruturas d´unus molinus harinerus
predesistentis. En 1988, el conhuntu hue declarau “Bien d´enterés curtural i
Sitiu estóricu" pola Junta d'Estremaúra. Sabulugal paradimáticu e la arqueologia
preendustrial i citau nel su momentu pol estudiosus comu Pascual Madoz, Antonio
Ponz u Juan Agustín Ceán Bermúdez, esperimentó un procesu d´ampliación ebiu al
aumentu e l´endustria a la que se eicaba a lo largu el sigru XIX, pa aluspués
sufril el abaldonu i la ruina duranti el sigru XX. Estaba hormá pol varius
molinus, un batán, el lavaeru, oficinas, ependencias, una ermita chiquenina i la
charca, esencial pal procesu e lavancia e la lana. La su arquitetura se organiza
a partil de la pares de la charca, endi onda esmienzan una seri e navis u
espacius aboveaus que uguañoti conservan los nombris de las antiguas hunciones a
las que estaban eicaus, cumu el esquileu, pesahi, calderas... Estus espacius se
sostienin medianti arquerias hormás pol paramentus rústicus de ladrillu,
preteneciendu tós estus rasgus a la arquitetura populal de la rehión. Cumu
curiosiá, izil que los malpartieñus son mu aficionaus a pescal ena charca hucheá
el Barruecu d´Abahu, ondi se caturan unus pecis, las tencas, mu apreciaus pol el
su sabol i que se gastan cumu ingredienti prencipal d´angunus de los platus mas
celebraus de la gastronumia local.

Son abondus los vestihius arqueolóhicus desistentis en Los Barruecus. Enas Peñas
el Tesoru s'assitia un emportanti yacimientu preestóricu con varias de las
etapas de la Preestoria e la rehión. Es mestel destacal que n´esti lugal s´an
atopau las evidencias mas antiguas de proución agrícola d´Estremaura fechás hazi
unus 7000 añus, nel Neolíticu. El lugal estuvu puebrau en etapas posterioris
cumu el Calcolíticu u la Eá el Bronci. En relación con esti asentamientu,
eberiamus cital un conhuntu e pinturas i grabaus rupestris, que se conhorman
cumu unu e los núcleus d´arti rupestri postpaleolíticu mas enteresantis
d´Esremaura. Pal sul s'assitia una emportanti necrópolis megalítica, la de
Ihadilla (Hijadilla en castellanu).



https://ext.wikipedia.org/wiki/Locativu

El locativu [lokaˈtiβu] es un casu sintáticu i enas luengas flessivas tamién
morfológicu pol mé del qual s’espressa el puntu en que cuaja l’aición verbal.
Semanticamenti, el locativu respondi a la pregunta ubi? “óndi?”. Junta casus
comu el ablativu u el estrumental, el locativu s’enquaira endrentu los llamaus
casus cercustancialis.

El nombri de locativu vien del luenga latina latin locatiuus, del verbu locare
“ponel en un sítiu”. Tamién se le llama el sétimu casu, pol sel el sétimu en
latín, tras el ablativu.

Luengas induropeas comu el latín u el sáscritu possein un sétimu casu que la
gramática tradicional dis proceel del induropeu. Pa esti casu asseñalan que los
morfemas sufijaus huerun *-i pal singulal, *-su pal prural i H1ou pal dual .
Esti sufiju s’ajuntava al tema la parabra, produjiendu las telminacionis *-i,
*-su pa la declinación atemática, *-eH2i/*-eH2su pa la en laringal i -oi/–oisu
pa la temática o ~ e.

Desti supuestu casu quean restus ena rama baltuslava, en latín, griegu i
sáscritu.

Ena luenga latina, nuna epoca estórica, esti casu locativu esprimentó
sincretismu con el ablativu, de mó que s’espareció desquitandu angunus casus.
Los morfemas en latín huerun *-i pal singulal i *-isi pal prural.

En latín tuvu dos usus, unu qu’asseñalava el ubi espacial i otru el quando
temporal.



https://ext.wikipedia.org/wiki/Lista_d%27art%C3%ADculus_que_toa_G%C3%BCiquipeya_eberia_tenel

Amás d'esta lista, esti proyeutu aspera crial con el tiempu unas versionis
traduziblis d'estus artículus, a lo mejol contuviendu información básica en List
of articles all languages should have.

Por mé de que esta s'á vueltu un listau, en ogañu la partimus en dos andaris de
prioridá. Los endilguis de prioridá alta, los qualis son especialmenti
nesseçarius paque toa Wikipedia essista, están endilgaus en negrinu; comu tola
lista mesma, esti froreal no deviera de sel vístu comu una lista los endilguis
mas emportantis, sinu namás cumu una utilidá pa encetal las Güiquipedias
achicás.

Pa encetal la nuestra Güiquipedia en estremeñu, amás d'endilgal artículus de
temas estremeñus, devemus d'escrevil a tentu d'estus endilguis. Namás pongu los
que arribota dis que están en negrinu, pos estus son los mas nesseçarius.
Dispués de que estén arrellenaus, pondré el restu. Conseju abril el artículu
dende la Güiquipedia d'ingrés simpli (List of articles all languages should
have) i traduzí-lus, pos son de ponel namás que l'información básica.



https://ext.wikipedia.org/wiki/La_fala

La fala (A fala ena bicha) es una luenga romanci pretenecienti al sugrupu
galaicu-purtugués palrá enos monicípius de San Martín de Trevehu (Sa Martin de
Trevellu), Elhas (As Elhas) i Valverdi el Fresnu (Valverdi du Fresnu), nel Valli
e Hálama (Val de Xálima), al noroesti la província e Caçris (nel arrayu
purtugués).

Es anombrá de varias hormas, cumu: a fala de Xálima u de us tres lugaris, (a)
nosa fala ("la muestra palra", nombri dau polos lugareñus), xalimegu, chapurreau
(en sintiu depetivu, en Valverdi) u, polos partiárius de la toria al tentu la
relación entri la fala i el gallegu, gallegu d'Estremaura u galaicu-estremeñu.

En ca puebru se dan particulariais dialetalis (polo qu'etimulóhicamenti
resurtaria mas correta la denominación mas henérica d'as falas), si bien son lo
suficientementi entelihibris entri sí i respetu al gallegu u el purtugués. Éstas
variantis suelin denominalsi lagarteiru (Elhas), manhegu/mañegu (abreviau e
sanmartiñegu, San Martín de Trevehu) i valverdeiru (Valverdi el Fresnu).

L'opinión de los luengüístas es variá: una tupa d'ellus postulan que la fala es
bien una palra e transición entri el purtugués i el asturlionés, u bien un
dialetu galaicu-purtugués con craras enfruéncias del asturlionés. Estas dos
posturas tiendin a sel las mas acetás (sostribás pol sel d'orihin purtugués u
gallegu-purtugués la mayol parti el vocabuláriu), peru en cualisquiel chascu
desistin posicionis variás:

Desisti otra luenga conocia cumu fala en La Alamedilla (Salamanca), puebru
tamién arrayanti con Purtugal, que paci que tini un gran paiciu a la palra el
valli e Hálama. Sigún angunus filúlogus Prantilla:Fact, tamién desisti una
huerti relación entri estas falas i la palra purtuguesa el Concelho do Sabugal.

En Setiembri/Diciembri e 1993 se pubricó una encuesta nel númiru 30 la Rivista
Alcántara, realiçá pol José Luis Martín Galindo, que muestraba los siguientis
porcentahis d'autuientificación en San Martín de Trevehu:

Ebi izilsi que nesta encuesta solu participarun veinti presonas (sobri 960
vizinus), nu desistiendu la posibiliá e contestal gallegu u varieá el gallegu.
Se sostieni que l'auséncia desta oción era lóhica, pos las torias al tentu la
posibri relación de la fala con el gallegu abati nu eran conocias.

En 1994, un nuevu estuyu poni e manifiestu qu'el 80% de los encuestaus deprendió
a palral castillanu nel coléhiu, siendu el porcentahi d'usu e la fala nel
entornu familial cumu sigui:



https://ext.wikipedia.org/wiki/Kalliopi_Vetta

Kalliopi Vetta (en griegu Καλλιόπη Βέττα (Kalliópi Vétta)) es una cantora
griega, una las mijoris vozis femininas atualis ena música elénica.

Kalliοpi tuvu nacéncia en Livadero Kozanis. La su primel esperéncia con el canti
vinu ena participación la banda su gelmanu Vangeli, quandu diba al estitutu.
Endispués estuyó ena Acaémia Ginásia Moscú, sin ejal de cantal, pos bichaba ena
banda griega Ερμής (Ermís). Quandu gorvió pa Grécia, engressó nel Conselvatóriu
Nacional Música.

Pal 1995 escomiença a colabutal con el compositol Γιάννη Κ. Ιωάννου (Giánni K.
Ioánnou). Esti le bicha muchas cancionis i s’encarga la produción i arregrijus
el su primel discu, Στη χώρα των ασμάτων (Sti chóra ton asmáton) que sal nel
1997, en Virgin Greece. Pol mé el cantol Γιώργος Νταλάρας, Kalliopi participa
nel pograma Ιεράς Οδού (Ierás Odoú), junta cantanis l’artura Ελένη Τσαλιγοπούλου
i Μάριο Φρανγκούλη. En Noviembri el 1997 canta en Tel-Aviv cona Orquesta
Filalmónica Israel.

El próssimu discu suyu sedria Στο φως (Sto phos), que s’espubrica en Juñu el
1999. En Outubri dessi mesmu añu has un conciertu junta Γιώργος Νταλάρας i la
Orqueta sinfónica i coral Montreal, nessa mesma ciá. Tras esti discu vinun
nuevas participiacionis i atuacionis.

Alogu, nel 2001, espubrica el su tercel discu Καλειδοσκόπιο (Calidoskópio), sin
ejal las sus participacionis orquestalis i con Νταλάρας.

Dos añus endispués saca Horizon, atuandu en ves en quandu en teatrus i con
orquestas. De gran éssitu huerun las sus autacionis junta la Orquesta populal
"Μίκης Θεοδωράκης" enas prencipalis ciais australianas, nel 2003.

Nel 2005 espubrica Πρωί της κυριακής (Proí tis kyriakís), ena compañia
Universal.

Endipués duna décaa cantaeru i destintas colabutacionis, Kalliopi espubrica el
recopilatóriu Best of Kalliopi Vetta. Siguirian várias participacionis.

El su úrtimu discu salió nel 2008, Στους δρόμους του Διόνυσου (Stous drómous tou
Diónysou).



https://ext.wikipedia.org/wiki/Kabuto_Jr.

Kabuto Jr. se holmarun nel 1999 embahu el vigués Manuel Seijo i el produtol
Pablo Iglesias. Manuel, enmotau "Lito", tinia tocau en destintas bandas rock
cumu Rebelde Rojito i Killer Barbies i tras raneal paí con destintas maquetas, a
la final s’atopa al produtol Pablo Iglesias. El su nombri vien del anime
Mazinger Z, andi Kabuto es unu los pressonahis protagonistas.

El discu con el que debutarun hue Distressor nel 1999, nel sellu discográficu
Zero records. Es el primel i únicu largu compuestu pol dozi temas. El primel
cenzillu hue Time, que consiguió fama pol sel la banda sonora dun anúnicu
pubriciá mobi el veranu.

Los sonis Distressor son pop-rock, diendu dende el rock mas puru en Deep state u
L.A.K., endustrial cumu en Fuck off hata las melodias mas comparantis al pop
cumu Time u Just a need. El holmatu en que presentarun el discu es ralu, pos
está fartu libretu (en su lugal ai un papelinu conas letras i los miembrus i
colabutaoris el grupu) i pol vezi carátulas, la portá i los títulus están
emprentaus nel práticu la caha i tó a su vezi con cubierta cartón.



https://ext.wikipedia.org/wiki/Juan_Jos%C3%A9_Camis%C3%B3n

Juan José Camisón Fernández (Juan Kam) es un filólogu i escrebiol estremeñu
autol las obras Marabajas i Jarramplas.

Tuvu nacéncia ena Torri en 'os 50. Los sus primerus estuyus huerun en Huenti
Cantus i Caçris. Culsó Filolohia francesa i ingresa ena Univelsiá Salamanca,
otuviendu la licenciatura i trebahandu cumu letol en Niça acontinación. Angañu
es professol enas matérias Luenga i Literatura francesa ena Facurtá Holmación el
Professorau ena Univelsiá d'Estremaura.

Autol bilíngüi i ahechón, tien escrebiu albundosas obras lo mesmu en castellanu
qu'en estremeñu. En castellanu son las obras:

Cumu filólogu tien escrebiu enos "Cuadernos de Filología Francesa" los endirguis
al tentu Santa Ulália veloquilus estus: Santa Eulalia de Mérida en una cantilena
francesa del siglo IX (2004) i La cantiléne de Sainte Eulalie (2006).

Nel su labutu cumu namorau la curtura estremeña tien escrebiu i participau paí
nangunus trebahus cumu en Guijo de Granadilla, 100 años de imágenes (2007) andi
s'enclui un testu n’estremeñu entitulau Cosas d’enantis u el endirgui El Capazo
en Fiestas para viajar y conocer (2008). Pueminas suyus feguran tamién ena
antolohia lingüística Iberia polyglotta (2006). D'especial enterés es el su
Manifiesto sobre el extremeño, bichu que leyó nel I Congreso sobre el extremeño
en Carçailla (2002). Angañu anda nel preparaeru un icionáriu, el Diccionario
extremeño de la Sierra de Gata.

Ena su ativiá cumu escrebiol á consiguiu várius prémius: los “Gabriel y Galán” i
“Luis Chamizo” puesia i hue finalista nel prémiu “Ateneo 1º de Mayo” puesia en
Mairil.



https://ext.wikipedia.org/wiki/Juan_Garc%C3%ADa_Garc%C3%ADa

Juan García García, conociu populalmenti comu el pueta-carteru, hue un escreviol
del Ahigal.

Juan García García tuvu nacencia ena villa cacereña del Ahigal el dia 8 Marçu el
1918. Era iju labraoris.

A la eá de 17, aballó a Caçris, andi engressó ena Academia Guardiola en paragi
de salil carteru. Allí anduvu dos añus a estuyal hata el estrumpiu la Guerra
Cevil española. Hue altonci quandu tuvu que sirvil comu cabu.

Emfeneció el 12 Jeneru 1996, en San Rafael, Segóvia. Aguañu, el puebru el Ahigal
tien una calli anombrá Juan García García.

Juan García escrevió en castellanu i en estremeñu várias obras. La su primel
puesia fecha del 1936, entitulá De la Trinchera al Pilar. La su puesia tien un
hondón moral, religiosu i costumbrista.

En 1949 espubrica Hogar cristiano extremeño. Quatru añus endespués saca la que
quizá es la su obra mas soná Los beneficios del teléfono, una obra dramática en
velsu andi s’afronta el pobrema la conceción rural de las nuevas tenologias. En
1956 escrevió Reflexiones y consejos, cuyas tres edicionis están agoteás.

La obra Un cristiano labrador y el Seminario Mayor hue representá en el Gran
Teatro Caçris i tamién bichá en algotrus teatrus hue Boda típica extremeña, que
sirvió de sostribu a la penicla La ruta de los borregos.

Otras obras suyas son Aquel que gasta a lo loco, camina hacia la miseria, La
llamada de Cristo o Claveles de mi tierra (1977).

Las puesias ¡Hijos ingratos! i Envidia santa feguran ena Primera Antología de
Poesía Extremeña.

García García consiguió albondosus prémius i nombradia en Estremaura, reconociu
pol ayuntamientus i entiais. Son asseñalaus veloquí estus:



https://ext.wikipedia.org/wiki/Jos%C3%A9_de_Espronceda

José Ignacio Javier Oriol Encarnación de Espronceda y Delgado (Almendraleju, 25
marçu de 1808 – † Mairil, 23 mayu de 1842), hue un pueta estremeñu de la época
del Romanticismu.

En Mairil, estandu a estúdial nel Colegiu de San Mateo, se unió a una socieá
secreta, Los Numantinus, pa vengal la muerti Rafael del Riegu. Denunciau por
ellu, hue desterrau a un monasteriu de Guadalajara duranti cincu añus. Aluspues
salió d'España i vivió en Bélgica, Fráncia, Ingalaterra (ondi se namoró de la
ija el coronel liberal emigrau Epifanio Mancha, Teresa) i Paisis Bajus cumu
esiliau liberal. Golvió pa España con algotrus liberalis pol mé la anistía
declará pola muerti del rei Fernando VII, en 1833. Dio la boqueá entavía en
huendu nuevinu de garrotinu en 1842.

Duranti la su estancia nel monasteriu, i alentáu pol su maestru, el eruitu i
pueta sevillanu Albertu Lista, encetó a escrebil el puema estóricu El Pelayu en
otavas realis, qu'ehó sin acaberu. Endispués escrebió la novela estórica Sanchu
Saldaña u el castellanu e Cuéllal.

Se le consiera el pueta románticu español pol escelencia pol mé el su talanti
byronianu. En efeutu, la su puesía recuelda a la de Lord Byron, sobri tó enus
sus dos puemas narrativus más estensus: El estuyanti e Salamanca, al tentu el
tema seutol donhuanescu, que se pué consieral cumu un acabáu esponenti el heníru
románticu leyenda, i el incompletu El Diablu Mundu (1841), eterohénu puema
filusóficu nel que s'encluyi el famosu «Cantu a Teresa», deicáu a la su
querindonga Teresa Mancha. Tamién escrebió gran cantiá e puemas cortinus que
hucheó Canciones, entri los que destaca cumu el más conocíu «La canción del
pirata»; tamién feguran «A Harifa nuna orhía», «El verdugu», «El mendigu», «El
reu e muerti» u «Canción del cosacu». Tós estus puemas s'ispiran en presonahis
rehuíus u hundeáus pola socieá, colu que pol primel vedi apaecin caraenti
hormuláu el tema social ena lírica española.



https://ext.wikipedia.org/wiki/Jos%C3%A9_Mar%C3%ADa_Alc%C3%B3n_Olivera

José María Alcón Olivera es un professol, envestigaol i escrebiol estremeñu,
autol la primel novela en luenga estremeña: los Requilorios.

Alcón Olivera tuvu nacéncia ena villa cacereña de Guiju Galisteu. De quinzeñu se
muó pa Caçris, andi estuyó. Se hizu maestru primária.

En 1983 hue finalista el prémiu “Cáceres” de novela corta pola obra
Transparencias. La novela Requilorios salió nel 1984, huendu la primel obra
narrativa escrita totalmenti en estremeñu.

Comu envestigaol el estremeñu participó nel I Congreso del Extremeño, celebrau
en Calzadilla en 2002 cona comunicación "El extremeño en Guijo de Galisteo y
pueblos aledaños" y en el II Congreso del Habla Extremeña olganizau en San Peiru
Méria en 2004 con una comunicación en luenga vernácula al tentu la estima social
el estremeñu. Nessi mesmu añu apreparó la comunicación El dialectu extremeñu eno
Santus de Maimona. Tien dás varias chalras en destintus estitutus la región.

El 31 de mayu de 2014 participa en el encuentru y la corrobla d'escrebiolis
extremeñus veníus d'adentru y juera de la Estremaúra, en Ceclavín (Cáceres).

Alcón Olivera es conociu pol sel el primeru en publical una novela enteramenti
en extremeñu: "Requilorios", en 1984. Esta novela omodiegética cuenta la estória
Tiu Aleju, enmotau el “estirau”, quien repassa episódius la su destendia via. La
obra es una retahila bien añuá de sucessus i pressonagis la Estremaura el sigru
passau.

Amás de los Requilorios, José María vidu espubricaus várius relatinus. Ena obra
Iberia polyglotta se halla la estória El escondíu i ena revista Universo
Extremeño el cuentinu Los galápagus de Tio Samuel. Algunas de las páhinas de
internet están traducías al extremeñu por él.



https://ext.wikipedia.org/wiki/Jian_dui

Jian dui ( 煎堆, prenunciáu [t͡ɕi̯ɛn˥˥tu̯eɪ̯˥˥] ) es una aspeci bola jecha con
jarina d'arrós glutinosu frita y cubierta de simientis de sésamu, típica ena
coddina china. Endrentu de la bola se jorma un güecu por mé del enanchamientu de
la puelmi. Esti güecu s'enfusa con un rellenu, comu puelmi de simienti de lotu
(蓮蓉), puelmi duci de frijonis negrus (hei dousha, 黑豆沙) o tamién puelmi duci de
frijonis coloráus (hong dousha, 紅豆沙). Con angunas variantis y con otrus nombris,
tamién se conocin pa otrus paísis d'Asia. Tamién tienin otrus nombris pa otras
partis de China, por ejempru matuan (麻糰) pal norti de China, mayuan (麻圆) pal
norti-salienti de China, y zhendai (珍袋) en Hainan. Enos restaurantis chinus de
paísis ocidentalis a las veddis se las llama de bolas de sésamu o nombris
apaicíus. Essu pue lleval a que se las llami tamién en chinu de zhimaqiu (芝麻球)
tradución literal de "bolas de sésamu" al chinu.

El jian dui recréi de los tiempus de la dinastía Tang comu comía de palaciu en
Chang'an conocía comu lüdui (碌堆). Se lo mienta en una puesía del poeta de la
dinastía Tang Wang Fanzhi. Aluegu d'emigral mucha genti pal sul de China dende
China central, el jian dui s'envertió tamién en parti de la coddina del Sul de
China.

Ena coddina indonesia, de Sumatra a Bali, se los llama de onde-onde o kue onde,
y s'enllena por drentu con puelmi enduzá de soja verdi. Un pratu apaicíu es el
Klepon, que son bolas d'arrós con azuca de palma por drentu.

En Japón se los llama de goma dango (ごま団子). Se vendin en ferias, en barrius
chinus y en angunus restaurantis.

Se los llama de kuih bom y s'enllenan de cocu ralláu, nueddis, o puelmi de
frijonis coloráus.

En Filipinas se los llama de butsi o buchi y son igualis que los que se jaddin
en China, enque a las veddis s'enfusan con agredientis filipinus.

En Vietnam hay dos pratus mu apaicíus llamáus de bánh cam (from southern
Vietnam) y bánh rán (del norti de Vietnam). Al Bánh rán se le poni essencia de
frol de jasmín.



https://ext.wikipedia.org/wiki/Javier_Feij%C3%B3o

Javier Feijóo (Baajó, 1960), pueta y escribiol en castúo. Comprometíu con la
defensa de la coltura estremeña y el su palral castúo.

Mandó a la estampa el su primel librinu De la corteza de la Encina en 1998, con
una güena acogía de la genti, endi entoncis ha subíu muchas vedis a escenarius
en recitalis puéticus y comu actol de teatru, recitandu las sus propias obras y
las de otrus autoris estremeñus. Endispués publicó su segundu libru de puemas
!Asina! Sentimientos en castúo.

Otras publicacionis son: “Ocurrencias” (2002); y las obras de teatru La pera
(2006) y Verbo Extremeño (2007). En 2010, con la Compañía Espantaperros Teatro,
lleva a cabu el estreno de Las brujas, de Luis Chamizo, en Guareña,
emprencipiandu una gira que lleva más de 30 representacionis por toa la
Extremaúra y tamién en Sevilla, Madrid, Barcelona y Valencia.

Poemas suyus han sido incluidos en la Primera Antología de Poesía Extremeña y en
las obras Mi Extremadura y Mamaeña, relatos extremeños, y en cancionis del grupu
de rock estremeñu Bucéfalo (grupu).



https://ext.wikipedia.org/wiki/Ir%C3%BAn

Irún (en euskera Irun) es un municipio de Gipuzkoa ( País Vascu) fronterizu con
Francia. Es la segunda ciá mas emportanti de Gipuzkoa alatrás la capital, San
Sebastián. Tieni una pobración de 60. 914 abitantis NIE 2008. Irun es parti la
comalca Txingudi, que huntu con Hendaia y Hondarribia superan lus 95.000
abitantis.

Irun tieni oficialmenti sieti barrius de caraitil estóricu: Anaka, Behobia,
Bidasioa, Lapice-Lapitze, Meaka, Olaberria y Ventas de irun. Desistin de toas
maeras otrus barrius o barrias sulhíus pola espansión de lus barrius estóricus y
el crecimientu la ciá comu : Azken Portu, Belaskoenea, San Miguel, Abres,
Uranzu, >Dumboa, Anzarán, Santiago, Puiana. Irun hadi frontera con Hondarribia
al nolti, con Oiartzun al oesti y al sul con las localiís navarras de Lesaka y
Bera de Bidasoa. El riu Bidasoa es el límite oriental del municipiu y hadi
frontera con Hendaia y Biriatu ya en Francia. Hendaia, Hondarribia y Irun
confolman el consolciu trasfonterizu de nombri Bidasoa-Txingudi

El 31 d’agostu de 1813 ena segunda batalla de San Marcial, se poni fin a la
Guerra d’endependecia. Cona vitoria las tropas españolas huntu conas
anglu-portuguesas del Duque Wellington vencierun a las topas napoleónicas.

(*) La eleición de Ricardo Etxepare comu alcardi en 1983 hué mu polémica ya
qu’el candiatu mas votau hué Alberto Buen. Ricardo Etxepare salio elehiu conus
votus de su partiu el PNV y lus votus de AP y la esquierda abertzale. El
PSE-PSOE consiguió que la sesión d’envestidura se repitiesi hata en dos
ocasionis pol un marru e horma ena primel votación. Ena segunda ocasión lus
concehalis de AP s’astuvun de votal saliendu Alberto Buen comu alcardi. (**) A
mitá la lehistlatura 1999-2003, el alcardi Alberto Buen dimiti y el tenienti
alcardi José Antonio Santano es elehíu comu alcardi.



https://ext.wikipedia.org/wiki/Hospeder%C3%ADas_de_Extremadura

Hospederías de Extremadura es un grupu d'otelis (de 4 estrellas ca unu) derigiu
pola Hunta d'Estremaúra. Assitiaus en lugaris con un emportanti patrimoñu
natural i monumental, arrecuperandu eifícius estóricus, pretendin sel seña
ientiá d'Estremaúra.

Las cincu hospederías rustierun 8.442 pelnotacionis esti añu, an faturau 585.000
eurus i dan empreu a 100 pressonas.

Dendi Marçu 2008 hata Agostu la web de Hospederías de Extremadura aconsiguió
9.515 guipaínas en 1.422 vessitas, umentandu nel mesmu periu de 2009 hata
161.189 guipaínas en 21.436 vessitas, un 1.422% más.

Ogañu dessistin 6 hospederías en ativu assitiás en eifícius estóricus
d'Estremaura.

Assitiau nuna hesa de Torrejón el Rúbiu (Caçris), i enas aldejueras del Parqui
Nacional de Monfragüi, el otel cuenta con 60 abitacionis (48 dobris con terraza,
4 endividualis, 4 dobri superiol i 4 suite-dúplex), restauranti (El Paraíso de
los Sentidos), cafeteria, salonis con hogaril, salón de billal, salón de
reunionis, piscina i apalcamientu.

El otel s'alcuentra nel Conventu San Bartolomé, del sigru XV, que mas tardi
sedria una fábrica de harina, nel monicípiu d'Alcántara (Caçris).

La Hospedería Hurdes Reales s'alcuentra assitiá ena antigua Factoria d'Alfonso
XIII, que data de 1922, ena localiá de Las Mestas, ena Hurdis.

La Hospedería Mirador de Llerena s'alcuentra assitiá ena conocia cumu "Casa Doña
Mariana", un páláciu de prencípius del sigru XX en Llerena (Baajós).

Assitiá nun antigu conventu de Trinitárius del sigru XVII ena localiá d'Ervás
(Caçris), la Hospedería Valle del Ambroz disponi de 21 abitacionis (9 dobris
estándar, 7 dobris superioris, 2 endividualis, 1 suite junior, 1 suite i 1
abitación adatá a discapacitaus físsicus), 1 salón de reunionis (capaciá pa 100
pressonas), restauranti, cafeteria i piscina.

Esti otel s'alcuentra nel antigu Paláciu los condis Alba de Aliste, ena Praça
Mayol de Garrovillas d'Alconetal, anombrá Monumentu Estóricu Artísticu d'Enterés
Nacional.

Dessistin hospederías atualmenti afechás, ya seya pol motivus d'ampriación, u
qu'entovia nu án siu abiertas al púbricu.

El hechu de que las hospederías tengan précius tan reucius i cuentin con 4
estrellas á hechu que los dueñus d'angunus otelis i ostalis celcanus a ellas se
quejin anti el Conseju Gobielnu la Hunta. D'esti mó, el PP d'Estremaura afirma
que las hospederías nu son rentabris i hazin competéncia esleal a los
establecimientus otelerus celcanus



https://ext.wikipedia.org/wiki/Harramplas

Harramplas es una fiesta que se celebra ena província e Caçris, mas
concretamenti ena localiá estremeña de Piornal.

Está decrará cumu Fiestas d'Enterés Turísticu d'Estremaúra i se celebra ca 19 i
20 d'Eneru.

Nu se conoci con desatitú el orihin del Harramplas. Desistin várias torias,
dendi mitulóhicas (las runchas i el castigu qu'enflihió Hérculis a Cacu) hata
las ceremónias vistas polos primerus conquistaoris d'América entri los índius,
una mas simpri, ena que se palra del presonahi cumu el típicu lairón de ganau
qu'es sometiu al castigu i las bulras de los vizinus. Peru en realiá nu tiini
muchu sintiu prantealsi el orihin la fiesta. Nu eha e sel una botarga d'ivielnu
anteriol a los antruehus, de las que s'atopan otras pol Estremaúra (Taraballu,
Carantoñas d'Aceúchi...) u en algotrus lugaris, huendu probabri que toas tengan
el mesmu orihin. Desistin celebracionis paicias en algotrus sitius, cumu el
cipotegato de Tarazona, en Aragón, al que lo que se le hundean son tomatis pol
ve de nabus.



https://ext.wikipedia.org/wiki/Harabugu

El jarabugu (Anaecypris hispanica) es una aspeci de peci endémica en ríus
tributarius del Guadiana, especialmenti en Estremaúra. S'enjalla en perigru
d'estinción. Comu sinónimu, tamién se gasta, inque menus, Phoxinellus
hispanicus.

Nu está craraenti relacionáu con otras especis de pecis, lo que jaði que se
prantéin enimas sobri la su filiación, que angunus estabrecin con ciertas
aspecis de Túniz u los Balcanis.

El su nombri científicu, Anaecypris hispanica, senifica "Cipínidu (-cypris) del
Guadiana (Anae-) en España (hispanica)".

Es un ciprínidu chiqueninu, con argu menus de 10 cm de largol, con linia lateral
incompreta u ausenti, lo que lo distingui de otrus ciprínidus. Las sus escamas
son mu chiqueninas y se desprendin con facilidá. Tíni la quilla entri las aletas
ventral y anal.

Está amenazáu pol mé la costrucción d'embalsis y la entroducción d'aspecis
alóctonas pa la su pesca deportiva cumu el blablá, el luciu u la carpa.

La Unión Uropea tíni esta aspeci catalogá cumu aspeci d'atención especial (Anexu
II 'e la directiva sobri conselvación de fauna y frora silvestri -1992-). El
catálogu nacional español la encrúi ena categoría 'e vulnerabri (Ordin del
Ministeriu español de Meyu Ambienti de 21 de octubri de 2002) y la Junta
d'Estremaúra la tíni decrará aspeci en peligru d'estinción (13-3-2001). Igual
protección le atorgan las autoridáis regionalis de Castilla La Mancha.



https://ext.wikipedia.org/wiki/Gl%C3%BAciu

Los glúcidus[n 1], mal llamaus idratus de carbonu u carboidratus, son un tipu
biomoléculas olgánicas. Químicamenti se definin cumu polialcolis con una hunción
aldeidu i una hunción cetona i un númiru variabri d'átomus carbonu. Están
holmaus pol carbonu (C), idrógenu (H) i ossígenu (O) i, a vezis, nitrógenu (N)
açufri (S) i fósforu (P). Estus átomus se juntan pol mé dunus enlacis mu huertis
deficis de rompel llamaus enlacis covalentis, i que quandu lo hazin liberan una
gran cantiá d'enelgía, la quala es utlizá polos olganismus pa mantenel las sus
huncionis vitalis.

La parabra "glúcidu" provién del griegu glykys, que senifica duci, pol tenel
angunus esti sabol. La parabra "carboidratu" o "idratu de carbonu", vien da pol
me de que muchus glúcidus (no tós) suelin respondel a la hórmula genérica
Cn(H2O)n ("idratu" pol que H2O es la hórmula el áugua), ondi la letrina "n" es
un númiru enteru (1, 2, 3...) que repressenta el númiru d'átomus. Esti últimu
télminu está en decadéncia nel lenguagi científicu, huendu mayoritáriu el su
usiu en tó lo referenti a la nutrición. Tamién se conoci a esti grupu sustáncias
comu sacáridus, parabra derivá del griegu σάκχαρον, que senifica açuca.

Son las uniais monoméricas los glúcidus, es izil, las moléculas olgánicas
pequeñas que combinás unas con otras holman moléculas olgánicas más grandis. Se
crassifican atendiendu a várius critérius, comu el su númiru de carbonus, la
quiraliá o que tengan un grupu cetu o aldeidu que, combinaus, dan lugal a
destintus tipus monosacáridus. Los monosacáridus más simpris son los consideraus
a partil de n=3, i se llaman triosas.

Se deviin en aldosas i en cetosas dependiendu de que tengan un grupu cetona o un
grupu aldeidu. Sólu ái una de ca tipu, huendu el Gliceraldeidu la aldotriosa i
la Diidroxiacetona la cetotriosa (enque dambus dos s'alcuentran holmandu un
enlaci tipu éster con un fosfatu).



https://ext.wikipedia.org/wiki/Fernando_S%C3%A1nchez_Drag%C3%B3

Fernando Sánchez Dragó (Mairil, 2 Otubri de 1936) es un escrebiol i créticu
literáriu español. Tamien á siu presentaol de televisión. Quandu no está
viajandu vivi dessapartau del mundanal ruíu en Castilfrío de la Sierra ena
Província de Sória cona su jovin esposa japonesa.

Licenciau en filologia románica (1959) i en luengas muelnas especialiá en
italianu (1962), i dotol en letras pola univelsiá Mairil. A lu largu los añus
cincuenta i sesenta participó en protestas estuyantilis. Duranti la su moceá hue
miembru el partiu comunista d'España, PCE, i por tó ellu sufrió calcel i
essiliu. Á siu professol de luenga, literatura i estória españolas nuna tupa
univelsiais de divelsus paisis. Á cultivau el pediorismu, la crética literaria,
el ensayu i la narración de viajis (á estau en más de setenta paisis cumu
pediorista o cumu simpli viajeru). Ganó el premiu nacional literatura ena su
modaliá d'ensayu pola su obra Gargoris i Abidis. Una estoria mágica d'España,
ena qu'estuya el enima d'España. El su pensaeru políticu parti dendi un
liberalismu eterodossu i radical costruyéndu-se el su própiu sitema mesturandu
filosofia oriental cumu el taoismu i el induismu con una defensa a ultrança de
los derechus endividualis, a la via i a la propieá privá.

Nel su úrtimu libru espublicau en 2010, unta Albert Boadella, Dios los cría... i
ellus palran de sessu, drogas, España, corrucion..., Fernando declaró que tuvu
sessu con dos ñeñas de 13 añus duranti el su estacionaeru en Tóquiu enos añus
60. El comité d'empresa de Telemadrid i los sindicatus pidierun a la direcion la
caena la su destitucion enmeyata comu presentaol el su programa , ya que sigun
ellus, es un pederasta que á amitiu los sus atus.



https://ext.wikipedia.org/wiki/Fala_(valli_e_H%C3%A1lama)

La fala (A fala ena bicha) es una luenga romanci pretenecienti al sugrupu
galaicu-purtugués palrá enos monicípius de San Martín de Trevehu (Sa Martin de
Trevellu), Elhas (As Elhas) i Valverdi el Fresnu (Valverdi du Fresnu), nel Valli
e Hálama (Val de Xálima), al noroesti la província e Caçris (nel arrayu
purtugués).

Es anombrá de varias hormas, cumu: a fala de Xálima u de us tres lugaris, (a)
nosa fala ("la muestra palra", nombri dau polos lugareñus), xalimegu, chapurreau
(en sintiu depetivu, en Valverdi) u, polos partiárius de la toria al tentu la
relación entri la fala i el gallegu, gallegu d'Estremaura u galaicu-estremeñu.

En ca puebru se dan particulariais dialetalis (polo qu'etimulóhicamenti
resurtaria mas correta la denominación mas henérica d'as falas), si bien son lo
suficientementi entelihibris entri sí i respetu al gallegu u el purtugués. Éstas
variantis suelin denominalsi lagarteiru (Elhas), manhegu/mañegu (abreviau e
sanmartiñegu, San Martín de Trevehu) i valverdeiru (Valverdi el Fresnu).

L'opinión de los luengüístas es variá: una tupa d'ellus postulan que la fala es
bien una palra e transición entri el purtugués i el asturlionés, u bien un
dialetu galaicu-purtugués con craras enfruéncias del asturlionés. Estas dos
posturas tiendin a sel las mas acetás (sostribás pol sel d'orihin purtugués u
gallegu-purtugués la mayol parti el vocabuláriu), peru en cualisquiel chascu
desistin posicionis variás:

Desisti otra luenga conocia cumu fala en La Alamedilla (Salamanca), puebru
tamién arrayanti con Purtugal, que paci que tini un gran paiciu a la palra el
valli e Hálama. Sigún angunus filúlogus Prantilla:Fact, tamién desisti una
huerti relación entri estas falas i la palra purtuguesa el Concelho do Sabugal.

En Setiembri/Diciembri e 1993 se pubricó una encuesta nel númiru 30 la Rivista
Alcántara, realiçá pol José Luis Martín Galindo, que muestraba los siguientis
porcentahis d'autuientificación en San Martín de Trevehu:

Ebi izilsi que nesta encuesta solu participarun veinti presonas (sobri 960
vizinus), nu desistiendu la posibiliá e contestal gallegu u varieá el gallegu.
Se sostieni que l'auséncia desta oción era lóhica, pos las torias al tentu la
posibri relación de la fala con el gallegu abati nu eran conocias.

En 1994, un nuevu estuyu poni e manifiestu qu'el 80% de los encuestaus deprendió
a palral castillanu nel coléhiu, siendu el porcentahi d'usu e la fala nel
entornu familial cumu sigui:



https://ext.wikipedia.org/wiki/Fabula_praetexta

Esti héniru dramáticu alcibió el nombri de praetexta u praetextata pol sel la
pretesta el vistiu cerimoniosu romanu, el qual vistian los artus mahistraus i
saceldotis, en oposición al pallium griegu. Pol mé el hatu, se quiel refrehal la
temática el drama romanu frenti al del teatru griegu. Amás esta era la
vestimenta con que entepretaban los autoris dichu drama.

El teatru romanu era a lo primeru de caraiti emprovisau, licenciosu i própiu el
puebru. A partil de Líviu Andrónicu escomençó a cuental con cierta ténica i
cúdiu, pusiendi escenificación, testu escritu previamenti i contratandu atoris
professionalis. El héniru pretestau hue enventau pol Néviu nel sigru II e. C. i
se cautivó hata el sigru I, andi pol mé la emposición el empériu, hue censurau
tras un largu periodu de desenterés púbricu pol espetáculu teatral.

Hue un héniru prolíficu i cuentó con un haci obras, de la que namás abemus
cachinus u tan siquiá los títulus. Apeninas una obra, la Octauia, s’á conselvau
entera pol tradicionalmenti ascrebílsila al cordubés Séneca, anque de huru nu
era suya. Velequí los autoris i obras de los qu’abemus enteración:



https://ext.wikipedia.org/wiki/Estereoc%C3%A9ano

Estereocéano se holmó nel 1997 embahu la direción Juan Rivas, músicu vigués que
bia esprimentau en várius conhuntus. En 1998 mandarun una maqueta al pograma
música eletrónica Radio 3 "Siglo XXI". Dende essi momentu el produtol, músicu i
DJ Big Toxic s’enteressó pol ellus i pol mé dél se hizun de la discográfica
Polygram. A lo primeru apaició el cenzillu En tu nuca en veranu el 1998 el qualu
llamó l’atención las emissoras arrádiu españolas. Dispuesinu cona produción Big
Toxic i la de Pablo Iglesias sacarian de la manu de Polygram el su únicu discu
Caleidoscópicu.

Nesti trebahu s’uñin eletrónica, pop i rimus mu cudiaus cona puesia las sus
letras a lo largu los sus dozi cortis. S’oyin las enfruyéncias la música populal
los 60 i 70, nacional i tamién la vanguárdia la eletrónica finalis sigru XX cumu
chill out u drum & bass. Dos ambientis se hallan nesti albun, unu mas pressonal,
íntimu, escuru a vezis, en músicas cumu En tu nuca, Nunca me iré de ti,
Envejeceremos juntos u Invierno, i otru mas festivu, alegri i tropical cumu
Lejana flor u Nunca nos diremos adiós. El segundu los cenzillus espubricaus hue
Lejana flor, qu’anduvu sonandu angunas semanas enas emissoras arrádiu i el su
vídiu apaiciendu en pogramas música.

El discu, que podria bel siu unu los mas sonaus i emportantis el panorama
musical español, queó clissau i densiguia desapaiciu. La compañia Polygram, a ná
de belsi espubricau Caleidoscópico, hue assolvia pol Universal, de mó i maea
qu’el discu queó nel orviu, hiziendu que la poca fama que consiguió el grupu los
desseparara.

Caleidoscópico, sin embargu, hue consierau pola revista Zona de Obras unu los
dies discus imprescindibris la música gallega i unus los mihoris discus el añu
pola revista La Luna. Arcançó el númiru unu ena lista música independienti El
País de las tentaciones.

Juan Rivas en solitáriu acontinó trebahandu, espubricandu discus ena línia mas
latina i pop, mesturandu eletrónica i sonis tropicalis i retro. El su primel
discu en solitaru hue Devenir del paraíso, en 2002, con EMI.



https://ext.wikipedia.org/wiki/Estatutu_d%27Estremaura

El Estatutu d'Autunomia d'Estremaura es la nolma estitucional básica la Comuniá
Autúnoma estremeña. El 25 e Hebreru e 1983 hue aprebá polas Cortis Heneralis la
Lei Olgánica el Estatutu d'Autunomia d'Estremaura. Nel mesmu s’aseñalan las
competéncias la Comuniá Autúnoma, asín cumu la olganiçación estitucional, la
olganiçación hudicial, los prencípius la econumia i la hazienda la Comuniá,
entri algotrus aspetus. El Estatutu d’Autunomia está holmau pol 63 artículus
olganiçaus en 6 entítulus, 6 disposicionis aicionalis, 1 disposición transitória
i 1 disposición final. El Estatutu hue reholmau 3 vezis, en 1991, en 1994 i en
1999, siendu esta úrtima reholma la mas emportanti, ya que umenta el techu
competencial al nivel de las Comuniáis Autúnomas anombrás “estóricas", destacan
los trespasus ena hestión de la Saniá i la Ensiñáncia, se dá al presienti la
Hunta d’Estremaura la facurtá e disolvel l’Asamblea d'Estremaura i la posibiliá
de crial ólganus cumu el Defensol del Puebru Estremeñu i un Tribunal de Cuentas
Estremeñu.

1. Extremadura, como expresión de su identidad regional histórica, dentro de la
indisoluble unidad de la nación española, se constituye en Comunidad Autónoma de
acuerdo con la Constitución española y con el presente Estatuto, que es su norma
institucional básica.

2. La Comunidad Autónoma de Extremadura, a través de instituciones democráticas,
asume el ejercicio de su autogobierno regional, la defensa de su propia
identidad y valores y la mejora y promoción del bienestar de los extremeños.

1. Estremaura, cumu espresión de la su ientiá rehional estórica, endrentu la
endisolubri uniá la nación española, se costitui en Comuniá Autúnoma dalcuerdu
cola Costitución española i con el presenti Estatutu, qu’es la su nolma
estitucional básica.

2. La Comuniá Autúnoma d’Estremaura, pol mé d’estitucionis democráticas, asumi
el ehelcíciu del su autugobielnu rehional, la defensa la su própia ientiá i
valoris i la mehora i promoción del bienestal de los estremeñus.



https://ext.wikipedia.org/wiki/Eraclitu

Eráclitu o Eraclitu d'Éfesu [eˈɾaklitu] o [eɾaˈklitu](en griegu Ἡράκλειτος ὁ
Ἐφέσιος [heráklɪːtos hos ephésios]) (Éfesu 544 e. C. - † 484 e. C.), hue un
filósofu elenu, quiciá el mas genial de los llamaus pressocráticus.

Los datus biográficus d'esti filósofu se los devemus a Diógeni Laérciu. Según
esti, arcançó la frol la via (que pa los griegus estava pa los quarenta añus)
ena LXIX olimpiá, es izil, pal añu 504 o 503 e. C., de má que la su via estuvu
entre los sigrus VI i V. La su activiá filosófica cessó pal 480. e. C., polo que
concuerda cona datacion Apolodoru i otrus utoris.

Eráclitu tuvu nacéncia ena ciá d’Éfesu, en Jónia, en el senu duna família
aristócrata, de las mas enfruyentis ena ciá. El destensu comérciu d'esta ciá con
otras colónias comu las del sul itálicu i con el continenti griegu hizu
qu’alquiriera un ambienti propíciu pa la filosofia i la céncia. Comu otrus
nobris la epoca, Eráclitu se sentia aristócrata de sangri i éspiritu, de mó que
escarecia al puebru, bichu que se repegava al su pensaeru i dotrina filosófica.
Con tó i con essu, enque huera de família poerosa i puyera vel-se metiu en
política facilmenti, Eraclitu rehusó d’enconchaval-se en el gobiernu la ciá.
Quijun poné-lo comu βασιλεύς en Éfesu, pero no acetó el puestu, el qual acupó su
germanu. Tamien no acetó el cargu qu’el rei Dariu quiju ofrecé-le ena corti
persa, sigún decumenta de horma duosa Diógeni Laérciu.

Es capásd que la su enterria al puebru huera veniu del momentu en que los
demócratas efesinus avientaran al su amigu Ermodoru de la ciá, algu qu’Eraclitu
vidu síntoma duna política coquerosa i corruta. El escarecimientu pol puebru i
pol mal goviernu golvierun a Eraclitu una pressona amisentrá i pestosa,
consierandu que lo qu’él pensava no quearia al arcanci el ombri corrienti. Más,
l’única obra qu’escrevió la acolocó en el templu. Por esti caraiti i lo
esbariçosu los sus escritus, plontinu lo enmotarun ὁ σκοτεινός "el escuru".

Eraclitu izia que via deprendiu por sí mesmu i que naidi le via enseñau ná. Sin
embargu, por mu hurón que se golviera no pia inoral las corrientis el pensaeru i
los grandis poemas épicus comu qualquiera aristócrata cultu de la epoca. Angunus
antíguus consieravan al efesinu discípulu Jenófani, enque pareci avel
anacronismu, pos quandu nació Eráclitu, Jenófani ya via huyiu de Colofón. Es
capás, essu sí, de vel estau familiarizau cona dotrina suya pola cercania las
ciais i pola nombreria que cuentava Jenófani por antuenci. Eraclitu se bulra de
Omeru i lo huchea, assín comu a otrus poetas l’Antigüeá por inoral la razón. Se
relaciona cona filosofia milésia en tantu qu’él tamien busca el prencípiu rigiol
i se opón en concecion al pensaeru eleáticu, polo que no premaneceria inoranti
d'estas corrientis.

De las destintas muertis que le dan a Eraclitu l’únicu que s’entrevei es que
bichó solu i maletu, polo que izin paí, d’idropesia. Sigún Ermipu, el efésiu hue
a preguntá-le a los meicus si le pian estrael las umiais achuchandu-le el bandul
i comu le ijun que naina, agarró i se tumbó al solatu i mandó a unus zagalis que
lo intierraran con istiercu, de mó que murió al sotru dia.



https://ext.wikipedia.org/wiki/Epitetu

Epictetu [epɪh̪thetu] (en griegu Ἐπίκτητος, [epíktɛːtos]) hue un filósofu
estoicu, unu los pensaoris mas enfruyentis el sigru I i II el Empériu Romanu.

Epictetu tuvu nacéncia pa metá el sigru I ena localiá frígia de Ierópoli (ogañu
conociu comu Pamukkale), seguramenti en el senu una família escrava.

De mu zagalinu, aballó a Roma i dengún datu avemus tocanti a la infáncia d'esti
filósofu. Las primeras enteracionis que se tienin son ya de la su via moçu comu
escravu el romanu Epafroditu, libertu el emperaol Nerón. En baju Epafroditu, el
huturu filósofu acebió un tratu própiu dun escravu, anque tuvu ciertas
libertais. Puu assestil a las licionis Musóniu Rufu, allina en Roma, de má que
plontinu alquirió maera estoica.

S’inora quándu, pero a la final el su amu le conceyó la libertá. Endespues de
vel deprendiu las enseñanças Musóniu, Epictetu hundó una escuela filosófica ena
capital el Empériu lo suficientimenti enportanti comu pa encluí-lo entre los
filósofus avientaus por mó el decretu que sacó Nerón. Tuvu qu’ahuyil a Nicópoli,
en el Épiru, ciá rezienti, andi hundó otra escuela que tuvu mucha nombreria ena
Antigüeá. Zagalis i enteressaus ena matéria de tolos lugaris el Empériu acuian a
oyel los endilguis en griegu de Epictetu. Allí leyia i entrepetava los testus
los prencipalis estoicus la Vieja Estoa comu Crisipu o Cleanti.

No llegó a tenel família, enque poquinu enantis de moril sacó de la güerfandá al
muchachu dun amigu i consiguió una mujel de cria. El su estilu via era mu
sóbriu, sin lujus, ni estrebejilis, ni comoiais. Murió enantis de hazel-se
emperaol Marcu Uréliu, entre el 120 i el 130, en Nicópoli.

Las dos obras prencipalis que se conselvan d'esti filósofu estoicu son el
Ἐγχειρίδιον i las Dissertationes ab Arriano. Ambas i dos son produtus los
apuntis del su discípulu Arrianu.

El Ἐγχεριδίον o Manualinu es un epítomi las Dissertacionis en el que de horma mu
concissa i crara se espón los prencipalis prencípius que defendia el maestru.
L’obrina venia acompañá duna cartina-prólogu ena que a lo vistu Arrianu
assegurava la su utoria i que le dedicava el tratainu a un Messalinu paí. Por
desgrácia, essa carta no se conselva.

Alogu, las Dissertacionis son los apuntis que tenia Arrianu del su maestru i que
plontinu, i sin el su premissu, escomençarun a andurreal paí. L’obra albarcava
ochu librus, de los que namás avemus quatru. En ellus s’arrecogi la dotrina
Epictetu de horma chana, prencipalmenti aquellas cosas polas que campeava el
filósofu: comentárius engeniosus, senténcias, ironias, etc. Los quairus que
pranta son de cordialiá, andi s’alvierti el umanismu i familiariá Epictetu enas
sus crassis.

Estus escritus huerun de mucha enportáncia ena estória la filosofia i la
literatura. A quien mas enfruyó en el su pensaeru hue a Marcu Uréliu, filósofu i
emperaol Roma endespues de Antoninu Piu, quien lo conoció por mó Rústicu.

D'acuerdu con el Liddell-Scott, esti utol tien l’abreviatura Epict. del su
nombri latinizau Epictetus. Las sus obras tienin vé-la equí estas abreviaturas:



https://ext.wikipedia.org/wiki/Epictetu

Epictetu [epɪh̪thetu] (en griegu Ἐπίκτητος, [epíktɛːtos]) hue un filósofu
estoicu, unu los pensaoris mas enfruyentis el sigru I i II el Empériu Romanu.

Epictetu tuvu nacéncia pa metá el sigru I ena localiá frígia de Ierópoli (ogañu
conociu comu Pamukkale), seguramenti en el senu una família escrava.

De mu zagalinu, aballó a Roma i dengún datu avemus tocanti a la infáncia d'esti
filósofu. Las primeras enteracionis que se tienin son ya de la su via moçu comu
escravu el romanu Epafroditu, libertu el emperaol Nerón. En baju Epafroditu, el
huturu filósofu acebió un tratu própiu dun escravu, anque tuvu ciertas
libertais. Puu assestil a las licionis Musóniu Rufu, allina en Roma, de má que
plontinu alquirió maera estoica.

S’inora quándu, pero a la final el su amu le conceyó la libertá. Endespues de
vel deprendiu las enseñanças Musóniu, Epictetu hundó una escuela filosófica ena
capital el Empériu lo suficientimenti enportanti comu pa encluí-lo entre los
filósofus avientaus por mó el decretu que sacó Nerón. Tuvu qu’ahuyil a Nicópoli,
en el Épiru, ciá rezienti, andi hundó otra escuela que tuvu mucha nombreria ena
Antigüeá. Zagalis i enteressaus ena matéria de tolos lugaris el Empériu acuian a
oyel los endilguis en griegu de Epictetu. Allí leyia i entrepetava los testus
los prencipalis estoicus la Vieja Estoa comu Crisipu o Cleanti.

No llegó a tenel família, enque poquinu enantis de moril sacó de la güerfandá al
muchachu dun amigu i consiguió una mujel de cria. El su estilu via era mu
sóbriu, sin lujus, ni estrebejilis, ni comoiais. Murió enantis de hazel-se
emperaol Marcu Uréliu, entre el 120 i el 130, en Nicópoli.

Las dos obras prencipalis que se conselvan d'esti filósofu estoicu son el
Ἐγχειρίδιον i las Dissertationes ab Arriano. Ambas i dos son produtus los
apuntis del su discípulu Arrianu.

El Ἐγχεριδίον o Manualinu es un epítomi las Dissertacionis en el que de horma mu
concissa i crara se espón los prencipalis prencípius que defendia el maestru.
L’obrina venia acompañá duna cartina-prólogu ena que a lo vistu Arrianu
assegurava la su utoria i que le dedicava el tratainu a un Messalinu paí. Por
desgrácia, essa carta no se conselva.

Alogu, las Dissertacionis son los apuntis que tenia Arrianu del su maestru i que
plontinu, i sin el su premissu, escomençarun a andurreal paí. L’obra albarcava
ochu librus, de los que namás avemus quatru. En ellus s’arrecogi la dotrina
Epictetu de horma chana, prencipalmenti aquellas cosas polas que campeava el
filósofu: comentárius engeniosus, senténcias, ironias, etc. Los quairus que
pranta son de cordialiá, andi s’alvierti el umanismu i familiariá Epictetu enas
sus crassis.

Estus escritus huerun de mucha enportáncia ena estória la filosofia i la
literatura. A quien mas enfruyó en el su pensaeru hue a Marcu Uréliu, filósofu i
emperaol Roma endespues de Antoninu Piu, quien lo conoció por mó Rústicu.

D'acuerdu con el Liddell-Scott, esti utol tien l’abreviatura Epict. del su
nombri latinizau Epictetus. Las sus obras tienin vé-la equí estas abreviaturas:



https://ext.wikipedia.org/wiki/Entre_R%C3%ADos

Entre Ríos se dan a conocel a primerus desti miléniu. El su primel EP es Litoral
que lo espubrican en Índice Virgen. El tema omónimu es consierau una las mijoris
cancionis el añu, sigún el Sí de Clarín. Se siguiria otru EP, Temporal i el
vinilu Provincia, nel sellu español Elefant.

Nel 2002 apaici el primel largu espubricau tamién pol Elefant, Idioma suavi.
Nessi mesmu añu sacan Sal, el primel largu en Argentina i consieraus entri los
dies mijoris discus el añu pola Rolling Stone Argentina i la Inrockuptibles. Las
sus cancionis inundarun el continenti uropeu tocandu en ciais españolas comu
Mairil, Barcelona i Valéncia.

Al sotru añu espubrican un compilatóriu Completu andi arrecogin cancionis los
primerus EP’s hueraparti dotros sonis inéditus i remesclas.

Nel 2005 sacan su tercel discu estuyu con onzi temas, Onda. Entri el 2005 i el
2006 el grupu cuentó cona enclusión de Paula Meijide.

Pa úrtimus el 2008, endispués la esperéncia en solitáriu de Sebastián, el baju
el grupu, sacan un nuevu EP, Entre Ríos, que presentan nel Personal Fest i en
Creamfields.



https://ext.wikipedia.org/wiki/Embalsi_e_Proserpina

Proserpina es un embalsi assitiau a unus 4 qm del cascu urbanu e Méria hormau
pol una presa romana nel regachu Las Pardillas, afluenti el riu Alhucén.

El güen estau el embalsi es ebiu a que, aluspués de la caia el Empériu romanu,
cambeó la su hunción d’abastecimientu d’Emerita Augusta (meyanti el acuedutu
romanu Los Milagrus) pol otrus finis, colo que s’acontinó cudiandu i moificandu.

Cabi destacal que se trata el embalsi artificial d’epoca romana mas grandi
conociu nel mundu mediterráneu. La presa cuenta con 425 metrus de longol i 21 m
de hondu, i es escapás d’embalsal alreol los 4 hm³.

Dos urbaniçacionis emeritensis compartin el embalsi e Proserpina (Urbaniçación
Proserpina i Cuartu l’Albuera), queandu deseparás pola presa romana.

A pesal d’estal tan huntas, i a 4 qm del centru la ciá, son una tupa las
deferéncias desistentis entri estas dos urbaniçacionis (en gran parti pol
disponel la Urbaniçación Proserpina d’una asociación de vizinus, i Cuartu
l’Albuera nu): mentris las callis de la Urbaniçación Proserpina estás asfaltás,
s’án solucionau los pobremas del tendiu elétricu i cañerias, i s’á comunicau la
urbaniçación cola ciá grácias a una línia d’autubús (inque solu ena epoca
estival, cuandu la zona triplica la su puebración), dendi el Cuartu l’Albuera
piin qu’el Ayuntamientu e Méria se haga cargu d’estus pobremas, entovia sin
solucional.



https://ext.wikipedia.org/wiki/Eloy_Bejarano_S%C3%A1nchez

Eloy Bejarano Sánchez (Zarza de Granadilla, (Cáceres), en 1855 - Madrid en 1917)

Meicu, profesol e investigaol estremeñu. Cursó los sus estudius superioris en la
Universiá de Salamanca, licenciándosi en Melecina en 1874 y endispués jidu
Ciencias Físico Químicas en la mesma universiá. Jue meicu rural, meicu de la
corti, profesol y tuvu abondus cargus públicus, Consejeru de Sanidad y de
Instrucción Pública, Secretariu del Conseju de Sanidá, Comisariu Regiu del
Colegiu Nacional de Sordomuus y Ciegus, Inspectol General de Sanidad Interiol,
Delegau del Ministeriu de la Gobernación pa la epidemia de viruela en diciembri
de 1903, etc..

Participó en congresus nacionalis e internacionalis. Publicó muchus artículus y
librus ondi sobresali: El escepticismo en medicina, Aguas azoadas, El empleo del
láudano en el cólera, El nitrógeno y la medicación nitrogenada, La gripe o El
tratamiento pedagógico de los sordomudos.

Miembru de la Real Academia Nacional de Medicina (1906), cuyu discursu de
ingresu lo mentó comu: "El ejercicio profesional de la Medicina en nuestros
días.

Recibió abondus reconocimientus honoríficus comu: Gran Cruz de Beneficiencia,
Gran Cruz de Caballero del Mérito Naval, Comendador de la Orden de Villaviciosa
de Portugal e Hijo Predilecto de Zarza de Granadilla, actu ondi estuvu el poeta
José María Gabriel y Galán, leyendu un poema suyu.



https://ext.wikipedia.org/wiki/Elefther%C3%ADa_Arvanit%C3%A1ki

Elefthería Arvanitáki (en griegu Ελευθερία Αρβανιτάκη) cantora griega, celebri
pol temas cumu Δυνατά u Τα κορμιά και τα μαχαίρια i representanta el géniru
rebéticu.

Eleftheria tuvu nacéncia ena ciá d'El Pireu en Otubri el 1958, descendienti de
família icária. Escomençó la su carrera musical nel 1980 nel grupu Οπισθοδρομική
Κομπανία. Al sotru añu apaició nel discu Βαγγέλης Γερμανός, Τα μπαράκια, la su
primel grabación.

Hue velaquí nel 1984 quandu espubricó el su primel discu en solitáriu, omónimu.
A esti discu acontinarun Τανιράμα (1989), Μένω εκτός (1991), Τα κορμιά και τα
μαχαίρια (1994), Όλα στο φώς (2004). Entremeyas, espubricó várius discus
recopilatórius i otrus en diretu.

Tien participau en albondus festivalis i conciertus. Campea la su atuación nel
afechi los Juegus Olímpicus el 2004 acontecius en Atena. Cantó en várius WOMAD i
llegó a holmal parti del conciertu Naviá 2006 en Reykjavik, nel grupu European
Divas hunta Petula Clark, Sissel Kyrkjebø, Patricia Bardon, Ragga Gisla i Eivør
Pálsdóttir.

Á colabutau con muchius artistas, asseñalandu Cesária Évora ena canción Sodade,
Ρόδες en Φοβάμαι, Νίκος Πορτοκάλογλου, Αλκίνοος Ιωαννίδης, Arto Tunçboyacıyan,
entri los mas notabris. Tamién á emprestau la su vozi en numerosas bandas
sonoras.

Angañu anda con el su nuevu discu entitulau Και τα μάτια κι η καρδιά cona
produción Javier Limón.



https://ext.wikipedia.org/wiki/El_capit%C3%A1n_Alatriste

El Capitán Alatriste s’entitula el primel libru la séri Las aventuras del
capitán Alatriste escrebiu pol novelista español Arturo Pérez-Reverte unta la su
iha Carlota. Hue espubricau en 1996 pola editorial Alfaguara.

L’acción s'assitia nel Madrid del sigru XVII, nel Sigru d'Oru español (llamau
asina pola posición coltural del país), i cuenta las aventuras del presonahi
prencipal, Diego Alatriste y Tenorio, unta al su moçu Íñigo Balboa.

Estamus nel añu 1623. Endispués la muerti el su pairi ena guerra e Frandis,
Íñigo Balboa, un zagal viscainu e 13 añus, vieni a Madrid pa labutal pal capitán
Alatriste. Diego Alatriste i Tenorio es un sordau viehu el tréciu e Frandis que
malvivi cumu espadanchín a suerdu. Íñigo hazrá conocéncia e angunus collácius
del capitán cumu Quevedo i Velázquez. Un dia el capitán tini una misión. Asesti
a un seranu con dos enmascaraus que le dan estrucionis. Él i algotru
espadanchín, un italianu llamau Gualterio Malatesta, ebin atacal a dos ingresis,
alampalus i acagazalus peru sin eçalealus. Sin embalgu, deque unu los
enmascaraus (el que paeci el cabeceru) s’arretira, apaeci el temerosu inquisiol
Emilio Bocanegra i chamba las órdenis. Los ingresis ebin espenal. Esti sedrá el
emiençu duna aventura ena que Alatriste arriscará la su via i se criará enemigus
mortalis.



https://ext.wikipedia.org/wiki/Dialeutu_e%C3%B3licu

El eólicu era dialeutu el griegu palrau ena zona nororiental los antíguus
territórius elenus i al norti la costa minorasiática i en Lesbu.

Enantis la llegá los hónius a la costa anatólia, los eólius se bian destendiu
dendi Tessália hata pa Lesbu, Quiu, Esmirna i las Clazómenas, pal sigru IX e.
C., hincandu la su palra i costumbris. La huerça destus sítius esprimentarun una
contaminación con el hóniu que sedria el dialeutu griegu predominanti nel Eheu i
ena costa anatólia, ecetuandu Tessália, nel continenti. Allina conselvó rasgus
arcaizantis que se perdierun enas islas u en Ásia. Hunta el Ática, ena zona
beócia se destendió tamién el eólicu, que queó cumu encravi lingüísticu entri
palrantis hónicus i dóricus.

Desti heitu, los tres prencipalis sugrupus dialeutalis enos que se devii el
eólicu son el tessáliu, el beóciu i el lésbiu, huendu los dos primerus
continentalis. Foneticamenti dessistin angunas deferéncias entri el eólicu
continental i el isleñu. El tessáliu es mas arcaicu i conselva sin assibilal el
grupu –τι i conselva sin volucional el grupu -νσ- (tess. πάνσα, lesb. παῖσα).
Μorfolohicamenti, el henitivu que se queó nel continenti hue –οιο~οι.
Sintaticamenti, se conselvó la preposición ἐν + acusativu, frenti al ἐς~εἰς
lésbiu.

Eolismus se topan en Omeru i puetas qu'escrebierun nesti dialeutu huerun Safu u
Alceu.

A la escontra dotrus dialeutus, el eólicu prefieri costruil el patronímicu pol
mé dun ahetivu derivau del nombri i non con el henitivu del mesmu, lo qual supón
un rasgu arcaizanti: Φίλων Τιμάνδρειος i non Τιμάνδρου "Filón Timandreu" i non
"el de Timandru".



https://ext.wikipedia.org/wiki/Dia_d%27Estrema%C3%BAra

El Dia d'Estremaúra, es la festividá oficial dela Comunidá autónoma
d'Estremaúra, celebrá el 8 de Setiembri, coincidiendu cona fiesta religiosa dela
Virgin de Guadalupi, patrona dela región. A tolos efetus es un dia festivu en
tol territoriu estremeñu sigún la Lei 4/1985, de 3 de juñu, del Escú, Inu i Dia
d'Estremaúra.

El primel Dia d'Estremaúra se celebró en 1985 i los atus prencipalis tuvierun
lugal ena localiá e Guadalupi, ondi s'alcuentra assitiau el Rial Monastériu de
Guadalupi, que es unu de los símbolus de la identiá estremeña, pol sel el
santuáriu de la Vilhin de Guadalupi, cuyu coronaeru cumu patrona canónica
d'Estremaúra hue una de las primeras manifestacionis d'essaltación rehionalista
el 20 de Marçu de 1907 i polas impricacionis estóricas i colturalis que a través
de Guadalupi unin al puebru estremeñu con Iberoamérica.

A partil de 1987 se celebra ena localidá caçriña de Trugillu, ondi chegarun a
reunilsi unas 100.000 presonas ca añu pa participal enos atus curturalis,
folclóricus, deportivus i pulíticus hata 1993, añu en qu'ehan de celebralsi los
atus murtitudinárius en esta ciá.

Uguañoti los atus estitucionalis prencipalis suelin celebral-si nel Teatru
Romanu de Méria, nel que tien lugal el içau de banderas al son delos inus
oficialis, el atu d'entrega delas Medallas d'Estremaúra i el Discursu del
Presienti la Hunta d'Estremaúra, ena víspera el Dia d'Estremaúra, el 7 de
Setiembri.



https://ext.wikipedia.org/wiki/Deutschland

La Repúbrica Federal d'Alemaña (Bundesrepublik Deutschland en alemán) es un país
d'Uropa. Hazi arrayu al norti con Dinamarca, al esti con Poloña i la Repúbrica
Checa, al sul con Áustria i Suiça i al oesti con Francia, Lussemburgu, Bélgica i
los Paisis Baxus.

Duranti la mayol parte de la su estória, Alemaña hue un términu geográficu
gastau pa desinal un área ocupá por varius Estaus, la huerça de los cualis
pretencierun al llamau Sacru Empériu Romanu Germánicu . Alemaña se conviltió en
un Estau uniu duranti 74 añus (1871-1945 -el llamau Empériu alemán, la conocia
comu Repúbrica de Weimar i l'Alemaña nazi.), peru hue dividiu al términu de la
Segundera Guerra Mundial ena República Federal d'Alemaña (RFA), conocia comu
Alemaña Ociental i la Repúbrica Democrática Alemana (RDA), conocia comu Alemaña
Oriental. El 3 d'otubri e 1990, la RDA pasó a holmal parti dela RFA, polo
qu'Alemaña golvió a sel un Estau unificau.

L'Alemaña s'estiendi dende las montañas de los Alpis (el su puntu mas artu es la
Zugspitze con 2.962 m) nel sul, hats las costas del mari del Norti i el mari
Bálticu. De por meyu, s’estiendin las tierras boscosas, d'Alemaña central i las
tierras bajas d'Alemaña del norti (el puntu mas baju es
Neuendorfer/Wilstermarsch, con -3,54 m)- Alemaña está trabesá por unu de los
mayoris rius d'Uropa, como es el Rin, tamien polos rius Danúbio i Elba.

El climi es por vedis emprevisibli. Nel vranu un dia puei hazel calol i estal
solariegu i al dia siguienti friu i chuvioso. E tolas maneras, son estremamenti
raras las condicionis climáticas verdaderamenti estremas, mesmu sean sequias,
tornaus, tormentas d'arena, friu o calol estremus, etc. Hubun dos inundacionis
de grandi escala enos úrtimus añus, peru en general tamien estas son raras. Non
ai notícia de rejileras de tierra destrutivas.

El Deutsche Bundesbank (Bancu central) i el Bancu Central Uropeo (BCU) tienin la
su séi central ena ciá de Frankfurt del Menu. En 2006 s'inició la construcción
del edificiu del Bancu Central Uropeu.

Alemaña está deviia almenistrativamenti en 16 estaus federalis llamaus
Bundesländer (Bundesland en singular). Los Landers tienin personaliá estatal por
si mesmus, anque solu la ejercin entri sí i son arrepresentaus danti el
estranjeru por el Estau federal. E los diezaseis estaus federaus ai tres
(Berlín, Bremen i Hamburgu) que son ciais. Angunus estaus federaus están
subdividius en regionis almenistrativas.

Nel Parlamentu de la Union Uropea, Alemaña tien la arrepresentación mas alabadá
por mol de sel el país mas apobrau de la Union. Amás, el alemán Günter Verheugen
es, ogañu, unu delos vice-presidentis de la Comisión Uropea.

La participación d'Alemaña enus Juegos Olímpicus á siu una de las más destacás
dendi que se realiza esti eventu. El país organizó los Juegus Olímpicus de Vranu
en 1936 i en 1972 Alemaña Ociental hizu lo propriu.



https://ext.wikipedia.org/wiki/Deceanglus

Los deceanglus (deceangli) u deceangus juerun una las tribus celtas que vivían
enas islas británicas antis de la conquista romana de Gran Bretaña. La tribu
vivía nel norti el Galis actual, inque nu se sabbi de siguru si el su territoriu
cubbría namás que los condáus moernus de Flintshire y Denbighshire nel nordesti
Galis u si s'estendía más pal uesti.

El primel ataqui romanu a las tribus galesas se jiðu baju nel añu 48 DC, cuandu
Publiu Ostoriu Escápula, el gobernaol la pruvincia, marchó sobre los deceanglus.
Paji que se rindierun con poquina resistencia, no cumu los Siluris y los
Ordovicis qu'opusun una lalga y dura risistencia a la dominación romana. Nu paji
qu'haiga habíu nenguna colonia costruía polos romanus enos territorius desta
tribu, inqu'el juerti auxilial de Canovium (Caerhun) estaba quiðás enas sus
tierras y púu bel teníu bastanti pobración civil.

Pue sel qu'el nombri deceangli remaneza nel nombri galés del cantref "Tegeingl",
que cubbría gran parti del Flintshire moernu.



https://ext.wikipedia.org/wiki/Compay_Segundo

Máximo Francisco Repilado Muñoz (*Sibonei, 18 e Noviembri e 1907 - † La Abana,
14 e Húliu e 2003), más coñociu cumu Compay Segundo hue un músico i compositol
cubano con una gran trayeutória mundial.

Llegó a sel un populal compositol i entrépeti, conocido abondu entri los
coñoceoris de la música cubana. Esmiençó tocandu la quitarra, el crarinete i el
bongó. Hue el enventol del armónico, un estrumentu e sieti cuerdas, entri la
quitarra española i el tres cubano. Tamién tocó la tumbaora (tamién llamá
congas).

Escomençó la su carrera musical mu hovin quandu compusu las sus primeras
cancionis i tocaba en grupus de Santiago de Cuba con el su armónico. Peru la su
fama entrinacional le llegó en 1997 cola su participación nel disco Buena Vista
Social Club, con el qual ganó várius prémius Grammy. Compay Segundo apareció
tamién ena pinicla el mesmu nombri realizá posteriolmenti pol Wim Wenders.

Enos úrtimus añus atuó pa millonis d'espetaoris i grabó nuevi discus. No puu
cumpril el su sueñu e llegar a la eá e 106 añus, la mesma cola qual espenó la su
agüela. Espenó en La Abana ebiu a una ensuficiéncia nel riñón con 95 añus.



https://ext.wikipedia.org/wiki/Ceborrincho,_relatos_extreme%C3%B1os

Ceborrincho es un libru de deciochu relatus, escritus en estremeñu, de los
autoris Miguel y Elisa Herrero Uceda, ondi se cuenta, velaí, en los diferentis
relatus, comu se vivía en los pueblus d'Estremaúra polos añus cincuenta o
sesenta. Refundíu con los aconteceris se cavila sobri las costumbris y los
saberis d’andenantis.

Se parla de los dagalis, del pastoreu, del cini, de las viñas, del casoriu, de
la nochi e lobus, de la recogía d’acitunas, del entierru, de los bañus en el
ríu, de la feria, de los Santus, de los lagaris, de las corroblas, de los
emigrantis...

Tieni abondus santus originalis dibujáus a plumilla por el artista Antonio José
Herrero (Ton)

A dos de estus relatus le dierun el primer y segundu premiu Luis Chamizo de
prosa en estremeñu, 2012.

Esti libru se mienta y s'escudriña comu ejemplu de estudiu de las palabrinas,
velai, del güen palral en estremeñu, dentru del temariu de Lengua española y
Literatura del bachilleratu, pa que tous los estudiantis de España lo tengan
aprendíu.

Otrus librus escritus por estos autoris son: Extremadura en el corazón, Mi
Extremadura, Mamaeña y El alma de los árboles.



https://ext.wikipedia.org/wiki/Castilla_i_Li%C3%B3n

Castilla i Lión (oficialmenti en castellanu: Castilla y León) es una Comunidá
Autónoma española costituia en 1983, que'l su territoriu s'alcuentra assitiau
ena parti norti la meseta la península Ibérica, i se correspondi
mayoritariamenti cola parti española la cuenca e Duero. Está holmá polas
províncias d'Ávila, Burgus, Lión, Paléncia, Salamanca, Segóvia, Sória,
Valladolís i Çamora. Es la comuniá autúnoma con mayol estensión d'España. Tal i
cumu el Estatutu d'Autunomia de Castilla i Lión arrecohi nel su preámbulu
(2007):

El Estatutu d'Autunomia nu estableci esplícitamenti una capital. Nun prencípiu
las Cortis s'assitiarun de holma provisional en Burgus; tamién se palró al tentu
d'assitial la capital en Tordesillas, inque la ecisión final hue assitial las
Cortis de mó provisional nel castillu de Fuensaldaña. Finalmenti, pol mé una Lei
Orgánica aprebá en 1987, se eciió establecel que la Hunta e Castilla i Lión —el
gobielnu la Comuniá— i las Cortis —el ólganu lehislativu— tuvieran la su sé
definitiva ena ciá e Valladolís. Al igual que otras Comuniais Autúnomas
españolas, cumu Pais Vascu, se considera la capital a la ciá ena que
s'alcuentran las estitucionis básicas de la Comuniá.

Arraya al norti con el Prencipau d'Astúrias, Cantábria i Pais Vascu, al esti con
La Rioha i Aragón, al sul con Madril, Castilla-La Mancha i Estremaura, i al
oesti con Galícia i Purtugal, i está holmá pol nuevi províncias: Ávila, Burgus,
Lión, Paléncia, Salamanca, Segóvia, Sória, Valladolís i Çamora.

Dalcuerdu con el Estatutu d'Autunomia e Castilla i Lión, nesta Comuniá se palran
cuatru luengas: el castellanu, el lionés, en angunas árias del oesti la Comuniá,
que "sedrá ohetu de proteción específica [...] pol su particulal valol endrentu
el patrimoñu luengüísticu la Comuniá", el gallegu, el cual, sigún arrecohi el
Estatutu d'Autunomia, "goçará de respetu i proteción enos lugaris en que
abitualmenti se gasti" (hundamentalmenti, enos lugaris arrayantis con Galícia de
las comarcas de El Bierzo i Sanabria) i el euskera en La Puebla de Arganzón
(Burgus).

Dessisti tamién la Palra el Rebollal, que angunus crassifican endrentu la luenga
estremeña i otrus, endrentu la lionesa.



https://ext.wikipedia.org/wiki/Caspasa

Las caspasas son un grupu de proteínas pertenecienti al grupu las
cisteín-proteasas, caracterizás por presental un residu de cisteína que meya la
ruptura d'otras proteínas. En el casu las caspasas el corti se produci al nivel
e un residu de aspartatu de lo que deriva el su nombri (cisteinil-aspartatu
proteasas). Las caspasas son mediadoris esencialis los procesus e apoptosis, la
muerti celular programá, d'especial relevancia en los procesus morfogenéticus
del desarrollu embrionariu. Argunas caspasas tamién están implicás en procesus
de maduración proteica comu en el casu de mediadoris del sistema inmuni del tipu
la interleucinas. Por estus motivus, fallus en los procesus mediadus por
caspasas son argunus los principalis responsablis del desarrollu de tumoris y
enfermedadis autoinmunis, así com'una escesiva activación se cree vinculá con
enfermedadis comu'l Alzheimer.

Comu ya s'á comentau, las caspasas están regulás a nivel postraduzional,
asegurandu asina que puean sel activás rápidamenti. En un primer momentu son
sintetizáss comu zimógenus inactivus (pro-caspasas) con la su estructura clásica
consistenti en un prodominiu, una subunidá chica y una subunidad grandi. Las
caspasas iniciaoras poseen un prodominiu mayor que las caspasas efectoras que
contieni dominius comu los de reclutamientu y activación e caspasas (CARD) en el
casu de caspasa-2 o caspasa-9 (guipal Apaf-1) o efectoris e muerti celular (DED)
en el casu de caspasa-8 y -10, que le permiti interactual con otras moléculas
que regulan la su activación. Estas moléculas respondin a estímulus, ocasionandu
el agrupamientu las caspasas iniciaoras, lo que les permiti autoactivalsi y asín
procedel a actival a las caspasas efectoras. En tós los casus estudiaus, la
enzima madura es un heterotetrámeru que contieni dos heterodímerus p20/p10 y dos
centrus activus. Existin tres mecanismus generalis d'activación e caspasas:

En resumin, las caspasas efectoras s'activan proteolíticamenti por otras
caspasas mientras que las caspasas iniciaoras son activás por interazionis
regulás proteína-proteína. La cascá de caspasas pue sel activá pola granzima B
liberá polos linfocitos T citotóxicus (CD8+) y qu'activa las caspasas-3 y -7,
por receptoris e muerti celular comu Fas, TRAIL o TNF qu'activan las caspasas-8
y -10 o por el apoptosoma, regulau pola familia Bcl-2 y el citocromu c qu'activa
la caspasa-9. Una vezi activá esta cascá, procesus e retroalimentación positiva
aseguran que la célula inevitablementi sufrirá apoptosis. Por ejemplu, la
caspasa-9 activá por el apoptosoma procesa y activa la caspasa-3 que, además e
procesal las sus proteínas diana, procesa a la propia caspasa-9, aumentandu la
concentración e la su forma activa.



https://ext.wikipedia.org/wiki/Calp%C3%BArniu_S%C3%ADculu

Calpúrniu Sículu (en latín Titus Calpurnius Siculus, [ˈtiːtʊs kɑʟˈpʊrnɪʊs
ˈsɪkʊlʊs]) hue un pueta sicilianu el sigru I.

Denguna enteración ai sobri la via desti pueta. Apeninas se deduzi la su
arcendéncia siciliana pol su cognomen i los estuyosus ven angunus rasgus
biográficus ena figura Coridón de pa la su obra. Assina angunus filólogus lo
hazin de Lucánia pola mención los bosquis lucanus. Pol otrus velsus, quijun
atijalu a la Baetica en entificandu el nombri Melibeu con Séneca u con Calpúrniu
Pisón. Nellus el pueta has alabáncia el arriu literáriu dessi tal Melibeu. Lo
que sí es ciertu es que Calpúrniu Sículu ubu de vivil pa quandu Nerón, sigún la
descrición los juegus ena Roma neroniana.

Los manuscritus trasmitin onzi composicionis bucólicas embaju el nombri T.
Calpúrniu Sículu, anque paici sel que las quatru úrtimas pretenecin en verdá a
Nemesianu, un autol el sigru III.

Las églogas calpurnianas siguin el estilu las Bucólicas Vergíliu, anque de mó
indreitu tamién se hallan enfochaus los testus Teócritu, entificándusi a Títiru
con ésti . Más, angunas manus tracamundearun la pátria i el praenomen Calpúrniu
entri Titu i Teócritu, pol sel dambus a dos escritoris sicilianus i bucólicus.

Dalcuerdu con el dicionáriu latín Oxford, esti autol tien l’abreviatura Calp..
La su obra bucólica s’abrévia comu Ecl.



https://ext.wikipedia.org/wiki/Cal%C3%ADmacu

Calímacu (en griegu Καλλίμαχος (Kallímakhos) hue un filólogu, bibliotecáriu i
pueta elénicu, unu los autoris mas enfruyentis la Antigüeá.

Calímacu hue natural de Cireni, nolmalmenti mentau cumu Calímacu cireneu u
Calímacu de Cireni. Nació enantis el 300 e. C., quiziá pal 310. Los endirguis
tocantis a la su via se conocin pol léssicu Suda i menol miia pol angunas
enteracionis que se puein espigal de la su obra. Sigún la Suda su pairi hue un
tal Βάττος (Báttos) —cuyus arcendientis hundarun la ciá líbia de Cireni— i su
mairi Μεσάτμη (Mesátmē). La su mujel hue una siciliana, ija de Εὐφράτης
(Euphrátēs). Pa la segunda décaa el sigru III, aballó Calímacu p’Alejandria,
andi s’arruchó i atopó comu endirgu la ensiñáncia la luenga griega en ciá
egícia. Se conoci con poca seguráncia qu’anduviera pa las Atenas andi ubu comu
professol a Prassífani, de la escuela peripatética, pos no le hazi crassi las
dotrinas literárias aristotélicas sigún s’alvierti enos sus testus, huendu
velollí aquel Prassífani rival.

El rei Tolomeu II Filadelfu acolocó a Calímacu nel Museu i le mandó a hazel un
catálogu los hondus bibliográficus que pol altuencis abia ena biblioteca, una
espécii fichas que compondrian 120 librus llamás Πίνακες (Pínakes).

Comu eruditu que hue, escrebió un dessagerau haci obras (800 son las qu’apunta
la Suda) entri obras literárias i filológicas.

Entri los trebajus filológicus i literárius s’alcuentran el Πίναξ τῶν
Δημοκράτους γλωσσῶν καὶ συνταγμάτων. Pero la su obra frutu el trebaju
bibliotecáriu hue Πίνακες.

Amás compusu develsus estuyus al tentu geografia, estória, antropologia cumu el
Περὶ τῶν ἐν Εὐρώπῃ ποταμῶν, Μηνῶν προσηγορίαι κατὰ ἔθνος καὶ πόλεις, Κτίσεις
νῆσων καὶ πόλεων καὶ μετονομασίαι, Θαυμάτων τῶν εἰς ἅπασαν τὴν γῆν κατὰ τόπους.

Hueraparti el su labutu comu eruditu, Calímacu hue un banguardista nel mundu la
literatura albarcandu destintus génirus puéticus. Sobresalin los Inus, los
Epigramas i los Orígin. Tamién cautivó el géniru satíricu compusiendu celebraus
yambus, el teatru con comédias i tragédias.

De tola su produción namás abemus enterus los Inus i muchus los epigramas. De lo
demás namás ain framentus mas u menus estensus en papiru, comu nel casu los
Orígin.

Esti autol, hormi el Liddell-Scott, tien la abreviatura Call. del su nombri
latinizau Callimachus. Las abreviaturas pa las sus obras conselvás son las que
velaquí acontinan:



https://ext.wikipedia.org/wiki/Biolohia

La biologia (el gregu «βιος» bios, via, i «λογος» logos, estudiu) es una delas
cencias naturalis que tien comu ojetu de estudiu alos seris vivus i, mas
concretamenti, el su origin, la su volución i las sus propiedais: génesis,
nutrición, morfogénesis, reprodución, patogénia, etc. Se ocupa tantu dela
descrición delas caraterísticas i los comportamientus delos organismus
individualis comu delas especis nel su conjuntu, assín cumu dela reprodución de
los seris vivus i delas enteracionis entri ellus i el entornu. De esti mó, se
ocupa dela estrutura i la dinámica huncional comunis a tolos seris vivus con el
fin d´establecel las leis generalis que rigin la via orgánica i los prencipius
hundamentalis de ésta.

La parabra «biología» nel su sentíu modernu paeci avel siu entroducia
endependientementi por Gottfried Reinhold Treviranus (Biologie oder Philosophie
der lebenden Natur, 1802) i por Jean-Baptiste Lamarck (Hydrogéologie, 1802).
Generalmenti se izi que el términu hue acuñau en 1800 por Karl Friedrich
Burdach, enque se mienta nel títulu del trecel volumin de Philosophiae naturalis
sive physicae dogmaticae: Geologia, biologia, phytologia generalis et
dendrologia, por Michael Christoph Hanov publicau en 1766.

La biologia es una cencia con murtitú e campus d´estudiu que, mu frecuentimenti
se tratan cumu disciplinas endependientis. Huntas, estudian la via nun ampliu
campu d´escalas. La via s´estuya a escala atómica i moleculal ena biología
molecular, en la bioquímica y en la genética molecular. Dendi el puntu de vista
celulal, se estuya ena biología celular, i a escala pluricelular se estuya ena
fisiología, la anatomía i la histología. La biolohia que estuya el desarrollu o
la ontogenia d`un organismu endividual es la biolohia del desarrollu.

Ampria el campu a más d`un organismu, la genética trata al tentu el
huncionamientu la erencia genética de los pairis a su descendencia. La cencia
que trata al tentu el comportamientu las balburdas es la eteologia, estu es, de
más d`un endividú. La genética de poblacionesoserva una puebración entera y la
genética sistemática trata al tentu los linahis entre especiis. Las puebracionis
enterdependientis y los sus hábitats s`essaminan ena ecología i la biología
evolutiva. Un nuevu campu de estuyu es la astrobiología (o xenobiología), que
estuya la posibiliá de la via más allá de la Tierra.

Las crasificacionis los seris vivus son mu numerosas. Se proponin dendi la
traicional devisión en dos reinus estabrecida pol Carlos Linneo nel sigru XVII,
entre animales i plantas, ata las propuestas actualis de los sistemas
cladísticos con tres dominius que comprendin más de 20 reinos.

A deferéncia la física, la biología no sueli descrevil sistemas biológicus en
términus d'ojetus que obedecin leis enmutablis descritas pola matemática. No
obstanti, se carateriza por siguil angunus prencipius i conceutus de gran
enportancia, entre los que s'encluin la universaliá, la volucion, la diversiá,
la continuiá, la omeóstasi i las enteracionis.

ai muchas constantis universalis i procesus comunis que son fundamentalis para
conocel las hormas de via. Pol sabulugal, toas las hormas de via están
compuestas pol células, qu`están basás en una bioquímica común, qu`es la química
de los seris vivus. Tós los organismus perpetúan los sus caractiris ereditarius
medianti el material genéticu, qu`está basau en el áciu nucreicu ADN, que emprea
un cóigu henéticu universal. Ena biología del desarrollo la característica de la
universaliá tamién está presenti: pol sabulugal, nel desarrullu tempranu del
embrión, acontina unus pasus básicus que son mu similaris en muchus organismus
metazuus.

Uno de los conceptos centrales de la biología es que toda vida desciende de un
antepasado común que ha seguido el proceso de la evolución. De hecho, ésta es
una de las razones por la que los organismos biológicos exhiben una semejanza
tan llamativa en las unidades y procesos que se han discutido en la sección
anterior. Charles Darwin estableció la credibilidad de la teoría de la evolución
al articular el concepto de selección natural (a Alfred Russell Wallace se le
suele reconocer como codescubridor de este concepto). Con la llamada síntesis
moderna de la teoría evolutiva, la deriva genética fue aceptada como otro
mecanismo fundamental implicado en el proceso.

Se llama filogenia al estudio de la historia evolutiva y las relaciones
genealógicas de las estirpes. Las comparaciones de secuencias de ADN y de
proteínas, facilitadas por el desarrollo técnico de la biología molecular y de
la genómica, junto con el estudio comparativo de fósiles u otros restos
paleontológicos, generan la información precisa para el análisis filogenético.
El esfuerzo de los biólogos por abordar científicamente la comprensión y la
clasificación de la diversidad de la vida ha dado lugar al desarrollo de
diversas escuelas en competencia, como la fenética, que puede considerarse
superada, o la cladística. No se discute que el desarrollo muy reciente de la
capacidad de descifrar sobre bases sólidas la filogenia de las especies está
catalizando una nueva fase de gran productividad en el desarrollo de la
biología.

A pesar de la unidad subyacente, la vida exhibe una asombrosa diversidad en
morfología, comportamiento y ciclos vitales. Para afrontar esta diversidad, los
biólogos intentan clasificar todas las formas de vida. Esta clasificación
científica refleja los árboles evolutivos (árboles filogenéticos) de los
diferentes organismos. Dichas clasificaciones son competencia de las disciplinas
de la sistemática y la taxonomía. La taxonomía sitúa a los organismos en grupos
llamados taxa, mientras que la sistemática trata de encontrar sus relaciones.

Sin embargo, actualmente este sistema de cinco reinos se cree desfasado. Entre
las ideas más modernas, generalmente se acepta el sistema de tres dominios:

Estos ámbitos reflejan si las células poseen núcleo o no, así como las
diferencias en el exterior de las células. Hay también una serie de "parásitos"
intracelulares que, en términos de actividad metabólica son cada vez "menos
vivos":

El reciente descubrimiento de una nueva clase de virus, denominado mimivirus, ha
causado que se proponga la existencia de un cuarto dominio debido a sus
características particulares, en el que por ahora sólo estaría incluido ese
organismo.

Se dice que un grupo de organismos tiene un antepasado común si tiene un
ancestro común. Todos los organismos existentes en la Tierra descienden de un
ancestro común o, en su caso, de recursos genéticos ancestrales. Este último
ancestro común universal, esto es, el ancestro común más reciente de todos los
organismos, se cree que apareció hace alrededor de 3.500 millones de años (véase
origen de la vida).

La noción de que "toda vida proviene de un huevo" (del latín "Omne vivum ex
ovo") es un concepto fundacional de la biología moderna, y viene a decir que
siempre ha existido una continuidad de la vida desde su origen inicial hasta la
actualidad. En el siglo XIX se pensaba que las formas de vida podían aparecer de
forma espontánea bajo ciertas condiciones (véase abiogénesis). Los biólogos
consideran que la universalidad del código genético es una prueba definitiva a
favor de la teoría del descendiente común universal (DCU) de todas las
bacterias, archaea y eucariotas.

La homeostasis es la propiedad de un sistema abierto para regular su medio
interno para mantener unas condiciones estables, mediante múltiples ajustes de
equilibrio dinámico controlados por mecanismos de regulación interrelacionados.
Todos los organismos vivos, sean unicelulares o pluricelulares tienen su propia
homeostasis. Por poner unos ejemplos, la homeostasis se manifiesta celularmente
cuando se mantiene una acidez interna estable (pH); a nivel de organismo, cuando
los animales de sangre caliente mantienen una temperatura corporal interna
constante; y a nivel de ecosistema, al consumir dióxido de carbono las plantas
regulan la concentración de esta molécula en la atmósfera. Los tejidos y los
órganos también pueden mantener su propia homeostasis.

Todos los seres vivos interactúan con otros organismos y con su entorno. Una de
las razones por las que los sistemas biológicos pueden ser difíciles de estudiar
es que hay demasiadas interacciones posibles. La respuesta de una bacteria
microscópica a la concentración de azúcar en su medio (en su entorno) es tan
compleja como la de un león buscando comida en la sabana africana. El
comportamiento de una especie en particular puede ser cooperativo o agresivo;
parasitario o simbiótico. Los estudios se vuelven mucho más complejos cuando dos
o más especies diferentes interactúan en un mismo ecosistema; el estudio de
estas interacciones es competencia de la ecología.

Sin embargo, es importante señalar que estos límites, agrupaciones y
descripciones son una descripción simplificada de la investigación biológica. En
realidad los límites entre disciplinas son muy inseguros y, frecuentemente,
muchas disciplinas se prestan técnicas las unas a las otras. Por ejemplo, la
biología de la evolución se apoya en gran medida de técnicas de la biología
molecular para determinar las secuencias de ADN que ayudan a comprender la
variación genética de una población; y la fisiología toma préstamos abundantes
de la biología celular para describir la función de sistemas orgánicos.

La biología de la evolución trata el origen y la descendencia de las especies,
así como su cambio a lo largo del tiempo, esto es, su evolución. Es un campo
global porque incluye científicos de diversas disciplinas tradicionalmente
orientadas a la taxonomía. Por ejemplo, generalmente incluye científicos que
tienen una formación especializada en organismos particulares, como la
teriología, la ornitología o la herpetología, aunque usan estos organismos como
sistemas para responder preguntas generales de la evolución. Esto también
incluye a los paleontólogos que a partir de los fósiles responden preguntas
acerca del modo y el tempo de la evolución, así como teóricos de áreas tales
como la genética de poblaciones y la teoría de la evolución. En los años 90 la
biología del desarrollo hizo una reentrada en la biología de la evolución desde
su exclusión inicial de la síntesis moderna a través del estudio de la biología
evolutiva del desarrollo. Algunos campos relacionados que a menudo se han
considerado parte de la biología de la evolución son la filogenia, la
sistemática y la taxonomía.

La dos disciplinas tradicionales orientadas a la taxonomía más importantes son
la botánica y la zoología. La botánica es el estudio científico de las plantas.
La botánica cubre un amplio rango de disciplinas científicas que estudian el
crecimiento, la reproducción, el metabolismo, el desarrollo, las malotias y la
evolución de la vida de la planta.

La zoología es la disciplina que trata el estudio de los animales, incluyendo la
fisiología, la anatomía y la embriología. La genética común y los mecanismos de
desarrollo de los animales y las plantas se estudia en la biología molecular, la
genética molecular y la biología del desarrollo. La ecología de los animales
está cubierta con la ecología del comportamiento y otros campos.

El sistema de clasificación dominante se llama taxonomía de Linneo, e incluye
rangos y nomenclatura binomial. El modo en que los organismos reciben su nombre
está gobernado por acuerdos internacionales, como el Código Internacional de
Nomenclatura Botánica (CINB o ICBN en inglés), el Código Internacional de
Nomenclatura Zoológica (CINZ o ICZN en inglés) y el Código Internacional de
Nomenclatura Bacteriana (CINB o ICNB en inglés). En 1997 se publicó un cuarto
borrador del biocódigo (BioCode) en un intento de estandarizar la nomenclatura
en las tres áreas, pero no parece haber sido adoptado formalmente. El Código
Internacional de Clasificación y Nomenclatura de Virus (CICNV o ICVCN en inglés)
permanece fuera del BioCode.

La ecología estudia la distribución y la abundancia de organismos vivos y las
interacciones de estos organismos con su entorno. El entorno de un organismo
incluye tanto su hábitat, que se puede describir como la suma de factores
abióticos locales como el clima y la geología, así como con los otros organismos
con los que comparten ese hábitat. Las interacciones entre organismos pueden ser
inter- o intraespecíficas, y estas relaciones se pueden clasificar según si para
cada uno de los agentes en interacción resulta beneficiosa, perjudicial o
neutra.

Uno de los pilares fundamentales de la ecología es estudiar el flujo de nirgía
que se propaga a través de la red trófica, desde los productores primarios hasta
los consumidores y detritívoros, perdiendo calidad dicha nirgía en el proceso al
disiparse en forma de calor. El principal aporte de nirgía a los ecosistemas es
la nirgía proveniente del sol, pero las plantas (en ecosistemas terrestres, o
las algas en los acuáticos) tienen una eficiencia fotosintética limitada, al
igual que los herbívoros y los carnívoros tienen una eficacia heterotrófica.
Ésta es la razón por la que un ecosistema siempre podrá mantener un mayor número
y cantidad de herbívoros que de carnívoros, y es por lo que se conoce a las
redes tróficas también como "pirámides", y es por esto que los ecosistemas
tienen una capacidad de carga limitada (y la misma razón por la que se necesita
mucho más territorio para producir carne que vegetales).

Los sistemas ecológicos se estudian a diferentes niveles, desde individuales y
poblacionales (aunque en cierto modo puede hablarse de una "ecología de los
genes", infraorganísmica), hasta los ecosistemas completos y la biosfera,
existiendo algunas hipótesis que postulan que esta última podría considerarse en
cierto modo un "supraorganismo" con capacidad de homeostasis. La ecología es una
ciencia multidisciplinar y hace uso de muchas otras ramas de la ciencia, al
mismo tiempo que permite aplicar algunos de sus análisis a otras disciplinas: en
teoría de la comunicación se habla de Ecología de la información, y en marketing
se estudian los nichos de mercado. Existe incluso una rama del pensaeru
económico que sostiene que la economía es un sistema abierto que debe ser
considerado como parte integrante del sistema ecológico global.

La etología, por otra parte, estudia el comportamiento animal (en particular de
animales sociales como los insectos sociales, los cánidos o los primates), y a
veces se considera una rama de la zoología. Los etólogos se han ocupado, a la
luz de los procesos evolutivos, del comportamiento y la comprensión del
comportamiento según la teoría de la selección natural. En cierto sentido, el
primer etólogo moderno fue Charles Darwin, cuyo libro La expresión de las
emociones en los animales y hombres influyó a muchos etólogos posteriores al
sugerir que ciertos rasgos del comportamiento podrían estar sujetos a la misma
presión selectiva que otros rasgos meramente físicos.

El especialista en hormigas E.O.Wilson despertó una aguda polémica en tiempos
más recientes con su libro de 1980 Sociobiología: La Nueva Síntesis, al
pretender que la sociobiología debería ser una disciplina matriz, que partiendo
de la metodología desarrollada por los etólogos, englobase tanto a la psicología
como a la antropología o la sociología y en general a todas las ciencias
sociales, ya que en su visión la naturaleza humana es esencialmente animal. Este
enfoque ha sido criticado por autores como el genético R.C.Lewontin por exhibir
un reduccionismo que en última instancia justifica y legitima las diferencias
instituidas socialmente.

La etología moderna comprende disciplinas como la neuroetología, inspiradas en
la cibernética y con aplicaciones industriales en el campo de la robótica y la
neuropsiquiatría. También toma prestados muchos desarrollos de la teoría de
juegos, especialmente en dinámicas evolutivas, y algunos de sus conceptos más
populares son el de gen egoísta, creado por Richard Dawkins o el de Meme.



https://ext.wikipedia.org/wiki/Badaj%C3%B3s

Baajós (IPA [bɑːˈɦɔ], Badajó en bajuestremeñu, Badajoz en castellanu i
oficialmenti) es una ciá española assitiá nel suroesti la Península Ibérica, a
orillas de Guadiana, unta Portugal. Es la capital la província omónima, i al
mesmu tiempu, el mayol i mas puebrau núcliu urbanu d'Estremaura, con 145.257
abitantis (2007). El su clima es oceánicu continental con ibielnus frescus (cona
meya 13,9° de máissima i 3,2° de ménima en Eneru), i vranus calurosus (entri
34,3° i 17,0° de meya en Húliu), con máissimas asolutas que superan los 40°
tolos añus (45,0° el 1 Agostu de 2003). La su economia se sostriba nel setol
selvícius, en huendu gran enlaci comercial pal suroesti la Península Ibérica.

Los ibielnus son suavis, con ménimas que ralaenti bahan los 0°, i los vranus son
calurosus, con máissimas qu'en ocasionis superan los 40°. La temperatura máisima
la estória se dió el 1 d'Agostu e 2003 con 44,8° nel oservatóriu e Talavera la
Rial i 45,0° nel de l'Univelsiá.

Los oríginis del astrunauta Miguel Ángel López Alegría están ena ciá; en 1995
cosigu nel tresbordaol Columbia un fasímil del libru de Ordinanças e Baajós.



https://ext.wikipedia.org/wiki/Badah%C3%B3s

Baajós (IPA [bɑːˈɦɔ], Badajó en bajuestremeñu, Badajoz en castellanu i
oficialmenti) es una ciá española assitiá nel suroesti la Península Ibérica, a
orillas de Guadiana, unta Portugal. Es la capital la província omónima, i al
mesmu tiempu, el mayol i mas puebrau núcliu urbanu d'Estremaura, con 145.257
abitantis (2007). El su clima es oceánicu continental con ibielnus frescus (cona
meya 13,9° de máissima i 3,2° de ménima en Eneru), i vranus calurosus (entri
34,3° i 17,0° de meya en Húliu), con máissimas asolutas que superan los 40°
tolos añus (45,0° el 1 Agostu de 2003). La su economia se sostriba nel setol
selvícius, en huendu gran enlaci comercial pal suroesti la Península Ibérica.

Los ibielnus son suavis, con ménimas que ralaenti bahan los 0°, i los vranus son
calurosus, con máissimas qu'en ocasionis superan los 40°. La temperatura máisima
la estória se dió el 1 d'Agostu e 2003 con 44,8° nel oservatóriu e Talavera la
Rial i 45,0° nel de l'Univelsiá.

Los oríginis del astrunauta Miguel Ángel López Alegría están ena ciá; en 1995
cosigu nel tresbordaol Columbia un fasímil del libru de Ordinanças e Baajós.



https://ext.wikipedia.org/wiki/Ast%C3%BArias

El Prencipau de Asturias (n'asturianu Principáu d'Asturies) es una comunidá
autónoma uniprovincial d'España. Alcibi el su nombri pol mé de razonis
estóricas, al sel l'ereeru la Corona d'España el que ostenta el títulu e
Préncipi d'Astúrias. La su capital es la ciá d'Ovieu, huendu Gijón la ciá más
puebrá.

Está assitiá junta`l mari Cantábricu, ena vertienti norti la cordillera
Cantábrica. Está limitá al oesti pol Galícia, al sul pol Castilla i Lión, al
esti pol Cantábria i al norti pol mari Cantábricu.

Las sus costas son mu escarpás i recortás, holmandu prayas, rias i cabus. Los
tozus son escasamenti estensus, anque d'águas rápias. Una de las zonas mas
elevás desta región correspondi a los Picus d'Uropa, que arcançan los sus 2600
metrus d'altutú, i ondi essesti un parqui nacional. Las sus prencipalis ciais
son: Ovieu, qu’es la capital de la Comuniá Autónoma, Gijón, Avilés, Langreu i
Mieres, ondi concentra-si la mayol parti la puebración, contrastandu con las
áreas de vaziu umanu, que se correspondi conas áreas montañosas.

Las luengas d'Astúrias son el castellanu (oficial) i el asturianu. Tamién
essesti una parla de transición entri el asturianu i el gallegu, el eunaviegu u
gallegu-asturianu.



https://ext.wikipedia.org/wiki/Arqu%C3%ADmedi

Arquímedi (287 a.C. - 212 a.C.) hue un matemáticu i enventol griegu, que tuvu
nacencia en Siracusa, (Sicília). Hue el matemáticu más emportanti dagañu. Crió
una horma pa calculal el númiru pi (resultau entri el perímetru duna
cercunferéncia i el su diámetru cona aprosimación tan grandi cumu se quiera.
Cavilaba que ná de lo que esisti es tan grandi que puea sel miiu. Prefecionó,
alogu, el sistema griegu de numiración, criandu una notación menus enteosa palos
númirus más grandis, porteau al sistema esponencial duguañoti.

En mecánica atribúin-se-li angunas envencionis talis cumu la ruea dentá, la
polea móvil i la palanca. Velaquí una e las frasis que atribúinseli: “dami una
palanca i un puntu p'apuchal i moveré el mundu”.

En física, nel su Tratau e los Cuelpus Frotantis, estableci las leis
hundamentalis de la estática i de la idrustática. Unu e los prencípius
hundamentalis e la idrustática idi talmenti asina: “Tó cuelpu margulliu parcial
u rondaenti nun fluiu esprimenta un arrempuhi vertical, derihiu endi abahoti
parriba, endigual al pesu el volumen del fluiu estorriau, i aplicau nel su
centru d'arrempuhi." El centru d'arrempuhi es el centru e graveá del volumen que
correspondi al cachu margulliu del cuelpu. En resolviendu tal pobrema mentris se
bañava, Arquímedi sacó de los pieis del braseru gañitandu Eureka! Eureka! (lo
encontré!)

Duranti abati tres añus, las máquinas de guerra e la su envención que hundeaban
dardus de piera, iban siu las prencipalis responsabris del descuaharingui
impuestu polos griegus a los ehércitus de Marcu Cláudiu Marcelu, heneral romanu
que sitiaba. se idi tamién, hormi la traición, c'Arquímedi consiguió torral los
navius romanus pol mé dun huegu e lentis i aspehus. Estirancólu un soldau romanu
alogu la toma e Siracusa duranti la Segundera Guerra Púnica.



https://ext.wikipedia.org/wiki/Antonio_Acevedo_Hern%C3%A1ndez

Antonio Acevedo Hernández [an̪ˈtonjo aθeˈβeð̪o ɛɾˈna͂n̪deθ] (1887 - 1962) hue un
escrebiol i autol de obras de teatru chilenu, consierau comu unu los mas
emportantis del su país.

Tuvu nacéncia nel añu 1887, nel monicípiu de Tracacura, puebru chiquininu
assitiau ena Región del Biobío. Iju dun ferroviáriu, sordau i contrabandista,
escapó del su hogal, a la eá de dies añus. Nel tiempu en que estuvu huera, vivió
con unus ferroviárius, quien lo cudiarun. Tiempu dispués, quiju gorvel al su
hogal, pero pensandu enos castigus que le tiraria el su pairi pol bel escapau,
deciyó no gorvel hata al cabu muchus añus.

Aluspués, hue a la ciá de Chillán. Aí estuvu trapiqueandu comu pintol,
varrenderu, cargaol i mas paí. Nel poquinu tiempu libri que tinia, se deicaba a
aprendel a escrebil i a leyel.

A la eá de dieziseis añus, llega a la capital, Santiago de Chile, andi el
trebaju mas emportanti nel que estuvu, hue el de arbañil. Enos sus ratus libris,
se deicaba a escrebil obras pa teatru. Nessa ciá recorrió muchas compañias
teatru, pero denguna quiju arrepresental la su obra, hata qu'una compañia lo
contrató, comu reitol.

Añus dispués hunda la Compañía Dramática de Teatro. Enas sus obras puei velsi un
airi renovaol pa la su epoca, tratandu temas socialis, que la huerça los autoris
el su tiempu no se bian atreviu a muestral.

Mueri en 1962, a la eá de setenticincu añus, ena ciá de Santiago, vítima de
arteriosclerosi.

La obra Acevedo Hernández es de mucha emportáncia pa l'estória teatral chilena.
Nun tiempu en que reinaba la çarzuela española i la comédia nel andal teatral
chilenu, él s'atrevió a inoval i hazel un teatru de continíu mas social,
muestrandu la dura realiá la via enas aldehueras las ciais i la dura vía los
campusinus pa essi tiempu. Ena su obra se puei vistal un prohundu mensagi social
i de crítica a la socieá chilena, pero tamién un mensagi asperança. Muchas vezis
enas sus obras, se puei vel de craru qu'el papel d'éroi está arrepresentau pola
crassi genti probi i, a la escontra, quasi siempri el bichu granuja está
arrepresentau polos burguesis.



https://ext.wikipedia.org/wiki/Antonia_L%C3%B3pez_Gonz%C3%A1lez

Meica, Medalla de Extremadura (2002), investigaora de los malis tropicalis,
mayolmenti del mal de Jorge Lobo o lobomicosis. Cooperanti responsabli y
fundaora de la ONG Comité Ipiranga pa dal atención y cura a los enfelmus pa las
tierras del Amazonas. Tou el equipu de meicus atiendi endi un barcu hospital que
se desplaza por el río Purús, en el Amazonas, pa poel llegal a los poblaus.

Antonia López jue directora de la revista Leucemia de la Facultad de Melecina de
la Universidad de Extremadura (1987-1990). Ponenti de abondus seminarius y
congresus internacionalis ondi se mientan los malis tropicalis.

Tou el su labutu humanitariu y compromisu social uñíu a la su sapienza centífica
le llevó a publical un libro sobri enfermedais dermatológicas tropicalis
olvidás, de rangu endémicu en la región amazónica, dichu libru es un referenti
en tou el mundu.

Amás de la Medalla de Extremadura 2002, ha recibíu otros reconocimientus
honoríficus comu: Premio Cooperação e solidariade de AFA-Prelazia-Brasil-2002,
Premio de cooperación internacional Derechos Humanos de Extremadura-2007, Premio
de cooperación Enclave-92 USINA COSMOPOLIS-Brasil, Premio Culturas 2001 Comite
Extremeño contra el racismo, la xenofobia y la intolerancia. Medalla de oro del
Colegio de Médicos de Badajoz, 2014



https://ext.wikipedia.org/wiki/Angi_Ronceru

El Pairi Anhi o Pateraggelos, tamién conociu comu The Father, es un filólogu
dombenitensi. Se trata del primel çahoril la Güiquipeya, amás de sel el hundaol
de la mesma i, pol tantu, unu los usuárius mas emportantis de la muestra wiki.
Los sus endilguis se centrarun ena primel etapa (ena Encubaora), editandu 676
vezis nel domiñu definitivu (ext.wikipedia.org). Ogañu está inativu.

Ángel Roncero, qu'assina se llama ena via real, s'enteressó pola muestra palra
cuantis que leyó la tradución al estremeñu d'El Prencipinu de Antòniu Garríu
Correas. Alogu, comprebó que la su afición era compartia con mas genti cuandu
descubrió la bitácora Cúyu pan eharras? de Ismael Carmona. Hue altonci cuando
deciyó crial una velsión n'estremeñu la Wikipedia, encetandu la Güiquipeya ena
Encubaora la Hundación Wikimedia. Finalmenti la Wikipedia estremeña hue aprebá
el 6 de Marçu de 2008, hechu polémicu albondu (el filólogu José Antonio González
Salgado llamó a tolos promotoris "terroristas de la lengua").

Amás de la atividá comu güiquígrafu, desempeñó las huncionis de almenistraol
duna bitácora llamá "Si eris estremeñu, palra estremeñu: Enteracionis i
pensaerus del puebru estremeñu", escrebia ena Ortografía del extremeño, ondi
endilgó angunas traducionis de testus famosus al estremeñu i angunas críticas
literárias.



https://ext.wikipedia.org/wiki/Aljamia

La alhamia u alyamia (árabe: عجمية [ʾaǧamiyah], “forasteru”) es la escrebiura
con caraiteris árabis de las luengas romancis palrás polos andalusiis duranti la
epoca tardia de tó Al-Ándalus. Altonci, la luenga la almenistración hue el
árabi, peru el latín nunca ehó de palrasi, i essi romanci palrau enas tierras nu
conquistás aún pol Castilla i Aragón se escrebia con caraiteris arábigus, pola
gran enfruéncia el árabi escritu i el orviu los caraiteris latinus.

Con esta escrebiura quea un númiru bastanti emportanti de testus de la luenga
romanci de to Al-Ándalus, destacandu los diwanis (colecionis puemas).

“Dixo un alim [=ulema] d'este rreyno hablando de nuestro encerramiento: «Yo bien
conozco que somos en una temporada de grande espanto, mas no por eso dexara
Allah de darnos cautoriçada [=castigo] si dexamos el pro'o [=el pro, la ventaja]
de nuestro poderío en lo que toca al preçeptado mandamiento. Y a quanto
l'amonestança [=el disimulo, la taqiyya], todos la podemos usar por la bía
prebilejiada y con los cantares ajenos por donde los christianos hacen salva,
pues todo cabe debaxo de buena disimulança, porque la buena doctrina no la puede
bedar ninguna ley por inumana que sea”.

Xavier Casassas Canals, Los Siete Alhaicales y otras plegarias de mudéjares y
moriscos, Almuzara, Sevilla, 2007



https://ext.wikipedia.org/wiki/Alcifr%C3%B3n

La pressona Alcifrón se desconoci en tolos sintius. Apeninas dessistin unas
poquinas referéncias de duosa vericiá al tentu la ativiá desti pressonahi
estóricu, ya que nu se conselva denguna bicha a él ena Antigüeá. Los poquinus
endirguis son posterioris. El bizantinu Isaac Tzetzes mienta paí sel Alcifrón
hablativu —ῥήτωρ—, parabra que tamién apaici nangunus manuscritus la su obra.
Ustáciu de Tessalónica lo pon de aticista, algu que quea craru nel su estilu. De
la su obra poquinus endirguis se puein espigal, pola tipolohia, anque del su
estilu se l’enquaira ena Segunda Sofística i pol angunus rasgus holmalis los
filólogus atopan angún acolleramientu con Lucianu de Samosata.

L’obra Alcifrón s’á conselvau grácias al epistoláriu que hizu en 1499 Marco
Musuro en Venécia. La coleición cartas que remanecin desti escrebiol albarcan un
total de 123 testus cuyus angunus son framentárius, deviius sigún la traïción
qu’arrancó Schepers en el sigru XX en quatru librus. El critériu tassonómicu
resurtó sel el de la professión los destinatárius las cartas, assinque veleí hue
el de:

Hormi al Liddell-Scott, esti autol possei l’abreviatura "Alciphr." proceenti el
nombri latinizau Alciphro.



https://ext.wikipedia.org/wiki/%D0%A1%D1%80%D0%B1%D0%B8%D1%98%D0%B0

La Repúbrica de Sérbia (en sérbiu: Република Србија o Republika Srbija) es un
país assitiau ena Península los Balcanis al sulesti d'Uropa. Hazi arrayu con
Ungria al norti; con Rumania i Bulgária al esti; cona Repúbrica de Macedónia i
Albánia al sul; i con Bósnia Ercegovina, Croácia i Montenegru al oesti. La su
capital i ciá mas pueblá es Belgradu.

Sérbia holmó un réinu meyeval que volucionó hata convertilsi nun empériu
qu'alcançó la su máissima destensión nel sigru XIV. Nel sigru XVI el territóriu
sérbiu hue conquistau pol Emperiu Otomanu, al que preteneció hata el sigru XIX,
quandu Sérbia arrecuperó la su endependéncia. Alatrás el fin la I Guerra Mundial
Sérbia holmó juntu con algotrus territórius balcánicus el Réinu de Yugoslávia.
Endispués de la II Guerra Mundial passó a sel parti la Repúbrica Federal
Socialista de Yugoslávia, que telminó desintegrándosi dispuezinu d'una sérii de
guerras ena décaa los 90. Estuvu uñíu a Montenegru hata 2006, quandu la uñón se
disolvió.

En 2008, Cosovu, província nel sul el pais ondi la huerça la pueblación es
d'origin albanés, proclamó la su endependéncia de Sérbia de holma unilateral.
Estu nu es reconociu pol Gobielnu sérbiu, que considera a Cosovu una província
autónoma própia -denominá oficialmenti província autónoma de Cosovo i Metohija-
embaju la almenistración de Nacionis Unias.



https://ext.wikipedia.org/wiki/Vocal_tem%C3%A1tica

La vocal temática sulhió en induropeu nun prohessu tardiu de regularización la
luenga, pa facilital l’unión entri raizis consonánticas i morfemas aglutinaus
qu’endispués dierun passu a las desinéncias. Nu tiini, pol tantu, valol
semánticu, sinu morfolóhicu. La vocal temática en induropeu gastaba sempri un
timbri meyu e/o, alternandu nel su usiu sigún las destintas categorias la
luenga: nom. *dom-o-s/* voc. dom-e “casa”; *e-bher-e-t “llevaba”/*e-bher-o-me
“llevabamus”.

El empreu la vocal temática acontinó enas luengas estóricas i hue mu emportanti
sobritó en morfolohia nominal, ya que premitió la nacéncia dun paradima regulal
tantu en griegu cumu en latín ondi dessistiria l’alternáncia e/o nel tema la
parabra. En dambas a dos luengas esti paradima regulal compusu la segunda
declinación. V. gr.: *wlkwos “lobu”: gr. nom. λύκ-ο-ς, voc. λύκ-ε, ac. λύκ-ο-ν,
hen. λύκ-ο-ιο > λύκου, dat. λύκ-ω-ι; lat. nom. lup-o-s > lupus, voc. lup-e, ac.
lup-o-m > lupum, dat. lup-o-i > lupo, abl. lup-o-d > lupo; scr. nom. vrk-a-s,
voc. vrk-a, ac. vrk-a-m, gen. vrk-a-sya, abl. vrk-a-d, dat. vrk-a-ya, locat.
vrk-e, estr. vrk-a. El latín, pol sel luenga d’acentu tónicu, aborró muchas
destas alternáncias prencipalmenti ena flessión verbal pol apofonias: *fer-o-mos
> fer-i-mus “llevamus”; *ed-o-mos > edimus “comemus”.



https://ext.wikipedia.org/wiki/Villamiel

Villamiel es un monicípiu la província e Caçris (Estremaura); holma parti e la
Comarca e Sierra e Gata, al noroesti e la província, cerca e la frontera con
Castilla i Lión, i con Purtugal. Endrentu el términu municipal s´alcuentra la
peania e Trevehu, assitiá nun picu i estratéhicu puntu efensivu coronau pol el
castillu el mesmu nombri.

Assitiau endrentu la Sierra e Gata, posei un territoriu municipal bastanti
grandi, con terrenus labraus, tierras pa animalis (cerdus, ovehas, cabras i
vacas), abundanti riqueça en cuantu a verduras i frutas curtivás, güen viñeu i
abundantis pies d'olivu.

Las fiestas grandis son las de Santiagu Apóstul, endi el 21 al 25 e huliu.
Tamién es fiesta el primel sabau d´agostu, i es la hucheá "Fiesta el Emigranti"
cumu omenahi a los emigrantis que se huerun el puebru a Madrí, Cataluña, País
Vascu, etc i que güelvin al puebru en vacáncias. Tamién son fiestas emportantis
el dia e la Pieá (21 e noviembri) i la Semana Santa se vivi con devoción. Tamién
es fiesta grandi el dia e San Pedru Celestinu, patrón de Villamiel, cuya fiesta
se celebra el 19 e mayu.

Ai varias casas ruralis nel municipiu, que acohin vesitantis de tolos puntus
d´España i Uropa. Se puei ahilal pol varius caminus romanus i ruralis pa
recorrel tola zona circundanti al puebru, i chegal a otrus puebrus de la sierra
pol estus caminus cumu se hacía antiguamenti pa lleval lechi, harina, aceiti i
algotrus produtus. Ena peania e Trevehu ai restus dun castillu meyeval, asín
cumu una aldea e recónditas i esiguas callis, i ermosus parahis. Posei un nuevu
polieportivu, piscinas municipalis, bar de hubilaus, cini, praza e torus de
cantera, envidia e tola sierra, callis preciosas, la ermita e la Pieá, la ermita
e la Soleá, la Elesia e Santa Maria Madalena, la casa el Deán (palaciu antigu) i
una tupa baris con rica gastronumia, ricu vinu i güenas hentis...



https://ext.wikipedia.org/wiki/Valdelacar%C3%A7%C3%A1

El monicipiu de Val-de-la-Calçá [bɑl̪delakɑl̟ˈθɑː(en castellanu i oficialmenti
Valdelacalzada) s'encuentra ena provincia de Badajós, Estremaúra, en vera dela
antigua calçá romana que unía Emerita Augusta con Olissipo. Costitúi unu delos
prencipalis nuclius urbanus de Las Vegas Baxas de Guadiana.

Enas tierras despropiás delas fincas de La Vara, La Rueda, Los Carneriles, La
Rabúa i El Condao de Torre-Fresno escomençó la estoria de Val-de-La-Calçá. Estas
fincas son los ecus delos pequeñus assentamientus prerromanus i romanus que
datan d’epoca baxu-emperial, uillæ de las que s’án hallau abondosus restus en
tol términu monicipal i delos que tamién ain en ambas márgin de Guadiana comu
son las de [[Torre-Águila (villa romana|Torre-Águila) en Montiju, La Vega en La
Puebla o [[El Pesquero (villa romana)|El Pesquero) en Pueblu-Nuevu.

La zona ena que s'assitia angañu la Val-de-La-Calçá hue bandeá pola uia que
acollerava Emerita Augusta cona costa lusitana. La cercanía'l ríu que, sigún las
estimacionis, al reol los sigrus II-III d. C. colava renti dela actual Puebla de
la Calçá, i la presencia d'esta importanti vía comunicacion dio lugal a que
afrorecieran múltipris uillæ pola comarca dendi Emerita ata lo que es oi
Portugal siguiendu el cursu'l ríu.

Val-de-La-Calçá tuvu nacencia en otubri del añu 1948, comu primel frutu urbanu
la Reforma Agraria i el Pran Badajós enas tierras Las Vegas Baxas de Guadiana
ala pal que Val-d'Ivia lo hue enas Altas. Sedría el proyetu pilotu dentre una
larga serii de puebrus que compondrin la huerça los nuclius pobración ena
comarca. Tras d'él, prencipiarun Guadiana, L'Alcaçaba, Pueblu-Nuevu de Guadiana,
Novelda de Guadiana, Sagrajas, Xévora, Val-de-Botua, Villa-Francu de Guadiana,
Balboa, Alvarau, Guaxira, Lácara i Barbañu. Se ligió comu lugal un terrenu
llanu, a escassus 3 km de largu del ríu Guadiana, entre los arroyus de La
Cabrilla i Val-de-Lobus.

El primel asentamientu colonus hue enos barraconis, un puebrau provisional
dispuestu en simetría a mó de campamentu milital, andi los primerus vareñus
proceentis d'Estremaúra —prencipalmenti dela provincia pacensi d'otras zonas
d'España hizun la su vida hata la entriega las casas.

En esti periodu hormación el puebru, el general Franco lo vesitó por tres vezis,
destacandu la vesita d’otubri el 1956 ena que s’inaguró oficialmenti el Pran
Badajós.

En 1957 se hundó la primel coperativa agrícola del puebru, la "Cooperativa
Nuestra Señora de los Remedios", que más tardinu se llamó "Cooperativa Agrícola
de los Colonos de Valdelacalzada", resultandu la coperativa d'agora "Caval". En
1996 la Revista de información técnica y económica le da el nombri de «la
cooperativa líder en Extremadura». Dispués de sel el motol económicu dela zona
centru dela comarca, pola su mala gestión cayó en quiebra i concursu
d'acreeoris, truxiendu la ruina ala huerça las familias valviensis.

Tras del enormi campeu que ancançó la localidá entre los añus 80 i primerus
delos 90, el día 27 d’abril de 1993, Val-de-la-Calçá alquiel el títulu de
Monicipiu, endependizandu-si assín del ayuntamientu de Badajós.

El cultivu prencipal es el del frutal -cirgüelus, natarinus, maracotonerus i
peralis-. De Val-de-la-Calçá s'esporta a lugaris de toa Uropa las destintas
variedais de cirgüela, natarina i maracotón, siendu huenti engressus la
localidá. Tamién se manufaturavan en Caval frutas procedentis d'Andaluzía.

El centru cívicu está compuestu por La Praça al reol dela qual se disponin otras
praças menoris comu la del Mercao i la de San José. El destraci hue obra el
arquitetu José Borobio. En La Praça s’alevantarun, junta'l ayuntamientu i la
igresia, la casa'l meicu, las casas maestrus, la taona i la primel taverna'l
puebru. Estus edificius s’encuentran compuestus por pórticus d’arcus de meyu
puntu hormandu galerías con a estilu las praças los puebru viejus estremeñus.
Pórticus comparantis ain ansimesmu en Balboa, Guadiana i L'Alcaçaba.

El ayuntamientu costitúi el modelu arquitetónicu que uvu de siguil-si enos demás
puebrus colonización, destacandu ena su fachá los arcus de meyu puntu i la
presencia la estauta llamá El colonu en recuerdu los primerus pobraoris el
lugal. A meyaus de 2009 empençarun unas obras pa reponel i ampial tol edificiu
consistorial, conservandu la su fachá lantera, obras que alargarun ata metá de
2012.

La Casa de Coltura hue inagurá el 7 hebreru el 1996 por anteriol presienti la
Junta Estremaura, Juan Carlos Rodríguez Ibarra. La primitiva biblioteca
s'enhallava ena Sección Femenina del Frente de Juventudes, ena Ronda Saliente.
No es ata mediaus la passá década quandu por contribución la Junta, s'encetarun
las obras pal actual edificiu. Las rezientis rehormas d’engrandamientu acabarun
cona antigua casa'l meicu permitiendu gozal duna biblioteca más ampia i un salón
d’actus más despaciosu.

Son los restus que quean del passau ganaeru la localidá. Hechus de piera de
granu dela comarca de La Serena, maestrus de Quintana i Santa Marta lavorearun
esta piera pa dal horma alos elementus que adornan las prencipalis callis i
praças del puebru.

Son de tres tipus, pinotis (aspecii chitus, la mayoría agora sirvin pa ahital
las parcelas o andan tiraus en el ríu), abrevaerus (angunus en bastanti mal
estau, sin áugua) i huentis. Los prencipalis s'assítian en La Praça, La Praça'l
Mercao, La Praça San José, La Praça'l Pilal, calli La Luna, Montiju, Ronda'l
Norte i El Poniente.

Junta la localidá, se halla el que le da nombri a los abitantis el puebru, el
cortiju La Vara. La Vara albarcava las antiguas hesas de Metidos de la Vara i
Satisfolla de Hoces. Dela despropiación las sus tierras nació Val-de-La-Calçá
comu nucliu urbanu. Ogañu, repuestu ena su estrutura interiol comu salón de
boas, el nuevu cortiju La Vara conserva los sus espetacularis jardinis
románticus del XIX gracias alos qualis recibi tamién el nombri de El Cortijo
Bonito, i tamién una polía capilla. En el jardín entre la vivienda i las
dependencias del patiu ain varias lápidas latinas. En el propiu patiu ain restus
de colunas de marmu.

Unus poquinus quilometrus direción pa ponienti s'encuentran por esti ordin los
cortijus de: La Rueda i Sarteneja la Chica. Siguiendu la mesma tipología,
destaca el de La Rueda que igualmenti conserva los sus jardinis i la su capilla.

En parti de salienti está el grandi cortiju de La Rabúa, cuya hesa acupava quasi
que la quarta parti del términu del puebru. Tien una arquitetura mu destinta
alas delos cortijus dela zona, con grandis ventanas i destensu jardín. Al reol
s'án encontrau restus de granu i herramientas prerromanas.

Ahuera el términu monicipal s’enhalla El Condao de Torre-Fresno. A mó de
fortaleza, en Torre-Fresno s'alevanta una linda torri que sirvi de palomal,
visibli dende la carretera que uni Montiju con Badajós (C-537), dos pequeñus
torreonis en el su estremu sul con el escúu el condau arrendandu ala Puerta
Palma pacensi i varius cachus del liençu'l antiguu muru que lo arroeava.

Junta la parti que llaman La Barca s'encuentra un molinu harineru en mu buen
estau de conservación. Se conduran angunas muelas i el muru la pesquera. Cola
reforestación dela ribera de Guadiana, el molinu queó incultu i las raízis los
ucalitus i las çarças amenazan con derrotá-lu definitivamenti. Esti molinu uvu
de sel aprovechau polos cortijus de Los Carneriles i La Rabúa, assín comu polos
vezinus de La Puebla deque'l molinu de Xerés se esbarrumbara.

. L'alamea, ogañu quea namás que la del ríu, pos la que arroeava la localidá se
taló. La fin del'alamea o bosqueti era la de protegel delos vientus el caseríu
valviensi assín comu tamién de proporcional terrenu pa edifical. Dau que'l
puebru diva creciendu ena su vertienti oesti -ondi andava l'antigua alamea-,
esta hue cediendu terrenu ata perdel-si del tó. La composición l'alamea'l puebru
era más que ná d'ucalitus, acipressis, moreras i choperas. Alo largu d'esta
alamea s'enhilavan parti delos monolitus que hormavan el uia crucis,
lamentablimenti tamién perdíus. Namás se conservan ogañu hincaus unus pocus
acipressis ena parti sul.

L'alamea'l ríu la costitúi la repuebracion arvus no autóctonus dela margin de
Guadiana correspondienti al términu de Val-de-la-Calçá. La vegetación típica de
gamassonis, tamuja, tabúa, juncus, çarzas, atarfis, lloronis i áramus se supusu
a poquinu a pocu cola puesta d'ucalitus foriatus i chopus. La venta las tierras
que cogin la alamea'l ríu alas impresas de grava á provocau que enos últimus
añus un porcentagi altíssimu la massa forestal se talara pala escavación de
hoyas d'estración de piera, se çalearan las numerosas charcas naturalis i la
morfología la orilla'l ríu esprimentassi una dehormación importanti.

En ogañu, cola costrución duna acampá, duna orilla pesca ena parti denominá "La
Barca", assín comu'l acondicinamientu dela Charca'l Infierno se está homentandu
el númiru las actividais en el ríu, comu la pesca, romerías i acampás.

Comu comemoración la endependencia'l puebru al respetivi de Badajós, ca 27 Abril
se celebra ena praça el Día La Tortilla. En ella, tras el discursu'l siñu
Alcaldi, se realiza una furriona cola comía (tortillas i ibéricus) que aportan
los vezinus el puebru.

No es propiamenti una festividá, pero rezientimenti, con motivu la froración los
arvus frutalis, el Ayuntamientu junta la Universidá Populal organiza rutas i
actividais camperas pa ahinchonal el turismu ena localidá. La colocación en el
2007 de dos miraoris, unu junta El Muro i otru en el El Paxarito, á permitíu que
genti de tolos lugaris la región que acuía a vel el espetáculu primaveral puyera
almiral las ectarias i ectarias de rosa i brancu dendi cierta altura. Con estas
celebracionis, tamién llevan unus añus hiziendu-si un festival folclóricu con
tamborilerus i grupus estremeñus de bailaus.



https://ext.wikipedia.org/wiki/Universi%C3%A1_d%27Estrema%C3%BAra

La Nuversidá d'Estremaúra (oficialmenti en castellanu:Universidad de
Extremadura) es un centru universitáriu assitiau ena Comunidá Autónoma
d'Estremaúra, (España, i tuvu nacencia en 1973 (enque es a finalis de los 60
cuandu esmiençan a deprendel-se angunas matérias univelsitárias ena rehión).

A pesal de la su relativa huventú i d'estal vertebrá nuna estrutura e campus
univelsitárius murtidisciprinaris, la su devisión dendi el orihin en dos
semidistritus, con seis en Caçris i Baajós (capitalis de las dos províncias que
holman la Comuniá Autúnoma d'Estremaúra) i un prencípiu d'equilibriu respetau
nel su esarrollu, á hechu que nesta univelsiá las facurtais i escuelas aigan
tiniu un protagonismu bastanti emportanti ena via univelsitária. Es pol esu que
los centrus la univelsiá estremeña son los lehis alreol los cualis s'esarrolla
el deprendiçahi univelsitáriu superiol, la envestigación, docéncia i gran parti
las atividais d'estensión univelsitária ena su aceción mas ampria.

La Nuversidá d'Estremaura cuenta con quatru campus: Baajós, Caçris, Méria i
Praséncia.

Junta las Nuversidais de Cantábria, Castilla-La Mancha, Islas Balearis, La
Rioja, Navarra, Ovieu, País Vascu i Çaragoça, holma el Grupu 9 d'Univelsiais,
holmau pol aquellas que son únicas ena su Comuniá Autúnoma.



https://ext.wikipedia.org/wiki/Umentu_(ling%C3%BC%C3%ADstica)

El umentu (del latin augmentum) es en lingüística l’añiición dun morfema
prefihau a una parabra. Es própiu de ciertas luengas induropeas cumu el griegu,
el sáscritu u el arméniu, dau nel sistema verbal. La retrotración el acentu
esprimentá ena holma verbal es possibrimenti la causa desti fenóminu, i. e., el
rasgu suprassemental cumu bichu temporal.

El griegu crássicu cuenta con un umentu enos tiempus secundárius el endicativu,
i. e., en imperfetu, aoristu i plusquamperfetu. El umentu consisti ena añiición
duna ε- alantri la raís verbal (ralamenti η): βαίνω (baínō) en presenti frenti a
ἔβαινον (ébainon) imperfetu; λύω (lýō) frenti a ἔλυσα (élysa) aoristu; φύω
(phýō) frenti a ἐπέφυκειν (epéphykein). Nesti momentu, el acentu se retrotai a
la sílaba mas patrás possibri dalcuerdu conas leis acentuación griega. En Omeru
suel haltal el umentu.

Foneticamenti la ε añii una sílaba mas al verbu cuya raís escomiença pol
consonanti βαίνω (baínō) → ἔβαινον (ébainon); τιμάω (timáō) → ἐτίμων (etímōn).
Pero si la raís escomiença pol vocal, la ε se contrai cona vocal siguienti.

Alogu, en verbus con prevérbius, el umentu conselva la su posición con respetu a
la raís, i. e., va apellau a ella, de mó que quea el esquema "prevérbiu + umentu
+ raís". V. gr.: εἰσφέρω (eisphérō) → εἰσέφερον (eisépheron). Ara, los
prevérbius que tien vocal rabera –α, -ι u –ο, la pierdin, escetuandu περι- i
προ-, v. gr.: καταλύω (katalýō) → κατέλυον (katélyon), ἀποφέρω (apophérō) →
ἀπέφερον (apépheron), pero περιγράφω (perigráphō) → περιέγραφον (periégraphon).
El prevérbiu ἐκ- se porta lo mesmu que si huera preposición anti vocal, de mó
qu’añii –ς, trasholmándusi en ἐξ-: ἐκβαίνω (ekbaínō) → ἐξέβαινον (eksébainon).
Una inregulariá el umentu se halla en verbus cuyus tiempus añiin hueraparti
desti, un alargamientu la vocal enicial la raís, cumu nel casu de ὁράω (horáō)
cuyu imperfetu es ἑώρων (heṓrōn) u el verbu ἀνοίγω (anoígō) cuyu bichu es
ἀνέῳγον (anéōigon).

El umentu el griegu muelnu está bastanti mas restrinhiu qu’en Antigüeá.
S’acontina gastandu, pero namás nel aoristu el endicativu en holmas verbalis
bissilábicas cuya raís escomiença pol consonanti. En verbus de tres u mas
sílabas u ena primel i segunda presona el prural dessi mesmu tiempu, cumu el
acentu s’á retrotraiu lo suficienti, el umentu se pierdi. V. gr.: λύνω (líno):
imperf. έλυνα (élina), aor. έλυσα (élisa). Eno tocanti a verbus compuestus pol
prevérbius, la luenga curta conselva el usu antíguu de ponel el umentu entri
prevérbiu i raís, anque nel usu corrienti la tendéncia es a perdelu. Assinque un
verbu cumu διακόπτω (diakópto) puei tenel un aoristu διέκοψα (diékopsa) i
διάκοψα (diákopsa).



https://ext.wikipedia.org/wiki/URSS

La Unión de Repúbricas Socialistas Sovieticas (abreviau comu Unión Soviética o
URSS) hue un estau assitiau en Eurásia, enstituiu comu federal i socialista, que
essistió entri 1922 i 1991.

La Unión tuvu un sistema políticu de partiu únicu dominau pol Partiu Comunista
ata 1990. Enque la URSS hue nominalmenti una Union de repúbricas soviéticas (15
en total endespues de 1956) cona capital en Moscú, hue realmenti un estau
altamenti centralizau con una economía planificá.

La revolución russa de 1917 que provocó la caia del Empériu russu, tuvu como
sucessol el Gobielnu Provisional Russu, que hue de corta duracion. Debiu a que
los bolcheviquis ganarun la Guerra Civil Russa i hundarun la Union Soviética en
diziembri de 1922 cona fusion de la Repúbrica Socialista Federativa Soviética de
Rússia, Repúbrica Federal Socialista Soviética de Transcaucasia, República
Socialista Soviética de Ucránia i la Repúbrica Socialista Soviética de
Bielorrúsia.

Endespues la muerti del primel lídel soviéticu, Vladimir Lenin, en 1924, Josif
Stalin estuvu a ganal la runcha pol poel, i derigió el país a través d'una
endustrializacion a gran escala con una economia centralizá i a la su vezi, con
represion política. En juñu de 1941, duranti la Segunda Guerra Mundial, Alemaña
i los sus aliaus envadieron la Union Soviética, un país con el que via
estableciu un pactu de no agresión. Endespues de quatru añus duna guerra que
causó dañus albondu, la Unión Soviética salió vitoriosa comu una de las dos
superpotencias del mundu, junta los Estaus Unius, eniciandu-si la Guerra Fria,
que acabijó en 1991, endespues d'una serii reholmas que acabarun cona disolucion
de la URSS.



https://ext.wikipedia.org/wiki/The_Fox_and_the_Hound_%28libru%29

The Fox and the Hound (estremeñu: El çorru i el sabuesu) es una novela de 1967
escrevía por Daniel P. Mannix i elustrau por John Schoenherr. Narra la via de
Tod, un çorru colorau criau por un sel umanu nel su primel añu de via, i Copper,
un perru de caça, propieá dun caçaol local, conociu comu el Maestru. Endespues
de que Tod causara la muerti del perru favoritu del ombri, el ombri i el perru
sobrevivienti persiguin al çorru pa caçá-lo, contra los contestus dualis dun
mundu umanu cambeanti i duna via normal de Tod en el landeaeru d'alimentu i dun
compañeru amás de la esfensa del su territoriu. Comu preparacion pa escrevil la
novela, Mannix estudió a los çorrus, domésticus i salvajis amás duna gran varieá
de ténicas de caça i la manera en que los perrus perseguian a los çorrus,
ententandu asegural que los sus pressonajis atuaran de la manera mas realista
possibli.

La novela ganó el Dutton Animal Book Award en 1967, que dio lugar a su
publicación el 11 setiembri de ese añu por E.P. Dutton. Hue en 1967 quandu hue
seleccionado como el libru del club de Reader's Digest i ademas selecciónadu
ganadur del Premio Literario Ateneo. Hue bien recibido por las críticas, que
elogió a detalle el estilu de escritura de Mannix. Walt Disney Productions
adquirió los derechus cinematográficos de la novela, cuandu ganó el premiu
Dutton, enque no escomençó la adaptacion pa la producción sino ata 1977. Mu
modificada a partir del material de origen, The Fox and the Hound de Disney hue
estrená enos cinis el 10 júliu de 1981 i se convirtió en un déssitu de taquilla.



https://ext.wikipedia.org/wiki/Teatru_romanu

El teatru romanu es una costrución típica el Empériu Romanu, assitiá en tolas
províncias del empériu, i que tinia la finaliá e servil pal entelpretaeru d'atus
teatralis del periu crásicu.

La pulítica e romaniçación de los puebrus conquistaus hizu que se costruyeran
teatrus romanus, asín cumu anfiteatrus, circus, forus i templus, con semilaris
caraterísticas en tol empériu, dendi Hispania hata Orienti Meyu. Desistin
ciertas semehanças entri circus, teatrus i anfiteatrus de l'antigua Roma. Tos se
construyerun con los mesmus materialis —piera i morteru romanu— i tinian pol
finaliá servil al óciu ciaanu pol meyu el espetáculu. Sin embargu, ca unu tinia
huncionis i horma deferentis:

- Scenae frons (frenti escénicu), normalmenti compuestu dun dobri ordin de
colunas.

- Orchestra: semicérculu assitiau frenti a la escena nel que se sentaban las
autoriais.

- Cavea: Estrutura semicerculal ena que, sigún el rangu social, s'assitiaban los
espetaoris. Se deviia en ima cavea, media cavea i summa cavea.

- Proscaenium (proscéniu): Espáciu delantri la escena nel que s'esarrollaba
l'ación dramática.

- Porticus post scaenam (Pórticu detrás de la escena): Pátiu porticau con
colunas detrás de la escena.



https://ext.wikipedia.org/wiki/Slendro

Slendro (llamáu salendro polos sundanesis) es una escala, una las dos escalas
(laras) más comunis usás ena música de gamelan, mentris que la otra es la escala
pélog. Los sus cincu gráus están más u menus deseparáus en intervalus igualis
endrentu la octava.

D'una zona d'Indonesia a la otra la escala slendro varía bastanti. El grau
variación entri los gamelan tamién varía en zona en zona. Pol ejempru, el
slendro en Java central varía menus de gamelan a gamelan de lo que varía en
Bali, ondi conjuntus del mismu lugal puen estal afináus de jolma mu diferenti.

Pa los istrumentus a los que nu les jaðin farta notas fijas (cumu el suling u el
rebab) y la vos, otras notas y cromatismus s'insertan ena escala. El musicologu
sundanés R. Machjar Angga Kusumadinata identificó 17 tonus vocalis usáus en el
slendro. Estus ajustis microtonalis tínin cierta similariá con el śruti de la
India

Las notas la escala slendru se puen llamal de jolmas diferentis. Una jolma común
es el usíu númirus mentáus ena luenga javanesa, especialmenti en una jolma
abreviá. Otra jolma más antiga es usal nombris deriváus de partis del cuerpu.
Los dos sistemas tínin los mesmus nombris pal 5 y el 6, y nu s'usa el númiru
cuatru. Quiðiás polqu'el cuartu tonu es raru en pelog y nu se usa al modulal
entre los sistemas.

El nombri barang s'usa a veðis pal unu en slendro (es el nombri usual pal 7 en
pelog); el tonu la octava antocis es llamáu de barang alit.

Pa los participantis esprimentáus, las escalas pelog y slendro están associás ca
una a una impressión particulal, relacioná conos ritualis y circustancias en que
la escala s'utiliða. Pol ejempru, en Bali, a la genti le paji qu'el slendro tíni
un soníu tristi polque con él s'afina el gamelan angklung, el conjuntu
traicional pa cerimonias de cremación.

La connotación tamién dependi del pathet utiliðáu, un conceptu paicíu al
occidental de mou. Hay tres pathet nel slendro usáus en gamelan javanés: nem,
sanga y manyura. Essi es el ordin en qu'apaecin en una actuación de wayang, que
hestóricaenti sólu usaba pathet de slendro.

Nu se conoci el origin la escala slendro. Es similal a escalas usás en música de
la India y China, lo mesmu que d'otras arias d'Asia, y puen tenel un origin
común. Una escala slendro tamién s'atopa enos conjuntus musicalis filipinus de
kulintang. Es difícil de determinal, cuandu no impossibri.

Jata endrentu Indonesia es difícil determinal la evolución las escalas. Pol
ejempru, escalas utiliðás en Banyuwangi, ena punta oriental de Java, sonin mu
similaris a escalas usás en Jembrana, celquirrinina Bali. Nu hay manera 'e
sabbel qué zona enfruyó ena otra, u si las dos evolucionarun juntas.



https://ext.wikipedia.org/wiki/Sexting

El sexting [ˈsɛh̪ˈthɪŋ] es la plática el mandaeru imáginis con contenius
sessualis pol mé de mobis. Se trata duna moa adolescenti que naci en Estaus
Uníus i que cuenta ogañu con una destensa plática entre la socieá ociental.

El sexting es un angricismu, crasi las parabras sex “sessual” i texting
“mensageu”, de mois que puei traduzil-se comu mensageu sessual.

Tamien se puei destendel el términu sexting pal mandaeru conteniu eróticu,
sensual o sessual pola Redi, gastandu qualisquiera meyu eletrónicu.

El sexting se puei definil comu el mandaeru afotus, vídius o testus con conteniu
sessual pol mé del mobi. Esti hechu tien conseqüéncias legalis mentris
qu'albarqui a un púbricu menol, ya que la producion, possession o destribucion
d'esti material, si los envolucraus son menoris d'eá, está penau pola lei.

La plática el sexting está mas destendia de lo que pareci entre los moçus.
D'alcuerdu con una encuesta hecha pola National Campaign to Prevent Teen and
Unplanned Pregnancy a 1280 adolescentis estau-uniensis, de los que eran
venteñus, un térciu decraró vel platicau sexting.



https://ext.wikipedia.org/wiki/Serapias_perez-chiscanoi

La serapia berdi (Serapias perez-chiscanoi, enantih llamá Serapias viridis) eh
una ehpeci erbácia pereni pretenecienti a la familia lah orquídiah.

La prencipal caraiteríhtica deferenciaora d'otrah ehpecih del su héniru eh el
colol berdi craru, branquecinu u encrusu amarillentu el su tallu, ohah y frorih.
Posei, amáh una benación colol purpúrea u rosá. Lah frorih son hermafroitah y
zigomórficah, y loh suh tépaluh converhin en una gálea

Se trata d'un endemihmu ibéricu, localidándosi la huerza loh suh efehtibuh en 'a
cuenca Guadiana, prencipalmenti en 'a probincia de Baahóh, anque tamién apaeci,
máh ehporáicaenti, en 'ah probinciah 'e Cázrih, Toléu y en Purtugal. Ehtubu
catalogá pol 'a Junta de Extremadura cumu ehpeci en peligru d'ehtinción hahta
primabera 'e 2008, cuandu Ahentih 'el Meyu Natural ehtremeñuh alcuentrarun una
pobración en 'ah sierrah centralih de la probincia 'e Baajóh compuehta pol máh
de mil endibiuh, pasandu a sel consierá cumu "bulnerabli" en 'a Lihta Roha de la
Frora Bahculal Ehpañola.

El nombri ehpecíficu de la serapia berdi hadi referencia al su dehcubriol, el
botánicu ehtremeñu José Luis Pérez Chiscano, quien la abía anombrau comu
Serapias viridis, peru que tubu que sel chambau ebiu a la máh que duosa
desihtencia de un tasón con esti mesmu nombri.

Abita en plauh con cierta umiá, sobri un suhtratu arenosu silícicu y riberah
d'arroyuh (preferentimenti ahesauh). Ehtá relacioná con Serapias vomeracea, de
la cuala se creíba que eran endibiuh ipucrómicuh.



https://ext.wikipedia.org/wiki/Sat%C3%BArniu

El velsu satúrniu u fáuniu [saˈtʊɾnju] (en latín saturnium [saːˈtʊɾnɪʊs] es unu
de los velsus gastaus ena literatura romana, asseñalau pola tupa de reculsus
sonorus conos que está compuestu.

En el nombri de satúrniu está el del dios Saturnu, enque tamién se le mentava
pol fáuniu, pol sel, comu desprica Varrón ena su De Lingua Latina, enos velsus
enos que cantavan los Faunus i los cantoris antañu. El própiu gramáticu Festu en
De uerborum significatione afilma que el nombri de satúrniu se devi a que los
sálius llamavan Saturnu al mesmu dios «a sationibus», es dizil, pola hartalga.

El gramáticu Varrón creiva que los orígin eran mestel landealus pa la Etrúria i
no en el Láciu, en el sentiu de que, anque no huera própiu de los latinus,
quandu menus era itálicu.

El gramáticu Vassu, a la escontra, opina que tien origin griegu, pol muchu que
los romanus lo hueran entrau ena su literatura populal de horma variá. Las
envestigacionis mas rezientis comu las hechas pol Fränkel u Pasquali concluin
eno mesmu, qu’el satúrniu es veloí griegu. A ellu allegó endespués Pasquali de
que vidu que son comparantis las escansionis los metrus coralis griegus i los
satúrnius latinus.

Con esta toria se hondea pol poel tenel la primel parti yámbica origin mas
antíguu, es dizil, arremangándusi hata la tradición induropea. No estanti, no se
sabi de ciertu el atiju que essisti entri yambu i posia dramática enas antíguas
literaturas. A lo últimu, sí está pol craru que el velsu satúrniu acibió la
emfruyéncia los metrus griegus, quandu Varrón estuvu a entental arrecuperal las
hormas puras enas sus Menippeae.

El satúrniu alevanta mucha descutiña, pos no está crara la su composición ni
estrutura. Los elimentus que caraiterizan al satúrniu comu lo son las
aliteracionis, las posicionis los acentus u mesmu el númiru sílabas son muestra
de que en origin era un testu que se deferenciava de la prosa, comu el antíguu
velsu quairau. La halta d’albondosus ejemprus que premitan un mejol analís i
estuyu, la emfruyéncia mas tardi el metru griegu i las pocas enteracionis que se
tienin empataratan el envestigaeru, queandu al velsu satúrniu emplastau vistu
dende destintus puntus.

Una de las primeras torias en salil hue la que defendia que el velsu satúrniu
tien una estrutura acentual, andi el rimu se consiguia pol mé el acentu
entensivu, cosa tamién avia enos cánticus gelmánicus i celtas. Los acentus se
diponian ena hórmula 3/2-3 dalcuerdu conas dos metais en que se parti el velsu,
cosa que se puei vel en estus velsus épicus de Néviu:

Estu está dalcuerdu cona mención de Mauru Sérviu quien dis destus velsus sel
«uersibus incomptis».

Dalcuerdu con esta toria, el velsu satúrniu se parti en dos metais, cuyas
primera sedria yámbica i la segunda trocaica. Con tó i con essu, s’á precurau
buscal pol mé dangunus pocus ejemprus procéfalus que el velsu enteru sedria
trocaicu, concretamenti un senáriu trocaicu, arreparandu en esa primel sílaba
anacrusi. En verdá, se tratan de resolucionis de yambus comu en esti ejempru:

Otra toria, la que mas acogian tien ogañu es la que mestura un pocu de las
anterioris, la toria silábicu-verbal. La hormuló De Groot i se sostriba en el
númiru sílabas i parabras que cuenta ca metá, huendu un esquema comparanti a 2 2
3 / 3 3 que premiti albondosas resolucionis. Veamus unus pocus velsus de la
Odyssia de Líviu Andronicu:

El satúrniu hue un metru populal mu gastau ena literatura populal i religiosa,
enque son poquinus los ejemprus qu’avemus que no suman los dos centenaris
velsus, arrepartius entri cachus literárius i escricionis votivas i funerárias.
La huerça los velsus literárius los avemus pol mentalus gramáticus u estuyus de
métrica antíguus. De las obras que se tienin enteracionis i cachus que lo
costatan, estavan la Odyssia de Líviu Andronicu, tradución de la omónima griega
en satúrnius i el Bellum punicum de Néviu pal sigru III e. C., reflanis de Ápiu
Clódiu el Ciegu tamién en satúrnius i la mas moerna, las Menippeae de Varrón, ya
entri el 116-127 e. C.



https://ext.wikipedia.org/wiki/Santos_Nicol%C3%A1s_Blanco

Santos tuvu nacéncia ena villa cacereña de Guiju Granailla nel 1928. Estuyó nel
IEM placentinu "Gabriel y Galán" i consigui el titulu bachillel. Endispués
trebajó comu maestru ena Academia de Enseñza en Ahigal i ena Escuela Particulal
el pantanu Gabriel y Galán. Endispués anduvu comu secretáriu el Patronato de la
Casa-Museo "Gabriel y Galán", nel su puebru.

Hue un prohundu estuyosu l’obra grabeliana i escrebió puesia imitandu el mó el
pueta charru. Tamién escrebió endirguis ena revista Alcántara i ena prensa
regional.

La su obra queó inédita, anque conoció albondus prémius. Consigui el primel
prémiu olganizau polas Juventudes de Extremadura Unida en Caçris, nel 1994, el
"Gabriel y Galán" el su puebru natal nel 1996 i el de "Exaltación del olvido" en
Ahigal, nel 1997.

La su puesia es de temática rural, siguiendu al su maestru Gabriel y Galán,
anque enclui noveais comu el usiu mas coscienti i conseqüenti el estremeñu.
Gasta tamién una ortografia particulal pol me la qual gasta j, g i h pa los
destintus tipus aspiración. El puema Loh doh compadrih i un cachu del El güertu
de loh olivoh s’encluin ena Primera Antología de Poesía Extremeña.



https://ext.wikipedia.org/wiki/S%C3%BC

Sü era un efímeru grupu música pop-eletrónica, cuyu mayol déssitu hue Rayo de
luna.

Sü se holmó embaju la duci vozi la mairileña Susana Iturriaga. De hechu, la
banda tien essi nombri pol sel las dos primeras letras la cantora cuyus dos
puntinus representan los otrus dos miembrus: Juan i Javier. Juntus grabarun el
su únicu discu omónimu que espubricó BMG España nel 1999.

El su primel déssitu hue Rayo de luna, cuyu rimu eletrónicu i letras cudiás
petarun al púbricu español, huendu una canción soná enas emissoras arrádiu pop
nel 1999. Tamién holmó parti la banda sonora la sérii adolescentis Nada es para
siempre, emitia pol Antena 3.

El su segundu cenzillu hue Ahora me buscas tú a mí nu tuvu la mesma acogia i
plontu ejarun de sonal enos meyus.

El discu se sostriba ena esséncia pop empreandu sintetizaoris i basis
eletrónicas, con letras que cantan al amol i al orviu. Sonis dance s’enhallan en
Rayo de luna u Viviendo a cien, mentris que sonis cumu Entre sombras u Yo no te
pido arrecuerdan mas al pop. Destaca la entepretación Susana en El eco de tu
voz. Coetanus de bandas cumu Spiritu (986) u Estereocéano conholman unas las
prencipalis bandas españolas finis sigru cuya banguárdia avezinaria los sonis
musicalis el sigru XXI.



https://ext.wikipedia.org/wiki/Reproduci%C3%B3n

La reproducion es un processu biológico que premiti la criacion de nuevus
organismus, huendu una caraterística común de tolas holmas de via conocias. Las
dos modaliais básicas de reproducion s'agrupan en dos tipus, que alcibin los
nombris de asessual o vegetativa i de sessual o generativa.

El processu la replicacion los seris vivus, llamau reproducion, es una las sus
caraterísticas mas enportantis. Cria organismus nuevus, que puein reenplaçal a
los que s'ayan dañau o espenau. Dessistin dos tipus básicus:

Ena reproducion asessual un solu organismu es escapás d'original otros endividus
nuevus, que sonin copias essatas del progenitol dendi el puntu de vista
genéticu. Un craru ejemplu de reproducion asexssual es la devision de las
baterias en dos células ijas, que sonin genéticamenti edénticas. En general, es
la holmacion dun nuevu endividu a partil de células matelnas, sin que dessista
meiosis, holmacion de gametos o fecundacion. Non ai, polo tantu, entercambeu de
material genéticu (ADN). El sel vivu progenitau respeta las caraterísticas i
cualiais de los sus progenitoris.

La reproducion sessual requieri la entervencion dunu (cromosoma, genera tantu
gametus masculinus comu femeninus) o dos endividus, huendu de sessus deferentis,
o tamien ermafroditas. Los descendientis producidous comu resultau desti
processu biológicu, sedrán frutu la conbinacion el ADN d'ambus dos progenitoris
i, por tantu, sedrán genéticamenti destintus a ellus. Esta holma de reproducion
es la mas frecuenti enos organismus complejus. Neste tipu de reproducion
participan dos células aploides originás por meiosis, los gametus, que s'unirán
duranti la fecundacion.



https://ext.wikipedia.org/wiki/R%C3%A9inu_U%C3%B1iu

El Reinu Uníu de Gran Bretaña i Irlanda del Norti, mas conociu por Reinu Uníu,
es un estau insulal nel norti d'Uropa, biembru dela Unión Uropea (UE), qu'está
holmau polas nacionis constituyentis d'Ingalaterra, Escocia, Galis (ena isla de
Gran Bretaña) i Irlanda del Norti (ena isla d'Irlanda), hiziendu arrayu cona
Repúbrica d'Irlanda. Al sul del país s'assítia el Canal de la Mancha, andi bicha
l'Urotuni, que conparti con Francia.

La mayol parti el Reinu Uníu consisti en terrenus endulaus i es mas montañosu al
norti. La raya devisória entre las crassis terrenu, generalmenti, se llama línia
Tees-Exe.

Galis es en general montañosu, con el su picu mas cimeru el Snowdon, qu'está a
1.085 metros d'altitú. Al norti del territóriu prencipal, s'assítia la isla de
Anglesey. La su capital i mayol ciá es Cardiff, assitiá al sul del país.

La geografia d'Escócia es variá, con tierras bajeras nel sul i nel esti i
tierras altas nel norti i nel oesti, encluyendu el Ben Nevis, qu'es la montaña
más alta el pais, con 1.343 m. Essistin muchus braçus de mari, luengus i hondus,
los firths i los lochs. Escócia tamien inclui una tupa d'islas a lo largu de las
sus costas norti i oesti, en especial las Ébridas, las Órcadas i las Shetland.
Las ciais prencipalis son Edimburgu (capital), Glasgow i Aberdeen.

La capital el Réinu Uniu de Gran Bretaña i Irlanda del Norti (United kingdom of
Great Britain and Northern Ireland, en ingrés) es Londri (14.945.000 ab).
S'alcuentra partiu en quatru territórius, regionis o tamien llamaus "paisis
costituyentis": Ingalaterra, Escócia, Galis i Irlanda del Norti, siendu la
capital el estau tamien la d'Ingalaterra. Las otras regionis tienin assitiás las
sus capitalis en Edimburgu, Cardiff i Belfast respetivamenti. Toas tienin una
cierta autonomia, siendu mayol ésta nel territóriu del norti d'Irlanda.

L'Act of Union (Acta d'Union nombri original n'inglés) de 1800 uñió el réinu de
Gran Bretaña con el réinu d'Irlanda, que via caiu gradualmenti baju control
británicu entre 1169 i 1691, pa hormal el Réinu Uniu de Gran Bretaña i Irlanda.
Ésta tamien hue una decision inpopulal, llevandu-se a cabu justu endespues de la
infructuosa Rebelion de los Irlandesis Unius de 1798. L'ocasion ligia pa esta
union, quandu se temió una intervencion o invasion napoleónica, hue devia
predominantementi a pobremas de segurança.

El Reinu Uníu cuenta con una puebracion de 60.690.500 d'abitantis, según izin
las oficians de la National Statistics enus meyaus de 2005. D'essus abitantis,
50.690.700 vivin en Ingalaterra, 5.094.800 en Escócia, 2.958.600 vivin en Gales
i 1.724.400 n'Irlanda del Norti. L'esperança de via es de 78,5 añus i la tassa
fecundiá es de 1,66 ijus por mujel. La conposicion étnica ogañoti es la
siguiente:

Réinu Uniu es una de las prencipalis nacionis endustrialis i comercialis el
mundu. Es el sestu país el mundu endespués de los Estaus Unius, Japón, Alemaña,
L'Índia i Fráncia en PIB.

Al atrás de la II Guerra Mundial i la perda progressiva las colónias, el país
retomó el rumbu comu potenti economia mantuviendu una dobri aliança que dura ata
ogañu: non perdió la mirá económica sobri Uropa, pero al mesmu tiempu rehorçó
las lazás comercialis con Estaus Unius qu'endespues el conflitu ejerci comu
primel poténcia mundial. Esti papel económicu l'á premitiu mantenel un sóliu i
costanti desarrollu a lo largu de la segunda metá el sigru XX.

Comu en tolos paisis altalmenti desarrolaus, los prencipalis fatoris en contra
de la economia el Reinu Uniu son los altus jornalis i las manufaturas en setoris
de endústria pesá en China, Taiwan, Índia i Corea del Sul.

L'agricultura arrepresenta namás qu'el 1% del PIB i está huertimenti mecanizá.
Ena endústria las prencipalis activiais son la maquinária, el material de porteu
i los produtus químicus. Ena mineria las tradicionalis minas de carvón en horma
de ulla assitiás en Yorkshire, Galis, Escócia i Lancashire án dau a las
centralis térmicas británicas l'energia nesseçária pal alantru económicu. Con el
petróliu descubiertu en 1970 nel Mari el Norti, el país es el segundu produtol
de tras de Noruega. El setol servícius es el que mas aporta al PIB el país,
destacandu sobri tós la Borsa, i los servícius financierus de banca i segurus.

Enque integrau ena UU, el llamau "uroescepticismu" tradicional de los británicus
le mantien huera de la zona euru, siendu la monea el país la libra esterlina.
Essisti un conpromissu el primel menistru pa celebral un referendum que
determini si el Reinu Uniu s'integra o non ena monea única.

L'educacion obrigatória escomiença a los 5 añus d'edá en Gran Bretaña i a los 4
en Irlanda el Norti i se prolonga ata los 16 añus, enque el 65% de los alunus
acontina los sus estúdius. En 2000 avia 4,6 millonis d'alunus escolarizaus en
enseñança primária i 8,4 millonis ena secundária. L'edá normal ena que se passa
de la escuela primária a la secundária es a los 11 añus en Ingalaterra, Galis i
Irlanda del Norti i a los 12 en Escócia.

Las universiais británicas son conpretamenti autónomas i tienin garantizá
l'endependéncia acaémica. A últimus de 1994 essestian unas 90 universiais, quasi
la metá de las antíguas politénicas, comu l'universiá a distáncia. Muchas de las
facultais de las Universiais d'Oxford i Cambridge se hundarun enos sigrus XII i
XIII. Las Universiais escocesas de San Andrés, Glasgow, Aberdeen i Edimburgu
datan de los sigrus XIV i XV. El númeru d'alunus matriculaus en enseñança
superiol hue de 2.240.680 en 2001–2002.



https://ext.wikipedia.org/wiki/Prov%C3%ADncia_e_Ci%C3%A1_Rial

Ciá Rial es una província d'España assitiá ena Comuniá Autúnoma de Castilla-La
Mancha. Tiini 510.122 abitantis (INE 2007) i 19.813 qm² de superfici repartius
entri los sus 102 monicípius. La su capital provincial es Ciá Rial. Arraya al
norti cola província e Toleu, al noresti cola província e Cuenca, al esti cola
província d'Albaceti, al sul colas províncias de Córduba i Haén i al oesti cola
província e Badahó.

El su paisahi se defini pola Meseta Central, ena su metá miriyonal; se trata dun
perfil chanu con pequeñus lombus normalmenti de poca artitú. El sul la província
está arrayau pol Sierra Morena, cuyu prencipal pasu a la Comuniá Autúnoma
d'Andalucia s'alcuentra en Despeñaperros. El norti está arrayau polos Montis de
Toleu, de poca artitú.

La prencipal cuenca idrugráfica es la de Guadiana. Esti riu tiini cumu nacéncia
las Lagunas de Ruidera, al esti la província, qu'esapaici i güervi a apaicel
enas cercanias la localiá de Villarrubia de los Ojos. Angunus los sus afluentis
ena província son el "Cigüela", el "Záncara" i el "Jabalón".

La província s'alcuentra nel caminu e Toleu a Andalucia, la prencipal via e
comunicación d'España duranti práticamenti tola su estória, polo qu'el trasporti
nunca á siu un pobrema en Ciá Rial. L'autuvia A-4 atraviesa de norti a sul la
província entri "Puerto Lápice" i "Almuradiel" nel su trayetu endi Madril hata
Andalucia. La capital, Puertollano i otras localiais están uñius a esta autuvia
a través de las autuvias A-43 i A-41. El noresti la província está tamién
comunicau a través de l'Autuvia los Viñeus.



https://ext.wikipedia.org/wiki/Primera_Antolog%C3%ADa_de_Poes%C3%ADa_Extreme%C3%B1a

La Primera Antología de Poesía Extremeña es una obra hecha pol Luis Martínez
Terrón i que, comu el su própiu títulu asseñala, se trata de la primel antologia
hecha de puesia escrebia nanguna las variais dialeutalis el estremeñu enclusu en
castú.

L’obra albarca un periodu de pocu mas dun sigru, dende la puesia grabielana hata
los autoris contemporanus comu Juan José Camisón u Javier Feijóo.

Es la primel obra qu'arrecogi gran parti el velsu escrebiu en Estremaura
nangunas las sus varieais dialeutalis, lo que supón la recopilación de testus de
difici acessu u escasina devurgación. Muchus dellus namás se hallan en primeras
i únicas eicionis, la huerça dellas pressonalis i descatalogás, u pretenecian a
espubricacionis prémius.

Nesta obra se dan unus endirguinus al tentu la via el autol siguius duna muestra
testual dunu u várius puemas. Ain muestras testualis dun total de 36 autoris de
l'artura de José María Gabriel y Galán, Luis Chamizo, Antonio Reyes Huertas,
Juan García García u Pablo Gonzálvez González. Autoris menus conocius, que u
bien no espubricarun u si bicharun son mu pocu conocius nel mundu las letras en
estremeñu comu Francisco Durán Domínguez, Olegario León Gutiérrez u Enrique
Louzado Moriano, se hallan presenterus tamién nesta obra. El própiu autol la
antologia enclui angunus los sus puemas en estremeñu.

Es una obra hundamental pa comprebal los atijus entri los autoris i autoris, las
escuelas chamicianas i grabielanas i la volución la literatura en velsu en
estremeñu dendi el sigru passau hata ogañu.



https://ext.wikipedia.org/wiki/Pirah%C3%A1n

La luenga pirahã u pirahán (ena su própia idioma xapaitíiso, prenunciau
[ʔàpài̯ˈʧîːsò]) es la luenga palrá pol puebru los pirahã, ena Amazonia
brasileña. Es soná pol sel la luenga mas simpri conocia foneticamenti i pol
desconocel la subordinación. Las enteracionis i los estuyus mas compretus
tocantis a esta luenga son los hechus pol Daniel Everett.

Esta luenga alcibi el nombri autótonu de xapaitíiso. En portugués tien el nombri
de pirarrã i ena comuniá entrinacional se le conoci con el nombri de pirahã.

Se crei que el pirahã es l’única luenga sobrivivienti de la família las luengas
muras, cuyus falantis án diu decreciendu la su pobración hata estinguilsi
duranti los úrtimus sigrus. Assinque es una luenga aislá, sin atiju conociu con
otras luengas vivas.

El pirahã es la luenga fonologicamenti mas simpri de las conocias. El su
repertóriu fonéticu comprendi namás que 10 fonemas, ara, con un ricu sistema
alofónicu i tónicu. Se dua de la entiá el fonema /k/, pues se descompón en
várius alófonus. Amás tapocu ain fonemas las nasalis, pos [m] i [n] namás son
variantis alofónicas de /b/ i /g/, huendu una las pocas luengas el mundu sin
nasalis. Amás ai qu'asseñalal que el pirahã cuenta con un sistema tonal nel que
los estuyosus no aconllegan eno tocanti al númiru, si dos u tres tonus.

Los pronombris pressonalis básicus el pirahã son ti “yo”, gíxai “tu” i hi pal
assenti. Sigún la su conjunción en sintamas entri ellus i ellus puein arrejuntal
el sintiu prural u otrus sintius. Assín pol ejempru ti gíxai senifica “musotrus”
i gíxai hi “vusotrus”. Sheldon, lingüista citau pol Everett, dis que da la
siguienti lista pronombris: ti³ "yo" gi¹xai³ "tu" hi³ "él" i³ "ella" i¹k "estu",
"estus" pa dessinal al sel animau que no es ombri ni sel aquáticu. si³ "estu",
"estus" pa dessinal al sel animau no umanu aquáticu. a³ "estu", "estus" inanimau
ti³a¹ti³so³ "musotrus" gi¹xa³i¹ti³so³ "vusotrus" hi³ai¹ti³so³ "estus" quizá
referiu a ombris.

Amás el pronombri hi tien sintiu possessivu en sintamas comu paitá hi xitóhoi
"los testículus Paitá".

El pirahã es una luenga aglutinanti, gastandu un haci afijus que portan el
senificau gramatical. Hata los verbus que senifican dessisténcia son sufijus, v.
gr.: káixihíxao-xaagá gáihí “ai una paca aí” (lit. una-paca-dessisti aí). Otru
sufiju que gasta esta luenga es el bichau pa endical evidéncia: -xáagahá “de
ciertu”. V. gr.: hoagaxóai hi páxai kaopápi-sai-xáagahá “(Vidi) de ciertu a
Hoagaxóai cogiendu un páxai (tipu peci)” (lit. Hoagaxóai esti un-páxai
cogie-ndu-de-ciertu). El sufiju -sai has nombri al verbu, comu los sufijus –eru
u –ndu en estremeñu.

El sistema verbal el pirahã s’olganiza pol espetu, destinguiendu muchus tipus:
perfetivu/imperfetivu, télicu/intélicu, continu, reiterativu, incoativu.



https://ext.wikipedia.org/wiki/Petronius

Petróniu [peˈtɾonju] (en latín Petronius Arbiter [pɛˈtɾoːnɪʊs ˈarbɪtɛr]) es el
supuestu autol la novela romana Satyricon “El Satiricón”.

Los manuscritus que trasmitin el Satyricon i las citas en destintus autoris
latinus hazin suponel qu’el su nombri huera Petronius de cognomen Arbiter. El
nombri podria bel siu Gaius u Titus. Ná se sabi desti autol, manque se quiel
entifical esti Petróniu con unu que mienta Tácitu enos sus Anales. Si estu es
verdá, Petróniu hue retratau comu un ignauus “holgazián” i un dejau que arcançó
los puestus de proconsu en Bitinia i consu. El su caraiti esquisitu i
indecutibri lo llevó a entral enos colrichis palaciegus Nerón. No estanti,
entavia dessisti ná que haga suponel sel Petróniu autol el Satyricon el mesmu
que mienta Tácitu, ecetuandu la possibri entificación la recreación el periodu
la su novela cona la del prencipau neronianu.

Una las novelas mas enfruyentis i leyias la estória la literatura ociental es la
que escrebió Petróniu: Satyricon. Se desconoci en qué fecha se compusu, anque
tien que sel anteriol al 230.

Se trata dun testu que revruja testu i prosa que cuenta en pran satíricu las
aventuras dunus dissolutus pindongus que s’aperigallan andurreandu en furriona
en furriona, robandu, fornicandu, ratoneandu en cata dineru faci. La estória la
lleva Encolpius, quien es castigau pola deviniá pol no cumpril con Príapu i es
obrigau a lleval una via arrastrá. Se precura la compaña dotrus omosessualis
conos que passa una sérii d’aventuras que los llevan a Crotona, andi unu dellus,
Eumolpus, simula sel un ricu que va a ejal una güena eréncia, de mó que vivan
del lambuceu las possibris ereerus.

Una adatación cinematográfica desta novela la hizu enos añus 60 el diretol
italianu Federico Felinni. Amás, Petróniu es pressonagi enas destintas novelas,
la mas conocia Quo vadis? del polacu Henryk Sienkiewicz.

Dessisti una tradución los primerus capítulus la obra al estremeñu enquairá ena
coleción "Crássicus en estremeñu", hecha pol Ismael Carmona i espubricá en
Diziembri 2009 baju licéncia Creative Commons.

Dalcuerdu con el Oxford Latin Dictionary, esti autol alcibi la abreviatura Petr.



https://ext.wikipedia.org/wiki/Per%C3%B3xidu_de_hidr%C3%B3genu

El peróxido de hidrógeno (H2O2), tamién conocíu com áugua oxigená, dioxogen o
dioxidanu, es un compuestu químicu con características d'un líquidu artamenti
polar, huer­tementi enlazao con el hidrógenu tal com'el áugua, que por lo
general se presenta com'un líquidu ligeramenti más viscosu qu'esta. Es conocíu
por sel un poderosu oxidanti.

A temperatura ambienti es un líquidu incoloru con fatu penetranti e inclusu
desagradabli y sabor amargu. Pequeñas cantidadis de peróxidu de hidrógenu
gaseosu s'encuentran naturalmenti en el airi. El peróxidu de hidrógenu es mu
inestabli y se descomponi lentamenti en oxígenu y áugua con liberación de gran
cantidá de flama. Su velocidá de descomposición pué aumental una jartá en
presencia de catalizaoris. Manqui no es inflamabli, es un agenti oxidanti
potenti que pué causal combustión espontánea cuandu entra en contactu con
materia orgánica o algunus metalis, comu'l cobri, la plata o el bronci.

El peróxidu de hidrógenu s'encuentra en bajas concentracionis (del 3 al 9 %) en
una jartá productus domésticus pa usus medicinalis y comu blanqueador e
vestimentas y el cabellu. En la industria, el peróxidu de hidrógenu s'usa en
concentracionis más artas pa blanqueal telas y pasta de papel, y al 90 % comu
componenti de combustiblis pa cohetis y pa fabrical espuma de cauchu y
sustancias químicas orgánicas. En otras áreas, comu en la investigación,
s'utiliza pa medil la actividá de algunas enzimas, como la catalasa.

Las dilucionis de peróxidu de hidrógenu jata al 6 % están generalmenti
reconocías comu seguras polas principalis agencias sanitarias del mundu pal su
usu comu agenti antimicrobianu, agenti oxidanti y otrus propósitus. Á síu
utilizau comu agenti antisépticu y antibacterianu dendi hazi una jartá añus
debíu al su efectu oxidanti. Manqui el su usu á descendidu los últimos añus
debíu a la popularidá d'otrus productus sustitutivus, entoavía s'utiliza en una
jartá hospitalis, centrus méicus y clínicas.



https://ext.wikipedia.org/wiki/Pent%C3%A1metru

Es el compuestu pol cincu piezis yámbicus de rimu arcencienti. El su esquema es
velequí esti: ˘ ˉ | ˘ ˉ | ˘ ˉ | ˘ ˉ | ˘ ˉ, que traduciu a luengas con acentu
entensivu es - ´ | - ´ | -´ | - ´ | - ´. Es un velsu mu gastau ena puesia
ingresa.

Eh.: J. Keats, Oda a la Otoñá, to swell | the gourd, | and plump | the ha|zel
shells.

Es el velsu compuestu pol quatru piezis datílicus i dos semipiezis. Lo mesmu
qu’el essámetru, el velsu pentámetru possei un rimu descendienti. El su esquema
es velequí esti: ˉ ˘ ˘ | ˉ ˘ ˘ | ˉ || ˉ ˘ ˘ | ˉ ˘ ˘ | ×.

El pentámetru costa duna diérisi central que devii el velsu en dos metais
igualis llamás emistíquius. Tien una estrutura mas vira qu’el essámetru,
premitiendu namás la sustitución pol espondeus enos dos primerus piezis el
velsu, queandu los otrus dos dátilus sin altereal.

El pentámetru, a la escontra del essámetru nu puei holmal una compusición
entera, es izil, siempri s’alcuentra atihau al essámetru, holmandu el tipu
própiu la lírica elehiaca: el dísticu elehiacu.



https://ext.wikipedia.org/wiki/Patrimo%C3%B1u_dela_umanid%C3%A1

Patrimoñu dela Umanidá es un títulu que obtien un lugal en concretu (cumu puei
sel un bosqui, montaña, lagu, desiertu, monumentu, costrución, compleju, o ciá)
que á siu nominá pal pograma enternacional Patrimoñu dela Umanidá pol comité
dela Organización de las Nacionis Unias pala Educación, la Cencia i la Coltura
(UNESCO) pola su emportancia, coltural o natural.

El pograma hue hundau cona Convención Concernienti ala Proteción dela Erencia
Coltural i natural Mundial, la cual hue adotá pola Conferencia Mundial dela
UNESCO el 16 de noviembri de 1972. Dendi altoncis, mas de 180 paisis án
ratificau la convención.

En 1959, el gobiernu d'Egitu acetó costruil la gran presa d'Aswan, algu que
inundaria un valli con emportantis tesorus de cevilizacionis antiguas, comu, por
exemplu, los templus d'Abu Simbel. Hue altoncis quandu la UNESCO creó una
campaña mundial con el fin de protegel estus tesorus, a pesal delas peticionis
dendi los gobiernus d'Egitu i Sudán. Finalmenti, los templus d´Abu Simbel i
Philae huerun muaus a otru assitiamientu a una mayol altol.

Enos Estaus Unius escomençó la idea de mestural la conservancia natural i la
coltural. Una conferencia dela Casa Branca en 1965 called for a World Heritage
Trust to preserve "the world's superb natural and scenic areas and historic
sites for the present and the future of the entire world citizenry." The
International Union for Conservation of Nature developed similar proposals in
1968, and they were presented in 1972 to the United Nations conference on Human
Environment in Stockholm, Sweden.

Un testu únicu hue finalmenti alcuerdau pol tolas partis afetás, i la Convention
Concerning the Protection of the World Cultural and Natural Heritage (Convención
Concernienti a la Proteción el Legau Curtural i Natural el Mundu) hue adotá pola
Conferencia Heneral la UNESCO de 16 de noviembri e 1972.

Hata terminal el añu 2004, huerun 6 los criterius pa los eificius... Patrimoñu
Curtural i 4 pa los Patrimoñu Natural. En 2005, se moificó estu e horma que solu
ai una seri e 10 criterius. Los lugaris nominaus ebin sel de "valol destacabli
universalmenti" i cumplil al menus unu e los 10 criterius.

Uguañoti ai 851 lugaris Patrimoñu la Umaniá en 142 Estaus. D´estus, 660 son
colturalis, 166 son naturalis i 25 son mistus. Further site classification
includes the classification of the State Parties among five geographic zones:
Africa, Arab States (composed of northern Africa and the Middle East),
Asia-Pacific (includes Australia and Oceania), Europe and North America
(specifically, USA and Canada), and Latin America and the Caribbean.

Note that Russia is classified as belonging to the Europe and North America
zone, together with Cyprus and the Caucasus States.

The UNESCO geographic zones also give greater emphasis on administrative, rather
than geographic associations. Hence, Gough Island, located in the South
Atlantic, is part of the Europe & North America region since it was the United
Kingdom which nominated the site.



https://ext.wikipedia.org/wiki/Part%C3%A9niu

El parténiu u parteneu (en griegu παρθένειον, de παρθένος "vilhin, doncella")
era una composición coral ena que s’ehecutaban recitalis, cantis i bailaus de
holma entrivolá, própia las fiestas los puebrus l’Antígua Grécia.

Avezis el própiu coregu cantaba hunta el coru. Enas composicionis Almán, los
parténius tinian partis monódicas, qu’eran el proémiu i prólogu la pieça,
mentris que la parti central era ehecutá polas vozis en coru femininas. Nessas
partis monódicas estaban derihias al coregu u al própiu coru femininu. Nu es de
siguru qu’el pueta huera el mesmu que cantara los solus, puestu qu’esti,
anqu’era el diretol la hunción, nu siempri participaba dentru la escenificación.

Las parténius s’olganizaban en fiestas localis en onol a angún dios, cumu los
que bichaba Almán en onol a Ártemi Órtia, i holmaban parti dotras celebracionis
sigún las costumbris de ca lugal. Hueraparti el cantu i el bailaus, los
parténius muestraban la frol la nueva aristocrácia compuesta polas moças mas
pulias la ciá. Nesti sintiu tien relación con otras celebracionis andi se rindi
curtu a la belleza, dessibiendu a las hóvin polas sus albeliais —canti en
parténius i epitalámius— u físicu —carreras en Olímpia—.



https://ext.wikipedia.org/wiki/Pais_Vascu

Pais Vascu u Euskadi es una Comuniá Autúnoma española, assitiá nel estremu
nororiental la franja cantábrica, ruizandu pal norti con Mari Cantábricu i
Fráncia, pol sul con La Rioja i Castilla i Lión, al oesti con Cantábria i pol
esti con Navarra. Lo holman las províncias (denominás Territorius Estóricus nel
ordenamientu autunómicu) d'Álava (Araba ena luenga vasca u euskera), Guipúscua
(Gipuzkoa) i Viscaya (Bizkaia) abarricandu 251 municipis: Álava 51, Guipúscua 88
i Viscaya 112.

Tien una estensión total de 7.234 km² i una puebracion de 2.141.860 abitantis
(INE 2007), con una densiá puebración de 295,0 ab/qm². La su capital es
Vitoria-Gasteiz, en Álava, ondi s'alcuentran el Palramentu i la séi el Gobielnu
Vascu, enque la ciá más grandi es Bilbau.

En Euskadi s'án palrau dos luengas dendi hazi sigrus: el castillanu i l'euskera,
siendu las dos originarias de la region, pos el castillanu surgió nuna zona
amplia qu'abadaba tamien territoris de l'ocidenti de l'atual Álava. L'euskera, a
diferencia el restu luengas ibéricas muelnas, no procei el latín ni preteneci a
la família induropea. Nel añu 2001, un 49,6% la puebración era monolingüe
castillanu, un 32,2% era bilingüe i un 18,2% era bilingüi pasivu (entendia
euskera enque lo palraba con dificultá). Estus porzentahis varian duna provincia
a otra, siendu Guipúscua ondi más se palra euskera i Álava ondi menus. Las
puebracionis gascunas asentás en Guipúscoa trajherun con ellas la su luenga: el
gascón (ya esaparecía nel País Vascu).

Territórius estóricus El Pais Vascu comprendi tres províncias, las qualis
recibin la denominación de territórius estóricus nel ordenamientu autunúmicu:
Álava (305.459 abitantis). Capital: Vitória-Gasteiz. Guipúscua (694.944
abitantis). Capital: San Sebastián. Viscaya (1.139.863 abitantis). Capital:
Bilbau.



https://ext.wikipedia.org/wiki/Pablo_Gonz%C3%A1lvez_Gonz%C3%A1lez

Pablo Gonzálvez González [ˈpaβlo ɣon̟ˈθɑlβeθ ɣon̟ˈθaleθ], maestru, poeta i
gramáticu estremeñu naciu en Calçailla.

Es autol de la Primera Gramática Ehtremeña i de várius poemárius. El su trebaju
nel campu la Filologia Estremeña á siu la mas enportanti hata el momentu, por
sel la primel ententona de normativizal el estremeñu.

Pablo Gonzálvez González tuvu nacéncia en Calçailla (Caçris) nel añu 1934, iju
de pairis agricultoris. Cursó los estúdius de Umaniais i Filosofia nel Semináriu
Diocesanu de Cória-Caçris por onzi añus. Otuvu el títulu Maestru Nacional de
Primel Enseñança endespues d’estudial comu alunu libri ena Escuela Normal de
Magistériu de Caçris. Acabó la su hormacion por mé de cursillus de la su
especialiá i tamien por mé de várius cursus de Filologia Ispánica ena UNED.

Escomiençó nel mundu la literatura de nuevu, espubricandu, a vezis con
seudónimu, conposicionis poéticas ena revista Alcántara.

En 1981 espubricó un poemáriu entitulau Hojas extremeñas sueltas, ondi tendria
cabusia poesia lo mesmu en castellanu comu en estremeñu.

En 1982 por conseju dunus amigus, Pablo Gonzálvez se presentó al VI Concursu
«Ruta de la Plata» lograndu el primel prémiu ena moaliá de «palra populal» con
un poema entitulau La briega. A partil d'esti prémiu esmiençaria a cogechal una
notabri sérii de galardonis comu el primel prémiu nel certamin pracentinu poesia
en castellanu «Exaltación de la encina» i el primel accesit nel concursu
convocau pol Extremadura Unida, dambus los dos nel mesmu añu, con el poema No
ehtá la tierra pa hadel indirguih.

Ansimesmu recebi un galardón (accessit) nel certamin literáriu del Martis mayol
de la capital el Jerti en 1984 con el poema Alilaya.

En 2005 feguran angunus los sus poemas ena primel antulogia hecha de poesia en
estremeñu a manus de Luis Martínez Terrón.

Pablo Gonzálvez es unu los mayoris conoceoris el estremeñu, aportandu no comu
obra filológica namás, sino tamien comu obra literária la Primera Gramática
Ehtremeña en 1995. Esta obra pretendi albarcal la idioma duna horma global,
çalachandu el sistema lingüísticu el estremeñu enos sus diversus andaris
fonéticu, morfológicu i sintáticu. Comu hechu señalabri, destaca la su propuesta
ortográfica fonetista ondi letras cumu la x o la j no feguran endrentu el
alfabetu estremeñu i gasta pa represental tolos tipus d’aspiracionis la letra h.
Se trata de la primel propuesta de normativizal el estremeñu escritu, enque son
muchas las deficultais que deja ascapi. Amás la Gramática de Gonzálvez peca
d’enfocal una gramática en conparáncia sempri con el castellanu, descudiandu al
lionés i al portugués comu luengas mas cercanas a las raizis el sustratu el
estremeñu.

Lleva várius añus trebajandu en un veluminosu dicionáriu de mas de 70.000
términus del que entavia se sabi la fecha pubricación. Aprepara tamien una obra
de caraiti demosóficu de Calçailla.

Tamien tien participau en dos de los tres congressus celebraus sobri el
estremeñu, el primeru ena su localiá natal, Carçailla, nel 2003 i el segundu en
San Peiru de Méria (Baajos) nel 2004.



https://ext.wikipedia.org/wiki/Ortografia_del_extreme%C3%B1o

La Ortografía del extremeño se trata la primel ortografia hecha pal escrebieru
nolmativizau el estremeñu, amás de sel la ortografia utilizá ena entrihazi la
Güiquipeya. El su autol es Ismael Carmona Garcia.

Se deví en dos grandis partis: micruortugrafia (microortografía) i
macruortugrafia (macroortografía). La micruortugrafia arrecohi la nolma pal
escrebieru la parabra concibia de maea aislá, mentris qu’ena macruortugrafia
s’enhallan aquellas nolmas que pon en relación el escrebieru la parabra con un
entolnu mayol cumu lo es el sintama, l’oración u el testu. Apellau a esta obra
apaici un apendi sobri el escrebieru los prefihus curtus d’orihin greculatinu.

La dicutomia dessistenti nel aspiraeru estremeñu entri emplotivas i esplotivas
se ve resuerta pol usiu la grafia H pa l’aspiración ascomiençus de sílaba —
pellehu, talheta, huntu — i de S pa l’aspiración nel acaberu sílaba — isla,
acionis, espetáculu. Desti mó l’aspiración huerti i la debi estremeñas quean
resuertas pol estas dos letras.

La oposición que ai en estremeñu entri /θ/-/ð/ es del mesmu tipu que desistin en
purtugués entri /s/-/z/: port. vezes, est. vezis. Desta horma, el estremeñu,
mantuviendu esta caraiterística meyeval, á de conselval nel su escrebieru las
grafias respeutivas z-c/ç. V. gr.: cozel, zagal, áziu, poçu, amenaça, ciambri.

Hata el intri s’á viniu gastandu el apostrofi sin critériu ni calapatríciu. La
prepuesta desta ortugrafia es la de gastalu namás colos monusílabus que, de, pa,
me, te, se, le, lo, la, cuya vocal se puei hampal alantri d'otra vocal: t’iban
engañau, l’abahó. P’acabihal de nolmalizal esti espetu, l’ortugrafia trai una
séri cuairus ondi se muestran parabras qu’án d’escrebilsi apellás — crasis —
cumu aconteci con ciertas preposicionis alatranti d'otras preposicionis — an,
pan —, detelminantis — ena, nel, puna —, endefinius — dalgotru, dangunu — i nel
chascu el endefiniu tó — tol, tola, tolu, tolus, tolas.

Siguiendu los esquemas d’acentuación de luengas cumu el purtugués u el catalán
en viendu sel mas acordis con el estremeñu qu’el castellanu, l’ortugrafia propón
estas siguientis cincu regras heneralis. S’acentuan:



https://ext.wikipedia.org/wiki/Ortograf%C3%ADa_del_Extreme%C3%B1o

La Ortografía del extremeño se trata la primel ortografia hecha pal escrebieru
nolmativizau el estremeñu, amás de sel la ortografia utilizá ena entrihazi la
Güiquipeya. El su autol es Ismael Carmona Garcia.

Se deví en dos grandis partis: micruortugrafia (microortografía) i
macruortugrafia (macroortografía). La micruortugrafia arrecohi la nolma pal
escrebieru la parabra concibia de maea aislá, mentris qu’ena macruortugrafia
s’enhallan aquellas nolmas que pon en relación el escrebieru la parabra con un
entolnu mayol cumu lo es el sintama, l’oración u el testu. Apellau a esta obra
apaici un apendi sobri el escrebieru los prefihus curtus d’orihin greculatinu.

La dicutomia dessistenti nel aspiraeru estremeñu entri emplotivas i esplotivas
se ve resuerta pol usiu la grafia H pa l’aspiración ascomiençus de sílaba —
pellehu, talheta, huntu — i de S pa l’aspiración nel acaberu sílaba — isla,
acionis, espetáculu. Desti mó l’aspiración huerti i la debi estremeñas quean
resuertas pol estas dos letras.

La oposición que ai en estremeñu entri /θ/-/ð/ es del mesmu tipu que desistin en
purtugués entri /s/-/z/: port. vezes, est. vezis. Desta horma, el estremeñu,
mantuviendu esta caraiterística meyeval, á de conselval nel su escrebieru las
grafias respeutivas z-c/ç. V. gr.: cozel, zagal, áziu, poçu, amenaça, ciambri.

Hata el intri s’á viniu gastandu el apostrofi sin critériu ni calapatríciu. La
prepuesta desta ortugrafia es la de gastalu namás colos monusílabus que, de, pa,
me, te, se, le, lo, la, cuya vocal se puei hampal alantri d'otra vocal: t’iban
engañau, l’abahó. P’acabihal de nolmalizal esti espetu, l’ortugrafia trai una
séri cuairus ondi se muestran parabras qu’án d’escrebilsi apellás — crasis —
cumu aconteci con ciertas preposicionis alatranti d'otras preposicionis — an,
pan —, detelminantis — ena, nel, puna —, endefinius — dalgotru, dangunu — i nel
chascu el endefiniu tó — tol, tola, tolu, tolus, tolas.

Siguiendu los esquemas d’acentuación de luengas cumu el purtugués u el catalán
en viendu sel mas acordis con el estremeñu qu’el castellanu, l’ortugrafia propón
estas siguientis cincu regras heneralis. S’acentuan:



https://ext.wikipedia.org/wiki/Nidji

Nidji es una banda pop rock originaria de Jakarta, Indonesia, jolmá pal 2002 y
compuesta pol seis miembrus: Giring (cantanti), Rama y Ariel (guitarras), Adrie
(batería), Andro (baju) y Run-D (tecráus). El su nombri víni de la parabra
japonesa niji (虹) que quíi iðil "alcu iris" u "alcu de Dios".

El su conceptu musical es rock moernu que combina elementus pahí del pop u rock
alternativu u progressivu u el funk. Grupus cuyu estilu pue bel dau enfruencia u
ispiración al grupu puen sel L'Arc-en-Ciel, Coldplay, Goo Goo Dolls, U2,
Radiohead, Smashing Pumpkins, The Verve, Dave Matthews, The Killers, Keane y tal
y más.

Nidji se jolma pal 2002, y nel 2005 sacan el su primel álbum entituláu
"Breakthru'", y los cincu singles "Sudah", "Hapus Aku", "Bila Aku Jatuh Cinta",
"Kau dan Aku", y "Disco Lazy Time". Tres de los singles arcanzan el númiru unu
en MTV Ampuh, concretaenti "Sudah", "Hapus Aku" y "Kau dan Aku". En 2007,
sacarun un segundu álbu entituláu "Top Up", y los singles "Biarlah", "Jangan
Lupakan", "Arti Sahabat Akhir Cinta Abadi", y "Shadow". "Shadow" jolma parti la
banda sonora la populal sérii televisión Héruis, y el su videoclip tíni un
jeitíu autáu al de la sérii. El tema estuvu 13 semanas cumu númiru unu en MTV
Ampuh. Esti tema, unta "Heaven" del álbum Breakthru' han servíu pa dal
repercusión enternacional a la banda. Nidji tamién ha síu la banda prencipal ena
banda sonora original la pinícula "Laskar Pelangi" basá ena novela homónima, con
el tema entituláu tamién "Laskar Pelangi".



https://ext.wikipedia.org/wiki/Napoleon_I_e_Fr%C3%A1ncia

Napoleón Bonaparte (15 d'Agostu, 1769; 5 de Mayu, 1821) hue un general i
emperaol de Francia.

Napoleon tuvu nacéncia col nombri Napoleone di Buonaparte en Ajaccio, Córcega.
Ihu e Carlo Buonaparte, un abogau i políticu i la su muhel, Marie-Letizia
Buonaparte. Los Buonapartes huerun una família c'ahorraba e la nobleza corsa.
Napoleon cambeó el su nombri pa gorvelu más francés.

La Revolución Francesa causó abondas runchas i destrasteus en Fráncia. Nun inti,
Napoleon aconllegaba bien cona aquellus qu'estaban nel puel. Algotras vedis
estuvu carci. Ayuó a la Repúbrica a la escontra daquellus c'apuchaban al rei de
Fráncia. Gorviósi heneral del ehércitu francés. Enhiló las sus tropas pa Itália
i encetó a ganal fama i puel.

En Mayu e 1798, Napoleon viahó pa Egitu i Síria. Pal francés era mestel
enfrontilasi al Empériu Británicu en Índia i al mieu del Diretóriu Francés de
que Napoleon catara el puel en Fráncia. La campaña ejícia hue un marru melital.
Napoleón gorvió a Fráncia pol mé dun cámbeu nel gobielnu francés. Angunus
barruntaban que Napoleon nu eberíe bel ejau a los sus ombris en Egitu. Napoleon
ayuó a enhilal el Gorpi d'Estau de Brumáriu en Noviembri e 1799.

En Febreru e 1800, Napoleon hue el Primel Cónsul de Fráncia. Fráncia acontinaba
en guerra cola mayoría d'Uropa. Consiguiósi la pas duranti una mihina aluspués
la Batalla e Marengu.

Bonaparte cambeó muchas hormas de vía en Fráncia i hidu abondas cosinas güenas.
Los sus cámbeus nel sistema legal, el Códigu Napoleónicu, son arreparaus cumu un
güen cámbeu. Napoleon hue nombrau Cónsul Vitalíciu en 1802 i Emperaol de Fráncia
en 1804. Estu senificó que se gorviera esencialmenti un ditaol.

Uropa nu estuvu en pas duranti muchu tiempu. Napoleon i Fráncia ganó albondas
batallas a la escontra un hadi e aliáncias entri Áustria, Gran Bretaña, Rússia i
Prúsia. Aína, Napoleon ganó albondas batallas cumu la Batalla e Austerlitz.

Napoleon hidu marrus i perdas. L'armá francesa dio haqui a l'armá británica. La
vitória británica ena Batalla e Trafalgar enhiló el control del océanu i del
mari.

Napoleon hidu al su helmanu rei d'España. Estu causó el esmienzu duna guerra e
guerrillas a la escontra los francesis.

En 1812, Napoleon hue a la guerra con Rúsia. Los rusus reculun i las huerzas de
Napoleon llegun pa Moscú. A pesal destu, el ehércitu e Napoleon nu hue escapás
de derrotal a los rusus. Nu tenían papáncia i encetó el ibielnu en Rúsia. Los
rusus esmienzun a atacal. Napoleon i las sus huerzas tuvun que gorvel pa
Fráncia. Namás 10.000 soldaus puyerun runchal nel acaberu la retirá.

Nel 30 e Marzu e 1814 París se rindió. Napoleon ehó el puel en Fráncia el 11 e
Abril de 1814. Huesi en esíliu pala isla e Elba nel Mari Mediterráneu.

Napoleon hidu una güerta pol sorpresa a Fráncia el 1 e Marzu e 1815. La su trupi
se le uñió i gorvió a sel denuevu a gobelnal Fráncia duranti un periou de 100
días. Napoleon hue derrotau ena Batalla e Waterloo.

Napoleon hue indirgau pala isla e Santa Helena ena costa e África. Espenó el 5 e
Mayu e 1821, e cancru e buchi.



https://ext.wikipedia.org/wiki/Nacionalismu_estreme%C3%B1u

El Nacionalismu estremeñu es un movimientu político pocu desarrollau
d'Estremaúra.

Ogañu no dessistin movimientus del tó nacionalistas olganizás ni partius
nacionalistas rustrius (tuviendu en cuenta aquellus que recraman ativamenti el
reconocimientu comu nación d'Estremaura u enclusu, en algún casu, el derechu
d'autodeterminación), enque á essestiu ententus pa crial movimientu, mas allá
del regionalismu, que no án ahilau). No estanti, el PREx de Coalición Extremeña
(PREx-CREx), en 2007, empençó a reconocel el caraiti nacional d'Estremaura
(enque sin hazel muchu hincapié en ellu, comu demuestra el hechu de que no aiga
renunciau a la etiqueta de "regionalista" ni aiga cambiau entovia la letra "R"
las sus sigras oficialis que representa la parabra "regionalista").

Los nacionalistas u soberanistas estremeñus suelin tenel, a menú, unas posturas
mas reivindicativas házia la luenga estremeña qu'el regionalismu.

Según las encuestas, los estremeñus están entri los que más identificaus izin
sentilsi con España u enclusu a la cabeça en esti espetu. Pero, sin embargu,
enas encuestas del CIS, a la pregunta de cómu d'ergullosus se sientin de
pretenecel a Estremaúra, los resultaus están entri los más altus, igualaus a los
de asturianus i canárius (los más avançaus en essi espetu junta ceutíis i
melillensis). Amás, a la pregunta de quantu de españolis u estremeñus se sientin
comparandu un sentimientu con el otru, los resultaus no endicavan una menol
concéncia local estremeña que en según qué algotras comuniais, i, mesmu, eran
mas favorabris a un supuestu nacionalismu estremeñu n'angunus añus nel CIS que
pa otras comunidais autónomas con nacionalismus olganizaus comu Andaluzia u
Aragón, huendu el polcentagi de genti que se consiera namás española u mas
española qu'estremeña sensibrimenti mas baju qu'en lugaris comu Andaluzia, la
Comunidá Valenciana, Múrcia, las Castillas u mesmu Galícia. En una encuesta de
CEPS-multiprofessional, nel añu 2005 el 4'2% los estremeñus encuestaus ijun
sentilsi "sólo extremeño", mentris qu'enas encuestas del CIS la cifra á variau
entri el 0'6% i el 3%.

En 1999 de horma anegótica s'iscrivió en el rustriju partius políticus el
"Bloque Nacionalista Extremeño".. Ciertas movicionis d'estrema-esquierda de
andal estremeñu comu el BPEX enos añus 80 tuvun relacionis con otrus movimientus
soberanistas u independentistas d'esquierda d'otras zonas. Amás, en 1986 el
Bloque Extremeñista Revolucionario tinia l'alcaldia Majás de Tiéta.



https://ext.wikipedia.org/wiki/Movimientu_Papua_Merdeka

El Movimientu Papua Libri (en indonésiu: Organisasi Papua Merdeka, abreviau OPM)
es una olganización separatista hundá en 1965 que reclama la endependéncia de
Papua Ociental de Indonésia. El territoriu es almenistrau pol Indonésia,
holmandu parti las províncias de Papua i Papua Ociental. Dende la su creación,
el OPM á ententau establecel diálogus diplomáticus, peru cona condición de
lleval en ca reunión la bandera Papúa Ociental (considerau un atu inlegal baju
las leyis indonésias) en ca atu melital.

L'olganización i el movimientu pola endependéncia de Papua Ociental no es apoyau
pola huerça d'inmigrantis javanesis, trayius pola política trasmigracionis el
gobielnu indonésiu. Sin embalgu cuenta cona simpatia y el apoyu duna tupa
d'endígenas papuanus que se consieran a ellus mesmus comu ajenuos a cualisquiel
atiju con pueblus indonésius austronésius. D'alcuerdu a los simpatiçantis del
OPM, la almenistración indonésia en Papua Ociental es una ocupación melital.



https://ext.wikipedia.org/wiki/Montimayor_del_Riu

Montimayor del Riu é una pruebación assitiá ena Sierra-de-Bejal, Província de
Salamanca, Castilla i Lión, España. El conceju tien una superfícii de 15,30 km².
La su altitú é de 677 m sobru'l ñivé la mar. La villa Montimayor ta ena
cordillera Central, enti'l maciçu Greus i la Sierra Francia. Assitiau al sulesti
la província Salamanca, mu cerca la província de Cáçris, el su télminu municipá
llega ta la línia separación de las duas províncias. Pa llegal al conceju, tantu
pul norti cumu pul sul, hai hace-lu a traviés de la N-630 o l'autuvía la Prata,
desviándu-si a l'altitú de Peñacaballera. Hai recorrel sieti km pur una
estrechina y difícil carretera local. El conceju ta hermanau cula villa humónima
Montemayor ena província de Córduba. Montimayor del Riu hué declarau Conjuntu
Hestóricu Artísticu'n 1982. Ubicá juntu l'antigua Carçá la Prata, duranti la Edá
Meia tuvu jurisdicción sobru catolci pueblus, dalgunus los cualus conservan hoi
en dia parti'l su nombri, cumu Colmenar de Montimayor, Bañus de Montimayor i
Horcaji de Montimayor, enti otrus.



https://ext.wikipedia.org/wiki/Montilmosu

Montilmosu u Montelmosu es un monicípiu la província e Caçris en Estremaura, que
comprendi el puebru el mesmu nombri i un ampriu términu monicipal nel que
s'alcuentran casas aislás, secaerus i fincas.

El puebru hue hundau cumu aldea el siñoriu e Galisteu nel sigru XIII, i con el
tiempo chegó a tenel mas puebración que la capital del siñoriu. En 1837
s'endependiçó huntu con el restu los monicípius que hormaban el siñoriu.

Ogañu, Montilmosu cuenta con 5.710 abitantis (INE 2007) i es el segunderu
monicípiu mas puebrau las Vegas del Alagón.

Montilmosu s'alcuentra enas cordenás: latitú 40º05’23” (N) i lonhitú 6º20’53”
(W). La su artitú respeutu al nivel del mari es de 394 metrus. El longol pol
carretera es de 24 qm a Praséncia, 90 qm a Caçris i 150 qm a Salamanca.

El términu monicipal de Montelmosu tien 96 qm² de supifícii i las siguientis
caraiterísticas:

El términu monicipal de Montelmosu está assitiau nuna zona chana unta el riu
Alagón. La su artitú varia entri 200 i 500 metrus i va descendiendu a miia que
mos acelcamos al riu. La cimera el télminu monicipal es el Tesu Artu (504 m, nel
arrayu monicipal con Azetuna). El puebru s'alcuentra a 394 m d'artitú.

Tolos regachus de Montilmosu son afluentis de riu Alagón, qu'es el arrayu esti
el términu monicipal i el único riu emportanti e Montilmosu.

Los regachus mas emportantis que desembocan en riu Alagón en Montilmosu son la
Ribera el Broncu, cuya nacéncia s'alcuentra ena Sierra Santa Bárbara, al sul de
Las Hurdis, i desemboca en riu Alagón cerca las Potras; el Regachu d'Azetuna,
que desemboca argu mas al sul; i el Regachu la Nava, que naci en Montilmosu i
desemboca cerca la ermita e Valdehuentis.

El único regachu emportanti que pasa pol Montilmosu i nu desemboca allí es el
Regachu el Peci, que se horma cola uñión de várius regachus nel embalsi e
Montilmosu i desemboca cerca e Morcillu.

Nel términu monicipal de Montilmosu ai dos embalsis: el embalsi u presa e
Montilmosu (que comparti con Azetuna, nel Regachu el Peci) i el Embalsi e
Valdeobispu (que comparti con Azetuna, Ahigal, Santibáñez el Bahu i Valdeobispu;
está assitiau en riu Alagón)

Montilmosu tiini una piscina natural cercana al cruci las carreteras de
Carcabosu i Alagón, bastanti vesitá en vranu, inque nu es aconsehabri bañalsi
aina.

Enas callis de Montilmosu entovia se conservan una tupa poçus, la mayoria
d'ellos en desusu. Destacan los siguientis:

La carretera EX-370 uñi Montilmosu con Plaséncia (24 quilómetrus al esti),
Carcabosu (11 quilómetrus al esti) i Poçuelu e Çarçón (9 quilómetrus al oesti).

En Montilmosu se cruza cola carretera e Cória (CC-13.7), pola que se va a
Morcillu i Cória (dambus los dos al sul de Montilmosu). Untal polígonu
endustrial ai una carretera (CC-114) qu'uñi Montilmosu con Guihu e Galisteu i
Guihu e Cória. A Azetuna se puei aceel pol una carretera (CC-13.6) que pasa al
lau el embalsi e Montilmosu, pola que se chega a la Praça d'España u al
polieportivu e Montilmosu. La carretera la ermita e Valdehuentis uñi un tramu la
EX-370 con Alagón (monicípiu e Galisteu). El Caminu el Cordel u Cañá los
Rebollaris, al noresti el puebru, es un senderu turísticu emportanti pol que se
puei aceel en cochi a Santibáñez el Bahu.

En Montilmosu desistin caminus pa uñil las fincas qu'ai nel términu municipal.
Destacan los caminus del Carril i e la Crus del Rueu (consieraus callis pola su
cercania al puebru i la su entermiténcia entri casas i huertus); de la Mahá los
Porquerus i el Herrau (ena hesa boyal); i los de Riulobus-Valdeobispu,
d'Azetuna-Carcabosu i e Montilmosu-Holguera (al suresti, norti i sul del
términu, respetivamenti, uñin los puebrus que les dan nombri).

Montilmosu cuenta con un coléhiu (Coléhiu Púbricu Sebastián Martín), nel que se
dan crasis a los chirivehis del puebru endi preescolal hata 6º e primária. El
coléhiu está deviiu en dos eifícius deseparaus al suresti el puebru: el Ehiu el
Prau i el Retamal.

Tamién está nel puebru el Estitutu d'Eucáncia Secundária Grabiel i Galán, con
crasis d'ESO i Bachilleratu i ciclus hormativus d'alministrativu i hardineria. A
este estitutu asistin alunus de Montilmosu, Azetuna, El Broncu, Guihu e Cória,
Guihu e Galisteu, Hernán-Péres, Morcillu, Poçuelu e Çarçón, Santa Crus de
Paniáugua, Santibáñez el Bahu, Torrecilla los Ánhelis, Valriu, Villa el Campu i
Villanueva la Sierra . Está assitiau al oesti el puebru, untal parqui, el centru
e salús i l'ermita e San Sebastián.

El ayuntamientu olganiça amás escuelas monicipalis curturalis i eportivas pa
estuyantis de primária i secundária.

Dendi 2007 desisti amás en Montilmosu la Escuela Tallel Los Negritus, ena que se
horma a zagalis menoris de 25 añus en temas relacionaus colos meyus
audiuvisualis. Unu los ohetivus la escuela tallel es ponel en huncionamientu una
TDT local.

Montilmosu cuenta con un centru e salús (Centru e Salús San Bartolomé), ogañu en
obras d'ampriación .

Tamién ai nel puebru dos boticas, una parabotica, dos óticas, dos clínicas
dentalis i una clínica veterinária.

Montilmosu cuenta endi 2003 con una estación d'autubusis assitiá ena EX-370,
gastá polos autubusis que van regulalmenti d'unus puebrus a otrus.

El puebru tie artesanía de mu diversus tipus, que hadin que sea el centru e la
artesanía la su zona. Entri ellus destacan:

Nel primer pisu el Centro de Iniciativas Turísticas hay un Museu Etnográfico,
una esposición permanenti e los ohetos artesanalis que s'utilizaban antiguamenti
en la localiá. Además, ca añu, desde 2000, se realiça un Mercau Rural Artesano
el domingu anterior al día de San Bertolo, con asistencia e artesanuh e toa la
zona.

En Montilmosu antuvia se cocinan platus tipicus e la zona, basaus en su
agricoltura i ganaeria. Algunus d'elluh son:

Nel pueblu emiti la emisora Radio Montehermoso, nel 107.6 FM. Ehta cadena es del
ayuntamiento y emite las 24 horas del día desdi Cá la Cultura. Inque emiti polas
mañanas y tardis algunuh programas, la mayoria el tiempu emiti música.

Hue hundá en diciembri e 1984 pola Asociación Cultural La Puente, una asociación
qu'había altonci en Montilmosu. Por altonci l'arradio emitía solamenti 12 horas,
algunas más en verano, en el 90.5 FM. La populariá e l'arradio nel puebro y
alredeoris hiço que s'extendiesi l'horariu e emisión, cuyo horariu e madrugá hue
rellenau con música controlá por un ordenaol.

Montilmosu tie muchah cancionis i bailes populares. Desdi 1979 existi nel puebru
la asociación Sabor Añejo, quienis, aemás e represental el folclore el puebro
por tol mundu, organiçan desdi prencipiuh los añuh 80 un festival folklórico en
el que han participau grupuh e muchuh paisis. Esti festival se celebra a mediaus
e agostu tolos añuh i suelen participal 5 grupuh, tanto nacionalis como
entrinacionalis, uno de ellos Sabor Añejo.

Otra muestra e folclore eh la e Los Negritus de San Blas, que bailan el 3 de
febrero en la Praça Mayol en honor a San Blas, y cuyuh bailes traicionalis han
convertiu la fiehta e San Blas n'una Fiesta de Enterés Turísticu Rehional.

La elésia hue eificá nel sigru XV i está assitiá nel centru el puebru. Las
ermitas fueron eificás nos sigrus XVII i XVIII, escetu la e San Cristóbal, qu'es
de finalis e sigru XX. Las cinco primeras s'assitian enos alredeoris o afueras
del puebru, las otras dos están ena carretera a Alagón.

El parque temático e Estremaura es un proyeutu el Ayuntamiento e Montilmosu y el
Taller e Empleu el año 2001. Se trata d'un ehquema e los monumentuh más
emportantis e Estremaura, colocaus n'un cachu tierra e la mihma forma e la
rehion, peru con dos hectareah.

La su construcción estuvu pará duranti un tiempu, inque en 2008 se reanudarun
lah obras, hubiéndose terminau ya la construcción e la ehcultura e Pizarro y
queando pendienti la construcción el restu e las maquetas. El parque, con
algunuh e los monumentuh ya hechuh, está assitiau frenti al Polígunu Endustrial.

En la Praça e la Constitución s'assitia el Parque Monicipal Príncipi Helipi, unu
e los parques mas grandis e la zona, qu'en 1974 sustituyó a una laguna que había
allí.

Nel pueblu ai tamién angunus otros hardinis, comu unu que ai frenti al parque
monicipal, qu'ocupa el centru e la Praça e la Constitución y que está dedicau a
los donantis de sangri, y otro nel barrio el Albadil.

Se prevé además en un futuro prósimu la realización de un parque periurbano
cerca e la ermita e San Cristóbal.

La desa boyal e Montehilmosu eh una desa arbolá estremeña e aproximámenti 1125
hectáreah con gran cantidad de encinas, además e alcornoquih i robleh, assitiau
al suroesti el puebru.

El Arroyu el Pez la atraviesa i sobre ésti hay construius puentih de piedra,
comu el Puenti e Simón Ruano; assína comu pasaeras, que son piedras alineás pa
cruzal el arroyu.

En la desa se conservan dolmenih el IV milenio adC colocaus en círculu y con un
pasillu, que se descubrieron a finales de sigru XX. Los dólmenih eran
enterramientos, pero los cadáveres no se conservan debido a la acidez e la
tierra. Hay tres dólmenes descubiertuh qu'han siu investigaus por la Universidad
Complutensi e Madrid: el Gran Dolmen, el Dolmen e la Gran Encina y el Dolmen el
Tremal.

Cerca el pueblo s'assitia la Majá e los Porqueros, un conhuntu e chozas llamás
zaurdas, ande se refugiaban loh puercuh, y la choza el porquero, el ganaero que
los cuiaba. Existen doh tipuh de zahurdas, lah d'adultus, y lah de parieras.

En la dehesa ain angunus molinus que s'usaban antiguamenti pala molienda e la
aceituna o el cereal, comu el Molinu el Jerrao y el Molinu e Respinga.

Otrus puntus emportantis son el Chozo e Daniel el de las Bestias i la Fuente el
Jerrao, una fuenti con pilas i una laguna cuyu nombri se debe a la alta
concentración de yerru que hay allí.



https://ext.wikipedia.org/wiki/Minermu

Pocu u ná se sabi de la via desti cantautol. S’inora la fecha la su nacéncia,
duandu entri dos possibris cronolohias: una tardia que lo enquairaria entri los
primerus líricus ena segunda metá el sigru VII i otra mas recienti a primerus el
sigru VI. Abemus datus proceentis del léssicu Suda, anque n’assolutu son crarus.
Asseñala la 37 olimpiá ena que γέγονε, es izil, entri los añus 632-629 puu bel
naciu u puu arcançal la frol la via que pa los griegus andaba pa los 40 añus.

Nesti mesmu léssicu se dis que hue paí ihu dun tal Licirtiadi i da cumu
possibris lugaris nacéncia Colofón, Esmirna (ciais hónias) u Astipalea. Polo
heneral se crei sel de Colofón.

Ena Antigüeá hue mu apreciau pola sensualiá los sus puemas, huendu el pueta
γλυκύς (u λιγύς en parabras la Suda) "duci" pol esceléncia.

Minermu puu bel escrebiu muchas obras cumu assigura el léssicu Suda, peru hue
anombrau mas bien polos sus puemas eróticus i pol el cantu hundacional a
Esmirna. Se conoci qu’escrebió en ton épicu un largu puema con el nombri
Esmirneida. Esti bichu hazi emparentalu con Esmirna, anque nu quieri izil estu
que naciera allí. Hueraparti desti puema del que mas ná sabemus acetus essíguus
cachinus, Minermu cautivó la elehia compusiendu sensualis dísticus andi tiempu,
belleza, amol, vehés i muerti s’enfrontilan entri ellus i ellus atihaus al apegu
al cuelpu. Estus pueminas s’arrecohierun antañu nun libru entitulau Ναννώ
(Nanu).

Esti autol, hormi al Liddell-Scott, alcibi l’abreviación "Mimn." del su nombri
latinizau Mimnermus.



https://ext.wikipedia.org/wiki/Matachel

Riu Matachel es unu los mas emportantis afluentis de riu Guadiana. Destaca en
gran miia pola su estensa cuenca, que arrepresenta un 3,8% de la cuenca e
Guadiana, en comparáncia con otrus afluentis de la malhin gocha. Dendi la su
nacéncia en Sierra Morena hata la su desembocaura enas prosimiais la localiá e
Don Álvaru, Matachel acorri entegramenti la província e Badahó, deviiendu
práticamenti pola metá la comarca e Tierra e Barrus, de la que se costitui cumu
la su prencipal via fluvial. Nel su tramu final, el culsu está regulau pola
presa d'Alanhi.

La cuenca e riu Matachel es mu pocu prenunciá, orihinandu una redi e drenahi
sinuosa i densa ena que tamién participan un gran númiru e regachus
estacionalis. El clima mediterráneu que carateriza la zona marca grandis
deferéncias estacionalis nel su caudal, chegandu a sel práticamenti testimonial
en epoca vraniega. Enas sus áuguas i riveras es posibri alcuentral fauna e gran
valol ecolóhicu, cumu el harabugu (endémicu e Guadiana), el meloncillu, la
hineta u el gatu montés.



https://ext.wikipedia.org/wiki/Mari_d%C2%B4Azov

El Mari d'Azov (Azovskoye More), conociu ena Grécia Antígua comu la Mare
Meotiana, es una seción setentrional el Mari Negru, uniu a esti pol estrechu
Kerch. Arraya al norti con Ucránia, al esti con Rúsia i al oesti cona Península
Crimea. Amás arrepresenta la marisma Sivaš, desapartá del mal Azov pol una
cuenda sabri de 110 km de longol.

El mari, con una superfícii de 37.555 km² (340 km de longol i 135 d'anchón). Los
sus prencipalis trebutárius son Don i Kuban, qu'aportan tal cantiá áugua que
hazin que seya un mari pocu salinu. Estu, uniu a qu'es un mari de poca hondura
(nangunu los puntus no ai mas dun metru), hazi qu'en ibielnu la superfícii el
mari se gieli en ciertus lugaris.

Los puertus prencipalis son Berdyansk, Mariupol, Rostov-na-Donu, Taganrog i
Yeysk. La su emportáncia económica i geostratégica hizu que se costruyeran dos
canalis que emprestaran selvíciu comelcial a esti mari; la Canal Volga-Don i la
Canal Manych, que la uni con el mari Cáspiu. Nella dessistin plataformas
d´estraición de gas natural i petróliu. Estu, unta la entensa pesca hizu
qu'ogañu la fauna i la frora desti mari andin nun gravi processu d'estinción.



https://ext.wikipedia.org/wiki/Mari_d%27Azov

El Mari d'Azov (Azovskoye More), conociu ena Grécia Antígua comu la Mare
Meotiana, es una seción setentrional el Mari Negru, uniu a esti pol estrechu
Kerch. Arraya al norti con Ucránia, al esti con Rúsia i al oesti cona Península
Crimea. Amás arrepresenta la marisma Sivaš, desapartá del mal Azov pol una
cuenda sabri de 110 km de longol.

El mari, con una superfícii de 37.555 km² (340 km de longol i 135 d'anchón). Los
sus prencipalis trebutárius son Don i Kuban, qu'aportan tal cantiá áugua que
hazin que seya un mari pocu salinu. Estu, uniu a qu'es un mari de poca hondura
(nangunu los puntus no ai mas dun metru), hazi qu'en ibielnu la superfícii el
mari se gieli en ciertus lugaris.

Los puertus prencipalis son Berdyansk, Mariupol, Rostov-na-Donu, Taganrog i
Yeysk. La su emportáncia económica i geostratégica hizu que se costruyeran dos
canalis que emprestaran selvíciu comelcial a esti mari; la Canal Volga-Don i la
Canal Manych, que la uni con el mari Cáspiu. Nella dessistin plataformas
d´estraición de gas natural i petróliu. Estu, unta la entensa pesca hizu
qu'ogañu la fauna i la frora desti mari andin nun gravi processu d'estinción.



https://ext.wikipedia.org/wiki/Marcu_Aureliu

Marcu Uréliu [ˈmaɾku uˈɾelju] (en latín Marcus Annius Verus Catilius Seuerus,
[ˈmaɾkʊs ˈanːɪʊs ˈweːɾʊs kɶːˈtɪlɪʊs sɛˈweːɾʊs]) hue un filósofu estoicu i
emperaol romanu el sigru II, el últimu los cincu güenus emperaoris. Hue el
prototipu sábiu governanti.

Marcu tuvu nacéncia endrentu la família los Ánius Verus, de quartus i con
agarris políticus. La família el pairi es del monicípiu d'Ucubi (ogañu Espejo),
al sulesti Corduba i tenia tradicion política entre los sus miembrus varonis. Su
agüelu paternu hue el políticu Ániu Veru, quien trebajó de consu en el 121 i en
el 126 i de senaol, por ordin Vespasianu i anduvu tamien ena pretura. Su pairi,
de mesmu nombri Marcu Ániu Veru, trebajó de pretol i se casó con Domícia Lucila,
quien recreia duna família la nueva aristocrácia que posseia frábicas ladrillus
de los que se bastecia Roma. La ermana Domícia, Ánia Galéria Faustina se casó
con el emperaol Antoninu Piu i hue tamien, amás de tia, suegra Marcu Uréliu.

Pocus endilguis essestin tocantis a los primerus añus el filósofu. Se sabi de
ciertu que tuvu nacéncia el 26 Abril el 121 quandu era consu su agüelu Marcu
Ániu Veru (el vieju). Se crió en un cortiju familial en el tesu Céliu, andi
vivian las famílias ricas de Roma. Un pal paí d’añus naci su ermana Ánia
Cornifícia Faustina, hutura mujel Umídiu Quadratu.

Por desgrácia, el pairi dambus a dos zagalinus enfeneció mentris trebajava comu
pretol, tuviendu Marcu Uréliu apeninas 3 o 4 añinus. S’acupó la custódia el
agüelu Ániu Veru i des que l’espenó el iju se muarun pa la su mansion, junta el
tempru lateranu.

Allina de mocinu escomiença a recebil los primerus endilguis conos que el
bisagüelu costeó sin arreparu i prencipió a deprendel griegu, polo que el
pilraeru por esta léngua vinu dende la infáncia. Es anegóticu el hechu de que
Marcu Uréliu palrara en griegu cona mairi, ca i quandu se derigia a ella. Ya de
polos sus primerus añus se muestra un zagalinu sériu. Por mó el libru primeru la
obra que queó, se tien conocéncia del ambienti en que se crió de muchachu: el
portamientu pastueñu el agüelu, la religiosiá la mairi, el espiparru la
educáncia el bisagüelu i la nombreria i güena fama que le queó su pairi .

La família puu pagá-le a Marcu Uréliu los mejoris professoris. S'estilava ena
epoca no dil a las escuelas púbricas los moçus cuya família pia pagá-le una
enseñança privá en casa. Assinque cuentó conos professionalis mas punterus enas
diversas ramas el conocimientu. Por mé el libru I que sirvi de prólogu a los sus
Revacaerus i la biografia ena Historia Augusta se conocin la huerça las
pressonaliais que endilgarun al moçu Marcu.

En el sabel literáriu lo enició un tal Uforión, seguramenti angún escravu
griegu, cosa que conprementaria conos endilguis el cómicu Géminu (cómicu) ena
adolescéncia. Con él deprendió el arti la comédia griega, el entonaeru i tamien
el recitaeru. Andrón, músicu de profession, le deprendió las artis musicalis i
matemáticas, antañu inseparabris, i los primerus escalahansus la geomatria.

Los prencípius la gramática i tamien la conposicion los deprendió de Alejandru
el Gramáticu, a quien mandarun a buscal dende Frigia. De pa esta epoca, quandu
tenia unus 11 añus se dis que mençó a revistil de filósofu i a portal-se comu
tal. Ascuchó licionis de representantis las destintas escuelas oratória el
empériu, sin canteal-se por denguna en concretu. El oraol d’origin griegu Erodi
Áticu le deprendió oratória. Endispués lo tuvu comu güen amigu. Con quien tamién
hizu dispuesinu mu güena gavilla hue con Frontón, maestru retólica. Él quiju
enverea-le en el caminu la retólica en paragi el su huturu comu emperaol, pero
no hue escapás, pos prefirió la filosofia. Mantuvun professol i alunu albondosa
correspondéncia de la qual avemus muchas muestras. A él le agraeci el ve-le
enseñau no el entressenu la retólica, sino la alverténcia de cómu el poel i la
tirania enputecin a los ombris.

Dionetu hue el su gran maestru, maestru de cosas utis pa la via de ca dia, comu
el ejercíciu corporal i los primerus endilgus filosóficus. Hue quien lo hurgava
pal deporti i pa la caça, activiais en tó conparantis a las moernas i cona que
las joventuis antíguas se esparigian. Tamien l’enseñó debuju i portamientus el
mó via rúspiru, al mó i manera melital, sin grandis regalezas i con reziura. Hue
quien lo enició ansimesmu a la filosofia i lo que le resultó mu aparenti:
destinguil a los chalratanis de los verdaerus hablaoris.

Ara, quien mas asseñalarun el pensaeru i mó via Marcu Uréliu huerun los sus
maestrus filosofia, prencipalmenti Rústicu. Por mó de Rústicu, Marcu assumió el
su huturu comu filósofu enque tuviessi que vivil de continu comu ombri púbricu
enas sus briegas comu ejecutivu. Se margulló enas enseñanças el estoicu
Epictetu, a quien muchu apreció i al que mienta en várias ocassionis ena su
obra. Hue sin dua quien mas le infruyó, lo mesmu en el pensaeru que en el
estilu. De Rústicu deprendió la moral rézia i reta el estoicu, comu él mesmu
asseñala:

Pero tamién uvu d'algotrus filósofus las sus conferéncias. Quandu Antoninu Piu,
les precuró a él i a Lúziu Veru a unus los mas notabris filósofus la epoca:
Apolóniu de Calcedónia. Tamién contarun conas palramentas Sestu de Queronea,
filósofu estoicu, sobrinu el celebri Plutarcu. A dambus a dos agraeci sel ombris
de conduta rézia i güenus ejemprus moralis. Tamién oyó las licionis de Catulu el
estoicu i Atenódotu.

Des que tuvu seis añus hata el dia la su muerti, Marcu anduvu agateandu gracis
políticus i hacinandu un haci títulus. Quandu apeninas tenia 6, Adrianu nomina a
Marcu a engressal enos equites. Al sotru añu, con 7, eá ena que quiciá enpençara
tamien la su educacion, entra en el prestigiosu colégiu sacerdotal los sálius,
siendu salius palatinus.

De que hizu los 15 recebi la toga viril, lo qual le supón margullil-se ena via
política comu un ciaanu mas. El emperaol Adrianu, precurandu atijá-lo cona
família el que tendria que vel siu el próssimu emperaol Éliu Cesa, lo prometi
cona ija d'ésti. Con tó i con essu, el casóriu no siguió palantri, pos Éliu Cesa
mueri de chopetón i Adrianu acoloca comu el su sucessol a Antoninu Piu, tiu
Marcu Uréliu.

Dos añus despues, en el 136, Antoninu adota a Marcu Uréliu i a Lúziu Veru, iju
Éliu, endespues de la decision Adrianu de siguil en el poel. Namás mueri el
emperaol, el moçu Marcu Uréliu, ejecutandu el su encargu políticu, organiza los
juegus fúnebris i la apoteosi Adrianu, con gran acogia el púbricu, oviamenti.
D'essa eá la su carrera política trasciendi de mou espasmosu. Con namás 17 añus,
es hechu qüestol, seuir turmarum equitum romanorum, princeps iuuentis i
participa de várius colégius sacerdotalis. Amás tamien es nombrau Caesar por
Antoninu, de los Urélius, quien densiguia vidu en él el próssimu sucessol. Marcu
tuvu que mual-se el nombri i adotal el de Uréliu, queandu-se assina Marcu Uréliu
Antoninu. Por esta epoca tien que mual-se a las dependéncias Adrianu, algu que
no le petó albondu.

Conos endilguis el emperaol, Marcu escomiença a hazel-se-le familial las
activiais el mandu emperial. Por suerti, tuvu güen paradigma, pos Antoninu tuvu
fama de sel güen i justu governanti i de sel religiosu i clementi (vé-le í el
moti Pius). A él enos Revacaerus le dedica una sérii agraecimientus i asseñala
rehuertimenti las vertuis que tuvu Antoninu comu pressona i derigenti. Con tó,
Antoninu no le dió potestá trebunícia ni proconsulal ata que no llevó unus nuevi
añus de aprendizagi. A los 26 ya via siu consu por dos vezis.

En el añu 145 Marcu se casa cona ija el emperaol, Faustina la Menol. D'esti
jeitu quean bien cierraus los cérculus familiaris sucession. Faustina era prima
carnal Marcu, pos la mairi d'aquella era la su tia Faustina la Mayol, ermana
Domícia. Las boas huerun mu sonás en el empériu, pos se llegó hata acuñal una
monea comemorativa i se dierun donativus al puebru i al ejércitu.

Con tó i con essu, la estória trata a la mujel de mou destintu a la que Marcu
asseñala, pusiendu-la de mujel fria. Tamien se l’acusó de vel participau ena
conjura el general Avídiu Cásiu, enque essu está sujetu a destintas
entrepetacionis. A la contra, Marcu agraeci ve-le caiu una mujel tan güena i
cenzilla i amorosa. Más, con ella tuvu mas duna dozena ijus, tós arreconocius,
pero de los que poquinus sobrevivierun. Quearun Ánia Urélia, Víbia Urélia Sabina
i Cornifícia entre las hembras i de varón namás Cómou, quien le siguiria a él en
el empériu. Cómou hue mellizu Antoninu, quien murió quandu namás tenia quatru
añinus.

En el añu 161 mueri Antoninu en Lori, andi tenia un cortiju particulal. Antinu
d’espenal, Antoninu le queó dau el mandu i a su ija Faustina. Marcu hue llamau
altonci Imperator Caesar Marcus Aurelius Antoninus Augustus i sigún se hizu con
tan altu cargu, lo conpartió con su amigu i quasi ermanu Lúziu Veru, que muó
tamien el su nombri Lúciu Cejóniu Cómou por Imperator Caesar Lucius Aurelius
Verus Augustus.

Dambus a dos ejercierun el poel de horma equitativa junta el Senau. La
inconpatibiliá caraiteris i la destinta naturaleza dambus regentis no enpiyó
qu’el empériu apencara conos destintus gabarrus que lo enpataratavan. El própiu
Marcu l’entriegó en matrimoñu a su ijina Lucila. Mala fama governaol tuvu Lúziu
Veru quienm mas que ejercel el su poel, se dedicó a dil en furriona en furriona
de que aballó de Roma pa salienti, mentris que Marcu derigia la precupanti
situacion el empériu dende Roma, entre estúdiu i estúdiu.

El cámbiu goviernu prevocó que enos puebrus de la Armenia se produjieran nuevus
entaramaus. Vologesu III, rei partu, enpón en Armenia un préncipi, Pacoru, enque
la zona estuviera manejá por dos legionis pendientis del governaol Capadocia. Se
enlió una batalla que tuvu comu conseqüéncia la perda las terrenus arménius i de
parti Siria i numerosas vias los melitaris que se hallavan pallí.

Con un pobrema assín, Marcu Uréliu s’atermina por mandal pallá el contingenti
qu’andava al cúdiu los arrayus conos germanus al mandu el general Estáciu Priscu
mentris que en Salienti Avídiu Cásiu precura reorganizal las huerças disponibris
i Lúziu Veru ahila pa Siria con idea de derigil la custion. La verdá es que
Lúziu passó el tiempu de charrangana en Antioquia sin dil a assomal-se a la
guerra enos quatru añus que duró. En el 165, endespues de una sérii vitórias al
mandu Avídiu Cásiu, la situacion s’apazígua i Lúziu Verru güelvi pa Roma. El
Senau le da el títulu de Particus a Lúziu por ganal a los partus i Marcu es
llamau Imperator por tercel ves.

Una de las conseqüéncias que tuvu el vel venciu a los partus hue el logral un
passu seguru a las regionis mas orientalis conocias. S’abrió una ruta pol Golfu
Pérsicu hata topal China i embajás huerun mandás pallá. Unas corónicas chinas la
epoca mientan a Marcu Uréliu con el nombri de An-Tum, anque las rutas abiertas
no huerun de mucha freqüéncia, pola alejacion i la poca segurança que avia.

Se barruntava el rehileu los puebrus el norti i las fronteras no estavan bien
assegurás dende tiempu á. Arrancarun los estaramaus en el 166 i durarun hata el
180 a lo largu los arrayus danubianus. Se vidun en el enfrentamientu destintas
tribus norteñas, comu los quadus, dende siempri unius a los marcomanus, los
sármatas, ermundurus, yazigus, vitovalus i lombardus. Más, el libru que sirvi de
prólogu a los Revacaerus acaba cona frasi Τὰ ἐν Κουάδοις πρὸς τῶ Γρανούᾳ “Pa
entre los quadus, junta Gránua”.

El cagaçu i la precupacion en Roma huerun tan grandis de que los marcomanus
assitiarun Aquilea en el 167, que Marcu Uréliu tuvu qu’acuil a un ritu
espurechamientu del que no se jechava manu dende el 399 e. C., el lectisternium.
Entre el 169 i el 170, cona muerti Lúziu Veru i las correspondientis honras
fúnebris, Marcu Uréliu tuvu que aballal pa Roma, momentu que aprovecharun los
marcomanus pa avançal-se sobre los arruinacaus ejércitus. A ellus s’ajuntarun
puebrus romanizaus tiempu á, comu los sequanus i los belgas pa pola Galia.

Las vitórias sobre aquellus puebrus en alantri huerun enteosas i rebalizas i ná
puun assegural de ciertu, llegandu a arcançal los arrayus Macedonia i Graecia.
Situacion entrincanti que duró hata el 173, quandu várius ejércitus emperialis
tuvun luchis contra los marcomanus i en 175 contra los yazigus huendu escapás de
hazé-los engajeral-se. D'esti jeitu se firmarun trataus pas por duracion de tres
añus (175-178).

El general Avídiu Cássiu que via hechu una estrordinária lavol enos luchis
contra los orientalis, en viendu el perigru que se recechava Roma, s’alevantó
cona idea de hazel-se cona parti oriental el empériu. Aquí es andi se cuenta la
tradicion por parti la mujel Marcu Uréliu, Faustina, pos se izi ena Historia
Augusta que conocia las entencionis el general, de mois que no hizu ná pa
enpií-lo, entre otras cosas pol ve-le llegau enteracionis de que su mariu via
muertu.

Pero los alevantamientus poquinu durarun, pos los própius ombris Cássiu lo
matarun i cuertandu-le la cabeça se la llevarun a Marcu Uréliu, quien via
aballau pa Antioquia de que s’enteró del casu. Pero antigual de castigal o
achacinal a los que estavan enliaus ena tracamundina, el emperaol se muestró
conpassivu, quijiendu entendel las causas de semejanti alevantamientu. Hue
indulgenti cona família Cássiu i ordenó que baju concetu dengunu s’ensultara a
naidi de los sus miembrus.

La pas que firmarun conos marcomanus i quadus s’eschangó, quiciá pola incapaciá
d'estus puebrus de cumpril conos mandaus los romanus. Los estaramaus atoñarun en
el 178 i derivarian en nuevas guerras hata el 180, añu en que murió el emperaol.
Una mijinina enantis la su muerti, Cómou acui al norti con ideas de tajal
definitivamenti los pobremas conos marcomanus i quadus. Pero el pairi tenia
pensau vel acontinau las guerras ata rendí-los, puyendu acopral nuevus terrenus
al empériu i buscal, a la final, la ansiá pas romana, decision que comunicó al
su iju enantinu de dal la boqueá i que, a la contra, desobeeció.

El 17 Marçu el 180, Marcu Uréliu espena endespues duna larga malotia que
l’afetava al bandul, seguramenti, canci estógamu. La Historia Augusta dis que
Marcu Uréliu se despii ligeramenti del su iju, no huera sel que le contagiara,
polo que puyera vel-se tratau de pesti, malotia que dende las guerras contra los
partus se via destendiu por tol empériu. Tenia 58 añus. Por mó el Senau i el
puebru romanu, Marcu Uréliu hue devinizau i decretarun tolo correspondienti a
tal onol: arcu trumfal, estauta oru en el Senau, tempru, altal i sacerdotis.

Marcu Uréliu á passau a la estória las letras pol vel queau una las obras mas
ralas de las que la estória s’á dinau a que sobreviviera, los Revacaerus.

El títulu la obra es conpricau, pos enos manuscritus que Guillelmu Silandru
d’Asburgu saca dun códici palatinu le da el nombri de Tὰ εἰς ἑαυτὸν “Las cosas
pa sí mesmu”. Dende altonci, las traducionis a las destintas léngas l’án dau
títulus comu Meditaciones[n 1], Soliloquios o Reflexiones morales[n 2], The
Meditations[n 3], To Himself, His conversation with himself, Thoughts… En
estremeñu acontinandu cona tradicion ispana, lo entitulamus Revacaerus.

Dende que Marcu Uréliu queó escrita esta obra, probabrimenti quandu andava de
campaña contra los marcomanus i los quadus sigún firma en el acaberu el primel
libru, l’obra hata tiempus moernus á teniu poca acogia por parti el púbricu i
los especialistas.

Al pocu de moril el emperaol, utoris comu Dión Cássiu o Erodianu mientan esta
obra enos sus escritus. Un sigru enpues, ya en el IV, Temístiu, refiriendu-se al
testu marcurelianu lo llama Almonicionis. Pa essi mesmu sigru ain enteracionis
en Urelianu Vitu i ena ya citá Historia Augusta.

No se güelvin a tenel endilguis a tentu los Revacaerus hata el primeru el sigru
X, quandu el obispu Cesarea, Areta, en una carta los mienta.

En 1626 aparici una edicion ludunensi qu’umenta los marrus que arrastravan las
anterioris edicionis, ata que por fin, en 1643 Mericu Casaubón espubrica una
edicion cudiá tamien en el griegu original i cona traducion en latín.

Enas edicionis mas moernas, a partil el sigru XX, campean la hecha en Belles
Letres (con traducion francesa) por A. I. Tannoy en 1925 i la ossoniensi en 1944
pol A. S. L. Farquharson, en dos volúmin, una con testu i traducion ingresa i
otru con un ricu comentáriu.

Lo primeru que llama l’atencion es sin dua el hechu de que Marcu Uréliu
escreviera una obra entera en griegu, con un conteniu tan íntimu, en un momentu
en que el Estau se diva esbarrungandu pol pesu las destintas culturas i
pensaerus qu’albarcava i prejisava un ajuntamientu que se precurava por mé la
pas. Los motivus son mas simpris: Marcu Uréliu era coscienti de que la luenga la
filosofia pol esceléncia era el griegu, enque llevaran dende Cicerón un caminu
bastanti largu andau eno tocanti a la capaciá el latín pa espressal el pensaeru
filosóficu. Pero el filósofu-emperaol no mirava los testus ni de Cicerón ni de
Séneca, sino a los grandis filósofus que mas l’infruyerun por mó el estoicismu i
las enseñanças los sus tantus professoris, que son vé-lo equí Eraclitu, Sócrati
i Epictetu, prencipalmenti.

De Sócrati apañó al moelu ombri moral i conseqüenti, pero de Eraclitu i Epictetu
bichó la horma de comunical el pensaeru, la física por parti Eraclitu i el mas
puru estoicismu de Epictetu. Lo mesmu unu qu’otru eran griegus i en griegu
escrivierun. I el hormatu de Eraclitu hue el aforismu i el de Epictetu mas de lo
mesmu, prencipalmenti en el Enchiridion. Vé-le í, los estuyosus encasullan la
obra el emperaol entre la escritura aforística o bien entre el géneru los
hypomnemata o notas pressonalis.

L’obra se devii en dozi librus, enque no essesti un atiju craru entre unas
partis i otras. Namás está crara la destinción entre el libru primeru i el restu
l’obra. El primel libru, a mou de prólogu, se conpón de una retahila
agraecimientus a las pressonas que mas enfruyerun ena su via, dende familiaris
mas allegaus hata maestrus, amigus, el própiu emperaol Antoninu Piu i a los
própius diosis.

S’inora si los pensaerus qu’espón dessa manera huerun escritus con un propósitu
o no. Angunus arreparan ena possibiliá de ve-los escritus comu manual pal su iju
Cómou, enque lo mas seguru es que los escreviera aspécii notas cabildaeru
própias pa sí própiu, sin idea de espubricacion. Otrus estudiosus opinan que
prejisamenti por mistériu de sel notas, tuviera en menti una obra mas organizá i
mejol redatá pal púbricu, enque tó essu son conjeturas.

Los Revacaerus son escritus en un estilu eminentimenti antirretólicu, cosa
estrordinária en una epoca andi la horma pulava por cima el conteniu. Marcu
Uréliu ahuyia de tó tipu retólicas, algu que le vinu dau pol su professol
Rústicu. Enque essu no senifica que descúdii la espression, tuviendu periodus
bellus i gastandu metáforas, que, enque preteneçan al repertóriu tradicional
estoicu, son verdaeraementi sugerentis. Las uariationes son albondosas, pos la
repiticion temas l’obriga a la varieá hormas, repiticion, por otra parti,
justificá pol valol dotrinal.

Sigún el Liddell-Scott, esti autol recebi la abreviatura M. Ant. del su nombri
latinu Marcus Antoninus.



https://ext.wikipedia.org/wiki/Lusit%C3%A1nia

Lusitania es el nombri duna província romana el oesti la Península Ibérica, la
antigua "Hispania" (leyiu cumu Ispania) romana.

Bahu el domiñu d'Augusto, nel 27 eC, se crió la província d'esti nombri (cumu
província emperial) i era derihia pol un legau el emperaol de rangu pretóriu. La
província s'estendia en prencípiu endi Guadiana hata el Cantábricu, ya que
duranti las Guerras Cántabras, los territórius de galaicus i asturis huerun
anesionaus a ella.

Nel 17 eC, Augusto gorvió a reorganizal las províncias la península, i los
arrayus la Lusitánia se fiharun nel territóriu assitiau entri Tahu i Guadiana,
con capital en Emerita Augusta (atual Méria), encluyendu aprosimadamenti lo que
uguañoti es Purtugal i Estremaura (ecetu la rehión assitiá entri Miñu i Dueru).

Los arrayus cola província emperial Tarraconensis encetaban nel cursu bahu e
Dueru, acontinaban pol cursu e Tormis i las estribacionis setentrionalis el
Sistema Central, p'arcançal la devisória entri las sierras de Greus i
Guadarrama, i bahal polas estribacionis meriyonalis del Sistema Central
landeandu la Sierra e Guadalupi i Guadiana.

Tomó el su nombri e los lusitanus (en latín: lusitani), valientis guerrerus que
opusierun una huerti resisténcia a la penetración romana (sigru II e.C.), hata
el puntu e sel una las rehionis ibéricas que duranti mas tiempu runchó contra el
envasol. Nel su territóriu tamién s'encluian los vetonis, los túrdulus veteres i
los célticus la Betúria Céltica.

La província hue deviia entri el empériu d'Augusto i el de Claudio en tres
conventus iurdicus pala correta alministración de hustícia, que realiçaban
dambus dos legati iuridici anombraus pol emperaol, inque s'alcuentraban
subordinaus al gobernaol provincial.

La província s'alcuentraba vertebrá e Norti a Sul ena su parti mas oriental pola
Via la Prata, emportanti conhuntu e carçás que premitian viahal dendi la capital
provincial, Emerita Augusta, hata la capital el Noroesti la província
Tarraconensis, Asturica Augusta; sobri esta carçá se levantaban albondas de las
mas emportantis puebracionis de la província.

Otra carçá, costruia en epoca e Trajano comunicaba la Via la Prata con Olissippo
a través la famosa Puenti d'Alcántara i la puenti sobri la rivera Trevehana, en
direción a la Civitas Egitania.

Los arrayus la província acontinarun estabris a lo largu el sigru III, i la
província solu se vio afetá pola represión de Septimio Severo contra los
notablis de las ciáis, particularmenti d'Augusta Emerita, que s'abian decrarau
partidárius del su rival Clodio Albino, entri los añus 193 i 197.

A finalis del sigru III, cuandu Diocleciano se convirtió en emperaol i crió el
sistema la Tetrarquia, procedió a reorganizal las províncias del Empériu. D'esta
horma, en 298 la província "Lusitánia", cuyus arrayus se mantuvierun igualis a
los que tinia ena etapa anteriol, hue entegrá ena nueva Diocesis Hispaniarum,
cuya capital hue assitiá en Augusta Emerita, ena que, pol tantu, residian el
Praeses u gobernaol de la província, que tomó rangu consulal, i el vicarius u
vicáriu la diócesis.

Posteriolmenti, pal 320, Constantino I entegró la Diocesis Hispaniarum ena
Prefetura el Pretoriu e las Gálias, remaneciendu la província e quilati duranti
el restu el sigru IV.

Tras l'envasión de los bárbarus en 409, la Lusitánia, huntu cola`Baetica, hue
ocupá polos vándalus asdingus i los alanus, i, cuandu estus, presionaus polos
visigós, que atuaban cumu foederati el Empériu, abaldonarun Hispania.

Nel nuevu reinu visigó e Toleu, la Lusitánia se mantuvu cumu una las sus
províncias, recibiendu un gran continhenti e puebración hermana en angunas las
sus ciais, cumu Emerita Augusta.



https://ext.wikipedia.org/wiki/Luis_Chamizo_Trigueros

Luis Florencio Chamizo Triguero [ˈlwis floˈren̟θjo ʧaˈmiθo tɾiˈɣeɾo], mas
anombrau comu Luis Chamizo, hue un avogau i pueta estremeñu, autol de El miajón
de los castúos i punteru enas letras en castú.

Luis Chamizo tuvu nacéncia ena villa de Guareña (Baajós) el 7 Noviembri el 1894.
La su família es d’origin estremeñu, pos de destintus puebrus pacensis proceian
los agüelus. Los sus pairis huerun Joaquín Chamizo Guerrero, cacharreru local,
fegura cravi ena su puesia, i Asunción Triguero Bravo. Ubu un gelmaninu, Julián
Chamizo, el qual enfeneció con poca eá.

Los primerus endirguis los tuvu en Guareña. Pa hazel los superioris, aballó a
Mairil, andi vivió en cá una tia suya, raceandu pal Colegio las Maravillas.
Arremató en Sevilla, ciá a la que dende altonci anduvu atijau. Allina velollí
topa el títulu de péritu mercau. Aluspués, aballa otra ves pa los Mairilis a
estuyal Derechu. Pol estus tiempus conoci al muelnista estremeñu Manuel
Monterrey, nuna ciá que pa ná tinia que vel con el su puebru i de la que
pelcebia lo charramanduscu la crutura urbana, dalcuerdu conos datus
autobiográficus los sus própius puemas. Pal 1918 se gradua comu avogau. Namás
acabijaus los estuyus, güervi pa Guareña a trebajal nel negóciu familial, comu
comelcianti los conus, vendiendu pahuera, mas que ná, pa Ciá Real.

Endispuesinu, ahilandu mas pa lo suyu, trebaja nuna notaria Dombenitensi de
passanti, ena bicha Victoriano Rosado Munilla . Pol mé el su amigu i vizinu
Francisco Valdés, Chamizo s’enrea a escrebil pal pedióricu La Semana.

Entri los añus de que acabija la carrera i el su casamientu, trascurri la epoca
de mayol hechura puética el autol, apresentándusi a los juegus froralis
Almendraleju nel 1919 i espubricandu dos añus mas tardi la su obra mas soná, El
miajón de los castúos.

Se convoa en 1922 con Virtudes Cordo Nogales ena villa de Gualdacanal (Sevilla).
Conoció a la muchacha pol mé dun amigu el pairi, Cándido Cordo, el qual espenó i
Chamizó viajó a Guadalcanal a dal la cabeçá a la família. Pol mé dellu, Chamizo
passa a vivil en ambienti andalús, bichandu en Guadalcanal i raceandu a ca no ná
pol Sevilla, enos colrichis literárius i curturalis la epoca, desaculándusi de
lleval las tierras de pa Sevilla i pa Guareña. El matrimoñu ubu muchus ijus. Los
primerus huerun mellizus, unu dellus nonatu i el otru muertu al ratininu de bel
naciu. Aluspués vinun cincu ijas, chascu pal pueta que siempri quiju un machu
ena família. Las ijas huerun, pol eá, María Luisa, María Victoria, María de las
Virtudes Julia, Consolación y María Asunción.

La su relación con Sevilla favoreció el contautu cona revista Mediodía i los
autoris que nella escrebian. Tamién hizu que en 1930 estrenara allí la su gran
obra teatral en castú, Las Brujas, andi participarun emigrantis estremeñus, con
grandi acogia. Nessi mesmu añu, ya pa Outubri, la estrenó en Mairil i la tercel
puesta en escena aconteció pol fin en Baajós, nel López de Ayala.

La nombreria i simpatia que tuvu entri los vizinus de pal su segundu puebru
sevillanu, hizu que s’acupara la alcardia Guadalcanal, quandu Primo de Rivera,
anombránduli alcardi en 1924. Al poquinu, se le desina acaémicu la Real Academia
Sevilla de las Buenas Letras. Quandu s’enlió la Guerra Cevil, Chamizo anduvu
encurtu en Guareña, encorujándusi enos hornus la cacharreria. De que acabó la
guerra, Chamizo acupa un puestu nel Sindicato de Espectáculos Mairil, epoca ena
que trapiqueaba de endirgaol decramación de bardi nun pisinu la ciá, andi se
traslaó la família. La estáncia se prolongó, hata la su muerti.

Nel 1942 espubrica el primel cantu el su Extremadura, obra que quea sin
acabijal. Luis Chamizo mueri el 24 Diziembri el 1945 en Mairil, quandu tinia
namás 51 añus. Amigus i enteletualis la epoca le hizun omenagis i recordatórius
en destintus papelis.

Chamizo no hue un autol mu prolíficu, enque cautivó en velsu destintus tipus
génirus i lenguas. El primel escritu en velsu que se tien notícia es del 1913,
pa polos prencípius la su carrera avogau, entitulau En el remanso, está en
castellanu. El su trebaju literáriu lo llevó a apresentalsi a los juegus
froralis en Almendraleju, con el puema Consejos del Tío Perico —el bichu passó
endispuesinu al corpus del El miajón de los castúos—, al que le prémian con el
accesit.

La su primel obra espubricá i pola que Chamizo passó a la estória las letras
estremeñas i ispanas es El Miajón de los castúos. Salierun las dos primeras
eicionis en 1921, pol mé el mecenalgu Ortega Munilla. L’obra tien puemas de
destintus tiempus i holmatus escrita pol enteru en dialeutu castú. Es tinia pola
obra épica, sigún dis el própiu sutítulu, Rapsodias extremeñas, cuyu propósitu
es cantal portamientus, costumbris i “jazañas” los estremeñus, no apelandu a
pressonagis i hechus estóricus namás, sino tamién a la concéncia intrastórica
presentera enos sus puemas, vista en aicionis i pressonas el puebru chanu
estremeñu. El primel puema Compuerta es pogramáticu, andi se ven los propósitus,
tema i luenga el restu los puemas que enjaretan el libru.

La su segunda gran obra, enhilá pal teatru, s’entitula Las Brujas. Poema
dramático de ambiente extremeño en tres cantos y en verso. La estrenó en
Sevilla, Mairil i Baajós en 1930 con grandi déssitu entri el púbricu. L’obra se
halla tamién escrita en castú, andi el autol juga con el usu la luenga pendienti
de la posición social i eá los pressonagis.

Unus añinus enantis de moril, saca Extremadura. Chamizo namás espubrica el
primel cantu, un haci berrendu puemas del ton El miajón pero con una mayol
maurés.

Hueraparti la su produción en castú, Chamizo cautivó el velsu tamién en
castellanu, andi demuestra la su erudición, gastandu un léssicu enliosu i
arcaicu, trunfandu mas la holma qu’el continiu. El atiju puemas en castellanu
s’espubricarun pol primel vezi en 1967 embaju el títulu de Poesías castellanas.



https://ext.wikipedia.org/wiki/Luenga_castillana

La idioma español u castellanu es una luenga romanci el grupu ibéricu. Es una
las seis idiomas oficialis de la ONU i, altrás el chinu mandarín, es la luenga
más palrá del mundu pol númiru de falantis que la tiinin cumu luenga matelna. Es
tamién idioma oficial en várias de las prencipalis olganiçacionis
pulíticu-económicas entrinacionalis (UE, UA, TLCAN y UNASUR, entri algotras). Lo
palran cumu primel i segundera luenga entri 500 i 600 millonis de presonas. Pol
otru lau, el español es la segundera palra mas estuyá nel mundu al atrás el
ingrés, con polo menus 14 millonis d'estuyantis, si bien algotras huentis izin
que se passan los 46 millonis de estuyantis destribuius en 90 paisis.

El castellanu s'originó cumu un dialeutu el latín vurgal enas zonas nel arrayu
entri Cantábria, Burgus, Álava i La Rioja, províncias del atual norti d'España,
convirtiéndu-se ena prencipal luenga populal del Réinu de Castilla (La luenga
oficial era el latín). D'allí qu'el su nombri original seya "luenga castellana",
en referéncia a la zona geográfica ondi s'originó.



https://ext.wikipedia.org/wiki/Lombu

Un lombu es un acienti geográficu que se destiendi sobri el terrenu que lo
arroea, nun ária arrayá. Los lombus a menú tienin várias cimeras, enque en árias
con una topologia mas escalavrosa, un lombu puei referil-se a una secion
particulal de repentinu escalavraeru sin una cimera craramenti definia, endrentu
dun conjuntu cordilleranu.

La deferéncia entre un lombu i una montaña es algu difici i sujetiva, pero se
puei izil qu'un lombu es generalmenti algu mas baju i menus escalavrosu qu'una
montaña. Nel Reinu Uniu, la agéncia gubernamental de confecion de mapas
(Ordenance Survey) defini "montaña" comu una eminéncia topológica con una
artitul mayol a 1.000 pies (305 metrus) sobri el nivel el mal. El Oxford English
Dictionary, pola su parti, sugieri comu arrayu los 2.000 pies d'artura (610 m).
Deviu a esta indefinicion, en muchus lugaris se llama lombus a hormacionis qu'en
realiá son montañas.

Los lombus puein hormal-se por várius fenómenus geomorfológicus: por surgil
fallas geológicas; pola erosion d'otrus acientis geográficus mayoris, talis comu
montañas (los lombus testigu); por movicion i deposicion de sedimentus pun
gracial (un ponel, morrenas i drumlins); ecétera.

La horma reondeá d'angunus lombus se devi a movimientus difussivus el suelu i a
regolitus que cubrin el lombu, nun processu llamau retacion.



https://ext.wikipedia.org/wiki/Lista_d%27art%C3%ADculus_que_toa_G%C3%BCiquipeya_eberie_tenel

Amás d'esta lista, esti proyeutu aspera crial con el tiempu unas versionis
traduziblis d'estus artículus, a lo mejol contuviendu información básica en List
of articles all languages should have.

Por mé de que esta s'á vueltu un listau, en ogañu la partimus en dos andaris de
prioridá. Los endilguis de prioridá alta, los qualis son especialmenti
nesseçarius paque toa Wikipedia essista, están endilgaus en negrinu; comu tola
lista mesma, esti froreal no deviera de sel vístu comu una lista los endilguis
mas emportantis, sinu namás cumu una utilidá pa encetal las Güiquipedias
achicás.

Pa encetal la nuestra Güiquipedia en estremeñu, amás d'endilgal artículus de
temas estremeñus, devemus d'escrevil a tentu d'estus endilguis. Namás pongu los
que arribota dis que están en negrinu, pos estus son los mas nesseçarius.
Dispués de que estén arrellenaus, pondré el restu. Conseju abril el artículu
dende la Güiquipedia d'ingrés simpli (List of articles all languages should
have) i traduzí-lus, pos son de ponel namás que l'información básica.



https://ext.wikipedia.org/wiki/Licopenu

El licopenu del neolatín lycopersicum, la especi tomati, es un carotenu roju
brillanti y pigmentu carotenoidi y fitoquímicu que s'encuentra en los tomatis y
otras frutas y verduras de colol roju, comu las zanajorias rojas, sandías, y
papayas, manqui no en las fresas, pimientus rojus, o cerezas. Manqui el licopenu
es químicamenti un carotenu, no tié actividá de vitamina A. Los alimentus que no
son de colol roju tamién puen contenel licopenu, comu las jabas sidrus o el
perejil.

En las plantas, algas y otrus organismus fotosintéticus, el licopenu es un
intermeyariu importanti en la biosíntesis d'una hartá carotenoidis, incluyendu
el beta carotenu, que es responsabli la pigmentación amarilla, naraja, o roja,
la fotosíntesi, y la foto-protezión. Como tós los carotenoidis, el licopenu es
un hidrocarburu poliinsaturau, es izil, un alquenu no sustituíu.
Estructuralmenti, el licopenu es un tetraterpenu y ensamblau a partil d'ochu
unidadis e isoprenu que se componin enteramenti de carbonu e hidrógenu. Es
insolubli en áugua. Los onci doblis enlacis conjugaus del licopenu le dan el su
colol roju intensu y la su actividá antioxidanti. Debíu al su huerti colol y no
toxicidá, el licopenu es un coloranti alimentariu útil (registrau comu E160d) y
está aprobau pal usu en los EE.UU., Australia y Nueva Zelanda (registrau comu
160d) y l'UE.

El licopenu posei propiedáis antioxidantis, y actúa protegiendu a las células
humanas del estrés oxidativu, producíu pola azión e los radicalis libris, que
son unu los prencipalis responsablis e las enfermedáis cardiovascularis, del
cancru y del envejecimientu. Además, actúa modulandu las moléculas responsablis
e la regulación del ciclu celular y produciendu una regresión e ciertas lesionis
cancerosas y de próstata. No se conocin exactamenti las basis biológicas ni
fisicoquímicas d'estas propiedáis, peru paezin directamenti relacionás con el
elevau puel antioxidanti del licopenu, una hartá más qu'otrus antioxidantis comu
la vitamina E o el β-carotenu. Un pazu númeru de procesus cancerígenus y
degenerativus están asociaus a dañus oxidativus sobri el genoma y los mecanismus
genéticus e control e la proliferación y diferenciación celular. El licopenu
actuaría com'un potenti neutralizaor e radicalis libris (óxidu y peróxidu)
atenuandu los dañus oxidativus sobri los tejíus.



https://ext.wikipedia.org/wiki/La_leyenda_d%27un_pueblu

La leyenda d'un pueblu (en español, La leyenda de un pueblo) es una novela de
José Luis González y David González publicá en 2015, qu'está ambientá en los al
reoris d'un pueblu d'Estremaúra duranti el añu 1939. Hue presentá en la Feria
del Libru de Baajós en el 2015.

En un pueblu anónimu d'Estremaúra, la vida transcurri en una frágil tregua enti
los campesinus y la familia del Amu. Esti equilibrii prencipia a desmoronalsi
cuandu'l zagal del Amu, al que llaman el "Siñoritu" comincia a interesalsi por
la bella Juana. La chica, sin embargu, solamenti tié ojus pal nuebu y temerariu
Paco.

Distintus personajis, com'un par e guardias civilis, una vieja bruja, un ciegu
trovaor y un sacerdoti recién llegau la gran ciudá serán quienis puean
influencial, d'una u otra forma, a los protagonistas d'esti triángulu jata que
la tensa situación acaba en trageya.

La obra no se centra solamenti en la denuncia social, y muestra aspectus
históricus e la cultura estremeña, a través e distintus diálogus en castú y
coloristas descripcionis e las construzionis e instrumentus e la época. Además,
posei pincelás e brujería y misteriu.



https://ext.wikipedia.org/wiki/Ks%C3%BDlina_spathi%C3%A1

Xylina Spathia (en griegu Ξύλινα σπαθιά "Espás maera") era un grupu música rock
griegu.

Pavlídis, Goundaroúlis, Tólios i Tsaprázis holmarun el grupu nel añu 1993 en
Tessalónica. Essi mesmu añu grabarun el su primel discu ena compañia la mesma
ciá Ano Kato Records, entitulau Ξεσσαλονίκη.

El segundu discu, del 1995, lo grabarun con Virgin, embahu el nombri de Πέρα από
τις πόλεις της ασφάλτου. Esti proyeutu hue discu d'oru al sotru añu.

En 1998 Καννέλος (Kannélos) abaldona el grupu, acupandu el su puestu Γιάννης
Μήτσης (Yánnis Mítsis). Nessi mesmu añu Πέρα από τις πόλεις της ασφάλτου
consigui el discu pratinu i Μια ματιά σα βροχή el d'oru.

Nel 2000, el tecrista i unu los miembrus essencialis el grupu, B. Goundaroúlis,
espubrica el su primel discu en solitáriu Μία βόλτα en Virgin.

Nel 2005, el cantanti el grupu, Pavlídis, espubrica tamién en solitáriu Αφού
λοιπόν ξεχάστηκα ena compañia PLUS REC. Tamién nel 2005, Goundaroúlis espubrica
el su segundu trebahu con el nombri de Φωτιά βάζω στην πόλη μου.

Pavlídis i Goundaroúlis holmarun grupus pol desviau, huendu el grupu Pavlídis
B-Movies, colos que grabaria nel 2006 Άλλη μια μέρα ena compañia Archangel.



https://ext.wikipedia.org/wiki/Joseph_Stalin

Josif Stalin hue el nombri adoptau pol dirigenti comunista i Secretariu general
del Partíu Comunista dela Unión Soviética, Iosev Vissarionovitch Jugashvili (18
Diziembri de 1878 – 5 Marçu de 1953). Hue el segundu dirigenti políticu dela
Unión Soviética, endespués de Vladimir Lenin. Instauró un goviernu totalitariu
que se calcula que causó milentas de muertis. Buscó através delos planis
quincenalis, la endustrialización del país. Assina el país passó de sel una
economía básicamenti agraria a convertil-si, endespués dela guerra, ena segunda
economía mundial. Participó ena Segunda Guerra Mundial, primeru comu aliau dela
Alemaña de Hitler (por meíu dela firma del Pactu de no agresión
Molotov-Ribbentrop). La Unión Soviética hue'l país que más bajas tuvu duranti la
guerra.

Endespués dela Segunda Guerra Mundial, la Unión Soviética destendió la su
enfluencia pola Uropa del esti, en paisis comu Poloña, la Repúbrica Checa,
Ungria, la parti oriental de Alemaña...(Endespués dela su derrota, Alemaña hue
dividía entri los aliaus en quatru partis). En estus paisis s'establecierun
goviernus comunistas, sujetus alas directricis de la URSS, en el marcu de una
situación enternacional dividía en bloquis (el bloqui comunista i el bloqui
capitalista). Stalin acontinó a gobernal ena URRS ata la su muerti en 1953.



https://ext.wikipedia.org/wiki/Jos%C3%A9_Mar%C3%ADa_Aznar

José María Alfredo Aznar López (Mairil, 25 hebreru de 1953) es un políticu
español. Dende jovin participó en política endretu el partiu Alianza Popular
(dende 1989 Partido Popular). Hue diputau por Ávila entre 1982 i 1986, i en 1987
se convilitió en presienti la Hunta Castilla i Lion hata 1989, quandu renunció
pa sel candidatu pol su partiu ena elecionis generalis d'essi añu. Peru no es
hata 1996 quandu gana las elecionis i es envestiu presienti con el apoyu los
nacionalistas catalis, vascus i canarius. Duranti el su primel gobielnu destaca
el privatizaeru d'impresas púbricas, la abolicion el servíciu melital
obligatoriu, i una tregua cona banda terrorista ETA cona que s'establecierun
contautus peru sin resultaus. En 2000 golvi a ganal las elecionis con mayoria
asoluta. Duranti essa época destacan el undimientu el barco pretoleru Prestige
que causó una gran catastrofi ecológica enas costas gallegas. España tamien
participó enas guerras d'Afganistán en 2001 i d'Iraq en 2003, enque la gran
huerça la puebracion no aprebava esta, llegandu el nivel de rechaçu al 90%. Unus
dias enantis de las elecionis de 2004, el 11 marçu uvu un gran atentau nunus
trenis en Mairil. El 14 marçu las elecionis dan ganaol a José Luis Rodríguez
Zapatero del PSOE. Endespues d'estu, Aznar se retiró de la via política ativa.



https://ext.wikipedia.org/wiki/Jes%C3%BAs_S%C3%A1nchez_Adalid

Jesús Sánchez Adalid es un escrebiol de novelas estóricas estremeñu. Es
caraiterísticu e los sus labutus el rigol estóricu e los mesmus, i el huerti
estuyu envestigación antiriol c'aconllega.

Hubu nacencia'n Don Benitu, Badahó, en huliu e 1962 i pasó la su enfacia'n
Villanueva e la Serena, Badahó. Licenciósi'n Derechu pola Universiá Estremaúra i
hidu los cursus de dotoráu ena Universiá Complutensi e Madrí. Eherció e huédi
duranti dos añus, endispués los cualus estuyó Filusofía i Teulohía. Es
licenciáu, tamién, en Derechu Canónicu pola Universiá Pontificia e Salamanca.
Eherci e sacerdoti nun pueblu el sul de Badahó (Llerena).

Hue finalista el premu Felipi Trigu, en 1998, con La huenti'l Atenol. Las sus
dos novelas d'aluspués La lú' el orienti i El mozárabi an siu recebías con
intusiasmu pol parti e crítica i públicu. La primel hue espubricá pol Edicionis
B. Peru sedrá "El mozárabi" el labutu que le dará la reconocencia definitiva nel
panorama literariu español. La editorial PRANETA DEAGOSTINI reditó La lú el
orienti ena su prestihiosa coleción Grandis Ésitus de la Novela Estórica.

Esta mesma novela hue espubricá'n Grecia pola editorial ENALIOS PUBLICATIONS
traucía al griegu i, tras consiguil gran ésitu, traúhusi Félix de Lusitaña pola
mesma editorial. Nesti labutu güervi al protagunista e La lú' el orienti.
Uguañoti tolas novelas de Sánchez Adalid están a traucilsi al griegu. El
mozárabi hue espubricá en purtugués pola editorial SAIDA DE EMERGENCIA. Amás,
n'España, EDICIONES B, PRANETA DE AGOSTINI, EL CIRCULU E LETORIS, SUMA E LETRAS,
BIBLUS y Z BOLSILLU tamién l'an sacáu al mercáu.

En 2003 la coleción HUDIOS, MORUS i CRISTIANUS, deicá a arrecohel los títulus
más famosus de novela estórica al tentu la temática heneral de las tres
culturas, sacó nun destacáu primel lugal El mozárabi unta títulus de reconocíus
autoris cumu Lion Feuchtwanger, Gibert Sinoué, Noah Gordón, Tariq Alí, Didier
Nebot, Frank Baer, Wolfgang Hlhbein...

Tamién destaca La tierra sin mal, El cautivu i La subrimi puerta. La su novela
más recienti es En compaña el Sol (2006). Ambientá ena España e Carls V i col
hihu menol del nobri don Huan de Hasuu cumu protagunista que alogu sedríe
conocíu cumu San Francisco Javier, Sánchez Adalid, nu eha huera dengún rincón de
la fascinanti presonaliá el protagunista, a la vedi que narra con gran fieliá la
vía el París universitariu e la épuca, los viahis pol mal, los perigrus i las
costumbris esóticas de los abitantis de los reinus perdíus del Orienti.



https://ext.wikipedia.org/wiki/Imiskoubria

Imiskoumbria (en griegu Ημισκούμπρια [imisˈkubɾia], trescrebiu tamién cumu
Imiskoumpria, Hmiskoumpria u Hmiskoumbria) es un populal grupu de hip-hop
griegu.

El primel discu que grabarun, 30 χρόνια επιτυχίες, hue discu oru nel primel añu
la su espubricacion.

El segundu discu, Ο δίσκος που διαφημίζετε, vendió 500.000 cópias nel 1997, añu
en que salió a la calli.

Al sotru añu espubrican el famosu cenzillu Η μαγική τσατσάρα i el su tercel
discu Στενές επαφές με 3ς τύπους del que namás vendin 30.000 cópias.

Nel 1999 trocan de discográfica i espubrican el quartu CD, entitulau 2030 con
Universal Music.

Un añu mas tardinu, sacan Τη Λόλα απ’ τη φωτιά ποιος θα τη βγάλει;, ondi
escomiençan sonis con mas basis eletrónicas volucionandu el su antíguu estilu.

Del 2004 i con nueva compañia, esta vezi cona mas enportanti en Grécia, Emi, es
el discu Γυναικολογίες.

El su últimu trebaju, Η απλή μέθοδος των τριών, con un son mas comercial i
bastanti deferenti a tolo de patrás, es del 2006.



https://ext.wikipedia.org/wiki/Ilranda

Irlanda (Ireland, en ingrés; Éire [ˈeːrʲə], en irlandés), es un país del
noroesti d'Uropa que holma parti de la Unión Uropea (UU).

El su territóriu abada aprosimamenti cincu sestus de la isla d'Irlanda. El
algotru sestu restanti preteneci a Irlanda del Norti, una región almenistrativa
del Réinu Uniu i parti de la província estórica del Ulster.

La isla s'assitia al noroesti d'Uropa, haciendu parti del archipiélagu
británicu.

El comprimentu de la isla es de 84.421 km², de los cualis un 83% (apros. cinci
sestus) pretenecin a la Repúbrica (70,280 km²) i el restu constituyin Irlanda
del Norti. Está arrodeau al oesti por el Océanu Atlánticu, al noresti por el
Canal del Norti. Al esti s'assitia el Mari d'Irlanda el cual ajunta el océanu
via suloesti, con el Canal de San Jorgi i el Mari Celta. La costa oesti
d'Irlanda está holmá ena su mayol parti por repechonis i montañas bajeras (el
puntu mas cimeru es el Carrauntoohill de 1,041 m). El enteriol del país es
relativamenti chanu, atravesau por tozus comu el riu Shannon i muchus otrus i
grandis lagus. El centru del pais está bañau en parti por el tozu Shannon, i
contieni grandis áreas acenagás, gastás pa sacal i proucil turba.

Irlanda es unu de los paisis d'Uropa con la tasa de nataliá más elevá (17‰), i
unu de los mas altus endicis de crecimentu de la puebración (0,5%). Tamién
contrasta conel restu d'Uropa pola juventú de la su puebración i el baju endici
d'urbaniçación que solu es del 58%.

La segundera elésia cristiana en númeru d'adetus, es la Elésia d'Irlanda que, al
atrás abel esperimentau un descensu duranti la mayol parti del sigru XX, a ganau
recientementi celigresis, sigún el censu de 2002, al igual que lo áan hechu
otras denominacionis cristianas menoris i el Islam.

La economia de la Repúbrica d'Irlanda es chiquinina, modelna i dependienti del
comerciu, con un crecimientu meyu dun 9% entri 1995 i 2001, huendu por tantu el
pais desarrollau con mayol crecimientu del PIB. L'agricurtura, qu'en tiempus hue
el setol mas emportanti tieni agora mu poquina emportáncia, compará cona
endústria, qu'es la responsabli del 38% del PIB, cuasi el 80% de las
esportacionis i ena que labutan el 28% de la puebración. Anque las esportacionis
se mantengan comu el prencipal motol pa el grandi crecimientu de la economia
irlandesa, esta tamién s'á beneficiau dun amuentu enus gastus de los
consumidoris e duna recuperación ena inversion ena construcción i enus negócius.



https://ext.wikipedia.org/wiki/Idioma_italianu

El italianu es la luenga el grupu romanci (nel sentiu filulóhicu el términu)
palrá en Itália.

"L'Italiano è una lingua appartenente al gruppo delle lingue romanze della
famiglia delle lingue indoeuropee. Convive con un gran numero di idiomi
neo-romanzi e ha delle varianti regionali, per via dell'influenza che su di esso
esercitano le lingue regionali. L'italiano è lingua ufficiale dell'Italia, di
San Marino, della Svizzera (insieme al francese e al tedesco, mentre il romancio
è lingua nazionale ma ufficiale soltanto nel Canton Grigioni), e della Città del
Vaticano (insieme al latino). È seconda lingua, coufficiale insieme al croato,
nella Regione Istriana (Croazia) e, insieme allo sloveno, nelle città di Pirano,
Isola d'Istria e Capodistria in Slovenia. Pur non figurando tra le lingue
parlate in questi paesi, e non essendo quindi utilizzato a livello ufficiale,
l'italiano è inoltre ampiamente compreso nel Principato di Monaco, a Malta, in
Corsica e nel Nizzardo (Francia) e, in misura minore, in Albania e in Libia."



https://ext.wikipedia.org/wiki/Hugues_de_Courson

Hugues de Courson es un músicu polistrumentista francés, sonau polas mesturas
estilus que has enos sus trebajus.

Hugues tuvu nacencia el 9 Mayu el 1949 en París endrentu una familia tradición
melital. Pol mó duna mission su pairi, la su família aballa pa España andi
s’ensiña a numerosus estruementus comu la bateria, el baju, la quitarra
elétrica, el pianu, la cornamusa u el violón. Acontina los sus estuyus nel
estitutu Enriqui IV andi escomiença el escrebieru cancionis junta Patrick
Modiano. Dende essi momentu va entrivolau entri el estuyaeru i el participaeru
en destintus conjuntus musicalis, hata que hunda junta Gabriel Yacoub la banda
folclórica Malicorne nel 1973.

En 1992, endispués de bregal comu músicu i produtol nel sellu discográficu
Ballon Noir, gana el prémiu Léonard de Vinci que le premiti estuyal la música
pol tres añus en paisis comu Grécia, Egitu, Israel, Síria, Yemin, Turquia,
Burgária u Albánia. Frutu dessas esperéncias emprencípia cona música mestura
grabandu discus con destintus artistas proceentis de várius paisis comu
Lambarena, junta Pierre Akendengué, Mozart l’Égyptien u Song of innocence,
llegandu a esprimentus comu la música eletrónica i la sacromeyeval en Lux
obscura.

Aguañu anda viviendu en Kuala Lumpur, deprendiendu las músicas tradicionalis
asiáticas i deprendiendu nel Lycée Français la ciá, el LFKL.



https://ext.wikipedia.org/wiki/Hevia

Hevia [ˈeβja] es el nombri artísticu José Ángel Hevia Velasco, músicu asturianu
i acaémicu onol de la ALLA. Arcançó nombreria pol tema Busindre reel i es sonau
pol bel colaborau ena criación la gaita eletrónica murtitímbrica.

José Ángel Hevia tuvu nacéncia ena localiá asturiana de Villaviciosa nel 1967.
Emprencipió a tocal la gaita quandu tinia ochu añus. El cebiqui pol estrumentu
vinu de mas patrás, de pa quandu con quatru añinus vidu pol primel vezi a un
gaiteru tocandu nuna romeria en Amandi. Mençó a dal crassis pal tocaeru la gaita
tres vezis a la semana, endispués la escuela, en Gijón, embaju los endirguis el
maestru Armando Fernández. Al añinu plática, Hevia tocaba en quandu en ves junta
bandas folclóricas. En ensiñándusi Hevia a la gaita, su gelmana María José
emprencipió a recebil los endirguis al tambol pol mé de Sabino Cifuentes. El
duu, José Ángel a la gaita i Ma. José al tambol, plontinu se hizu sonau pol
Astúrias.

De alunu a maestru, Hevia hundó una banda gaitas al poquinu d’emprencipial a dal
crassis en 1985. Aprovechandu el empiqui general que dessistia pola música
populal ena región, Hevia hundó escuelas en Villaviciosa, Candás, Ribeseya i
Mieres, sin ejal de tocal junta la gelmana i participal en grupus folclóricus.
Hue diretol la Banda Gaites Villaviciosa dende 1986 hata el 2001. Llegó a grabal
un discu junta Ma. José i otras colaboracionis, Hevia, en 1991. Los estuyus
Filologia Ispánica queaban entrivolaus entri las sus atuacionis i endirgus.

En 1997 prencípia la grabación del segundu discu Tierra de nadie con el que
consiguió un éssitu mundial, vendiendu mas de dos millonis cópias i encabeçandu
las listas ventas. El primel cenzillu hue Busindre reel, del que plontu le hizun
una remescla pal arrádiu. El segundu gran éssitu hue El garrotín, cuya velsión
remesclá sirvió de banda sonora pa la Vuelta ciclista a España nel 1999.

En 2000 has el tercel discu, Al otro lado, sutitulau en asturianu Al otru llau,
con sonis muchu mas fusionaus qu’el anteriol. El primel cenzillu hue Tanzila, de
enfruyéncias árabis. El tema Baños de Budapest, el segundu cenzillu, tuvu mu
güena acogia, del que se hizun ansimesmu remesclas.

En 2003 espubrica Etnico, ma non troppo andi los sonis se van mesturandu cona
eletrónica, aventurandu la línia eletrónica i chill-out el su quintu discu
Obsessión. Desti s’estrai la canción Luz de domingo pa la pinicla omónima de
José Luis Garci.



https://ext.wikipedia.org/wiki/Heugrafia

La Geografia es la céncia que tien pol ojetu el estudiu la supifícii terrestri i
la destribución espacial i las relacionis recíprocas de los casus físicus,
biológicus i socialis que nella están manifestaus.

Nun sintiu crássicu, la geugrafia es la descrición la Tierra, pero angañu, amás
de descrebil, la geografia trata de dal un espricaeru. Es la céncia qu'agrupa
las demás céncias, tantu naturalis cumu socialis, dende l'Estória hata las
Matemáticas, ya que los campus estuyu son mu variaus.

Los métodus la Estória apaicin en toas ellas, palrandu mesmu de Geografia
curtural, talmenti assina comu los estaísticus i matemáticus. Tamién se gastan
métodus Astronomia i Topografia pa hazel los mapas (Cartografia), assina comu la
detelminación cóigus sinus qu'ayuin a intrepretalus.

Pol otru lau, la Geografia puei estudial-si de holma general u concretá nuna
zona, región u país detelminau. Palramus, ansí, de Geografia General i Geografia
regional qu'es la que s'acupa de la apricación los analisis geográficus paisis
concretus.



https://ext.wikipedia.org/wiki/Hentil%C3%ADciu

El gentilíciu gastau en sustantivu se refieri al abitanti dun territóriu comu un
país, una región, una ciá... (un suponel: el Estremeñu escrevió essi artículu).

Comu aljetivu, el gentilíciu endica qu'el sustantivu calificau provién dessi
territóriu (un suponel: essa estuyanta es española).

El gentilíciu se horma con un sustantivu particulal (pol ejempru pracentinu) u
—quandu ésti no dessisti— con el sujetu siguiu de la preposición "de" i el
nombri el lugal del que se quiel denotal la proceéncia (mujel de Méria, ombri de
Liechtenstein). El hormaeru el gentilíciu consierau a partil del nombri el lugal
presenta abondus casus tantu inregularis comu regularis, hormándusi los
regularis mas comunis cona raís i sufijus cumu -anu, -eñu, -iegu, -és, -inu,
-eru i -cu (con angunas escecionis pol se empréstamus comu argivu, origináriu
d'Argos).

Los gentilícius son generalmenti derivaus del nombri atual el lugal pero,
angunas vezis, son derivaus dun antíguu topónimu (pol ejempru:
Emerita-emeritensi). Quandu un gentilíciu se horma con dos nombris deferentis
(un suponel: Méjicu-Estaus Unius, Itália-Estaus Unius, Anglosajónia-Estaus
Unius) se gastan las primeras sílabas del primeru i la terminación "u" i el
gentilíciu común del segundu, unius pol un guión (méjicu-estauniensi,
ítalu-estauniensi, anglu-estauniensi...).



https://ext.wikipedia.org/wiki/Hen%C3%B3fani_de_Colof%C3%B3n

Jenófani de Colofón (en griegu, Ξενοφάνης ὁ Κολοφώνιος, IPA [ksenophánɛːs ho
kolophɔ́ːnios]) hue un rassoda, filósofu i teólogu griegu.

Jenófani tuvu nacéncia en Colofón, ciá costera jónia i pátria Minermu, nel 570
e. C. Hue iju de Déssiu u quiziá de Ortomeni, sigún las huentis. Tuvu qu’emigral
quandu nuevu pa Sicília de qu'el sátrapa Jarpagu hizu molleal polas armas las
ciais jónias d’Ásia minol en nombri Ciru. En Sicília, hormi dis Diógeni Laérciu,
vivió en Zancli i en Catánia i se l’atija tamién a Elea, anque no de ciertu. Los
dossógrafus lo consieran el hundaol la escuela eleática, tuviéndulu enclusu pol
maestru Parménidi sigún los endirguis proceentis d’Aristóteli i su discípulu
Teofrastu hechus pol supuestus pahius nel pensaeru, probabrimenti
d’intepretacionis posterioris.

Se desconoci el tratu que mantuvu con Simónidi de Ceus, quasi de la mesma quinta
que Jenófani, pos namás dessisti una referéncia (DK 21 B 21) ena que lo llama
"horruñu". Tamién mienta paí a Pitágora, a Tali i a Epiménidi.

La obra que mos á llegau de Jenófani está, a la escontra la costumbri jónia, en
velsu qu’alquiria las holmas el dísticu , del essámetru enclusu paí de yambus.
Angunas huentis assiguran llamalsi esta obra Περὶ φύσεως "Al tentu la
naturaleza", anque es çorçoleanti esti bichu, pos velequí, una las precupacionis
hundamentalis el recitaol de Colofón era la teologia, no la física.

Jenófanis afilma que los ombris án tiniu el marru de hazel a los diosis
comparantis a ellus de má qu'án ahorrau los sus defeutus tamién a los seris
supremus. Pa él, a la escontra, aberia un dios qu'en ná huera apaiciu ni a los
ombris ni a los diosis la tradición, inmobi i que tó lo sienti i tó lo puei.
Esti pensaeru unitáriu i inmobi hizu a la tradición endispués acolleralu al eleu
Parménidi.

El pensaol jóniu creyó al Sol estal holmau pol cachinus de huegu u de nubis
inflamás que, veloquí, s’ajuntan tolos dias. Destas mesmas nubis están holmás
tolas demás estrellas, arreparandu Jenófani en que dambas a dos cosas —estrellas
i Sol— s’alcuentran hechas duna mesma cosa. Eno tocanti a la movición los
astrus, assiguró qu’el Sol abança εἰς ἄπειρον pero que pol longol dende la
Tierra paici que va jechandu el reol.



https://ext.wikipedia.org/wiki/Grabiel_i_Gal%C3%A1n

José María Gabriel y Galán (Frades de la Sierra, Salamanca, el 28 juñu de 1870 -
† Guiju de Granailla, Caçris, el 6 jeneru de 1905), pueta qu'escrebió en
castellanu i estremeñu.

Iju de campusinus propietarius las sus tierras. Passa la su enfáncia en el
puebru natal asistiendu a la su escuela, i a los 15 añus se treslada a Salamanca
pa acontinal los sus estuyus (nesta epoca hazi los sus primerus versus). Al
mesmu tiempu labuta en un pósitu tejíus. En 1888 consigui el títulu maestru
d'escuela i es destinau a Guijuelu, a unus 20 quilómetrus el su puebru natal. Al
pocu tiempu va a Mairil pa acontinal estuyandu ena "Escuela Normal Central". No
premaneci muchu allí, ya que la metrópoli le prouci rechazu (la huchea en
angunas cartas de Modernópolis ).

Es destinau a Piedraíta (Ávila). El su estau ánimu es baju, firmandu las cartas
a los sus collácius cumu El Solitario.

El jovin maestru se prefila ya comu un zagal tristi, melancólicu, mu sensibri i
de prohundas convicionis religiosas (alcibias de la su mairi, Bernarda), que ya
se notan enos sus puemas. Conoci a la su mujel Desideria (a la que huchea
cariñosamenti mi vaquerilla) en 1893, i dendi altoncis sufri un cámbeu raical.
Abaldona el su puestu maestru i se treslada a Guihu de Granailla, ondi
almenistra la hesa El Tehal, propieá el tíu la su esposa. Allí alcuentra el
tiempu i sosiegu pa madural la su puesía. Al tenel nacéncia su primel iju
(Jesús, 1898) componi El Cristu benditu, primera las sus famosas Estremeñas.

Espena el 6 jeneru de 1905, a consecuencia duna pulmunía mal curá. El
ayuntamientu Guihu de Granailla mantiini la casa qu'abitó, cumu museu, ondi
s'enseñan ojetus pressonalis el pueta, donación de los sus ereerus.



https://ext.wikipedia.org/wiki/Genitivu_saj%C3%B3n

Con genitivu sajón (en ingrés Saxon genitive) se mienta al restu el casu
genitivu el antíguu sajón que remaneci nel ingrés dogañu: John’s bike "la
becicleta Juan".

El origin desti genitivu s’alcuentra ena desinencia -es singulal los nombris
masculinus el antíguu sajón.

El genitivu sajón s’asseñala en ingrés pol mé de 's enos nombris que no acabijan
en -s en singulal i namás con ’ enos que bichan i nel prural. V. gr.: the cow’s
tail "el rabu la vaca"/the cows’ tail "el rabu las vacas"; the stress’
importance "la emportáncia el acentu".

El genitivu sajón es un morfema enclíticu i s’acoloca detrás siempri el nombri,
asseñalau con el apóstrofi. El ordin parabras es el mesmu que pa un aljetivu,
pos gentivu sajón i aljetivu compartin mesma hunción: nombri en genitivu +
núcliu sintama: the book’s images "los santus el libru".

En ves en quandu, prencipalmenti ena palra coloquial, se gasta el genitivu sajón
sin núcliu sintama pol sobrintendelsi, prencipalmenti con referius a lugaris u
ofícius, en tó espurechu al "en cá/an cá" estremeñu, v. gr.: at Moe’s “an cá
Moe”, at grandpa’s "en cá el agüelinu".

Quandu confluin dambas a dos costrucionis el genitivu en ingrés se dan oracionis
redundantis comu this is a friend of Anne’s "esti es un amigu Ana".



https://ext.wikipedia.org/wiki/Ga%C3%A9licu_(escoc%C3%A9s)

El gaélicu escocés (Gàidhlig, [ˈɡɑːlʲɪkʲ]) es una idioma induropea pretenecienti
al grupu las luengas celtas.

Llegó a Escócia alreol del sigru V, cuandu los escotus d'enia celta i
provenientis del norti d'Irlanda se asentarun ena costa ociental, fruhiendu una
varieá del gaélicu que sustituyó a l'antigua luenga e los "pitus", palrá nel
lugal hata altonci. Es ebiu a estu qu'el gaélicu palrau en Irlanda i ena Isla de
Man seyan tan pacius. Mas tardi, los préstamus luengüísticus provenientis de los
anglus i las envasionis vikingas dirían relegandu cá vezi mas la idioma, hata
que alreol del 1500, duranti el reinau de Jacobo IV, se criarun enas Ébrias las
Cortis localis i las escuelas de bardus, que huerun cuna del Sistema e Clanis de
las Tierras Artas (Hightlands), grácias a lo cual la curtura i la luenga gaélica
acontinó desistiendu. Uguañoti unas 60.000 presonas lo palran nel norti
d'Escócia.

Inque menus del 1% de la puebración escocesa - dun total de 5,1 millonis- palran
esta luenga, pa los que lo palrin, ai várius pedióricus i pogramas d'arrádiu.
Atualmenti el Palramentu Escocés está considerandu una lei pa qu'el gaélicu
escocés seya una de las luengas oficialis d'Escócia, unta el ingrés.



https://ext.wikipedia.org/wiki/G%C3%BCiquipedia

La Wikipedia en estremeñu, mentá como Güiquipedia, es la versión la ciclopedia
libri Wikipedia en lengua estremeña. Güiquipedia s'escrivi de manera
colavorativa por mé de voluntarius, premitiendu que los endilguis sean
modificaus por qualquiera pressona con acessu por mé dun precuraol web. El
proyetu tuvu nacencia el 24 Eneru 2007, fundiá por Angi Ronceru, enque no diva a
sel hata el 26 Mayu 2008 quandu el proyetu es muau al su propiu domiñu. En esta
web se trata de hazel una ciclopedia en estremeñu.

En Güiquipedia qualquiera pressona puei crial un endilgui nuevu en estremeñu i
mesmu quasi que qualquiera vesitanti puei edital el conteníu, quitandu los
endilguis que estén tapaus. Esti proyeutu hue criau ena idea de que la
colavoración entre usuarius pol amejoramientu dun endilgui por un tiempu
produzirá testus de calidá, aspecii de los proyetus de desenroamientu
d'apricacionis libris.

Los endilguis volucionan duranti'l tiempu i estu está eno craru en el su
estorial d'edicionis. A las vezis, están casus en que pressonas entran ena
Güiquipedia a emplastal i dal faterna, produxiendu-si salvaginas i guerras
d'edicionis: d'encontral angún artículu en mal estau, pega un apitíu a angunu de
los zahorilis.

Los colavoraoris la Güiquipedia actúan de continu de horma voluntaria. Ain
varias hormas colavoración amás de crial o engrandal endilguis: se puein aprical
las convencionis d'estilu establecías p'aquellus endilguis que no las tienin,
assitiá-lus por materia, corregil faltas ortografía, hondeal testus con
copyright, etc.



https://ext.wikipedia.org/wiki/Felipe_Trigo

Felipe Trigo (Villanueva la Serena, Baajós, 13 hebreru de 1864 - Mairil, 2
setiembri de 1916). Escrebiol español. Estuyó medecina en Mairil i labutó
nangunus puebrus de Estremaura. Endespues entró nel Cuelpu Saniá Melital, i hue
indirgau pa Hilipinas, ondi estuvu celca espenal. Hue arrepatriau cumu mutilau
de guerra, con el grau en tenienti coronel. En 1900 ejó la profession médeca pa
enlial-se namás cona literatura. La huerça las sus novelas i relatus brevis tien
cumu tema prencipal el erutismu i tuvun dessitu albondu de públicu ena primel
décaa el sigru XX, lo que preporcionó al autol emportantis engresus económicus.
Trigo creticaba nessas novelas la ipucresía i los prejuícius de la socieá
española eno rifirenti a la moral sessual.

El autol es, sin embalgu, mas recueldau por dos labutus enos que, enque lo
eróticu está tamien presenti, son mas emportantis las sus enquietuis
regeneracionistas, alreol las ideas de los miembrus la Generacion del 98. Son
estas: El médecu rural (1912), ena que, con albondus elementus autubiográficus,
cretica huertienti la probecía i la inoráncia ena que vivin los campusinus
estremeñus; i, sobritó, Harrapellehus, novela várias vezis reeditá i llevá al
cini por Antoñu Himénes-Ricu, que denuncia los malis del caciquismu ena socieá
española i la Restauración. Escrebió tamie ensayus enos qu'espricitó las sus
opiniónis políticas. El más destacau es quiziás el su libru Socialismu
endividualista, espubricau en 1904.



https://ext.wikipedia.org/wiki/Factor_e_necrosis_tumoral

El factor e necrosis tumoral (TNF, abreviatura del inglés tumor necrosis factor)
es una proteína del grupu las citoquinas liberás polas células del sistema
inmunitariu qu'intervieni en la inflamación y la destruzión articular
secundarias a la artritis reumatoidi, asín comu en otras patologías.

El TNFα está relacionau con los glóbulus blancus e la sangri, el endoteliu y
otrus tejíus en el transcursu de distintas agresionis celularis, comu por
ejemplu las infezionis. La su estimulación está relacioná con otrus meyadoris
celularis comu la interleucina 1 y endotoxinas bacterianas. El TNF ejerci
distintas huncionis en diferentis órganus, comu la activación e la produzión
d'otrus meyadoris comu las interleucinas 1 a la 6.

La liberación e TNF-α produci activación local del endoteliu vascular,
liberación e óxidu nítricu con vasodilatación y aumentu la permeabilidá
vascular, que conduci al reclutamientu las células inflamatorias,
inmunoglobulinas y complementu, provocandu la activación e los linfocitus T y B.
Tamién aumenta la activación y adhesión plaquetarias, y probablementi la
oclusión vascular sea la causa la necrosis tumoral, e dondi provieni el su
nombri. Las hunciones del TNF se deben a la su unión a 2 receptoris celularis
diferentis que se localizan en diferentis células comu neutrófilus, células
endotelialis y fibroblastus. Además, estus receptoris s'encuentran en forma
solubli en el sueru y en el líquidu sinovial. Manqui localmenti los efectus del
TNF-α son beneficiosus, cuandu'l TNF actúa por tól organismu talis efectus son
desastrosus, provocandu síndromis comu'l shock sépticu y la coagulación
intravascular diseminá.

Es capaz la inhibición de TNFα o del su receptor celular con anticuerpus
monoclonalis talis comu infliximab (Remicade®), etanercept (Enbrel®), o
adalimumab (Humira®), que s'utilizan en tratamientus modernus e varias malotias
autoinmunitarias comu la artritis reumatoidi, la espondilitis anquilosanti, la
enfermedá de Crohn y la psoriasis.

El consumu d'estus fármacus pué aumental el riesgu de contrael tuberculosis o
reactival una infezión latenti, sobri tó con infliximab y adalimumab. Por ellu,
los pacientis que deban utilizaglus tien que sel evaluaus y tratalsi estas
infezionis endenantis d'administral los anticuerpus monoclonalis.



https://ext.wikipedia.org/wiki/F%C3%A9lix_Rodr%C3%ADguez_de_la_Fuente

Félix Samuel Rodríguez de la Fuente (Poza de la Sal, Burgus, 14 de marzu de
1928-Shaktoolik, Alaska, Estaus Uñius, 14 de marzu de 1980) jue un naturalista y
divulgaol español, defensol de la naturaleza. Jidu abondus documentalis pa la
aradiu y telivisión, bien conocía la serii El hombre y la Tierra (1974-1980). Se
jidu meicu por la Universiá de Valladolid peru tenía querencia por la
biología, amás de la cetrería y la etología, ondi convivió con los lobus. 

Jue amás un güen conferencianti y escribiol pa defendel y lleval la concencia
ecológica en España en aquel tiempu en que entoavía no había naidi que se
preocupara d'ellu. Sus saberis llegarun no solu a nivel nacional sino tamién
internacional. Se calcula que las sus seriis de televisión, emitías en abondus
paísis y entovía vigentis ara mesmu, han síu vistas por varius cientus de
millonis de personas. Murió en Alaska, Estaus Uníus, renti a dos colaboraoris y
el pilotu al estrellalsi el avión mentrun jadían una filmación aérea pa unu de
los sus documentalis.

Tamién dio a la estampa la Enciclopedia Salvat de la Fauna ibérica y europea,
Los libros de El Hombre y la Tierra, Los cuadernos de Campo y la enciclopedia La
aventura de la vida, sacá a la luz endispués de su muelti.



https://ext.wikipedia.org/wiki/Estoria_d%27Estrema%C3%BAra

Estremaúra es una comunidá autónoma d'España. D'este mó, la su estória tien
albondas semejanças conas de los otrus territorius peninsularis.

Las prebas de presséncia umana mas antíguas del que ogañu es el territoriu
d'Estremaura datan del periou Paleolíticu Inferiol. Enos yacimientus —ena su
huerça superficialis— s'án alcontrau herramientas toscas de cuarcita i, en menol
media, de granitu, pero no s'án alcontrau restus de cadáveris umanus.

Los yacimientus mas antíguus están cerca d'ondi ain pieras adecuás pa tallal i
construil las herramientas i útilis. Amás s'alcuentran assitiás cerca de los
rius i de los grandis afluentis. Las áreas de mas concentracion de yacimientus
del periou Achelense sonin: alreoris de Méria (riu Guadiana), riu Çújar, pantanu
de Valdecañas, riu Alagón, Jerti i El Sartalejuo.

Duranti esta era apaeci el Homo sapiens sapiens (el ombri de ogañu). En esta
época fuerun hechus los grabaus i pinturas dela Cueva de Maltraviesu, del arti
cuaternariu, i delas Minas de Castañar de Ibor.



https://ext.wikipedia.org/wiki/Estes%C3%ADcoru

El su nombri de verdá era Tísia, Estesícoru era un moti pola su albeliá
derihiendu corus. Gaspaleó pal sigru VI e. C. en Sicília i Sul d’Itália. Son mu
poquinus los datus que se tien dél. El artículu la Suda lo has ihu d’Uforbu,
Ufemu u, sigún otrus, d’Uclidi, Ietu u Esíodu, lo qual demuestra el pocu
alcuerdu qu’abia. Ubu dos helmanus, Elianati i Mamertinu, lehislaol i matemáticu
—siguru pitagóricu— al respetivi.

Las huentis polo heneral endican qu'era de la ciá siciliana de Ímera, puebrá con
colonus hónius i dórius. La própia Suda asseñala qu'otrus crein sel de las
Mataurias, nel continenti, hundá polos lócrius. Seya cumu seya, Estesícoru tuvu
relación conas dos ciais.

S'eicó professionalmi al canti i a la música, compusiendu pol encargu u cantandu
enas fiestas. Trebahal lo bichó en Ímera quasi que tol tiempu, anque se conoci
que se movió polas colónias griegas en Itália i qu’enclusu aballó pa Grécia,
andi participaria en certámin puéticus i enas prencipalis fiestas localis, cumu
las d’Esparta. Se cuenta que, cumu escrebió un puema contra Elena, a la que los
espartanus tinian pol diosa, se queó ciegu i que pa enmendalu, escrebió la
Palinodia a la mesma, ena que has alabáncia. Assina arrecuperó la vista. El
atihu con ciertas ciais i el su papel social hizu qu'andara en política. Enos
sus testus mienta cúmu convenció a los de Ímera paque premitieran que Falari se
hiziera tiranu la ciá.

Hue unu los cantautoris mas prolíficus la Antigüeá. Los alehandrinus eitarun 26
librus puemas suyus i tamién hue mu mentau enas obras los antíguus, polo que se
conselvan, hunta las hallauras papirácias, muchus framentus. Namás se sabi que
lo estuyara monograficamenti Cameleonti, de la escuela peripatética. Estesícoru
hue el gran difusol la lírica coral rescrebiendu sobri temas crássicus de la
mitolohia i épica omérica, assín cumu temas tradicionalis las curturas dórias,
hónicas i tamién própias los lócrius (polo que se l'atihaba cona colónia lócria
las Mataurias).

Esti autol alcibi l'abreviatura Stesich. procedenti del su nombri latinizau
Stesichorus.



https://ext.wikipedia.org/wiki/Estatutu_Autonomia_Estremaura

El Estatutu d'Autunomia d'Estremaura es la nolma estitucional básica la Comuniá
Autúnoma estremeña. El 25 e Hebreru e 1983 hue aprebá polas Cortis Heneralis la
Lei Olgánica el Estatutu d'Autunomia d'Estremaura. Nel mesmu s’aseñalan las
competéncias la Comuniá Autúnoma, asín cumu la olganiçación estitucional, la
olganiçación hudicial, los prencípius la econumia i la hazienda la Comuniá,
entri algotrus aspetus. El Estatutu d’Autunomia está holmau pol 63 artículus
olganiçaus en 6 entítulus, 6 disposicionis aicionalis, 1 disposición transitória
i 1 disposición final. El Estatutu hue reholmau 3 vezis, en 1991, en 1994 i en
1999, siendu esta úrtima reholma la mas emportanti, ya que umenta el techu
competencial al nivel de las Comuniáis Autúnomas anombrás “estóricas", destacan
los trespasus ena hestión de la Saniá i la Ensiñáncia, se dá al presienti la
Hunta d’Estremaura la facurtá e disolvel l’Asamblea d'Estremaura i la posibiliá
de crial ólganus cumu el Defensol del Puebru Estremeñu i un Tribunal de Cuentas
Estremeñu.

1. Extremadura, como expresión de su identidad regional histórica, dentro de la
indisoluble unidad de la nación española, se constituye en Comunidad Autónoma de
acuerdo con la Constitución española y con el presente Estatuto, que es su norma
institucional básica.

2. La Comunidad Autónoma de Extremadura, a través de instituciones democráticas,
asume el ejercicio de su autogobierno regional, la defensa de su propia
identidad y valores y la mejora y promoción del bienestar de los extremeños.

1. Estremaura, cumu espresión de la su ientiá rehional estórica, endrentu la
endisolubri uniá la nación española, se costitui en Comuniá Autúnoma dalcuerdu
cola Costitución española i con el presenti Estatutu, qu’es la su nolma
estitucional básica.

2. La Comuniá Autúnoma d’Estremaura, pol mé d’estitucionis democráticas, asumi
el ehelcíciu del su autugobielnu rehional, la defensa la su própia ientiá i
valoris i la mehora i promoción del bienestal de los estremeñus.



https://ext.wikipedia.org/wiki/Ess%C3%A1metru

Se llama essámetru el velsu compuestu nun primel heitu de seis piezis (yambus,
dátilus).

Anque el nombri asseñali estal compuestu pol seis piezis, lo ciertu es que
velequí el essámetru datílicu se compón de cincu piezis datílicus i un semipié.
El rimu que lleva el velsu es descencienti, al sel el dátilu un pie que fruhi
tal rimu. El esquema el essámetru es veloquí esti: ˉ ˘ ˘ | ˉ ˘ ˘ | ˉ ˘ ˘ | ˉ ˘ ˘
| ˉ ˘ ˘ | ˉ ×.

El essámetru hue el metru gastau ena puesia épica i ena didáutica ena Antigüeá
crássica. Puemas cumu la Odissea, la Iliada, la Eneida u el De rerum natura
huerun compuestus nesti metru.

El essámetru datílicu puei esprimental sustitucionis dalcuerdu al própiu pueta
sigún la nesseziá u sigún el usiu que se quia dal. Quandu se quieri dal un rimu
mas soleni, los tiempus nu marcaus se sustituin puna larga, holmandu un
espondeu.

Amás desissitin diérisis, qu’es quandu ai una hienda coincienti con el prencípiu
un pie. S’asseñalan con dobri barra vertical (||):



https://ext.wikipedia.org/wiki/Espanha

España, o Réinu d'España, es un estau soberanu biembru de la Unión Uropea
costituiu en monalquia palramentária que ocupa argu más de los cincu sestus de
la península Ibérica, tamién dos archipélagus assitiaus unu nel mari
Mediterráneu (Islas Balearis) i otru nel océanu Atlánticu (Islas Canárias),
assina comu las praças de soberania el norti del continenti africanu i el
encravi de Llívia enos Pirineus francesis.

Arraya al norti conos paisis de Fráncia i Andorra, al sul cona colónia ingresa
de Gibraltar i Marruecus, i al oesti con Portugal.

Assitiá ena Uropa Ociental, ocupa la mayol parti la penísula Ibérica i ahuera
d'ella, dos archipiélagus (Canárias nel océanu Atlánticu i las islas Belearis
nel mari Mediterráneu), amás de dos ciais, Ceuta i Melilla, nel norti d'África.

En estensión territorial es el cuartu pais d'Uropa, aculau namás por Rússia,
Ucránia i Fráncia. Es el segunderu mayol de la Unión Uropea.

El relievi d'España se carateriza pol sel albondu elevau, tien una artura meya e
660 metrus i es mu montañosu si lo comparamus con el restu de paisis d'Uropa,
ecetuandu Suiça, cuya artura meya es una mijina mayol. Ena España peninsulal, el
relievi s'articula alreol duna gran Meseta Central que ocupa la mayol parti del
centru la península ibérica i que tien una altol meia de 660 m. Aparti la
meseta, está la Bahura el Ebru nel noresti i la del Guadalquivil, nel sul.

El climi d'España nu es omogéneu, pola situación la península Ibérica entri las
latitús 36º i el 46º N, nel cantu ociental del continenti uropeu. Pudria izil-se
qu'el climi d'España eberia tenel una veltienti mayoritariamenti el climi
mediterráneu, peru tamien la situacion está afectá pola caraterística montañosa
el territóriu i el climi marítimu de la costa oesti del Atlánticu, ena su fachá
norociental, habiendu ibielnus mas rigurosus de los que pudrian asperal-se.
Dessistin nel estremu sul amás, traças e climi sutropical secu, sobri tó en
Almeria i Múrcia.

España reclama la devolucion de la colónia británica de Gibraltar, que perdió al
atrás el Tratau d'Utrech de 1713. Mentris, Portugal no reconoci la soberania
española enas ciais d'Olivença i Táliga, ogañu ena província Baajós. Tamien ain
desputas territorialis con Marruecus. Esti país reclama las ciais de Ceuta i
Melilla, amás d'otras praças de soberania española nel continenti africanu.
Tamien angunus movimientus encluin a las Islas Canárias enas sus
revindicacionis.

Endretu el estau español, ain angunus movimientus endependentistas ligaus a
nacionalismus periféricus, sobri tó en Cataluña i País Vascu. Nestas regionis,
dessistin partius políticus que landean la endependencia, i otros que se muevin
entri posturas autonomistas i otras abieltamenti endependentistas.

España a pasau de tenel 40.499.799 abitantis a 1 jeneru de 2000, a cobihal a
46.745.807 d'abitantis a 1 jeneru de 2009. La densiá de puebración, de 91,13
ab/km², es menol que la de la huerça d'otros paisis d'Uropa Ocidental i la su
distribucion a lo largu del territóriu es mu irregulal. Las zonas mas puebrás se
concentran ena costa i alreol de Madrid, qu'es la tercera ciá uropea mas pueblá,
por cuantu qu'el restu del interiol s'alcuentra mu debilmenti ocupau.

Los musulmanis tuvierun que pedil ayua en dos ocasionis a los réinus del norti
d'África dandu lugal a las envasionis de los Almoades i la de los Almorávides,
frenadu la espansión de los réinus cristianus. Pocu a pocu esus réinu se huerun
definiendu más nítidamenti i conquistandu mas territóriu hata que al final de la
eá meya queaban ena península los de: Castilla, Lión, Aragón, Navarra i por
parti de los musulmanis solu el Réinu de Graná.

El Empériu español arcançó el su puntu cimeru baju esta dinastia cuyu primel
representanti hue el rei Carlos I, que tamién lo era del Sacru Imperiu Romanu
Germánicu.

Endispués de la abdicación del rei, los sus cumprius territórius se devierun en
dos partis, una baju el control de Felipe II i otra baju el control de Fernandu,
(los sus sucesoris gobernarun Áustria hata el sigru XX). Felipe II unificó las
coronas española i portuguesa.

Nel añu 1640 Portugal consigui la su definitiva endependéncia i ochu años
endispués lo hazin los Paisis Bajus pusiendu assina fin a la guerra de los
Ochenta Añus.

Se huchea comu peridu de la Ilustración política en España al tiempu qu'abadan
los reinaus de los borbonis dendi Felipe V hata Carlos IV, quien acabija el su
reinau abruptamenti en 1808 recojiendu el movimientu del sigru de las luzis que
s'inicia en Fráncia i qu'es l'antesala de la Revolución francesa.

Al atrás las eleccionis de 1931 enas que los partius republicanus ganan enas
ciais, el rei Alfonsu XIII abandona el pais i s'instaura la II República, que
tien un periodu de via mu cortu i agitau. En júliu de 1936 estampana la Guerra
Cevil.

Esta guerra es a menudu considerá comu una antesala de la Segundera guerra
mundial por que nella participun paisis comu Alemaña i Itália apoyandu a los
sublevaus dirigius por el general Francisco Franco i la Unión Soviética apoyandu
a la República. Cona vitoria de Franco emprencipia la dictadura.

Francisco Franco se convirtió en dictaol nel incíciu de la guerra cevil i salió
venceol della. El su gobiernu hue tipicamenti autoritáriu i de partiu únicu.
Anque abia semejanzas con las ideologias fascistas, España se mantuvu neutral
duranti la II gerra mundial, sólu mandandu el apoyu de la Devisión Azul a las
potencias del Eji. Endispués d'acabijá la guerra i nel periodu conociu comu
Guerra fria, el pais s'alió con el bloque capitalista i consiguió rompel el
aislamientu i l'autarquia a la que se le sometió por parti de las nacionis
venceolas nel conflitu de la II Guerra Mundial, al entral en 1955 a holmal parti
de las Nacionis Unias.

Normalmenti se sueli consideral que la transición española abada un periodu
comprendiu entri la muerti de Francu, acaecia en 1975 i el triunfu del Partiu
Socialista en 1982.

Enos primel añus del sigru XXI, España participó enos conflitus la Guerra
d'Afganistán i la d'Iraq. También sufrió l'amenaça el terrorismu enternacional,
con el atentau del 11 marçu 2004. Essi mesmu añu el PSOE gana las elecionis i
José Luis Rodríguez Zapatero arcança la presiéncia. Enas elecionis de 2008
revalidó la su vitória.

Duranti la democrácia, España conoció un crecimientu ecómicu sin precedentis ena
su estória, anque hue mu afetá pola crisis económica de 2008, aportandu el
desempleu al 21% en 2011. Esse añu el Partiu Populal ganó las elecionis
generalis anticipás por mayoria asoluta.

España es el segunderu pais el mundu que recibi más turitas, sigún datus dela
Organización Mundial de Turismu, namás por detrás de Fráncia, i disfruta duna
cuota del 7% del turismu mundial, por alatri d'Estaus Unius i d'Itália.

La coltura española hundea las sus raicis enas incluencias que los diferentis
puebrus an dejau tras su pasu pola península o con el pasu los sigrus. Amás de
la estória, la geografia i la presencia del mari Mediterráneu án ayudau
senificativamenti ena holmación de la cultura d'ogañu.

En el territoriu español se palran albondu luengas. El castellanu o español es
la luenga oficial en tol territoriu i amás es la luenga materna dela huerça la
puebración. Otras son el catalán qu'es oficial en Cataluña, la Comunidá
Valenciana (ondi se la conoci con el nombri de valencianu) i las Islas Balearis.
El euskera es oficial en el País Vascu i ena parti norti de Navarra, mentris
que'l gallegu es oficial en Galícia. El ocitanu se palra en el Valli de Arán,
ondi se conoci con el nombri de aranés, huendu oficial en toa Cataluña.

Amás d'estas, se palran otras luengas o dialetus romancis que no son oficialis
enos lugaris ondi se gastan. Son el aragonés, que se palra ena zona norti de
Aragón, el asturianu-lionés o babli que se gasta en Asturias, al oesti de la
Comunidá de Castilla i Lión i en el norti de Portugal (mirandés), el cántabru o
montañés que se palra en Cantabria, el estremeñu que se palra ena zona norti
d'Estremaúra, i A fala, que se gasta en tres monicípius d'esta región, cerca del
arrayu con Portugal. El portugués tamién se palraba en angunus monicipius ena
zona del arrayu con Estremaúra, peru ogañu está abati olvidau.



https://ext.wikipedia.org/wiki/Espa%C3%B1ola

España, o Réinu d'España, es un estau soberanu biembru de la Unión Uropea
costituiu en monalquia palramentária que ocupa argu más de los cincu sestus de
la península Ibérica, tamién dos archipélagus assitiaus unu nel mari
Mediterráneu (Islas Balearis) i otru nel océanu Atlánticu (Islas Canárias),
assina comu las praças de soberania el norti del continenti africanu i el
encravi de Llívia enos Pirineus francesis.

Arraya al norti conos paisis de Fráncia i Andorra, al sul cona colónia ingresa
de Gibraltar i Marruecus, i al oesti con Portugal.

Assitiá ena Uropa Ociental, ocupa la mayol parti la penísula Ibérica i ahuera
d'ella, dos archipiélagus (Canárias nel océanu Atlánticu i las islas Belearis
nel mari Mediterráneu), amás de dos ciais, Ceuta i Melilla, nel norti d'África.

En estensión territorial es el cuartu pais d'Uropa, aculau namás por Rússia,
Ucránia i Fráncia. Es el segunderu mayol de la Unión Uropea.

El relievi d'España se carateriza pol sel albondu elevau, tien una artura meya e
660 metrus i es mu montañosu si lo comparamus con el restu de paisis d'Uropa,
ecetuandu Suiça, cuya artura meya es una mijina mayol. Ena España peninsulal, el
relievi s'articula alreol duna gran Meseta Central que ocupa la mayol parti del
centru la península ibérica i que tien una altol meia de 660 m. Aparti la
meseta, está la Bahura el Ebru nel noresti i la del Guadalquivil, nel sul.

El climi d'España nu es omogéneu, pola situación la península Ibérica entri las
latitús 36º i el 46º N, nel cantu ociental del continenti uropeu. Pudria izil-se
qu'el climi d'España eberia tenel una veltienti mayoritariamenti el climi
mediterráneu, peru tamien la situacion está afectá pola caraterística montañosa
el territóriu i el climi marítimu de la costa oesti del Atlánticu, ena su fachá
norociental, habiendu ibielnus mas rigurosus de los que pudrian asperal-se.
Dessistin nel estremu sul amás, traças e climi sutropical secu, sobri tó en
Almeria i Múrcia.

España reclama la devolucion de la colónia británica de Gibraltar, que perdió al
atrás el Tratau d'Utrech de 1713. Mentris, Portugal no reconoci la soberania
española enas ciais d'Olivença i Táliga, ogañu ena província Baajós. Tamien ain
desputas territorialis con Marruecus. Esti país reclama las ciais de Ceuta i
Melilla, amás d'otras praças de soberania española nel continenti africanu.
Tamien angunus movimientus encluin a las Islas Canárias enas sus
revindicacionis.

Endretu el estau español, ain angunus movimientus endependentistas ligaus a
nacionalismus periféricus, sobri tó en Cataluña i País Vascu. Nestas regionis,
dessistin partius políticus que landean la endependencia, i otros que se muevin
entri posturas autonomistas i otras abieltamenti endependentistas.

España a pasau de tenel 40.499.799 abitantis a 1 jeneru de 2000, a cobihal a
46.745.807 d'abitantis a 1 jeneru de 2009. La densiá de puebración, de 91,13
ab/km², es menol que la de la huerça d'otros paisis d'Uropa Ocidental i la su
distribucion a lo largu del territóriu es mu irregulal. Las zonas mas puebrás se
concentran ena costa i alreol de Madrid, qu'es la tercera ciá uropea mas pueblá,
por cuantu qu'el restu del interiol s'alcuentra mu debilmenti ocupau.

Los musulmanis tuvierun que pedil ayua en dos ocasionis a los réinus del norti
d'África dandu lugal a las envasionis de los Almoades i la de los Almorávides,
frenadu la espansión de los réinus cristianus. Pocu a pocu esus réinu se huerun
definiendu más nítidamenti i conquistandu mas territóriu hata que al final de la
eá meya queaban ena península los de: Castilla, Lión, Aragón, Navarra i por
parti de los musulmanis solu el Réinu de Graná.

El Empériu español arcançó el su puntu cimeru baju esta dinastia cuyu primel
representanti hue el rei Carlos I, que tamién lo era del Sacru Imperiu Romanu
Germánicu.

Endispués de la abdicación del rei, los sus cumprius territórius se devierun en
dos partis, una baju el control de Felipe II i otra baju el control de Fernandu,
(los sus sucesoris gobernarun Áustria hata el sigru XX). Felipe II unificó las
coronas española i portuguesa.

Nel añu 1640 Portugal consigui la su definitiva endependéncia i ochu años
endispués lo hazin los Paisis Bajus pusiendu assina fin a la guerra de los
Ochenta Añus.

Se huchea comu peridu de la Ilustración política en España al tiempu qu'abadan
los reinaus de los borbonis dendi Felipe V hata Carlos IV, quien acabija el su
reinau abruptamenti en 1808 recojiendu el movimientu del sigru de las luzis que
s'inicia en Fráncia i qu'es l'antesala de la Revolución francesa.

Al atrás las eleccionis de 1931 enas que los partius republicanus ganan enas
ciais, el rei Alfonsu XIII abandona el pais i s'instaura la II República, que
tien un periodu de via mu cortu i agitau. En júliu de 1936 estampana la Guerra
Cevil.

Esta guerra es a menudu considerá comu una antesala de la Segundera guerra
mundial por que nella participun paisis comu Alemaña i Itália apoyandu a los
sublevaus dirigius por el general Francisco Franco i la Unión Soviética apoyandu
a la República. Cona vitoria de Franco emprencipia la dictadura.

Francisco Franco se convirtió en dictaol nel incíciu de la guerra cevil i salió
venceol della. El su gobiernu hue tipicamenti autoritáriu i de partiu únicu.
Anque abia semejanzas con las ideologias fascistas, España se mantuvu neutral
duranti la II gerra mundial, sólu mandandu el apoyu de la Devisión Azul a las
potencias del Eji. Endispués d'acabijá la guerra i nel periodu conociu comu
Guerra fria, el pais s'alió con el bloque capitalista i consiguió rompel el
aislamientu i l'autarquia a la que se le sometió por parti de las nacionis
venceolas nel conflitu de la II Guerra Mundial, al entral en 1955 a holmal parti
de las Nacionis Unias.

Normalmenti se sueli consideral que la transición española abada un periodu
comprendiu entri la muerti de Francu, acaecia en 1975 i el triunfu del Partiu
Socialista en 1982.

Enos primel añus del sigru XXI, España participó enos conflitus la Guerra
d'Afganistán i la d'Iraq. También sufrió l'amenaça el terrorismu enternacional,
con el atentau del 11 marçu 2004. Essi mesmu añu el PSOE gana las elecionis i
José Luis Rodríguez Zapatero arcança la presiéncia. Enas elecionis de 2008
revalidó la su vitória.

Duranti la democrácia, España conoció un crecimientu ecómicu sin precedentis ena
su estória, anque hue mu afetá pola crisis económica de 2008, aportandu el
desempleu al 21% en 2011. Esse añu el Partiu Populal ganó las elecionis
generalis anticipás por mayoria asoluta.

España es el segunderu pais el mundu que recibi más turitas, sigún datus dela
Organización Mundial de Turismu, namás por detrás de Fráncia, i disfruta duna
cuota del 7% del turismu mundial, por alatri d'Estaus Unius i d'Itália.

La coltura española hundea las sus raicis enas incluencias que los diferentis
puebrus an dejau tras su pasu pola península o con el pasu los sigrus. Amás de
la estória, la geografia i la presencia del mari Mediterráneu án ayudau
senificativamenti ena holmación de la cultura d'ogañu.

En el territoriu español se palran albondu luengas. El castellanu o español es
la luenga oficial en tol territoriu i amás es la luenga materna dela huerça la
puebración. Otras son el catalán qu'es oficial en Cataluña, la Comunidá
Valenciana (ondi se la conoci con el nombri de valencianu) i las Islas Balearis.
El euskera es oficial en el País Vascu i ena parti norti de Navarra, mentris
que'l gallegu es oficial en Galícia. El ocitanu se palra en el Valli de Arán,
ondi se conoci con el nombri de aranés, huendu oficial en toa Cataluña.

Amás d'estas, se palran otras luengas o dialetus romancis que no son oficialis
enos lugaris ondi se gastan. Son el aragonés, que se palra ena zona norti de
Aragón, el asturianu-lionés o babli que se gasta en Asturias, al oesti de la
Comunidá de Castilla i Lión i en el norti de Portugal (mirandés), el cántabru o
montañés que se palra en Cantabria, el estremeñu que se palra ena zona norti
d'Estremaúra, i A fala, que se gasta en tres monicípius d'esta región, cerca del
arrayu con Portugal. El portugués tamién se palraba en angunus monicipius ena
zona del arrayu con Estremaúra, peru ogañu está abati olvidau.



https://ext.wikipedia.org/wiki/Erodiu_de_roca

Erodium mouretii es una espécii botánica yerbácia i perenni pretenecienti a la
família las heraniácias. Se le consieraba un endemismu marroquín, hata el su
descubrimientu a meyaus de los añus setenta del sigru passau enas sierras
centralis de la província de Baajós (Estremaura). Pol mé la su escasa presséncia
i a la dispelsión las sus puebracionis s'alcuentra protehia, ya que está
catalogá cumu espécii vurnerabri.

Esta espécii s'alcuentra pressenti en canchalis cuarcíticus comprendius entri
los 400 i 800 metrus d'artitú, enraizandu en grandis grietas con albundosa
matéria orgánica (mayoritariamenti d'orihin vehetal, inque enriqueziu con
nitróhenu proceenti las cagás las avis qu'abitan enos própius canchalis).

Pressenta un gran rizoma linificau i las sus enfrorescéncias tiinin de 5 a 10
froris, las cualis son ermafroitas i suzigomórficas.

Es una pranta caraiterística del norti d'África. Nu estanti, dessistin pequeñas
i dispelsas puebracionis nel suroesti la península ibérica. Se postulan dos
teorias pa exprical esti hechu, dambas dos basás nel caráitel zoocóricu la
pranta:



https://ext.wikipedia.org/wiki/Eletrici%C3%A1

La eletricidá (del griegu elektron, que senifica ámbal) es un fenómenu físicu
cuyu origin son las cargas elétricas i cuya nirgía se muestra en fenómenus
mecánicus, térmicus, luminosus i químicos, entri otros , en otras parabras es el
fluju d'electronis. Se puei vél de holma natural en fenómenus amosféricus, por
ejemplu los rayus, que son descargas elétricas producias pola transferencia de
nirgía entri la ionosfera i la superficii terrestri (procesu compleju del que
los rayus solu holman una parti). Otrus mecanismus elétricus naturalis los
poemus alcontral en procesus biológicus, comu el huncionamientu del sistema
nerviosu. Es la basi del huncionamientu d'albondu máquinas, dendi chiquininus
eletrodomésticus hata sistemas de gran potencia comu los trenis d'arta velociá,
i assina con tolos dispositivus eletrónicus. Amás es esencial pala producion de
sustancias químicas comu el aluminiu i el cloru.

Tamien se conoci comu eletricidá a la rama de la física qu'estudia las leis que
rigin el fenómenu i a la rama de la tenología que la gasta en aplicacionis
práticas. Dendi que, en 1831, Faraday descubriera la holma de proucil corrientis
elétricas por enducion —fenómenu que premiti transholmal nirgía mecánica en
nirgía elétrica— s'á convertiu nuna de las holmas de nirgías mas emportantis pal
desarrollu tenológicu debiu ala su faciliá de generacion i distribucion i al su
gran númiru d'aplicacionis.

La eletricidá es originá polas cargas elétricas, en reposu o en movición, i las
enteracionis entri ellas. Quandu varias cargas elétricas están en reposu
relativu s'ejercin entri ellas huerças eletrostáticas. Quandu las cargas
elétricas están en movicion relativu s'ejercen tamien huerças manéticas. Se
conocin dos tipus de cargas elétricas: positivas i negativas. Los átomus que
conhorman la materia contienin partículas subatómicas positivas (protonis),
negativas (eletronis) i neutras (neutronis). Tamien ain partículas elementalis
cargás qu'en condicionis normalis no son establis, polo que se muestran solu en
determinaus procesus comu los rayus cósmicus i las desintegracionis radiativas.

La electricidá i el manetismu son dos aspetus deferentis dun mesmu fenómenu
físicu, denominau electromanetismu, descritu matemáticamenti polas ecuacionis de
Maxwell. La movicion dun campu elétricu i la movicion acelerá de cargas
elétricas genera ondas eletromanéticas (comu enas descargas de rayus que puein
cuchal-se enos recetoris d'arradiu AM).



https://ext.wikipedia.org/wiki/Ehtrema%C3%BAra

Estremaúra (Extremaúra en a Fala i Extremadura en castellanu) es una comunidá
autónoma d'España. Arraya al norti con Castilla i Lión (províncias de Salamanca
i Ávila); al sul, con Andaluzia (províncias de Güerva, Sevilla i Córdoba); al
esti con Castilla-La Mancha (províncias de Toleu i Ciá Rial); i al oesti, con
Portugal.

S'alcuentra deviia en dos províncias: Caçris (al norti) i Baajós (al sul),
huendu la su capital Méria.

La província mas puebrá es Província de Baajós, con 673.474 abitantis, con una
densiá puebración de 30,94 ab/km² i, la su supifícii, 21.766 km², es la
província mas estensa d'España. En Caçris vivin 412.899 abitantis nuna supifícii
de 19.868 qm², es la província mas estensa d'España alatrás de Baajós. La
supifícii d'Estremaura es de 41.633 km². Los núclius urbanus mas emportantis
pola su puebración son Baajós (143.748 ab, censu INE 2006), Caçris (90.218 ab,
censu INE 2006), la conurbación Don Benitu-Villanueva la Serena (58.983 ab,
censu INE 2006) i Méria(53.915, censu INE 2006).

Dendi esta epoca, se produhu un umentu la puebración mas u menus costanti, hata
la décaa los 60 del sigru XX (1.379.072 abitantis en 1960), dendi la qual
esminció un descensu liheru la puebración pol mé la emigración a otrus paisis i
rehionis d'España.

Duranti esta era apaici el Homo sapiens sapiens (el ombri atual) sobri la fás de
la Tierra. Nesta epoca huerun hechus los grabaus i pinturas la cueva e
Maltraviesu, santuáriu del arti cuatelnáriu, i de las Minas de Castañal d'Ibol.
Toas son d'estilu Madaleniensi.

Ogañu los estuyus mas recientis consieran qu'el neulíticu en Estremaura esminció
ena transición el VI al V miléniu a.C. Se supera asina el concetu de Neulíticu
Tardiu que angunus autoris iban empreau, creyendu que la apaición de la
agricurtura abria siu muchu mas tardia nesta zona d'España. Los yacimientus mas
emportantis el Neulíticu Antigu son la cueva la Charneca (Oliva e Méria), el
Lombu la Orca (Prasençuela), Boquiqui (Praséncia), la cueva d'El Conehal
(Caçris) i Los Barruecus (Malpartia e Caçris). Desti úrtimu yacimientu procein
las eviéncias d'agricurtura mas antiguas la rehión, que huerun fechás nel
acaberu el VI miléniu e.C. Los endícius de domesticación animal son débilis,
peru puei suponelsi que la domesticación animal es contempuránia a la entroución
de la agricurtura. Nestus yacimientus s'án atopau cerámicas decorás, sobritó la
varieá llamá "Boquiqui", pol belsi decumentau pol primel vezi nesta cueva e
Praséncia.

La tierra desta confederación lusitana sufrió una Romanidación compreta i
prehunda. El grau de romaniçación alcançau i la estensión de la província
Ulteriol aconsehaban un gobielnu çalachau, naciendu la Lusitánia cumu província
en tiempus d'Augustu (s. II a C.). La província e "Lusitania" estaba holmá pol
gran parti d'Estremaúra, i Portugal central. Se hizun una tupa vereas de
comunicación (carçás), grandis urbis, destacandu Méria, hundá nel 25 a.C., ciá
mu senificativa nel Empériu Romanu i capital de Lusitánia. Un aspetu emportanti
hue l'adoción de la luenga el empériu, basi de tolas huturas luengas romancis
peninsularis.

La capital de la província e Lusitánia, Emerita Augusta, se gorvió una ciá rica
i pulia, que ná tinia qu'envidial a las otras capitalis de província ispanas,
Tarracu i Córduba. Tinia una ámpria i cudiá redi de comunicacionis que la
bandeaban pa uñila colas restantis capitalis de província i con algotras ciais;
asín, el Caminu la Prata conetaba Astúrias con Emerita i con Itálica; otrus
caminus ahilaban pa Córduba, a Olisipo (Lisboa), a Conimbriga (Coimbra), pasandu
pola famosa puenti d'Alcántara. Méria canaliçó el comélciu i la via e la
província pa Roma, norti d'África i Grécia. Nu ai dua que se consiguió un artu
grau de bienestal. Estu lo demuestra el cilcu de Méria, escapás de acohel a
25.000 espetaoris. Vespasianu dió otru pasu ena romaniçación al conceel el
derechu de ciaania latina a tolos abitantis de la Península Ibérica, facilitandu
desti mó el que los ispanus puyeran aceel a un cargu púbricu. Nel s. III d.C.
esmiençarun los pobremas. Tropas helmánicas, holmás pol bárbarus, chegarun a la
província. Pol estu se hortificarun las ciais; desti tiempu datan las murallas
de Méria, Cória i Caçris. El perigru chegaria nel s. V, ehandu a la província
abaldoná i arruiná. La ciá de Catra Cecilia s'estinguió. Algotras, cumu
Augustobriga, Cáparra i Iulipa (Çalamea e la Serena) quearun nel orviu, a pesal
queal en pie hormidabris monumentus. La Lusitánia hue envaia primeru polos
alanus i aluspués polos suevus. Con ellus entramus en epoca visigoa.

Estremaura es conocida polas deferentis preparacionis del guarru i las ocejas
que se comin acompañaus de pan (comu los callos con manos de cerdo, caldereta de
cordero, cabrito en cuchifrito, frite de cordero i el cabrito a la hortelana.

La cozina d'Estremaura enclui tamién algotras carnis comu la gallina (unu los
engredientis prencipalis el cocido extremeño), la liebri (arroz con liebre), las
ranas (ancas de ranas fritas ), pezis comu la tenca (tencas fritas ) i la trucha
(truchas con jamón), o el alagartu (lagarto con tomate). Los condimentus
utilizaus con más frecuencia son el poleu, el aju, el laurel o l’anís

Entri los pratus populares básicus ganan los basaus en los garbanzos, los
frijolis, las patatas, la calabaça, las castañas, la cebolla i los pimientus: el
cocido extremeño, el potaje de garbanzos y judías blancas, la sopa blanca de
ajos, el potaje de castañas secas, les habichuelas i la olla con "asaúra".

Angunus alimentus ancestralis estremeñus son las migas i gachas, entri las que
destacan las migas con torreznos.

La chanfaina es un guisu hechu con hígau, sessus, coraçón i riñonis de corderu
con sofritu a basi laurel, ajus, pan i güevus durus.

Los embutius es otra las epecialiais la gastronomia estremeña, huendu mu
emportantis la morcilla «Felisa» (a base de sangri i cebolla), morcillas de
cabezá, morcillas patateras, morcillas de calabaça, las «chacinas», el lomu i el
jamón curau, la longaniça i los chorizus.

Los dulcis regionalis son preparaus a basi miel, manteca, harina i azeiti i
enclui buñuelus, madalenas, perrunillas, galletas, rosquillas de vinu, roscas
fritas, coquillus de miel, ijuelas, gachas estremeñas, bollus fritus, froretas,
socochonis hurdanus i las jeringas.



https://ext.wikipedia.org/wiki/Eduardo_Puelles

Eduardo Antonio Puelles García (Baracaldu, Viscaya, 8 de jeneru de 1960 -
Arrigorriaga, Vizcaya, 19 de juniu de 2009) jue un inspetol del Cuerpu Nacional
de Pulicía d'España, eicáu a la lucha antiterrorista, que hue assessináu pola
organización terrorista ETA pol mé la colocación d'una bomba lapa nel su cochi.

Hiju emigrantis castellanus, Puelles ingressó nel Cuerpu Nacional de Pulicía en
1982. Anduvu destináu enas comisarías d'Alicanti, Irún y Portugaleti, jata 1991,
añu en que jue mandáu a Bilbau. En 2002 jue arcendíu a inspetol.

Tras unus añinus eicáu a los envestigaerus relacionaus con el terrorismu y la
violencia callejera, se convirtió nel máissimu responsabri nesta ciá de las
envestigacionis al tentu las ativiáis d'ETA, prestandu selviciu ena comisaría
bilbaína de Indautxu. Nesta epoca, Puelles participó en 10 operacionis
policialis que acabijarun cola detención de más de setenta miembrus u
colabutaoris d'ETA, entri las que destacó la desarticulación en 2004 del
"comando Vizcaya".

El 19 juniu 2009 sobri las 9:00 h., cuandu pussu en marcha el su cochi Renault
Megane con el que diba a desprazalsi al su puesto trebaju, y aparcáu nun
aparcaeru esteriol del monicipiu de Arrigorriaga nel que vivía, se prouju una
juerti esplosión qu'encendió el automóvil, queandu carbonidáu nel su enteriol
Puelles, quien no púu reacional. La deflagración se prouju pol mé la colocación
d'un artefatu (compuestu pol 2 kg d'esplosivu) que bía síu colocáu y escondíu
pol miembrus d'ETA juntu al depósitu gassolina el cochi.

A pesal de la llegá inmeyata d'una ambulancia y bomberus, cuandu el encendiu jue
estinguíu, el inspetol s'alcuentraba ya fallecíu. Debíu a la celcanía el su
domiciliu, la su esposa s'abajó a la calli cuantis qu'oyó el ruíu, motivu pol
cual tuvu que sel atendía vítima d'una crisis de ansieá. La vítima era pairi de
dos hijus, Asier y Rubén, de 16 y 21 añus.

El assessinatu Puelles jue el primel atentáu jechu pola ETA tras la toma
possesión comu Lehendakari de Patxi López, qu'había sustituíu a Juan José
Ibarretxe el 7 mayo anteriol. El atentáu jue en un prencipiu atribuíu a miembrus
legales (es idil, nu ficháus pola Pulicía) de la banda terrorista. Los miembrus
del Palramentu Vascu, assín comu cuasi tolas juerzas pulíticas democráticas del
Estáu, condenarun pol igual el assessinatu. Amás, el presienti el gobielnu José
Luis Rodríguez Zapatero empusu a Eduardo Puelles la "Medalla de Oro de la Orden
del Mérito Policial".

El su funeral se celebró ena entimiá familial el día siguienti en Bilbau, ondi
tamién se llevó a cabu una manifestación de repursa pol assessinatu convocá pol
Gobielnu Vascu. La murtitudinaria marcha, a la que huerun más de 25.000
pressonas, telminó nel Ayuntamientu de Bilbáu, ondi el Lehendakari prenunció un
descursu d'homenaji y condenandu el atentáu.



https://ext.wikipedia.org/wiki/Di%C3%B3heni_La%C3%A9rciu

Dióheni Laérciu (en griegu Διογένης Λαέρτιος) hue un dossógrafu griegu, autol la
obra Vias i senténcias los mas consieraus en filosofia.

S’estima que púu bel escrebiu pal sigru III ed. C., endispués de Sestu Empíricu.
El apelativu Laérciu lo mesmu puu sel pol bel tiniu nacéncia en Laerti u pol
pretenecel a la família los Laércius. Ubu de sel ombri bien inlustrau i entendiu
en custionis filosóficas pol grandol i varieá escuelas i autoris presentis ena
su obra. Polo demás, naina se sabi. Es mu descutia la custión de si Dióheni era
filósofu tamién i de sel assina a qué escuela pretenecia, peru essu es algu que
nu eha de sel suposicionis.

Dióheni es conociu pol bel escrebiu los Βίοι καὶ γνῶμαι τῶν ἐν φιλοσοφίᾳ
εὐδοκιμησάντων "Vias i senténcias los mas consieraus en filosofia". Es una obra
charramandusca ena que se has un bandeu sumerinu polos filósofus mas reputaus
con afán de muestral sel la filosofia enventu orihinal griegu, repuntandu l’idea
que tinian los antíguus d’atribuyil a los puebrus bárbarus la nacéncia la
filosofia.

L’obra hue escrita en dies rollus papirácius, a libru pol papiru. Se parti en
dos, holmi a la proceéncia los filósofus: Hónia i Sul Itália. Endispués la
crasificación resurta pol escuelas: acaémicus, peripatéticus, cínicus, estoicus,
pitagóricus, escéticus. Arranca conos sieti sábius hata arrematal con Epicuru,
passandu pol pensaoris cumu Sócrati, Platón, Aristóteli, Dióheni u Eraclitu.

Decumentalmenti, Dióheni has una esposición qu’arrecohi tó tipu datus:
escricionis, cartas, catálogus, otra dossografia, citas, frasis, puesia i tal i
mas. Desti heitu, l’obra el laérciu es un matu importantíssimu eno tocanti a
testimoñus, huentis i pensaeru diretus los autoris. Grácias a las Vias i
senténcias se tien conocéncia d’obras nu conselvás destus autoris assín cumu de
caquinus dessas obras que dotru mó se hueran perdiu pa siempri.

Hueraparti desta obra que clissaria dehuru a otras muchas, de Dióheni se conoci
qu’escrebió un libru epigramas entitulau Πάμμετρον, cuyus los conselvaus
s’alcuentran ena Anthologia Graeca.

Dalcuerdu con el catálogu abreviaturas del Liddell-Scott, esti autol alcibi la
abreviatura “D. L.” del su nombri latinizau Diogenes Laertius.



https://ext.wikipedia.org/wiki/Dar%C3%ADo_Bacas

Darío Bacas Montero (Cilleros (Caçris), 1845 - Cilleros 1913). Jue un ingenieru
naval milital, industrial y centíficu estremeñu. Su vía estuvu encaminá a la
enseñanza, las matemáticas, la economía y la investigación. Darío Bacas es
mentau comu unu de los investigaoris pionerus en el campu de la ingeniería
industrial en España.

Su pairi tamién jue un ilustri de su época: el abogau Ignacio Bacas (1810-1877),
jue diputau en las Cortis en 1842-1843, alcaldi de Cilleros y presidenti de la
Diputación de Caçris. De mou que el su hiju Darío, endispués de jadel los
estudius secundarius en Caçris y Salamanca, marchó a la escuela de Ingeniería
Naval en Ferrol (Coruña), pa sacalsi la graduación equivalenti a Alférez de
Fragata e Ingeniero Naval.

Lo más renombrau de los inventus y patentis que jidu jue un aparatinu que mentó
comu Goniobarímetro, estu es una báscula que daba en una escala graduá, un
ángulo respectivi al pesu dau.

Escribió abondus artículus centíficus y librus. Recibió reconocimientus
honoríficus, comu  la Medalla de Plata de la Exposición Onubo-Extremeña celebrá
en Huelva en 1901.

A los cien añus de su muelti, el Centru de Estudius de Sierra de Gata le jidu,
en eneru de 2013, un homenaji por tou lo altu en Cilleros con el patrociniu de
la Diputación de Caçris, el Centru de Profesoris y Recursus de Hoyos y el
Ayuntamientu de Cilleros.



https://ext.wikipedia.org/wiki/Crasi

El télminu procei del griegu κρᾶσις "mestura el vinu con áugua". En fonética
dessina a la mestura dos parabras que, en amenizandu la primel dellas en vocal i
la segunda empençandu cola mesma bicha, se hampa anguna las vocalis.

En griegu antíguu era un fenóminu relativamenti frecuenti con conhuncionis,
alvérbius, artículus i pronombris. Cuentaba con representación gráfica pol mé
dun destraci engarabatau pa la gocha [᾿] llamau κορώνις “corcová”: τοὔνομα < τὸ
ὄνομα,ἐγᾦδα < ἐγὼ οἶδα, κἄν < καὶ ἀν.

En castellanu antíguu eran frecuentis tamién las crasis asseñalás nel escrebieru
cumu velaquí estas: quel < que el, dotro < de otro, dello < de + ello. El
purtugués atual conselva angunas paí cumu dele < de + ele, à < a + a u dalgum <
de + algum. Ansí tamién nel asturianu (tol < to + el) u el gallegu (dun < de +
un). A esti tipu crasi muelnamenti se llama contraición.

Nu se conhunda crasi con aglutinación, dá ena categoria los alvérbius, v. gr.:
alogundispués < alogu + endispués, veloquilu < ve + lo + equí + lu, ondiquiá <
ondi + quia.



https://ext.wikipedia.org/wiki/Chanus_de_Ca%C3%A7ris

Los Chanus de Caçris es una comarca i espáciu natural assitiau ena Comuniá
Autúnoma d'Estremaura (España).

Se crasifica cumu Zona d'Especial Proteción palas Avis (ZEPA) en 1989. En 1998
s'encrui endrentu la Redi d'Espácius Naturalis Protehius cola fegura de Zona
d'Especial Conservación.

Los Chanus de Caçris son una estensa ária de chanuras con suavis pendientis que
comprendi dendi Broças hata Truhillu, asentás sobri la penichanura caçriña i que
quean enmarcás polas holmacionis montañosas de la Sierra de San Pedru, afechi
natural de Los Chanus.

Al norti, los rius Tahu i Almonti se enterponin anti las estribacionis las
sierras que nacin en Greus i Villuercas, dandu pasu a terrenus mas chanus.
Sierra de Huentis es la prencipal holmación montañosa endrentu la chanura. Nel
centru los Chanus s'alcuentra el Embalsi de Guadiloba, cola su curiosa holma e
dragón.

La superfici la Zona d'Especial Conservación encrui argu más de 70.000 etárias
pretenecientis a los términus monicipalis de Caçris, Sierra e Huentis,
Torriorgás, Torriquemá, Torrimocha i Aldea el Canu.



https://ext.wikipedia.org/wiki/Cercunflehu

La parabra cercunflehu es la tradución latina la parabra griega περισπώμενον
particípiu el verbu περισπάω "prenuncial una parabra con acentu cercunflehu":
περί = circum, σπώμενον = flexum. El cercunflehu es una las tildis ortográficas
gastás en muchas idiomas con destintus prepósitus.

Nun sintiu estritu, se consiera perispómena la parabra que possei un acentu
cercunflehu ena su úrtima sílaba, v. gr.: δοξῶν, κεφαλῶν, ἀγαπῶ, κεφαλῇ, τιμᾷ.
Albondosas son las parabras desti heitu que rescrecin de contraicionis
vocálicas: (κεφαλῶν < κεφαλάων, τιμᾷ < τιμάει).

Se dis qu’una parabra es properispómena quandu el su acentu cercunflehu cai pol
cima la penúrtima sílaba, v. gr.: λῦε, Βαβυλῶνι, ἦλθον, ἐκεῖνος. Son
perispómenas aquellas parabras que, en acabandu en sílaba brevi, alcibin el su
acentu ena penúrtima sílaba larga, assinque dalcuerdu colos chambus morfolóhicus
bichan tamién los acentus, v. gr.: κοῦφος (nom.) κούφῳ (dat.), κουφότερος (nom.
supilativu).

El purtugués gasta acentu cercunflehu (^) con el prepósitu d’asseñalal el afechi
las vocalis meyas —ê [e], ô [o]— i de la central —â [ɐ]— en pusición tónica anti
nasal u s, v. gr.: eletrônica, seqüência, contemporâneo, francês, compôs. En ves
en quandu tien valol diacríticu: tem/têm, vem/vêm.

En francés asseñala, prencipalmenti un abrieru mayol i mayol duración la vocal,
puyendu cayel encima las vocalis â, ê, î, ô i û. Esta duración procei de la
perda dalgun son implotivu, hundamentalmenti s: fête < feste, hôpital <
hospital, fenêtre < fenestre.

La luenga rumana escrebi un acentu cercunflehu (^) pol cima las vocalis â i î
p’asseñalal el son vocálicu [ɨ] (llamás nel su alfabetu â din i î din) en
parabras cumu mână, când u înger. Se gasta la â en pusición interna la parabra i
î cumu primel u úrtimu son la parabra.

Hormi a la prepuesta ortográfica Gorka Redondo Lanzas, el acentu cercunflehu se
gasta p’asseñalal los sonis abiertus [ɛ], [ɑ] i [ɔ] a final parabra pol perda
l’aspiración: lanzâ, zihnô, conzonantê.



https://ext.wikipedia.org/wiki/Ceclav%C3%ADn

Ceclavín es un monicipiu d'estremaura, provincia de Caçris. Nel mapa se puei vel
al suroesti dela comarca natural delas Vegas del Alagón i siempri ha destacau
por sel el monicipio con más ermitas dela su comarca. Los pueblus linderus son
L'Aceúchi i Zarza la Mayol.

Con 1957 habitantis en 2014, Ceclavín es el cuartu monicipiu más pueblau delas
Vegas del Alagón. 

Esti terrenu ha estau pueblau endi tiempus remotus comu se puei vel por mé de
las pinturas rupestris nel Altu del Periñuelo (1500-1200 a. C.)

Nel añu 1537 se declaró a Ceclavín villa con tou el poel de levantal un rollu,
estu es con poel jurídicu.

En 1755 tuvu lugal el Motín de los ceclavineros. Seiscientus vezinus se
rebelarun encontra los soldaus vigilantis del contrabandu que estrumpian por las
callis del pueblu.

Los ceclavinerus tienin un sentimientu jondu pola su tierra, estu se puei vel
bien en tous los librus que han escritus comu el "Bosquejo Histórico" (1927) de
Julio Rosado, "Ceclavín, su vida y su folclore" (1973) de Severiano Rosado Vidal
i "Mi Extremadura" (2012) de Miguel i Elisa Herrero Uceda, autolis, estus tamién
del primer libro escritu en ceclavineru "Ceborrincho, relatos extremeños"
(2013).

Amus, que Ceclavín ha destacau siempri por mé delos sus escribiolis, ondi poemus
mental a  Asunción Delgado, Antonio Herrero Alvarado, Luis Martínez Terrón, Juan
Casas, Julián Rodríguez, Elisa Herrero Uceda, Mercedes Guardado i los ya mentaus
Julio Rosado, Severiano Rosado iMiguel Herrero Uceda.

El 31 de mayu de 2014 se celebró en Ceclavín un encuentru d'escribiolis
estremeñus de dentru i juera de l'Extremaura uñiendu talentus pa ponel en valol
la coltura desta tierra i delas sus gentis. En esti actu emotivu se jidu un
dobli homenaji a los poetas ceclavinerus Asunción Delgado y Antonio Herrero
Alvarado.

Destaca el labutu finu en oru y plata de los orivis, amás de l'alfarería de
barru enchinau.

de siempri ha síu mu valuau. Se izi que el emperaol Calrus V gustaba del vinu de
Ceclavín duranti el su retiru en el Monasteriu de Yusti. 



https://ext.wikipedia.org/wiki/Capital_(pul%C3%ADtica)

Una capital (del latín caput, capitis, cabeça) de nación es la ciá ondi residin
el gobielnu central, los menistérius i tolos olganismus supremus del
alministraeru los estaus. Nun sintiu ampriu, es la ciá mas emportanti nun ámbitu
social, curtural, económicu u d'algotra naturaleza.

Se llama capital al centru urbanu (puebru, villa, ciá). Siendu hucheá asina pol
su caratel económicu-alministrativu, normalmenti agrupandu várias competéncias
pala su mehol hestión. Sigún los paisis, las capitalis puein desistil en
deferentis nivelis u herarquias.

En España, dessistin várias, prencipiandu pola capital del Estau, ondi
s'alcuentran la sé del gobielnu el pais i el Hefi e Estau. Aluspués están las
Comuniais Autúnomas u Autunomias, qu'án asumiu compenténcias en deferentis
aspetus (fiscalis, sanitárias...), disponiendu ca una e la su capital.
Posteriolmenti desistin otras dos entiais: unas son las províncias, encluias
éstas endrentu ca Comuniá i otras las comarcas, estas úrtimas ogañu sigún la
Comuniá se les da un carátel mas emportanti, disponiendu asinmesmu tamién de la
su capital cumu centru alministrativu.

Es común que la capital seya tamién el centru curtural i económicu la su
hurisdición u que seya la ciá mas puebrá, peru nu sempri es asina. Pol
sabulugal, Méria es la capital d'Estremaura, peru ogañu es la tercel ciá la
Comuniá en númiru d'abitantis. Chascus semehantis se repitin pol tol mundu. Es
mu dificultosu cámbeal una capital de sé, ya qu'en primel lugal, los abitantis
estarian en desalcuerdu ena su mayoria, i en segunderu, tomarui añus cámbeal sés
d'eucáncia, palramentus u congresus, sés bancárias... ya establecius nun lugal.

Aluspués el disolveeru el Empériu Romanu i las envasionis hermánicas, l'Arta Eá
Meya preséncia el asiahamientu el Empériu Carolínhiu, el Califatu e Córduba, los
Estaus Pontifícius i el Empériu Biçantinu. Tós ellus posein capitalis
endiscutibris (Aquisgrán, Córduba, Roma, Biçánciu). Sigrus mas tardi, el
disolveeru d'esas cuatru entiais es evienti; mentris tantu el concetu e capital
nu es huncional pala Baha Eá Meya, ni siquiá pa Londris u París. Inque eran las
ciais de referéncia las mas puerosas monarquias feudalis: Ingraterra i Fráncia,
los sus reis estaban sempri viahandu polos sus reinus, atendiendu a las guerras
u cualisquiel asuntu pulíticu u dinásticu, i albondas vezis ni la controlaban,
sobri tó cola "Guerra los Cien Añus" i aluspués la "Guerra las Dos Rosas".
Tapocu es vália pal chascu mas estremu: Roma (con el Cisma d'Ocienti, el Papa
estaba en Aviñón u enclusu en Peñíscola).

Nu se puei izil qu'aiga una capital de la Corona d'Aragón. Barcelona es la "ciá
condal", es izil, la sé del Condi e Barcelona, entítulu que llevaba consigu el
de la mayoria e condaus catalanis (nu tós, Condau d'Urhel era endependienti).
Dendi la uñión de Cataluña i el reinu d'Aragón (Ramón Berenguer IV i Petronila)
es tamién la ciá ondi abitualmenti s'alcuentra el rei d'Aragón, i ondi se
centraliçó el Archivu la Corona d'Aragón, peru las estitucionis de dambos dos
reinus nu se mesturarun. El coronaeru cumu rei d'Aragón ena Seo de Çaragoça (pa
Pedro IV «cabeça el reinu d'Aragón, el cual reinu es la muestra prencipal
desinación i entítulu») quiciás huera el atu mas aparatosu, peru la hura e los
fuerus de ca reinu era lo que hazia encetal efetivamenti el reinau en ca unu. El
concetu e capital ena Eá Meya, sin Corti remanenti, es pocu huncional. El
sistema feudal nu lo nesezita, es argu ralu a él. Ai Cortis (es izil,
palramentus) en Aragón i Cataluña (éstas úrtimas con Heneraliá, es izil,
comisión tentiga), peru puian reunilsi en cualisquiel lugal (u nu, lo que lo
hazia compricau). La reconquista e Mallorca i Valéncia, i el encorporaeru e los
reinus italianus (Nápolis i Sicília) comprica la estrutura estitucional, pos
furrulan con total autunomia, compartiendu únicamenti el rei, i a vezis ni esu,
pos era corrienti deviilus entri várius hermanus, inque alogu se diban
reuñificandu un pocu pol açal i un pocu pol promoción del titulal dun reinu a
otrus. Nel "Compromisu e Caspe" (1410) se reunierun nesta ciá aragonesa
representantis de tres de los reinus de la Corona d'Aragón pa lihil a Fernando
d'Antequera u e Trastámara cumu rei. Cola uñificación de los Reis Católicus i
sobri tó colos Habsburgo los reis suelin estal lehus (Felipe II ya fiha una
capital tentiga en Madril en 1561) i anombran virreis, residiendu ena Corti un
Consehu d'Aragón.

Burgus era caput castellae (cabeça Castilla, cumu enantis hue Amaya, sigún el
puema e Fernán González), peru esa diniá solu le servia pa palral primeru enas
Cortis, desputándusi la prelación con Toleu. Las carabas eran vivísimas, i los
acabihó el rei cola famosa frasi: Pol Castilla é palrau yo, palri altonci... (la
ciá que huera).

Valladolís puei consieralsi capital hudicial, pola desisténcia nella e
l'Audéncia, estitución única hata la conquista e Graná, ondi se hundó algotra
(con el nombri e Chancilleria i competéncias al sul de Tahu, mentris que la
competéncia sobri la Corti allí ondi estuviera pretenecia a la Sala d'Arcadis).
Peru nu era capital lehislativa, pos las Cortis se convocaban en Alcalá de
Henares, Toro, Mairil, u ondi le conviniera al rei. Tapocu era la resiéncia
única e los reis, que conservaban la Corti muabri, bien huera vesitandu la redi
e palácius riales u alcáçaris (una ruta paralela a las cañás de la Mesta que
diba pol Segóvia, Mairil, Toleu, Córduba, Sevilla...) u bien vesitandu vasallus,
a costa los cualis se mantenian, pol virtú la regalia d'aposentu. Con el rei
Carlos I d'España, qu'emburaca a la su mairi (Juana la Chirulata, Juana la Loca
en castellanu) en Tordesillas i a los papelis de trohi en Simancas, ai una ciá
emperial, qu'es Toleu, quicias polque hue la capital de los Comunerus i la que
mas tardi s'entriegó, i una capital romántica qu'es Graná, ondi costruyó un
paláciu renacentista en meyu el castillu e cuentu d'adas de l'Alhambra pala su
boa con Isabel de Purtugal; nu ostanti, nu estuvu albondu tiempu en denguna,
hizu una milenta viahis pol Uropa i se vinu a espenal a Yusti, cuandu ya nu era
rei. Hue el rei Felipe II d'España el que assitió la capital en Mairil, ondi
assitió tola burocrácia, i crió un cercuitu anual polos rialis sítius d'El
Escorial i Aranjuez. El duqui e Lerma se llevó unus añus la capital a
Valladolís, pa controlal al rei Felipe III d'España mas cerca los sus própius
feudus (Lerma en Burgus) i pa que los comerciantis mairileñus le sobornaran
p'arrecuperal la Corti. Quandu el rei Felipe V d'España manda costruil La Granja
de San Ildefonso (en plena vertienti segoviana la sierra Guadarrama) polque
Mairil nu le petaba, i se pasa dos añus entristeciu en Andalucia, la burocrácia
i l'almenistración sobrevivin perfetamenti en Mairil sin rei.

La razón de ligil Mairil puu sel qu'abia siu comunera, i el espropiaeru dunas
tierras dun emportanti comuneru proporcionó tierras a las siempri chicas
propieais rialis la "Casa de Campo", convirtiéndulas nun estensu caçaeru al lau
el Arcáçal. Amás Mairil nu tinia obispu (ni lo tuvu en tol Antigu Réhimin), colo
que nu hue capital religiosa: lo sedrian Santiagu de Compostela pal norti (ondi
cobraba el votu e Santiagu), Sevilla pal sul (encluyendu América) i Toleu, la
más rica, pal centru, sé de la que dependia Madril, enclusu eno que toca a
tribunal la Enquisición. Tapocu abia preséncia d'aristócratas cerca, siendu los
mas cercanus los Mendoza e Guadalajara. Naidi era escapás d'assitial-se al
socuellu el rei, i los que s'acercaran queaban craru qu'era polque venian cumu
cortisanus. Es lo que tamién acabijó haziendu un sigru aluspués Luis XIV: dilsi
a Versalles.



https://ext.wikipedia.org/wiki/Canal_Extremadura_Televisi%C3%B3n

Canal Extremadura Televisión es el nombri comercial la televisión autonómica
d'Estremaura. La Socieá Pública de Televisión Estremeña, S.A.U. se crió el 27
marçu de 2005. Canal Extremadura Televisión i Canal Extremadura Radio, la
emisora d'arradiu autonómica, pretenecin a la Corporación Extremeña de Medios
Audiovisuales (CEXMA) criá ena Lei 4/2000.

Al atrás dun períodu d'emisión en prebas eniciau el 30 noviembri de 2005, el 15
hebreru de 2006 escomençó la su primel fasi de programacion con nuevi oras
d'emision diaria, comprendias entri las 15:30 i las 00:30 oras. El su primel
enhormativu, denominau Extremadura 20:30, s'estrenó el 7 juñu de 2006, con Rocío
Gavira i Luis Daniel Martín comu presentaoris, i Carlos Benito comu "Ombri el
Tiempu". La direcion d'enhormativus corría de la manu d'Águeda Zarco.

Las sus enstalacionis s'alcuentran en Méria, la capital autonómica, ondi amás de
la su séi propia tien un centru de producion nel Centru Territorial de
Televisión Española. Amás, cuenta con delegacionis en Caçris, Baajós, Praséncia,
Villanueva la Serena i Mairil.



https://ext.wikipedia.org/wiki/C%C3%A9lula_HL-60

La línea celular HL-60 (Human promyelocytic leukemia cells) s'ái usau pa la
investigación en laboratoriu pa averigual cómu se forman ciertus tipus e células
sanguíneas. Las HL-60 proliferan continuamenti en cultivus en suspensión con
nutrientis y agentis antibióticus. El tiempu de división es d'aproximadamenti
36-48 horas. La línea celular se derivó d'una mujel e 36 añus con leucemia
promielocítica aguda en el National Cancer Institute. Las células HL-60 son
predominantementi promielocitus neutrofílicus (precursoras).

La proliferación e células HL-60 ocurri a través de receptoris la transferrina y
la insulina, los cuális s'espresan en la superficie celular. El requerimientu
d'insulina y transferrina es absolutu, ya que la proliferación de HL-60 cesa
inmediatamenti si s'elimina cualquiera d'estus componentis del meyu de cultivu
libri de sueru. Con esta linea se pué inducil diferenciación espontánea pa
madural a granulocitus, a través de compuestus talis comu'l dimetil sulfóxidu
(DMSO), o ácidu retinoicu. Otrus compuestus comu'l 1,25-dihidroxivitamina D3,
12-O-tetradecanoilforbol-13-acetatu (TPA) y GM-CSF puen inducil que las HL-60 se
diferencien a fenotipus e monocitus, macrófagus o eosinófilus, respectivamenti.

La linea celular cultivá HL-60 otorga una huenti continua de células humanas pal
estudiu d'eventus molecularis la diferenciación mieolidi y los efectus los
elementus fisiológicus, farmacológicus y virológicus d'estus procesus. El modelu
celular las HL-60 s'estiló pa estudial el efectu la topoisomerasa d'ADN (topo)
IIα y IIβ sobri la diferenciación y apoptósis de células y es especialmenti útil
en estudius de dielectroforesis, los cuális requierin un ambienti acuosu con
células suspendías y reondas. Igualmenti, áin síu utilizás pa estudial modelus
apoptóticus en las cuális la despolarización mitocondrial dependi d'aumentus en
la concentración del calciu intracelular.



https://ext.wikipedia.org/wiki/C%C3%A1ntabru_%28palra%29

Se llama cántabru u montañés a la modalidá lingüística propia de Cantabria,
gastá nesa mesma Comuniá Autónuma i zonas cercanas al Prencipau d'Astúrias,
Castilla i Lión i Pais Vascu.

El cántabru es un dialetu románicu volucionau diretamenti el latín con un
esarrollu que lleva a incluilu endrentu el diasistema luengüístico asturlionés,
unta el artuestremeñu, el mirandés, el asturianu i el lionés. Diversas
custionis, cumu el sustratu, las influencias d'astratu (zona e contatu con el
vascu i huerti relación con territórius castellanu palrantis), la incorporación
mas temprana a la Corona e Castilla frenti a otrus territorius el diasistema,
asín cumu el asiahamientu heugráficu i política marhinal endrentu el domeñu
luengüísticu asturlionés, hazin qu'el cántabru tenga ciertas deferencias i
presonaliá frenti a las otras moaliáis luengüísticas de iziu diasistema.

Asín mesmu, diversas asociacionis pala recuperáncia el patrimoñu luengüísticu
cántabru llevan añus haziendu cursus de cántabru en Sanander i "Torlavega" (en
castellanu Torrelavega) ententandu creal un pequeñu espaciu social de
neupalrantis.

Respetu a cúmu se llama a la moaliá luengüística propia e Cantabria, uguañoti
viini gastandusi cántabru con mayol frecuencia, inque desisti henti a la que le
peta mas el nombri montañés.

Las deferencias son hundamentalmenti que estus úrtimus consieran al nombri
“montañés” cumu el nombri traicional gastau pol angunus escrebioris
costumbristas i, tóricamenti, con una posibri mayol acetación entri la
puebración rural, mentris que los otrus setoris entiendin qu'esi nu es un güen
nombri puestu que "La Montaña" es una comarca e Cantabria, que nu se correspondi
ni edentifica a la totaliá e los palrantis de cántabru. Argumentan esta custión
colas escasas encuestas realizás (Atlas lingüístico y etnográfico de Cantabria,
e Manuel Alvar, i Language loyalty and linguistic variation a study in Spanish
Cantabria, e J.C. Holmquist) ondi solu en 5 puntus encuestaus, assitiaus tós
endrentu e "La Montaña", se retruqueaba montañés anti la pregunta “Lo qué palra
osté?”, mentris qu'en otrus puntus ahuera e "La Montaña" se retruqueaba con el
nombri e la comarca: pasiegu, lebaniegu, campurrianu.

Uguañoti una tupa organiçacionis luengüísticas i una ca vezi mayol parti la
opinión púbrica pahin preferil el nombri cántabru frenti a montañés.

A grandis rasgus puemus izil qu´el cántabru presenta dos grandis dialetus: el
ociental i el oriental. La divisoria entri dambas las dos variantis la crean riu
Saja i el Pas, ociental i oriental respetivamenti. Ena cuenca e Besaye (en
cántabru, en cstellanu Besaya) alcuentramus una frontera discontinua con zonas
de palras de transición entri los dos dialetus que gastan rasgus de unu i otru
lau.

Asín mesmu, puemus alcuentral endrentu el cántabru ociental un sudialetu al sul
de la cordillera, probabrienti consecuencia duna mayol castellanización, i en
cántabru oriental una varianti encartá u veciana mas allá d´Agüera, que recupera
angunus de los rasgus propius el dialetu ociental.

• Presentis d´endicativu i suhuntivu e los verbus de la segundera conhugación
(bebi, comin, escuendis, jacin…)

• Imperativu e los verbus de la segundera conhugación (atiendi, bebi, cuesi,
cuéi…)

Gracias a los estuyus de Carlos Ealo López (Situación actual de las hablas de
origen asturleonés en Cantabria e 2003) i Lorenzo Rodríguez Castellano (Estau
actual de la H aspirada en la provincia de Santander de 1.954) puemus comprebal
la emportanti redución de la aspiración nel cántabru oriental en solu 50 añus,
chegandu, en 1.954, hata casi riu Campiezu, en Tresmiera i, uguañoti, nu pasandu
e Piélagus, Toranzu i Villajufri (sarvu pequeñas islas con aspiración esporádica
argu mas huerti alreol de Liérganis, Rumiere (en castellanu: San Roque de
Ríomiera i Ribamontán)

El mismo fenómeno suele afectar a la formación de los plurales o, incluso y más
esporádicamente, a los participios: maldayis/maldáis, levantayu/levantáu…

Un españíu fizo tremar el fayéu. El ñarbatu esnaló lloñe. L'esguil espaeció nel
ñeru. Hebo otru españíu, y darréu otru. L'home, entós, mientres cayía coles
manes abiertes, los güeyos nel infinitu y el so cuerpu remanando per tolos llaos
abonda sangre, glayó una pallabra, una pallabra namás, que resonó y güei sigue
resonando na biesca y en toa Asturies: «¡Llibertá!».

Un estrumpiu hizu rehilal el hayeu. El mielru voló largu. L'ardilla esapaició
nel ñiu. Ubu otru estumpiu, i alogu algotru. El ombri, altonci, mentris cayia
colas manus abiertas, los ohus nel enfinitu i el su cuerpu virtiendu pol tolos
laus albonda sangri, gañitó una parabra, una parabra namás, que resonó i ogañu
acontina resonandu nel esboçu i en toa Astúrias: «Libertá!».

Un españíu jizo temblar el jayal. El miruellu voló largu. L'esquilu jospó nel
ñial. Hebo otru españíu, y darréu otru. L'hombri, entós, mientris cayía conas
manos abiertas, los güejos nel sinfinitu y el su cuerpu esvarciando por tolos
laos sangri n'abondu, glarió una parabra, una parabra namás, que retingló y hui
sigui retinglando ena viesca y en toa Asturias: «¡Libertá!».

Un estallido hizo temblar el hayedo. El mirlo voló lejos. La ardilla desapareció
en el nido. Hubo otro estallido, y luego otro. El hombre, entonces, mientras
caía con las manos abiertas, los ojos en el infinito y su cuerpo vertiendo por
todas partes mucha sangre, gritó una palabra, sólo una palabra, que resonó y hoy
sigue resonando en el bosque y en toda Asturias: «¡Libertad!».



https://ext.wikipedia.org/wiki/Biolog%C3%ADa

La biologia (el gregu «βιος» bios, via, i «λογος» logos, estudiu) es una delas
cencias naturalis que tien comu ojetu de estudiu alos seris vivus i, mas
concretamenti, el su origin, la su volución i las sus propiedais: génesis,
nutrición, morfogénesis, reprodución, patogénia, etc. Se ocupa tantu dela
descrición delas caraterísticas i los comportamientus delos organismus
individualis comu delas especis nel su conjuntu, assín cumu dela reprodución de
los seris vivus i delas enteracionis entri ellus i el entornu. De esti mó, se
ocupa dela estrutura i la dinámica huncional comunis a tolos seris vivus con el
fin d´establecel las leis generalis que rigin la via orgánica i los prencipius
hundamentalis de ésta.

La parabra «biología» nel su sentíu modernu paeci avel siu entroducia
endependientementi por Gottfried Reinhold Treviranus (Biologie oder Philosophie
der lebenden Natur, 1802) i por Jean-Baptiste Lamarck (Hydrogéologie, 1802).
Generalmenti se izi que el términu hue acuñau en 1800 por Karl Friedrich
Burdach, enque se mienta nel títulu del trecel volumin de Philosophiae naturalis
sive physicae dogmaticae: Geologia, biologia, phytologia generalis et
dendrologia, por Michael Christoph Hanov publicau en 1766.

La biologia es una cencia con murtitú e campus d´estudiu que, mu frecuentimenti
se tratan cumu disciplinas endependientis. Huntas, estudian la via nun ampliu
campu d´escalas. La via s´estuya a escala atómica i moleculal ena biología
molecular, en la bioquímica y en la genética molecular. Dendi el puntu de vista
celulal, se estuya ena biología celular, i a escala pluricelular se estuya ena
fisiología, la anatomía i la histología. La biolohia que estuya el desarrollu o
la ontogenia d`un organismu endividual es la biolohia del desarrollu.

Ampria el campu a más d`un organismu, la genética trata al tentu el
huncionamientu la erencia genética de los pairis a su descendencia. La cencia
que trata al tentu el comportamientu las balburdas es la eteologia, estu es, de
más d`un endividú. La genética de poblacionesoserva una puebración entera y la
genética sistemática trata al tentu los linahis entre especiis. Las puebracionis
enterdependientis y los sus hábitats s`essaminan ena ecología i la biología
evolutiva. Un nuevu campu de estuyu es la astrobiología (o xenobiología), que
estuya la posibiliá de la via más allá de la Tierra.

Las crasificacionis los seris vivus son mu numerosas. Se proponin dendi la
traicional devisión en dos reinus estabrecida pol Carlos Linneo nel sigru XVII,
entre animales i plantas, ata las propuestas actualis de los sistemas
cladísticos con tres dominius que comprendin más de 20 reinos.

A deferéncia la física, la biología no sueli descrevil sistemas biológicus en
términus d'ojetus que obedecin leis enmutablis descritas pola matemática. No
obstanti, se carateriza por siguil angunus prencipius i conceutus de gran
enportancia, entre los que s'encluin la universaliá, la volucion, la diversiá,
la continuiá, la omeóstasi i las enteracionis.

ai muchas constantis universalis i procesus comunis que son fundamentalis para
conocel las hormas de via. Pol sabulugal, toas las hormas de via están
compuestas pol células, qu`están basás en una bioquímica común, qu`es la química
de los seris vivus. Tós los organismus perpetúan los sus caractiris ereditarius
medianti el material genéticu, qu`está basau en el áciu nucreicu ADN, que emprea
un cóigu henéticu universal. Ena biología del desarrollo la característica de la
universaliá tamién está presenti: pol sabulugal, nel desarrullu tempranu del
embrión, acontina unus pasus básicus que son mu similaris en muchus organismus
metazuus.

Uno de los conceptos centrales de la biología es que toda vida desciende de un
antepasado común que ha seguido el proceso de la evolución. De hecho, ésta es
una de las razones por la que los organismos biológicos exhiben una semejanza
tan llamativa en las unidades y procesos que se han discutido en la sección
anterior. Charles Darwin estableció la credibilidad de la teoría de la evolución
al articular el concepto de selección natural (a Alfred Russell Wallace se le
suele reconocer como codescubridor de este concepto). Con la llamada síntesis
moderna de la teoría evolutiva, la deriva genética fue aceptada como otro
mecanismo fundamental implicado en el proceso.

Se llama filogenia al estudio de la historia evolutiva y las relaciones
genealógicas de las estirpes. Las comparaciones de secuencias de ADN y de
proteínas, facilitadas por el desarrollo técnico de la biología molecular y de
la genómica, junto con el estudio comparativo de fósiles u otros restos
paleontológicos, generan la información precisa para el análisis filogenético.
El esfuerzo de los biólogos por abordar científicamente la comprensión y la
clasificación de la diversidad de la vida ha dado lugar al desarrollo de
diversas escuelas en competencia, como la fenética, que puede considerarse
superada, o la cladística. No se discute que el desarrollo muy reciente de la
capacidad de descifrar sobre bases sólidas la filogenia de las especies está
catalizando una nueva fase de gran productividad en el desarrollo de la
biología.

A pesar de la unidad subyacente, la vida exhibe una asombrosa diversidad en
morfología, comportamiento y ciclos vitales. Para afrontar esta diversidad, los
biólogos intentan clasificar todas las formas de vida. Esta clasificación
científica refleja los árboles evolutivos (árboles filogenéticos) de los
diferentes organismos. Dichas clasificaciones son competencia de las disciplinas
de la sistemática y la taxonomía. La taxonomía sitúa a los organismos en grupos
llamados taxa, mientras que la sistemática trata de encontrar sus relaciones.

Sin embargo, actualmente este sistema de cinco reinos se cree desfasado. Entre
las ideas más modernas, generalmente se acepta el sistema de tres dominios:

Estos ámbitos reflejan si las células poseen núcleo o no, así como las
diferencias en el exterior de las células. Hay también una serie de "parásitos"
intracelulares que, en términos de actividad metabólica son cada vez "menos
vivos":

El reciente descubrimiento de una nueva clase de virus, denominado mimivirus, ha
causado que se proponga la existencia de un cuarto dominio debido a sus
características particulares, en el que por ahora sólo estaría incluido ese
organismo.

Se dice que un grupo de organismos tiene un antepasado común si tiene un
ancestro común. Todos los organismos existentes en la Tierra descienden de un
ancestro común o, en su caso, de recursos genéticos ancestrales. Este último
ancestro común universal, esto es, el ancestro común más reciente de todos los
organismos, se cree que apareció hace alrededor de 3.500 millones de años (véase
origen de la vida).

La noción de que "toda vida proviene de un huevo" (del latín "Omne vivum ex
ovo") es un concepto fundacional de la biología moderna, y viene a decir que
siempre ha existido una continuidad de la vida desde su origen inicial hasta la
actualidad. En el siglo XIX se pensaba que las formas de vida podían aparecer de
forma espontánea bajo ciertas condiciones (véase abiogénesis). Los biólogos
consideran que la universalidad del código genético es una prueba definitiva a
favor de la teoría del descendiente común universal (DCU) de todas las
bacterias, archaea y eucariotas.

La homeostasis es la propiedad de un sistema abierto para regular su medio
interno para mantener unas condiciones estables, mediante múltiples ajustes de
equilibrio dinámico controlados por mecanismos de regulación interrelacionados.
Todos los organismos vivos, sean unicelulares o pluricelulares tienen su propia
homeostasis. Por poner unos ejemplos, la homeostasis se manifiesta celularmente
cuando se mantiene una acidez interna estable (pH); a nivel de organismo, cuando
los animales de sangre caliente mantienen una temperatura corporal interna
constante; y a nivel de ecosistema, al consumir dióxido de carbono las plantas
regulan la concentración de esta molécula en la atmósfera. Los tejidos y los
órganos también pueden mantener su propia homeostasis.

Todos los seres vivos interactúan con otros organismos y con su entorno. Una de
las razones por las que los sistemas biológicos pueden ser difíciles de estudiar
es que hay demasiadas interacciones posibles. La respuesta de una bacteria
microscópica a la concentración de azúcar en su medio (en su entorno) es tan
compleja como la de un león buscando comida en la sabana africana. El
comportamiento de una especie en particular puede ser cooperativo o agresivo;
parasitario o simbiótico. Los estudios se vuelven mucho más complejos cuando dos
o más especies diferentes interactúan en un mismo ecosistema; el estudio de
estas interacciones es competencia de la ecología.

Sin embargo, es importante señalar que estos límites, agrupaciones y
descripciones son una descripción simplificada de la investigación biológica. En
realidad los límites entre disciplinas son muy inseguros y, frecuentemente,
muchas disciplinas se prestan técnicas las unas a las otras. Por ejemplo, la
biología de la evolución se apoya en gran medida de técnicas de la biología
molecular para determinar las secuencias de ADN que ayudan a comprender la
variación genética de una población; y la fisiología toma préstamos abundantes
de la biología celular para describir la función de sistemas orgánicos.

La biología de la evolución trata el origen y la descendencia de las especies,
así como su cambio a lo largo del tiempo, esto es, su evolución. Es un campo
global porque incluye científicos de diversas disciplinas tradicionalmente
orientadas a la taxonomía. Por ejemplo, generalmente incluye científicos que
tienen una formación especializada en organismos particulares, como la
teriología, la ornitología o la herpetología, aunque usan estos organismos como
sistemas para responder preguntas generales de la evolución. Esto también
incluye a los paleontólogos que a partir de los fósiles responden preguntas
acerca del modo y el tempo de la evolución, así como teóricos de áreas tales
como la genética de poblaciones y la teoría de la evolución. En los años 90 la
biología del desarrollo hizo una reentrada en la biología de la evolución desde
su exclusión inicial de la síntesis moderna a través del estudio de la biología
evolutiva del desarrollo. Algunos campos relacionados que a menudo se han
considerado parte de la biología de la evolución son la filogenia, la
sistemática y la taxonomía.

La dos disciplinas tradicionales orientadas a la taxonomía más importantes son
la botánica y la zoología. La botánica es el estudio científico de las plantas.
La botánica cubre un amplio rango de disciplinas científicas que estudian el
crecimiento, la reproducción, el metabolismo, el desarrollo, las malotias y la
evolución de la vida de la planta.

La zoología es la disciplina que trata el estudio de los animales, incluyendo la
fisiología, la anatomía y la embriología. La genética común y los mecanismos de
desarrollo de los animales y las plantas se estudia en la biología molecular, la
genética molecular y la biología del desarrollo. La ecología de los animales
está cubierta con la ecología del comportamiento y otros campos.

El sistema de clasificación dominante se llama taxonomía de Linneo, e incluye
rangos y nomenclatura binomial. El modo en que los organismos reciben su nombre
está gobernado por acuerdos internacionales, como el Código Internacional de
Nomenclatura Botánica (CINB o ICBN en inglés), el Código Internacional de
Nomenclatura Zoológica (CINZ o ICZN en inglés) y el Código Internacional de
Nomenclatura Bacteriana (CINB o ICNB en inglés). En 1997 se publicó un cuarto
borrador del biocódigo (BioCode) en un intento de estandarizar la nomenclatura
en las tres áreas, pero no parece haber sido adoptado formalmente. El Código
Internacional de Clasificación y Nomenclatura de Virus (CICNV o ICVCN en inglés)
permanece fuera del BioCode.

La ecología estudia la distribución y la abundancia de organismos vivos y las
interacciones de estos organismos con su entorno. El entorno de un organismo
incluye tanto su hábitat, que se puede describir como la suma de factores
abióticos locales como el clima y la geología, así como con los otros organismos
con los que comparten ese hábitat. Las interacciones entre organismos pueden ser
inter- o intraespecíficas, y estas relaciones se pueden clasificar según si para
cada uno de los agentes en interacción resulta beneficiosa, perjudicial o
neutra.

Uno de los pilares fundamentales de la ecología es estudiar el flujo de nirgía
que se propaga a través de la red trófica, desde los productores primarios hasta
los consumidores y detritívoros, perdiendo calidad dicha nirgía en el proceso al
disiparse en forma de calor. El principal aporte de nirgía a los ecosistemas es
la nirgía proveniente del sol, pero las plantas (en ecosistemas terrestres, o
las algas en los acuáticos) tienen una eficiencia fotosintética limitada, al
igual que los herbívoros y los carnívoros tienen una eficacia heterotrófica.
Ésta es la razón por la que un ecosistema siempre podrá mantener un mayor número
y cantidad de herbívoros que de carnívoros, y es por lo que se conoce a las
redes tróficas también como "pirámides", y es por esto que los ecosistemas
tienen una capacidad de carga limitada (y la misma razón por la que se necesita
mucho más territorio para producir carne que vegetales).

Los sistemas ecológicos se estudian a diferentes niveles, desde individuales y
poblacionales (aunque en cierto modo puede hablarse de una "ecología de los
genes", infraorganísmica), hasta los ecosistemas completos y la biosfera,
existiendo algunas hipótesis que postulan que esta última podría considerarse en
cierto modo un "supraorganismo" con capacidad de homeostasis. La ecología es una
ciencia multidisciplinar y hace uso de muchas otras ramas de la ciencia, al
mismo tiempo que permite aplicar algunos de sus análisis a otras disciplinas: en
teoría de la comunicación se habla de Ecología de la información, y en marketing
se estudian los nichos de mercado. Existe incluso una rama del pensaeru
económico que sostiene que la economía es un sistema abierto que debe ser
considerado como parte integrante del sistema ecológico global.

La etología, por otra parte, estudia el comportamiento animal (en particular de
animales sociales como los insectos sociales, los cánidos o los primates), y a
veces se considera una rama de la zoología. Los etólogos se han ocupado, a la
luz de los procesos evolutivos, del comportamiento y la comprensión del
comportamiento según la teoría de la selección natural. En cierto sentido, el
primer etólogo moderno fue Charles Darwin, cuyo libro La expresión de las
emociones en los animales y hombres influyó a muchos etólogos posteriores al
sugerir que ciertos rasgos del comportamiento podrían estar sujetos a la misma
presión selectiva que otros rasgos meramente físicos.

El especialista en hormigas E.O.Wilson despertó una aguda polémica en tiempos
más recientes con su libro de 1980 Sociobiología: La Nueva Síntesis, al
pretender que la sociobiología debería ser una disciplina matriz, que partiendo
de la metodología desarrollada por los etólogos, englobase tanto a la psicología
como a la antropología o la sociología y en general a todas las ciencias
sociales, ya que en su visión la naturaleza humana es esencialmente animal. Este
enfoque ha sido criticado por autores como el genético R.C.Lewontin por exhibir
un reduccionismo que en última instancia justifica y legitima las diferencias
instituidas socialmente.

La etología moderna comprende disciplinas como la neuroetología, inspiradas en
la cibernética y con aplicaciones industriales en el campo de la robótica y la
neuropsiquiatría. También toma prestados muchos desarrollos de la teoría de
juegos, especialmente en dinámicas evolutivas, y algunos de sus conceptos más
populares son el de gen egoísta, creado por Richard Dawkins o el de Meme.



https://ext.wikipedia.org/wiki/Biella_Nuei

Biella Nuei es un grupu folclóricu d’Aragón, eicau a la promoción de la música
tradicional la su tierra. Los sus temas están escrebius tantu n'aragonés comu en
castellanu.

Los Biella Nuei tuvun nacéncia ena décaa los 80, entri un grupu genti nueva
enteressá ena música populal tradicional aragonesa. Ellus mesmus costruian los
sus estrumentus, própius de la curtura musical d’Aragón, comu las dulzainas, los
chicotenes o las gaitas de boto.

Frutu el su envestigaeru hue la espubricación en 1992 de Monegros, música
tradicional de Aragón, que hue primel prémiu del Menistériu Cultura.

El su primel discu d’estuyu hue Las Aves y las Flores, espubricau en 1992, que
tuvu gran acogia entri el púbricu i la crítica.. Alogu vinu Solombra (1998),
ondi entrodujerun la gaita de boto aragonesa. El su úrtimu trebaju, Sol
d’Ibierno, es el de mayol éssitu i unu los prencipalis discus la música
aragonesa.

Las sus cancionis "Tarantainas de la casa sin pared" i "Pasapeanas" huerun
selecionás pa los recopilatórius European Playground i España respetivamenti,
dambus dos del sellu discográficu Putumayo.



https://ext.wikipedia.org/wiki/Bent

Los Bent son un duu de Nottingham compuestu pol Neil “Nail” Tolliday i Simon
Mills. El ajuntamientu nació a finalis los 90 i escomençó a sel conociu polas
sus arriscás mesturas que partian de la su coleción privá grabacionis.

El discu con que s’estrenarun nel panorama musical hue Programmed to love, nel
2000, nel sellu Ministry of Sound. Tuvu mu güena crítica, huendu unus los grupus
que le pegarun un vencijón a la música chillout qu’escomenençaba a opulal
endispués. Nel sobresal el tema Always que cuentó con un emportanti númiru
remesclas, unas las pieças hundamentalis el estilu eno que va de sigru. El discu
salió nel mercau uropeu primeru i nel americanu un añu dispués, variandu la
lista temas.

Tres añus endispués espubricarun The everlasting blink, tamién siguiendu con el
estilu ambiental el primel discu ena compañia Guidance Recordings.

Al sotru añu sacarun Ariels un discu sumamenti cudiau, andi se le dan mas
protagonismu a la vozi i a la estrumentación acústica. Estrumentus comu arpas,
frautas, violinis u violonchelus s’almonizan conos samplers i la pogramación
eletrónica. Nel se cuenta conas participación vocal de Katty Heath en sublimis
sonis comu los de Now I must remember u los de Sian Evans u Rachel Foster.

El estilu desti duu se muevi ena eletrónica, anque los sonis delicaus i las
amósferas ambientalis les llevan al chillout, ahilandu en ves en quandu al house
i al dance. Muchas de sus músicas huerun bandas sonoras pubricitárias comu
Private road, Invisible pedestrian u Silent life en marcas comercialis refrescus
i bibias alcólicas.



https://ext.wikipedia.org/wiki/Barril

El barril [baˈrɪl] (de barru, mas el sufiju -il) es un tipu cacharru gastau comu
recipienti líquius hechu de barru al tornu.

Las partis el barril se deviin en dos: el barril propiamenti dichu i las
gubiernas. El cuelpu el barril es abombau i tien destintas holmas pendientis de
la cabusia i usiu que tenga. Puei cuental con galanuras destraçás con el cuillu
u sel rasu.

Las gubiernas el barril son tres: la boca, el pitu i las asas. Éstas s’añiin
endispués la hechura el barril. Pola boca se jecha el líquiu i nel lau fronteru
se halla el pitu que es pondi sal.

Dessistin muchus tipus barrilis. El prencipal tipu barril se llama barril,
piporru u botiju. Cámbian sigún los lugaris, la cabusia i el gastu. Los
prencipalis la cacharreria estremeña son velaquí estus:

El líquiu que se jecha nun barril s’enfria anque esté al sol. El mistériu es el
enfriamientu pol vaporación. En huendu el barru material porosu, has que en
ambienti secu aconteça que el cacharru sui, de mois que se el líquiu se vapora.
L’áugua vaporá desipa la enelgia térmica d'adrentu el barril, hiziendu que
s’enfrii (2,219 kilojúlius pol ca gramu áugua vaporá). Parti l’áugua d'adrentu
puei trascolal el barru, saliendu polos porus, anque es mucha la que dehuyi
polos buracus la boca u el pitu.



https://ext.wikipedia.org/wiki/Barba%C3%B1u

Barbañu [barˈβ̞aɲʊ] es una entidá local menol pertenecienti al monicipiu pacensi
de Montiju.

El nombri de Barbañu vien del nombri la dehesa que se destendía al salienti dela
de Torre-Águila: la dehesa de Barbañu. El nombri de Barbañu es escuru i entovía
ai una espricación etimológica atiná. Partiendu de cortis destinaus dela
palabra, lo án atijau con raízis prerromanas o mesmu del ebreu. Angunus autoris
vein en dichu topónimu una relación direta con el del Barbaña gallegu. Otras
teorías apuntan a una etimología latina, sostribá en un derivau morfológicu de
*BARBĀNA → *Barbānĕum, lo qual está relacionau con otrus varius topónimus de
dehesas i fincas segunderas comu La Floriana o La Cuvillana.

Esti puebrinu está assitiau a 5,5 km de Montiju, cerca de La Puebla de la Calçá
i Lobón, a renti del ríu Guadiana. Perteneci ala comarca de Tierra de Méria –
Vegas Baxas, ala comarca natural de El Lácara i al partíu judicial de Montiju.

Barbañu se inaguró comu puebru de colonización el 6 d'otubri de 1956, frutu del
Pran Badajós. Los colonus huerun prencipalmenti delas localidais vezinas, assín
comu d'otrus puebrus estremeñus comu Chelis, Berlanga o Las Casas de Reina.

Despunta la ermita de Nuestra Señora de Barbañu, santuariu del sigru XV o XVI.
Esti edificiu lo alevantarun cerca dandi atoparun l'imagin la virgin, lugal esti
que conocin por Los Pareones.

La igresia'l puebru es la parroquia de Nuestra Señora de Barbaño, que perteneci
a la Archidiócesi de Méria-Badajós.

Diendu pola carretera que uni Barbañu cola carretera nacional direción Lobón se
encuentran las ruinas delo que hue una enormi villa romana de metá del sigru I i
que siguió enfuncionandu ata el sigru VII comu villa visigoda. Se la conoci pol
nombri de Villa de Torre-Águila. S'encuentra a 189 m i a unus 300 m del ríu
Guadiana, ena parti norti del Charcu Las Casitas. La hallaúra d'esta villa
aconteció en 1984 i se crei que púu bel teníu una puebracion de 500-700
pressonas al julgal pol númiru d'esqueletus atopaus en el yacimientu. Ogañu el
sitiu arquiológicu está dispuestu palas vesitas, puyendu-si vel muchas
dependencias comu los bañus, cubicula, peristilus, lagaris i la estrordinaria i
bien conservá sala estival con partilús. S'está al tentu de nuevas escavacionis
que saquin ala lus la parti dela necrópoli.



https://ext.wikipedia.org/wiki/Baj%C3%B3s

Baajós (IPA [bɑːˈɦɔ], Badajó en bajuestremeñu, Badajoz en castellanu i
oficialmenti) es una ciá española assitiá nel suroesti la Península Ibérica, a
orillas de Guadiana, unta Portugal. Es la capital la província omónima, i al
mesmu tiempu, el mayol i mas puebrau núcliu urbanu d'Estremaura, con 145.257
abitantis (2007). El su clima es oceánicu continental con ibielnus frescus (cona
meya 13,9° de máissima i 3,2° de ménima en Eneru), i vranus calurosus (entri
34,3° i 17,0° de meya en Húliu), con máissimas asolutas que superan los 40°
tolos añus (45,0° el 1 Agostu de 2003). La su economia se sostriba nel setol
selvícius, en huendu gran enlaci comercial pal suroesti la Península Ibérica.

Los ibielnus son suavis, con ménimas que ralaenti bahan los 0°, i los vranus son
calurosus, con máissimas qu'en ocasionis superan los 40°. La temperatura máisima
la estória se dió el 1 d'Agostu e 2003 con 44,8° nel oservatóriu e Talavera la
Rial i 45,0° nel de l'Univelsiá.

Los oríginis del astrunauta Miguel Ángel López Alegría están ena ciá; en 1995
cosigu nel tresbordaol Columbia un fasímil del libru de Ordinanças e Baajós.



https://ext.wikipedia.org/wiki/Baaj%C3%B3

Baajós (IPA [bɑːˈɦɔ], Badajó en bajuestremeñu, Badajoz en castellanu i
oficialmenti) es una ciá española assitiá nel suroesti la Península Ibérica, a
orillas de Guadiana, unta Portugal. Es la capital la província omónima, i al
mesmu tiempu, el mayol i mas puebrau núcliu urbanu d'Estremaura, con 145.257
abitantis (2007). El su clima es oceánicu continental con ibielnus frescus (cona
meya 13,9° de máissima i 3,2° de ménima en Eneru), i vranus calurosus (entri
34,3° i 17,0° de meya en Húliu), con máissimas asolutas que superan los 40°
tolos añus (45,0° el 1 Agostu de 2003). La su economia se sostriba nel setol
selvícius, en huendu gran enlaci comercial pal suroesti la Península Ibérica.

Los ibielnus son suavis, con ménimas que ralaenti bahan los 0°, i los vranus son
calurosus, con máissimas qu'en ocasionis superan los 40°. La temperatura máisima
la estória se dió el 1 d'Agostu e 2003 con 44,8° nel oservatóriu e Talavera la
Rial i 45,0° nel de l'Univelsiá.

Los oríginis del astrunauta Miguel Ángel López Alegría están ena ciá; en 1995
cosigu nel tresbordaol Columbia un fasímil del libru de Ordinanças e Baajós.



https://ext.wikipedia.org/wiki/Austria

Áustria (en alemán, Österreich; nombri oficial: Repúbrica d'Áustria, Republik
Österreich) es un país d'Uropa Central, organizau comu una repúbrica federal
parlamentária, es mienbru de la Unión Uropea dendi 1995. Non tien arrayus
marítimus, comparti arrayus terrestris con Alemaña, Repúbrica Checa, Eslováquia,
Ungria,Eslovénia, Itália, Suiça i Lístestain. La su capital es la ciá de Viena.

El lagu Constança es el mas grandi del país i holma el arrayu oesti con Alemaña
i Suiça.

La luenga oficial tola repúbrica es l'alemán, hueraparti nel estau de Burgenland
tamien lo son el croata i el úngaru, pola su cuenta nel Lander de Carintia pasa
lo mesmitu con el eslovenu.

La economia austriaca está definia comu una economia de mercau con un carátel
social, a favol los menus favorecius económicamenti. Esta economia con carátel
social de mercau, está holmá por empresas privás i públicas. Las activiais
básicas s'án nacionalizau tras el final la Segundera Guerra Mundial. Áustria es
unu los paísis más prósperus i desarrollados d'Uropa.

Austria tien una puebración total de 8.200.000 abitantis (97/km²). Alreol del
65% la puebración es urbana.



https://ext.wikipedia.org/wiki/Astr%C3%A1lia_31-0_Samoa_americana

Austrália 31-0 Samoa Americana hue el resurtau dun partiu fubu, el cual está
consierau cumu la deferéncia más grandi e la Estória nun partiu entrinacional
oficial. Se hugó en Coffs Harbour, Austrália, nel 11 de Abril de 2001, entri las
selecionis d'Austrália i Samoa americana pa la crassificación pal Mundial de
Fubu 2002 en Corea i Japón. Inque nel estayu se marcarun 32 golis, finalmenti
huerun reconocius 31. El porteru australianu sólu tocó el balón una vezi, i enos
últimus 4 menutus.

La seleción australiana vinia de hazel tres dias antis un 22-0 a la seleción de
Tonga, que se bia convertiu en un nuevu record. La de Samoa americana, bia
encajau 13 golis contra Fiyi y 8 contra Samoa.

A Samoa americana l'endilgarun una meya un gol ca tres menutinus. El máissimu
anotaol hue Archie Thompson, con 13 golis reconocius (14 marcaus de horma no
oficial), que le dan el récord del mundu al superal los 10 golis qu'el danés
Spohus Nielson endirgó a los francesis enas olimpiás de 1908.



https://ext.wikipedia.org/wiki/Arvilla

L'arvilla (Pisum sativum) es una planta que se cautiva pala su producion debiu a
la su semilla comestibli. La planta posei un sistema vegetativu pocu desarrollau
enque con una rais pivotanti que tiendi a prohundizal bastanti. Las ojas están
holmás por paris de foliolus terminaus en çarcillus. Las enflorescencias nacin
arracimás en brácteas foliáceas que s'ensertan enas assilas de las ojas. Las
semillas (arvillas) s'alcuentran en vainas d'entri 5 a 10 cm de largu que
contienin entri 4 i 10 uniais.

S'án alcontrau restus fosilizaus d'arvillas en yacimientus arqueológicus del
Próssimu Orienti que datan de hazi abati 10.000 añus. Las especiis cautivablis
aparecierun relativamenti pocu endespues del trigu i la cevá, polo que se suponi
que ya se cautivavan házia el 7800 e. C. En el 2000 e. C. el su cautivu se via
destendiu por Uropa i házia el esti a la Índia, enque ata el sigru XVI namás se
gastaba en granu secu o comu forraji. A partil d'essi momentu, escomençó a
gastal-se tamien el granu limpiu.



https://ext.wikipedia.org/wiki/Arqu%C3%ADmidi

Arquímedi (287 a.C. - 212 a.C.) hue un matemáticu i enventol griegu, que tuvu
nacencia en Siracusa, (Sicília). Hue el matemáticu más emportanti dagañu. Crió
una horma pa calculal el númiru pi (resultau entri el perímetru duna
cercunferéncia i el su diámetru cona aprosimación tan grandi cumu se quiera.
Cavilaba que ná de lo que esisti es tan grandi que puea sel miiu. Prefecionó,
alogu, el sistema griegu de numiración, criandu una notación menus enteosa palos
númirus más grandis, porteau al sistema esponencial duguañoti.

En mecánica atribúin-se-li angunas envencionis talis cumu la ruea dentá, la
polea móvil i la palanca. Velaquí una e las frasis que atribúinseli: “dami una
palanca i un puntu p'apuchal i moveré el mundu”.

En física, nel su Tratau e los Cuelpus Frotantis, estableci las leis
hundamentalis de la estática i de la idrustática. Unu e los prencípius
hundamentalis e la idrustática idi talmenti asina: “Tó cuelpu margulliu parcial
u rondaenti nun fluiu esprimenta un arrempuhi vertical, derihiu endi abahoti
parriba, endigual al pesu el volumen del fluiu estorriau, i aplicau nel su
centru d'arrempuhi." El centru d'arrempuhi es el centru e graveá del volumen que
correspondi al cachu margulliu del cuelpu. En resolviendu tal pobrema mentris se
bañava, Arquímedi sacó de los pieis del braseru gañitandu Eureka! Eureka! (lo
encontré!)

Duranti abati tres añus, las máquinas de guerra e la su envención que hundeaban
dardus de piera, iban siu las prencipalis responsabris del descuaharingui
impuestu polos griegus a los ehércitus de Marcu Cláudiu Marcelu, heneral romanu
que sitiaba. se idi tamién, hormi la traición, c'Arquímedi consiguió torral los
navius romanus pol mé dun huegu e lentis i aspehus. Estirancólu un soldau romanu
alogu la toma e Siracusa duranti la Segundera Guerra Púnica.



https://ext.wikipedia.org/wiki/Arh%C3%A9lia

La Repúbrica Argelina Democrática i Populal (en árabi: الجمهورية الجزائرية
الديمقراطي al Jumhuriyya al Jazā'iriyya ad-Dīmuqrāţiyya ash Sha'biyya) es un
país del norti d'África pretenecienti al Magreb. Huendu el segunderu país en
superfici d'África, hazi arrayu con el Mari Mediterráneu al norti, Túnis al
noresti, Líbia al esti, Nigi al sulesti, Mali i Mauritánia al suloesti, i
Marruecus i la Sáhara Ociental al oesti.

Argélia es miembru la Unión Africana i la Liga Árabi dendi prácticamenti la su
endependéncia, i contribuyó a la creación de la Unión del Magreb Árabi (UMA) en
1988.

Constitucionalmenti, Argélia se defini comu país árabi, bereber (amazigh) i
musulmán.

El nombri d'Argélia vendria del árabi Al-Jaza’ir (الجزائر) que quieri izil "Las
islas", en referéncia a aquellas que s'assitian a frenti al puertu d'Argel i que
holman parti del su espigón actual, abiendu siu estendiu pa designar tol país
(ordenanza de 1842), pronunciau en árabi argelinu, dialeutu conociu comu El
Djazayer (o Jaza’yer sigún las regionis).

Argélia tien dos regionis geográficas prencipalis, la región norti i la región
del desiertu del Sáhara, nel sul el país. La región norti está holmá por cuatru
zonas: una chiquinina fraja de chanura, al pìé de la costa del Mediterráneu; la
región de la sierra de montañas que horman l'Atlas, que tienin un clima
mediterráneu i suelu cértil albondu, la región semiária i pocu puebrá del
Chotts, el cual contini lagunas salás (Chotts) i ondi se assitian en mayol
númeru los criaoiris d'ovejas i cabras; i la región de las montañas del Atlas
del Sáhara, una série de montañas, siendu tamien una región semiária i gastá
sobri tó comu zona de pastus. El tozu Chéliff es el mas grandi del país.

La mayol parti de la ária costera d'Argélia es acientá, i tamien en ocasionis
montañosa, i ain pocus guenus puertus. L'ária enmediatamenti al sul de la costa,
con la nombreria de Tell, es cértil. Mas pal sul se assitian los montis del
Atlas i el desiertu del Sáhara. Argel, Oran i Constantina son las prencipalis
ciais.

Argélia está deviia en 48 wilayas. Amás de la capital, las mayoris ciais son
Annaba, Blida, Constantina, Mostaganem, Oran, Setif, Sidi Bel Abbes, Skikda i
Tlemcen.

La puebración d'Argélia arciendi a 32.531.853 d'abitantis en 2005, amas el 7%
del total palra bereber i mas del 85% palra árabi crásicu, las dos luengas
oficialis. Entri un cuartu i un terciu de la puebración palra francés.

El 99% de la puebración es musulmana sunnita, el 1% son católicus i tamien ai
una minoria judia, prencipalmenti en Argel. El restu de la gran puebración judia
anteriol a la creación d'Israel ahorró, o hué espulsá endespues de la
endependecia del país de Fráncia.

La huerça de los argelinus son descendientis d'árabis i bereberis; los
bereberis, a partil del sigru VII adotarun la luenga árabi i el islam de los
poquinus árabis que vivian ena región.

La custión de la luenga es un problema crucial en Argélia, debiu a la política
d'arabización que está llevandu a cabu el estau i debiu tamien a la resistencia
de los palrantis de luenga bereber i de los favorabilis al usu del francés. Ni
la luenga bereber ni el francés tienin el estatus de luenga oficial, ya qu'el
presidenti Abdelaziz Bouteflika negó tal estatus al bereber en 2002 i nuevamenti
en Septiembri de 2005, lo que hizu que surgieran revueltas i boicós por parti de
los bereberis al referendu pola pas i conciliación nacional, celebrau el 29
setiembri de 2005.

Las finanças argelinas en 2000 i 2001 se beneficiarun de los aumentus enus
precius del petróleu i duna política fiscal severa hecha pol gobiernu, que llevó
a un grandi aumentu nel escedenti comercial, a máissimus estóricus enas resercas
de divisisas i a una redución ena deuda esterna. Los eshuerçus del gobiernu pa
deversifical la economia por mé de l'atración e inversión estranjera i doméstica
nel setol energéticu án teniu pocu éssitu ena redución del elevau nivel de paru
i ena mejuria del nivel de via. En 2001, el gobiernu firmó un Tratau
d'Asociación cona Unión Uropea qu'esperan que consiga bajal las tarifas i
aumental los intercámbius comercialis.



https://ext.wikipedia.org/wiki/Antonio_S%C3%A1nchez_Gil

Antonio Sánchez Gil (Orellana, marçu de 1944) es un poeta en estremeñu. Gran
parti dela su poesía está esparramá pola redi, enque ogañu tien pensau de sacal
un poemariu con varius temas.

El Antonio nació en Orellana, de pairis labraoris. Era el únicu iju de labraol
que tenía estudius en el puebru. Hizu Magisteriu por libri i estuvu a trabajal
en escuelas roalis, empreau en Fuen-Labrá delos Montis, Méria, Villa-Nueva dela
Serena i Orellanita. En Orellanita se casó i crió familia, viviendu duranti 35
añus ata jubileal-si. Ogañu vivi enos Mairilis

Ena escuela d'Orellanita desenroó proyetus i esperencias educativas reconocías
pola Junta d'Estremaúra i utoridais educativas, concediendu dos premius Joaquín
Sama ala Innovación Educativa, otru Educación en Valores, Proyecto Lecto, etc.

Á defendíu el concetu de escuela roal de palabra i obra, disfrutandu dela
esperencia de maestru, cosa que puei vel-si polos sus poemas.

Es autol del libru Orellana la Vieja: Costumbres, juegos y travesuras, galerías
de personajes. Tamién es cordinaol i ayuanti de El habla de Orellana, que ajuntó
3922 palabras.

De cá que entró nel grupu Diccionario extremeño, s'animó a escrevil en
estremeñu, recordandu-si delas palabras delas Orellanas i d'otras que divan
saliendu en el grupu. Muchas d'essas poesías están pubricás en el grupu,
estuviendu agora a polí-las pa pubricá-las en libru.



https://ext.wikipedia.org/wiki/Alm%C3%A1n

Almán (en dóricu Ἀλκμάν, en hónicu-áticu Ἁλκμαίων) hue un maestru coral, músicu
i pueta griegu, autol de parténius.

Esti autol, a la escontra la huerça autoris griegus, es conociu pol su nombri
nel su dialeutu, qu’era el dóricu. Almán afroreció pa meyaus la segunda metá el
sigru VII e. C. i el su lugal nacéncia es mu descutiu. Unus opinan qu’era
espartanu, otrus que lídiu i otrus qu’un espartanu aconllegau con Lídia. Las
huentis antíguas dan datus a favol de dambas a tres possibiliais, en ihendu la
Suda sel lacóniu, un epigrama sel de Sadi i otrus testimoñus son ambíguus. La
Suda da amás el nombri su pairi: Damantu u Tiraru.

Anque el su orihin es escuru, lo ciertu es que Almán tinia nombri dóricu,
componia nesta palra (ena varianti lacónia) i amás vivió en Esparta, andi
trebaharia. Duna holma u otra, Almán alquirió los conocimientus líricus del
orienti el mundu griegu, la zona hónia i lídia, qu’era dondi vinia la puesia
desti heitu. La Suda assigura sel el primeru en entral el cantaeru nu
essamétricu. L’albeliá Almán le pusu al pueta frenti los corus doncellas cumu
maestru, convirtiéndusi nunu los compositoris parténius mas famosus la epoca i
de la Antigüeá. Consiguió assina agarris entri las pressonas mas enfruyentis la
ciá, cuyas ihas eran selecionás pal bailaeru i cantaeru las fiestas espartanas.

Pol mé dun papiru ehíciu (P. Oxy. 3209) se sabi que los alehandrinus eitarun un
total de seis librus pretenecientis al pueta lacóniu, cuyus tolas composicionis
eran parténius. La Suda amás mienta que compusu pelillerias i una obra de la que
nu se sabi ná entitulá Κολυμβῶσαι.

El estau en que se conselva la su obra es mu escachaina, ubiendu bichus bastanti
largus hata velsus andi namás dessistin dos u tres letrinas. De lo conselvau,
namás se puein ascribil dos framentus: PMG 1 i 14 al libru primeru los parténius
i el PMG 17 al terceru.

Almán hue unus los autoris mas comentaus ena Antigüeá dalcuerdu con el testimoñu
los deferentis comentárius i escólius. Ya el própiu Aristóteli s’enteressaba
pola pátria el autol.

Sigún el Liddell-Scott, esti autol alcibi l’abreviatura Alcm. del su nombri
latinizau Alcman.



https://ext.wikipedia.org/wiki/Alhamia

La alhamia u alyamia (árabe: عجمية [ʾaǧamiyah], “forasteru”) es la escrebiura
con caraiteris árabis de las luengas romancis palrás polos andalusiis duranti la
epoca tardia de tó Al-Ándalus. Altonci, la luenga la almenistración hue el
árabi, peru el latín nunca ehó de palrasi, i essi romanci palrau enas tierras nu
conquistás aún pol Castilla i Aragón se escrebia con caraiteris arábigus, pola
gran enfruéncia el árabi escritu i el orviu los caraiteris latinus.

Con esta escrebiura quea un númiru bastanti emportanti de testus de la luenga
romanci de to Al-Ándalus, destacandu los diwanis (colecionis puemas).

“Dixo un alim [=ulema] d'este rreyno hablando de nuestro encerramiento: «Yo bien
conozco que somos en una temporada de grande espanto, mas no por eso dexara
Allah de darnos cautoriçada [=castigo] si dexamos el pro'o [=el pro, la ventaja]
de nuestro poderío en lo que toca al preçeptado mandamiento. Y a quanto
l'amonestança [=el disimulo, la taqiyya], todos la podemos usar por la bía
prebilejiada y con los cantares ajenos por donde los christianos hacen salva,
pues todo cabe debaxo de buena disimulança, porque la buena doctrina no la puede
bedar ninguna ley por inumana que sea”.

Xavier Casassas Canals, Los Siete Alhaicales y otras plegarias de mudéjares y
moriscos, Almuzara, Sevilla, 2007



https://ext.wikipedia.org/wiki/Alca%C3%A7aba_(Baaj%C3%B3s)

L'Alcaçaba [lɑlkaˈθaβa] (en castellanu i oficialmenti Alcazaba) es un puebru
colonización pedania de Badajós. S’assitia entre las localidais de Pueblu-Nuevu
de Guadiana i Guadiana, junta la rivera omónima de L'Alcaçaba. Es un puebru
eminentimenti agrícola. Tien 259 abitantis (2009). Es el términu más largu de
Badajós, cayendu a 26 km dela capital pacensi.

La huerça las puebracionis cercanas mientan a la zona i al mesmu puebru "El
Acheí" o "El Alcheí". El misteriu está en que por metá el términu la pedanía
passa la cequia H-I que sal dela Canal de Montiju.

La localidá tuvu nacencia con el Pran Badajós. S’aprepararun los terrenus
cercanus al Canal Montiju, entre la rivera de L'Alcaçaba i los regachus de
L'Alcaçabilla i La Mina, en el añu 1957. Se costruyerun la igresia, las escuelas
i el ayuntamientu, más las viviendas que s’arrepartierun del siguienti mou sigún
la tipología i el destinatariu:

S’estalarun alo primeru 71 familias colonas i 25 obrerus procedentis dela
provincia pacensi i d'algotrus lugaris d'España.



https://ext.wikipedia.org/wiki/Agricantus

Agricantus son un grupu Sicília conocius pola su música fusión, hundamental nel
panorama musical italianu i mediterrániu nel géniru world music.

El grupu se holmó ena ciá Sicília de Palermu nel 1979, cuentandu conos músicus
Tonj Acquaviva, Mario Rivera i Mario Crispi. Alogu, ascomiençus los 90 alcibin a
la cantora i compositora Rosie Wiederkehr. El nombri la banda es latinu i
senifica "el cantu el campu". Es conocia pol sel una prencipalis bandas
cantantis en sicilianu.

Las sus primeras espubricacionis son Gnanzù! (1993) i Viaggiari (1995) de ton
eminentimenti mediterrániu, anque no sedria hata un añu endispués con el discu
Tuareg con el que consiguirian el éssitu i la reconocéncia entrinacional.

Nel 1997 los Agricantus ganan el Premio Italiano della Musica. Amás, huerun
correaliazaoris la la banda sonora la pinicla Hamam-Il bagno turco. Tamién nessi
mesmu añu sacarun el cortu Hale Bopp Souvenir, junta la participación Fadimata
Wallet Oumar, portavozi la curtura tuareg.

Al sotru añu espubrican Kaleidos, proyeutu nel que se margullan ena música
crássica i esprimentan sonis mesturaus conos de Grieg, Brahms, Paganini u Berio.
Tamién nesti añu colabutan ena banda sonora la pinicla I giardini dell’Eden.

Nel 1998 espubrican el su primel recopilatóriu Best of Agricantus cuyu sellu
World Class premiti que la su música salga en paisis comu Canadá, Austrália,
Japón u pa Sulamérica.

Faiddi lo espubrican nel 1999, andi ajuntan estrumentación acústica con degital,
sonis muelnus conos de patrás, con gran emportáncia la vozi Rosie. Esti discu,
amás, sonó comu hundón ena esposición fotográfica On ther side, olganizá pol
UNICEF.

Endispués de nuevas colabutacionis cinematográficas, los Agricantus espubrican
el discu Ethnosfere (2001), andi s’uñin sonis mediterránius con tibetanus.

Al sotru añu espubrican Jamila, junta el quitarrista Francesco Bruno. Nel 2002
sacarun Calura, discu que contién angunas remesclas comu las de DJ Rocca del
Mafia Club u DJ Keir del Blue Cheese romanu.



https://ext.wikipedia.org/wiki/Afonsu_IX_de_Li%C3%B3n

Afonsu IX de Lión [aˈfɔnsu noˈβenu ðe liˈɔŋ] hue rei de Lión dende el 21 Jeneru
1188 hata el 24 Setiembri 1230, dia la su muerti. Hue unu los prencipalis
conquistaoris lionesis d'Estremaura, arrecuperandu de manus musulmanas las ciais
de Caçris, Montanchi, Méria i Baajós.

Afonsu tuvu nacéncia en Çamora el 15 Aostu el 1171, iju Hernandu II de Lión i
Furraca de Portugal. Tuvu pobremas ena sucessión, pos la su madrasta doña
Furraca (Urraca López de Haro) quiria ponel nel tronu al su iju Sanchu, momentu
que vian propíciu los reinus de Portugal i Castilla, qu'alampaban arrepartilsi
las tierras lionesas.

Se convoó con Teresa de Portugal con quien tuvu dos ijas, Sancha i Duci i
aluspués se casó con Berenguela de Castilla, de cuyu matrimoñu salió el infanti
Hernandu. Pero esta unión se farrungó, hiziendu que la mairi se llevara a
Hernandu a Castilla i hazelu allina rei, de que murió Enriqui I, nel 1217.

Afonsu murió en 1230, prevocandu que los reinus de Lión i Castilla passaran a
una mesma manu, las del su iju Hernandu.



https://ext.wikipedia.org/wiki/%C3%89milie_Simon

Émilie Simon es una conpositora, cantora i entépreti francesa de música
eletrónica, autora la banda sonora la penicla La Marche de l’empereur.

Nació en Montpellier el 17 Júliu el 1978, ija dun engenieru soniu. Dende
chiquina, vencia pol ambienti familial, Émilie escomençó a enteressal-se pola
música. Ramajeava pol conselvatóriu la su ciá, encevicandu-se a pocu a pocu a la
música jazz i endespues a la eletrónica.

De qu'acabó los estúdius superioris música contemporánia, graba un discu omónimu
que resulta galardonau nel 2004 con una victoire de la musique nel andal de
«mejol discu eletrónicu.»

Envereá pa los ambientis ivernalis, Émilie enprendi una envestigacion de sonis
que recuerdan al friu. En essi envestigaeru, Luc Jacquet contauta cona cantora
francesa pa comunicá-le qu'está alampandu por qu’ella realizi la banda sonora la
su penicla-decumental al tentu el pingüinu emperaol La Marche de l’empereur.

Émilie aceta i essa colaboracion supón el gran vencijón la su carrera musical.
Nel 2006 recebi un segundu victoire de la musique nel andal de «música original
pa una penicla» i es nominá al prémiu Cesar a la categoria «mejol conposicion
escrita pa una penicla.»



