https://szl.wikipedia.org/wiki/%C5%9Al%C5%AFnsko_godka

Ślůnsko godka (ślůnski, ślůnsko mołwa; roz za kedy mjanowano uod jeji używoczůw:
pů naszymu; wymowa podug Mjyndzynorodowygo Fůnetycznygo Abecadła: [ˈɕlonskɔ
ˈgɔtka]) – godka, podug keryj godajům rdzynne ludźe Gůrnygo Ślůnska a reliktowo
tajla ludźůw Dolnygo Ślůnska. We Norodowym Wszechuobecnym Wykoźe we 2011 roku
bez 509 tyśůncůw perzůnůw pośwjodczůło ślůnski jako důmowo godka. Tajla ś ńich
przebywo za krejůma Polski - we Mjymcach, Czeskij Republice a USA. Ślůnsko
godka, podug SIL International, wrachowuje śe do grupy lechickij
zachodńosłowjańskich godkůw. Nojbliższe ji godki to polsko, kaszubsko, godki
sorbske (gůrno- a dolno-) a tyż czesko a słowacko. Ślůnsko mołwa uodrůżńo śe uod
inkszych godek słowůma, fůnetykům a uortografijům. We polskij naukowyj
literaturze důminuje poglůnd, co etnolekt ślůnski je skupinům gwarůw abo
djalektůw/poddjalektůw we ramach polskij godki.

Godka mo kupa roztůmajtych mjanůw, używanych rzodźi lebo czyńśći. W Internecu
nojbarzi popularne je ślůnsko godka. Drugim używanym tyż je przimjotńik ślůnski,
kery pochodźi uod wyrażyńo "jynzyk ślůnski" (samo słowo jynzyk ńy mo we
ślůnskim, na uopach do polskigo, znoczyńo godki; podańy je we godce gůrno- a
dolnosorbskij, kaj używo śe uokryślyńůw hornjoserbski a dolnoserbski, nale słowo
godka mo śe tam jako reč a rěc, eli je babskij zorty).

Roz za kedy trefjo śe tyż pojstrzůd rodźimych ludźi używajůncych godki
uokreślyńa: pů naszymu, ślůnsko rzecz, prawjyńy, rzůndzyńy, ślůnsko mowa (tyż
mołwa).

Skiż tygo, co ńy mo ślůnski statusa godki we przekůnańu ńykerych polskich
godkoznowcůw, godo śe uo ńi dialekt śląski (ślůnski djalekt) a roz za czas tyż
gwara śląska (ślůnsko gwara).

Nojczyńśći mjano lo godki pochodźi uod łaćinskigo mjana Ślůnska - Silesia.
Bestůż je na tyn przikłod Silesian language (angelsko godka), Langue silésienne
(francusko godka), Sziléziai nyelv (madźarsko godka) a Сілезька мова (ukrajińsko
godka). Ńykere godki zaadaptowały mjano zy mjymjeckigo Schlesien, jako bajszpil
Šlešćina (gůrnosorbsko godka), Schlesisk (norwesko godka) a Шлезиски јазик
(macedůńsko godka). We czeskij godce pado śe Slezský jazyk abo Slezština.

Podstawowo systema samogłoskowo rozrůżńo samogłoski [a], [e], [ɛ], [i], [ɔ],
[o], [u], [ɨ], szkryflanych kej a, e, e, i, o, ů, u a y.

Ćeszyński djalekt, glywicki djalekt, kluczborski djalekt a uopolski djalekt
mojům tyż nosowe y, uoznaczůne kej [ɨ̃].

Pjyrszym hanszriftym, na kery śe przistowo, iże we ńim uostała użyto ślůnsko
godka, je Kśynga Henrykowsko (Hańcowy Festbuch). Padze tam wywołane zdańe dai ut
ia pobrusa a ti poziwai, kere uoznoczo dej, dyć jo pobrusza, a ty poczywej (pol:
daj, niech ja pomielę, a ty odpocznij). Bezto, co tyn zac barźi podany je na
ślůnsko godka, pokozała śe starość, eli je to blank ślůnski abo polski, a jużći
strzedńowjeczny miszůng tych godek.

Za pjyrsze, mjano ligwa Sleziana (ślůnsko godka) przekozało śe we chrůńice
jydnygo żagańskygo klosztora, mjanowanyj Catalogus abbatum Saganensium a kero
uostała naszkryflano za XIV wjeka (postrzůd rokůma 1392 a 1422).

W teroźńich czasach zaboczyć śe do chudoba a pomjyrańy ślůnskij godki pod
ajnflusym polskij. Ńykere gramatikowe kůnstrukcyje charakterystyczne lo
ślůnskigo, mjyńo śe na wszechuobecny polski, ntp. mjast Być na wjelaś rokůw
stary godo śe czynsto Mjeć ileś lot. Ślůnsko godka rygjůnalno mo śe tyż u
ńykerych kej godka ludźi bez ausbildůnga a ńyuoklanych.

Atoli ślůnsko godka tam, kaj je we użyću, ńy mo uoficyjalnygo statusa, to dźynki
internecowi po prowdźe terozki uodżywo. Brano je tyż do ryklamůw. Ze godki
potocznyj uoddźylo śe typowy slang, powstajům nowe uokreślyńa, kej na tyn
przikuod mobilńok (pol. telefon komórkowy) lebo szlustydźyń (pol. weekend).

Na poczůnku styczńa zaczůn fungować ferajn Pro Loquela Silesiana, kery dowo se
za cyl pjastowańy a průmowańy ślůnskij godki. Postrzůd jigo założyćelůw je m.in.
Bogdan Kallus, autor "Słownika gůrnoślůnskij godki", Mirosław Syniawa, kery we
2007 roku narychtowoł tekst internecowego dyktanda we ślůnskij godce, a Rafał
Adamus, ekůnůmista ze Chorzowa.

Na formowańy śe słowńictwa godki ajnflus mjały pożyczki ze godek: polskij,
czeskij (a rodszy morawskij, fůngůjůncygo dowńij kej uodrymbno godka),
mjymjeckij (tajli s germańskigo djalyktu ślůnskigo, ńiźli ze standardowygo
mjymjeckigo) a tyż słowackij. W godce ty przewożo zdrzůdłosłůw
zachodńo-słowjański. Srogo tajla wyrażyńůw bliższo je rodszy godce staropolskij,
a kůnkretńy sůmśedńym djalyktům wjelgopolskimu i mołopolskymu a godce
dolnołůžyckij, gůrnosorbskij i morawskij, kej wspůłczesnymu standardowymu
polskimu.

Krům tygo, do śe tyż nolyźć słowa s takich godek, kej francusko, laszsko,
łaćina, słowacko, starowysokomjymjecko, strzedńowysokomjymjecko,
strzedńońiderlandzko a italsko.

Choća tela godek mjoło ajnflus na ślůnski, mo uůn tyż słowa, kere sům typowo
ślůnske. Ńy uobstały śe uůne we inszych godkach, djalyktach lebo gwarach,
uostały śe ino we ślůnskich. Godkoznowce za taky uokryślyńa uznowajům mjyndzy
inkszymi swaczyna, kopruch, starzik, dokorzůnd a inksze. Co wjyncyj, do śe tyż
trefić jake słowa ślůnske we inkszych godkach. Towům pożyczkům we polski godce
sům uokryślyńa jodła, jako bajszpil modro kapusta, ciapkapusta a wodzionka
(wodźůnka), nale sům tyż take bez polskigo uodpowjedńika, ntp. familok. Roz na
kedy ajnfachowo stosuje śe tyż ślůnske gysztele, jako bajszpil po ptokach (pol.
za późno). We wilamowickim majům słowo uöbroz, kere śe mo za polski ajnflus,
nale we literackij godce ńy uokozuje śe prelabjalizacyjo, stůnd moge to być uod
ślůnskigo.

Już uod somygo anfangu robůt nad ślůnskům kodyfikacyjům bůły problymy kej uoddoć
głoski kere ńy wystympujům we polskij godce, a gynał ů a u pochodzůnce s
prelabjalizacyje. Dowańy sam ł kej we słowje uoko ńy mjało cweku, kej ńy bůło
tukej zachowane starodowne prawidło uo ł jako nachfolgera l welaryzowanygo.

Atoli ten warjant szkryflańo je używany nojczyńśći, istńijům tyż inksze
szrajbůngi, zawjyrajůnce np. v, ú, ũ a ô. Pojawjajům śe uůne atoli sporadyczńy.
Uogůlńy, godka ślůnsko może być szkryflono 10 alfabytůma, co sům gorzij lebo
lepij widźane.

Godka ślůnsko ńy je wszandy jednako we wszyjskich tajlach Gůrnygo Ślůnska.
Inakszy godo śe wele Ćeszyna, inakszy – wele Uopola. To, co je mjanowone u
użytkowńikůw ślůnskigo djalyktůma, bez ńykerych godkoznowcůw polskich uokreślo
śe kej gwary etnolektu ślůnskigo. Wspůłcześńy do śe wyrůżńić 7 uodmjon godki
ślůnskij: ćeszyńsko, gliwicko, jabłůnkowsko, kluczborsko, ńymodlińsko, průdńicko
a uopolsko.

Ślůnski ńy je jydnolity a na růżnych uobszarach kulturowo-historycznych do śe
trefić zarůwno roztůmajte znoczyńo tych samych słůw, kej a jejich růżno wymowo.
Ńy wszyjske wjync cechy djalyktu uopisane wystympujům na wszyjskych jigo
uobszarach. Czynsto ale wystympujům m.in. labjalizacyjo, mazurzyńy a
jabłůnkowańy.

Terozki trwo robota nade wytworzyńym literackij godki ślůnskij. Używany we
Internecu waryjant ślůnskij godki je uoparty zauobycz na djalyktach, we kerych
śe godo we becyrku Katowic a Gliwic. Uod lot 30. XX w. egzystuje już ślůnsko
mikrogodka literacko – laszsko, ustandaryzowano bez frydeckigo pisorza Erwina
Goja, wywołanygo kej Óndra Łysohorsky, nale zostoł uoparty na grůńće
pograńicznyj ślůnsko-morawskij gwary gůrnouostrawskij, beztůż ńy je uůn
reprezyntantym lo zespoła djalyktůw ślůnskych.

Bibljoteka Kůngresu USA 18 lipca 2007 wepisała ślůnsko godka we regest godek
śwjata. Ślůnsko godka uostała tyż zaregistrowano we Mjyndzynorodowy
Uorgańizacyji Godkowyj, kaj przidano uůnyj kod ISO: "szl". Bůły to pjyrsze kroki
zdatne do stworzyńo m.in. ślůnskij Wikipedyje.



https://szl.wikipedia.org/wiki/Angelsko_godka

Angelsko godka (ang. English language ɪŋglɪʃ 'læŋgwɪʤ) – urzyndowo godka na
terytorjach zależnych Wjelgij Brytańije, a we wjynkszośći jeji bůłych kolůńiji i
důmińjůw, p.in. Irlandyji, Kanadźe, RPA, Australiji i Nowyj Zelandyji.

We sůmy Wjelgij Brytańije angelsko godka je de facto godkům urzyndowům, nale
formalńy państwo to ńy mo żodnej uoficjalńy ustalůnej urzyndowyj godki. Podano
sytuacyjo je tyż we Zjednoczůnych Sztatach. Angelski noleży do uoficjalnych
godek ONZ, a uod XX wjeku je nojczyńśći używanům godkům we kůntaktach
mjyndzynarodowych. Roz na kedy uokreślany kej pjyrszo ůńiwersalno godka
ludzkośći.

Angelsko godka je fest zrůżńicowano geůgraficzńy. Djalykty růżnům śe fůnetykům,
słowńictwym i do pewnygo stopńo gramatykům.

Alfabyt angelski je uobecńy taki sům kej alfabyt łaćiński i skłodo śe s
dwadźeśća sześću buchsztabůw:

Angelsko godka je godkům pozycyjnům a analitycznům (wjelge znoczyńy majům
czasowńiki pośiłkowe), nale wystympujům tyż ńykere elymynty fleksyji. Sům to
relikty indoeuropejskigo systymu deklinacyji i kůńůgacyji, we pełńi zachowanygo
we godkach słowjańskych i łaćińy, a we tajli we staroangelskej godce. Uodmjano
bez przipadki dotyczy zaimkůw, rzeczowńiki pośadajům yno dopełńacz (Saxon
genitive), tworzůny s kůńcůwkům -s.

W angelskej godce wystympujům przedimki: uokreślůny the i ńyokreślůny a(n).
Formy an używa śe przed wyrazůma wymawjanymi s nagosowům samůgoskům - an hour
nale a European. Co ńyzwykłe wśrůd godek indoojropejskych, ńy istńije kategoryja
rodzaju gramatycznygo, s wyjůntkym zaimkůw trzećij uosoby liczby pojydynczej.

W angelskij godce je szesnośće czasůw (sztyry czasy po sztyry aspekty czasowe).
Půńiższo tabela przedstawjo przikładowe zdańi we 16 czasach strůny czynnej
(Present Simple: I do - Robia):

Wśrůd jynzykoznawcůw ńy mo połnej zgody co do tygo, eli kożdům s podanych wyżej
kůnstrukcyji uważoć za samodźelny czas. Ńykerzi wyrůżńajům we angelszczyźńy
jydyńy czas przeszły i teraźńijszy (ze wzglyndu na istńyńy we ńich prostych form
czasowńika), pozostołe zaś czasy uważajům za aspekty tych dwůch czasůw.

Podstawowym szykym zdańo je SVO, podańy kej we Ślůnskej godce. Wyrazy
uokreślajůnce poprzedzajům uokreślane. Szyk zdańo je uo wjela myńi swobodny we
porůwnańu s Ślůnskům godkům.



https://szl.wikipedia.org/wiki/Wikipedyjo

Wikipedyjo – wjelogodkowy plan internecowyj yncyklopedyje, kery fůnguje podle
prowidła uodymkńyntyj treśći. Fůnguje ze uoporům uoprůgramowańo wiki (hawajsko
godka: wiki wiki - "wartko"), wylazłego s kůncepcyje WikiWikiWeb, bez co możebne
je sprowjańy zajty kożdymu użytkowńikowi, kery jům nawjedzo a aktualizacyjo jeji
treśći we prawym czaśe. Słowo Wikipedyjo je nyjolůgizmym kery powstou ze
skuplowańo ausdrukůw wiki i yncyklopedyjo. Reklamowy szlagwort Wikipedyje mo
klang: "Swobodno yncyklopedyjo, kero kożdy umi sprowjać".

Wikipedyjo nastała 15 styczńo 2001 goda kej retůngplan szkryflanyj bez fachmůnůw
a raźinku uż ńyegzistujůncy Nupedyje. Siela szafarzůno je łůna bez czelodka
nůn-profit Fůndacyjo Wikimedja. Wikipedyjo mo nade 10,2 milyjůnůw artiklůw we
wszyjstkych godkowych edycyjach, wrachowujůnc do tygo nade 3 mln artiklůw we
wersyji angelskij a nade 0,7 mln parolůw we wersyji polskij. Je nade 200
godkowych edycyjůw Wikipedyje, we tymu 32 mo nade 50 tys. parolůw. Wikipedyje
polsko a mjymjecko uostały tyż zrychtowane na plaće DVD-ROM. Usůndzo śe tyż
zrychtowańe angelski Wikipedyje na plaće DVD abo we wersyji kśůnżkowyj. Uod
anfanga istńyńo Wikipedyjo je corozki barzi hyrsko, a Fůndacyjo kero ńům
szafarzi wprawjůła we ruch tyż roztoliczne szwesterplana. Wikipedyjo je jydnům s
nojczyńśći nawjedzanych neczajtůw, a wjela zajtůw uruchůmjůło jeji mirrory abo
forki.

Wspůłzałożyćel Wikipedyje Jimmy Wales nazwoł jům "průbům stworzyńo i
rozpowszychńańo wjelojgodkowy swobodny yncyklopedyje uo nojwyrszym możebnym
urowńu lů kożdyj uosoby na Źymi w jeji włosny godce". Spůrne je dowańy wjary
Wikipedyji skiż możebnośće půńywjyrańo treśćůma parolůw, ńyjednaki ich jakośći i
co ńy sům uůne lite. S drůgi strůny możebnoś swobodny dystrybucyje jeji
zawartośće, ćyngjym poprowjany, srogi zaśyng a nůmera edycyjůw godkowych
sprawjůły, iże Wikipedyjo je jydnym s nojczyńśći podowanych zdrzůdeł we
Internecu.



https://szl.wikipedia.org/wiki/Wjelgo_Bryta%C5%84ijo

Wielgŏ Brytanijŏ, Zjednoczōne Krōlestwo Wielgij Brytanije a Pōłnocnyj Irlandyje
(The United Kingdom of Great Britain and Northern Ireland, Britain, UK) –
unitarne wyspiarske państwo położōne we Zachodnij Ojropie. W skłŏd Wielgij
Brytanije włażōm: Yngland, Walijŏ i Szkocyjŏ położōne na wyspie Wielgŏ
Brytanijŏ, Pōłnocnŏ Irlandyjŏ leżōncŏ we pōłnocnyj tajli wyspy Irlandyjŏ.
Guernsey, Jersey a Wyspa Man, posiadajōm ôdrymbny status depyndyncyje brytyjskij
Korōny. Zależnymi teritoryjōma ôd Wielgij Brytanije sōm: Gibraltar, Anguilla,
Bermudy, Brytyjske Dziewicze Wyspy, Falklandy, Georgia Połedniowŏ a Sandwich
Połedniowy, Kajmany, Mōntserrat, Turks i Caicos, Św. Helyna, Brytyjske
Teritoryjum Indyjskigo Ôceanu a Pitcairn.

Wielgŏ Brytanijŏ je tyż człōnkym-zŏłożycielym Spōlnoty Nŏrodōw zrzeszajōncyj
bōłe kolōnije, dōminija i inksze brytyjske posiadości, włazi tyż we skłŏd G8.
Przinŏleży ku Radzie Bezpieczyństwa ÔNZ, we keryj mŏ recht veta. Wielgŏ
Brytanijŏ to jedno z głōwnych mocarstwōw ôbecnych czasōw. Jeji zbrojne siyły
stacjōnujōm we 80 krejach świata (nŏjsrogsze stałe garnizōny sōm w Niymczech, na
Cyprze, na Falklandach, na Gibraltarze a w Kanadzie). Zjednoczōne Krōlestwo mŏ
tyż ōngyfer 200 atōmowych głowicōw. Krej tyn je tyż zaliczany ku nŏjbarzi
ańflusowym we Ojropejskij Unije.



https://szl.wikipedia.org/wiki/Fusbal

Fusbal (ang. football, mjym. Fußball, pol. piłka nożna) – manszaftszpil,
wywůłano we weldźe szportzorta. We fusbalowych wetkach (szpilach) 2 manszafty
szpilajům. Wbiće bala do tora spůrńika je szpilowym cfekym. Wygrywo ta
manszafta, kero sprawi to mer razůw. Szpile skłodajům śe ze dwjůch tajlůw, kere
majům po 45 minutůw. Sům uůne szpilane na rechtekym, trowjastym szpilplacu.
Mjary szpilplaca to uod 45 m do 90 m szyrzce na uod 90 m do 120 m lang. Tory
majům mjary 244 na 732 cyntimetrůw.

11 fusbalokůw skłodo śe na kożdo manszafta, posztrzůd kerych ukozyma tego we
torze - tormana (kery moge chytać bal do rankůw), tych na zadku - uobrůńcůw,
tych we posztrzodku půmocńikůw a tych we napadźe - napadźorůw.

Fusbal wynojdli we Ynglandźe, kaj pjyrsze szpile szpilali uż bezma we III w.
Pjyrszy angelski fusbalowy ferajn - Sheffjeld Club - erygowany bůł we 1855 g. 8
rokůw ńyskorzi stanůł już pjyrszy angelski fusbalowy ferajn, kery wprowadźůł
jednake prawidła lo wšyjskych. We 1904 g. stanůła Pojsztrzůdnacyjowo
Fusbalfederacyjo (FIFA).

Ńyformalny manszaft fusbalowy, we kerym szpilujům fusbaloki s wojewůdztwa
ślůnskigo, ńy noleży do FIFA ńy UEFA. Ńy bjere udźůłu we uoficjalnych turńejach.
Na uostatku szpilali ze Polokůma (1:1, Stadjůn Ślůnski we Chorzowje, 9 grudńa
2006).



https://szl.wikipedia.org/wiki/Zjednocz%C5%AFne_Sztaty

Zjednoczůne Sztaty, Zjednoczůne Sztaty Ameriki (ang.: United States, United
States of America, we abrewjacyji: US, USA) – państwo rozlygowane we Půłnocnyj
Americe. Grańica mo s Kanadům na půłnocy a Meksykym na połedńu; uod wschodu
grańica kraju stanowi Atlantycki Uocean, uod půłnocnygo wschodu Arktyczny
Uocean, a uod zachodu Pokojny Uocean. Je to trzeće państwo śwjata jeli chodźi uo
terytoryjům (po Rusyji a Kanadźe), a tyż trzeće we wjelośći ludźůw (po Chinach a
Indyjach).

Zjednoczůne Sztaty powstały pod kůńec XVIII stolećo, Deklaracyjo Samostanowjyńo
uogłoszůno we 1776 roku. Na poczůntku mode państwo toczůło wojny, wpjyrw ze
Ynglandym, do kerygo zawczasu uosobne sztaty noleżały jako kolůńije, ńyskorzi we
rokach 1861-1865 bůła secesyjno wojna, mjyndzy půłnocnymi sztatůma, kere bůły za
zńyśyńym ńywolńictwa, a połedńowymi, kere chćały je utrzimać, a tyż we tym samym
XIX stoleću ze Meksykym.

Terozki Zjednoczůne Sztaty sům nojwjynkszům ekůnůmicznům a armijnům potyngům
śwjata. We zagrańicznyj polityce uod wrześńa 2001, po terrorystycznych zamachach
na World Trade Center a Pentagůn, kůncyntrujům śe na wojńe s terroryzmym.

Admińistracyjńy sům potajlowane na 50 sztatůw a dystrykt Kolůmbijo, s czygo 2
sztaty - Alaska a Hawaje - leżům poza zasadńiczym uobszarym kůntynyntalnyj tajli
USA - Alaska na půłnoc uod ńygo a Hawaje furt na zachůd, na Pokojnym Uoceańe.



https://szl.wikipedia.org/wiki/Merkury

Merkury – to je pjyrszo podug uodlygośći uod Słůńca planeta we Słůnecznym
Ukłodźe. Tak kej Wynus, Źymja a Mars je to planeta skalisto, nojmyńszo podle
masy a wjelgośći ze planet Słůnecznygo Ukłodu. Merkury je jydnům ze pjyńću
planet, kere do śe uobejdrzić gołymi ślypjůma. Ńy je ajnfachowo do uobserwacyje,
skuli tygo co kej planeta wewnyntrzno lo źymskigo uobserwatora je dycki kole
Słůńca. Merkury je widoczny ino przed wschodym abo po zachodźe Słůńca.

Plac rozlygowańo Merkurygo je fest podany na plac Mjeśůnczka: je sam kupa
kraterůw, ńy mo atmosfery a kśynżyca. Temperatura powjyrzchńi waho śe uod
−183 °C do 427 °C. Merkury mo sroge żylazowe jůndro kere dowo magnetyczne pole
lajchtsze uod pola Źymje.. Wjelgość jůndra powoduje, aże Merkury mo jydnům ze
najwjynkszych gynstośći ze planet Słůnecznygo Ukłodu (kapka wjynkszo mo Źymja).

Pjyrsze udokůmyntowane uobserwacyje Merkurygo sům ze pjyrszygo tyśůnclećo
p. Chr. Do IV stolećo p. Chr. grecke gwjoźdźorze uważały, co sům dwa ćoła
ńybjeske: pjyrsze widźalne ino przed wschodym Słůńco (mjanowali je Apollo),
druge widźalne ino po zachodźe Słůńco (mjanowali je Hermes). Bez gibki ruch
planety Rzymjany mjanowali jům Merkury. Astrůnůmiczny zimbol planety to
stylizowano wersyjo kaducyjusza Hermesa.

We porůwnańu ze inkszymi planetůma Ůkładu Słůnecznygo, uo Merkurym wjymy ino
kapka. Skuli problymůw natury techńicznyj, zbadały go ino dwje sůndy. Pjyrszo -
Mariner 10 - zmajstrowoła we lotach 1974-75 karty 45% powjyrzchńe. Ńyskorzi,
sůnda Messenger 14 styczńa 2008 zmajstrowoła kolejne 30% powjyrzchńe planety.
Messenger bůł kole Merkurego zaś 6 paźdźerńika 2008 a trzeći roz 29 wrześńa
2009. Wuůnaczas bůło sfotografowane 98% placu planety, nale przi felernym
śwjetle. We marcu 2011 sůnda wlozła na uorbita coby zbajstlować cołko karta
planety. 30 kwjetńa 2015 Messenger zakończůł swojo misyjo.



https://szl.wikipedia.org/wiki/Italijo

Italijo, Republika Italsko (it.: Italia, Repubblica Italiana) – państwo położůne
we Połedńowyj Ojropje, na Apyńińskim Půłwyspje, je ůune człůnkym wjelu
uorgańizacyjůw, m.in.: Ojropejskij Uńije, NATO. Italijo noleży do uoźmju
nojbarźi industryjowonych a bogatych państw śwjata - G8.

Cołkowito dugość lůndowyj grańicy Italije wynośi 1932,2 km. Sůmśaduje uůna s
Francyjům – 488 km grańicy, Szwajcaryjům – 740 km, Austrijům – 430 km i
Słowyńijům – 232 km). Wnůntzr terytorjům Italije znojdujům śe tyż dwa
państwa-ynklawy: San Marino (39 km grańicy) a Watykůn (3,2 km).

Dugość wybrzeża italskigo wynośi aże 7600 km. Uoblewajům je wody poru akwynůw
Strzůdźymnygo Morza: Liguryjske Morze, Tyrryńske Morze, Jůńske Morze a
Adrjatycke Morze.

Nojwyższy půnkt połožůny je na nojwyższym masywje Ojropy, Můnt Blanc. Nośi uůn
mjano Můnt Blanc de Courmayeur – jygo wysokość to 4807 m n.p.m.

Italijo podźelůno je na 20 rygjůnůw (5 ś ńich na szczygůlnych prowach), 109
prowincyji (s kerych 2 sům autůnůmiczne) a 8092 gminy.



https://szl.wikipedia.org/wiki/Francyj%C5%8F

Francyjŏ (fr. France /fʁɒ̃s/), Francuskŏ Republika (fr. République Française
/ʁe.py.blik fʁɒ̃.sɛz/) – krej, kerego metropolitarnŏ tajla we zŏchodnij Ojrŏpie,
atoli kerŏ mŏ aji zamorske terytoryja na inkszych kōntynentach.

Francyjŏ je piōntŏ pojstrzōd nojbarzi rozcapiyrzōnych krejōw na świecie a
jedynŏstym we rankingu sztandardōw żywobyciŏ. Je ôna jednym ze bajstlyrzōw
Ojrŏpejskij Unije aji Ôrganizacyje Skuplowanych Nŏrodōw. Je tyż czōnkym
Miyndzynŏrodowyj Ôrganizacyje Frankofōnije, grupy G8, Łacińskij Unije a Rady
Istości ÔSN, kaj mŏ tyż prawo do weta.

Worta "Francyjŏ" przilazuje ôd germańskigo plymiynia Frankōw, ôd kerych sztat
ôstoł zônaczōny.

Metropolitarnŏ Francyjŏ je na ziymi ôd Pojstrzōdziymnygo morza na połedniu ku
Pōłnocnymu morzu na pōłnocy a ôd Ryna na zŏchodzie do Biskajskij zatoki na
wschodzie.

Francyjŏ mŏ ranty wele Belgije, Luksymburga, Miymcōw, Szwajcaryje, Italije,
Mōnako, Andory a Szpanije.

Ranty dzisiejszyj Francyje je podanu na ranty antycznyj Galije, kerōm
pōmiyszkiwali Gale. Niyskorzij podbiōli ja Rzimiany w I w.p.n.e. Gale s czasym
wiyny gŏdkã a religijõ ôd agresorōw. We IV w.n.e germańske plymiōna, gōwnie
Franki przelazły Ryn a podbiōły Galijõ.

Jako samorzōndny krej Francyjŏ zipie ôd 843 r. bez tajlōng Karolińskigo
Imperyjōm na wschodniõ, pojstrzodkowõ a zŏchodniõ tajlã, kaj zõchodniŏ bōła
choby dzisiej Francyjŏ.

Karolingi regirowały we Francyji do 987r., kej swōj regirōng napoczōn Hugo
Kapet, kery je fater dynastyjōw Kapetyngōw, Walezyjuszōw a Bōrbonōw. Wiyrch
francuskij mōnarchije je we czasie regirōngu ôd Ludwika XIV, mianowanygo "Krōlym
Klarōm". We tym czŏsie Francyjŏ fest ajnflus na ojrŏpejski kōnszt, kulturã,
ekōnōmijõ a politykã. Je tyż nojbarzi zaludniōnym krejem w Ojrŏpie.

Francyjŏ bōła mōnarchijōm do 1792r., kej sztartła Francuskŏ Rewolucyjŏ a ôstoła
zônaczōnŏ I Francuskŏ Republika. We 1799r. napoczōn regirować Napoleōn
Bōnaparte, kery wiōn na siã titel I Kōnsula, a we maju 1804r. cysŏrza. Bez wojny
Francyjŏ podbiōła mockã krejōw a zicła tam reskyre, kere przilazywały ze
familije ôd Bōnapartygo. Po szlusie Napoleōna we Francyje zaś wrŏcŏ mōnarchijŏ.
Niyskorzij, dochodzi do mocki swalōnkōw a pōmiōnōw systyma regirōngu ôd
cysŏrstwa po republikã.

We XX w. Francyjŏ napoczynŏ być corŏzki mij ważnŏ we światowyj polityce. Eli
jeszcze bez I Światowŏ Wojna Francyjŏ bōła aktywny szpiler, to II Światowŏ Wojna
prziniesła ino miymiyckŏ przymoc a ôkupacyjŏ aji niyskrzij kolaboracyjŏ ś nimi,
zônaczōły cŏłkowity upŏdek Francyje. Miało to ajnflus tyż na francuskõ ekōnōmijõ
a wielość ludziōw. IV Republika ôstoła ustanowiōnŏ po wojnie, coby we 1958 r.
ôstŏć przewesklowanŏ we dzisiejszõ V Republika.

Francyjŏ je dymokracyjŏ, co je typym republiki. Grōndym prŏw we Francyji je
Kōnstytucyjŏ ze 1958r., keryj we piyrszym artiklu je szrajbniynte, co "Francyjŏ
je niypodzielnŏ, laickŏ, dymokratycznŏ a socjalnŏ Republika". Ôd 2003r. tyn
artikel gŏdŏ dalij, co "ônyj ôrganizacyjŏ je zdecyntralizowanŏ".

Ustŏwodŏwczy regirōng je we gracach Parlamyntu, kery dzieli sie na dwie izby:
niższŏ – Nŏrodowe Zgrōmadzyniy a wyższŏ – Synat. Francyjŏ je republika
symiprezydynckŏ. Prezydyntym je terŏzki François Hollande a prymiyrzym Manuel
Valls. <references>



https://szl.wikipedia.org/wiki/Mjymcy

Mjymcy (mjym.: Deutschland abo Bundesrepublik Deutschland, BRD) – państwo we
strzodkowyj Ojropje, noleży do Ojropejskij Uńiji a NATO. Mo dostymp do
Bołtyckigo Morza a Půłnocnygo morza. Mo nojwjynkszo liczba ludźůw we cołkij
Ojropejskij Uńiji - przez 82 miljůny. Ńymcy sům państwem federalnym a skłodajům
śe ze zwjůnzkowych krejůw. Stolica majům we Berlińe.

Po II wojńe śwjatowyj wschodńo tajla Mjymcůw prziłůnczůno do Polski a SSSR, a
pozostołe terytorjům potajlowano mjyndzy zachodńich alijůntůw (trzi uokupacyjne
strefy) a SSSR (jednoł uokupacyjno strefa). Stolica, Berlin, tyż podźelůno na
sztyry zony. Ńyskorzi ze trzuch zachodńich zonůw utworzůno państwo uo mjańy
Republika Federalno Mjymjcůw, a ńyskorzi ze zony radźeckij Mjymjecko
Dymokratyczno Republika, ze stolicům we wschodńij tajli Berlina. Berlin Zachodńi
mjoł uodrymbny status.

Zjydnoczyńy Mjymcůw nastůmpiło we 1990 bez prziłůnczyńy MRD do RFM. Stolica RFM
przećepano potym s Bonn do Berlina.



https://szl.wikipedia.org/wiki/%C5%83iderlandy

Ńiderlandy lebo Holandyjo (ńiderl. Nederland) to ojropejsko tajla Krůlestwa
Ńiderlandůw (ńiderl. Koninkrijk der Nederlanden), tworzůnygo tyż bez Aruba,
Bonaire, Curaçao, Saba, Sint Eustatius a Sint Maarten (kere dowńij do kupy
mjanowoły śe Ńiderlandzke Antyle). Ńiderlandy sům můnarchijům kůnstytucyjnům
pouožůnům we zachodńij tajli Ojropy nad Mořym Půunocnym, kere uoblewo jům uod
půunocy i zachodu. Grańičy uod pouedńa s Belgijům a uod wschodu s Ńymcůma.
Aktualne grańice zostouy wytyčůne we roku 1839.

Ńiderlandy sům krajym gynsto zaludńůnym. Přez pouowa jeji terytorjům ležy
půńižej poźůmu mořa. Państwo je znůne ze swojich wjatrokůw, kyjzy, chodokůw,
tulipanůw, kouůw a wysokigo poźůmu tolerancyji do růžnych uodmjynnośći wśrůd
spouečyństwa – liberalnych praw dotyčůncych narkotykůw, prostytucyji, aborcyje,
eutanazyje a zwjůnzkůw mjyndzy uosobůma tej samej pueći. W Ńiderlandach swojo
śedźiba mo Mjyndzynarodowy Trybůnou Karny do bůuej Jůgosuawje, Mjyndzynarodowy
Trybůnou Sprawjydliwośći a Mjyndzynarodowy Trybůnou Karny.



https://szl.wikipedia.org/wiki/Szpa%C5%84ijo

Szpańijo, Krůlestwo Szpańije (szp. Reino de España, gal. Reino de España, kat.
Regne d'Espanya, arag. Reino d'España, bask. Espainiako Erresuma, okc. Regne
d'Espanha, ast. Reinu d'España) – nojwjynkse ze trzech państw położůnych na
Půłwyspje Iberyjskym. Na zachodźe Szpańijo mo grańica s Portůgalijům, na połedńu
ze Gibraltarym kery noleży do Wjelgij Brytańije, a bez Ceuta a Melilla zy
Marokym. Na půłnocy, bez Piryneje, krej grańiczy ze Francyjům a Andorům. We
skłod Szpańije włażům tyż Baleary na Strzůdźymnym Morzu, Kanaryjske Wyspy na
Atlantyckim Uoceańe a tak mjanowane terytoryja suwerynne (szp.: plazas de
soberanía), we skłod kerych włażům dwja szpańelske bamberstwa we Půłnocnyj
Africe, Ceuta i Melilla, a roztoliczne ńypůmjyszkane wyspy po
sztrzůdźymnůmorskij strůńe Gibraltarskij Wynżyźńe, take kej Chafaryny, Alborán
abo Perejil. Do Szpańije, a gynau do Katalůńije, noleży tyż uotoczůne bez
terytoryjům francuske mjasteczko Llívia.

Szpańijo tajluje śe na 17 autůnůmicznych spůlnotůw (Comunidades Autónomas), kere
majům szyroko autůnůmijo (uosobliwje jeli chodźi uo edukacyjo, dowki atp.), a
dwa autůnůmiczne sztady (Ciudad Autónoma).

Intygralnům tajlům Szpańije sům tak mjanowane szpańelske bamberstwa we Půłnocnyj
Africe. Autůnůmiczne spůlnoty Szpańije tajlujům śe na 50 prowincyjůw.



https://szl.wikipedia.org/wiki/Jap%C5%AF%C5%84ijo

Japůńijo (jap. 日本 – Nihon abo Nippon; 日本国 – Nihon-koku abo Nippon-koku  posuchej
po japůńsku) – państwo wyspjarske leżůnce we Azyji Wschodńij na Pacyfiku. Morze
Japůńske uoddźelo kraj uod kůntynyntu azyjotyckigo. Archipelag Japůński rozćůngo
śe uod Wysp Nansei na połedńu do Hokkaido na půłnocy i skłodo śe s ůngyfer 4 000
wysp. Nojwjynksze s ńich to: Honsiu, Hokkaido, Kiusiu i Sikoku.

Japůńczyki sům dźiś społeczyństwym jydnolitym pod wzglyndym narodowośćowym,
godkowym, kej tyż wyznańowym i kulturowym.

Mjyszkańcy uowygo kraju uod zarańo dźijůw muszům zmagać śe s śiłami przirody:
trzyńśyńůma źymje, wybuchůma wůlkonůw, ńiszczyćelskymi falůma tsůnami i
katastrofalnymi sztůrmůma. Natůmjast rzeźba terynu i skrůmne złoża surowcůw
mineralnych ńyzbyt sprzijajům powstańu śilnygo państwa. Gůrzisty charakter
Japůńje sprawił, iże wůnske ńiźiny nadbrzeżne stoły śe głůwnym mjejscym
uosadńictwa ludnośći; sam tyż rozwinyła śe gospodarka, sam powstoły mjasta;
rozkwitła cywilizacyjo. Choby na przekůr tym ńysprzijajůncym warůnkům
wspůłczesny Kraj Kwitnůncyj Wiśńi je nojbardźij rozwińjyntym państwym Azyje i
jydnym s nojlepij rozwińjyntych na źymskym globje.



https://szl.wikipedia.org/wiki/Kanada

Kanada (ang., fr.: Canada) – państwo pouožůne we Americe Půunocnyj,
rozćůngajůnce śe uod Uoceanu Atlantyckigo na wschodźe do Uoceanu Spokojnygo na
zachodźe a Uoceanu Arktyčnygo na půunocy. Na pouedńu a půunocnym zachodźe
grańičy ze Stanůma Zjydnočůnymi. Drůge państwo śwjata pod wzglyndym powjeřchńi
(po Rusyji) a 36. pod wzglyndym ludnośći. Kanada je čuůnkym ONZ, NAFTA,
Wspůlnoty Narodůw, Frankofůńije, NATO, G8, APEC.

Uobšar uobecnyj Kanady zamješkiwouy uod tyśyncy lot ludy tubylče (plymjůna
Indjanerůw a Inuitůw). Rozpočynte pod kůńec XV w. brytyjske a francuske
ekspedycyje zbadouy couke atlantycke wybřeže Kanady, co spowodowouo stopńowe
jeich zaśedlyńy bez brytyjskych a francuskych uobywateli. We 1867 r. štyry
kolůńije wlazujůnce we skuod Brytyjskij Ameriki Půunocnyj uchwoliuy
Kůnfederacyjo Kanady a powououy do žyćo nowe państwo - Kanada. Stopńowy proces
ůńyzaležńańo śe uod Wjelgij Brytańji uośiůgnůu půnkt kulminacyjny we 1982 r.,
kej uchwalůno nowo Kůnstytucyjo Kanady (ang. Canada Act 1982), co zerwouo
uostatńy wjyńźi zaležnośći uod parlamyntu brytyjskigo.

Kanada do dźiśej pozostowo můnarchjům kůnstytucyjnům, s Elžbjetům II kej gowům
państwa a utřimuje dymakracyjo parlamyntarno. Kej federacyjo zuožůno s dźeśyńću
prowincyji a třech terytorjůw, Kanada pozostowo krajym dwujynzyčnym i
wjelokulturowym, we kerym na poźůmje federalnym uobowjůnzujům dwje godki
uoficjalne: angelsko a francusko (w jejich kanadyjskych uodmjanach). Kanada je
państwym upřymysuowjůnym a zaawansowanym techńičńy, uo zrůžńicowanyj gospodarce
we znočnym stopńu uzaležńůnyj uod wasnych bůgactw naturalnych a wymjany
handlowyj - zwašča ze Stanůma Zjydnočůnymi, s kerymi Kanada pośado trwoue a
zuožůne zwjůnzki.



https://szl.wikipedia.org/wiki/%C5%B9ymja

Źymja (łać. Terra) – trzećo we kolejnośći (liczůnc uod Słůńca) a pjůnto co do
wjelgośći planeta Ůkłodu Słůnecznygo.

Nołokoło Źymje krůnży jydyn naturalny satelita – Mjeśůnček a prawdopodobńy dwa
kśynžyce půłowe (kśynżyce Kordelewskigo) a wjelgo liczba sztucznych satelitůw.
Stoło, stabilno uorbita mo tyż planetojida 3753 Cruithne, kero pozostawo we
rezůnańśe s uorbitům Źymje beś ńykerych naukowcůw je uważano za drůgi kśynżyc
Źymje.

Źymja mo wuaśćiwo masa a grawitacyjo do utrzimańo atmosfery, kera chrůńi przed
szkodliwym průmjyńowańym ultrafjoletowym, a tyž pole magnetyczne chrůńjůnce
przed pochodzůncym ze Słůńca průmjyńowańym korpuskularnym. Uoddalyńy uod Słůńca
je waśćiwe do utrzimańo uodpowjydńij tymperatury. Uważo śe, aże czynńiki te
sprzijouy powstańu żyćo na naszyj planeće. Je nojwjynkszo s planet skalistych we
Ůkuodźe Suůnečnym, a tyž kej dotychczas jydynym znůnym mjejscym wystympowańo
żyćo.



https://szl.wikipedia.org/wiki/Italsko_godka

Italsko godka (it. l’italiano, lingua italiana,  posuchej) – indoojropoejsko
godka, kero przinoleży do skupiny růmańskich godkůw. Wespůłbytuje ze inkszymi
noworůmańskimi godkůma a mo moc regijůnalnych waryjantůw, ńyrzodko
uodtajlowujůncych śe uod ńi a stanowjůncych dali regijůnalne godki.

Italski je uoficjalny we Italiji, San Marino, Szwajcaryji (wespůł ze francuskim
a mjymjeckim, kej to retorůmańsko godka je uoficjalno ino we Gryzůńiji) a tyż we
Watykańe (ze łaćinům). Je drugům godkům we Istryji (Chorwacyjo) a, do kupy ze
słowyńskům godkům we mjastach Pirůn, Izola a Koper we Słoweńiji.

Ńimo tygo, co ńy je we tych krajach sztyjc italsko godka godano a ńy je skiż
tygo wykorzistywano we uoficjalnym prawjyńu, je pospoliće rozůmjano we Můnako,
na Malće, Korsyce we Nizzardo (Francyjo) a we myńszych skupinach we Libiji a
Algeryji.

We ślůnskij godce do śe uwidźeć jakich słůw a ausdrukůw, kere majům italske
pochodzyńy. Przikłodym takigo moge być zozwůr (it. zenzavero), paryzol (it.
parasole) a tyż i take typowe ślůnske słowa, kej galoty (it. caligotte). Ńy je
ale takich wyrazůw kupa, skiż tygo, co prymarny ajnflus na ślůnsko godka mjoł
mjymjecki a polski.



https://szl.wikipedia.org/wiki/Bana

Bana – zorta transzportu lůndowygo uo sztraśe wytyczůnyj glajzům banowům abo
linům, kerům poruszajům śe cugi abo pojydyncze wagůny/kabiny. Bano je zortům
transzportu sztywnoglajzowygo, tzn. jeji pojazdy mogům poruszać śe ino
przirychtowanym lo danyj technologiji torym.

W szerokym znoczyńu mjano "bana" uobjymuje cołko infrastruktura – lińy banowe,
stacyje (banhofy, przistanki), zaplecze techńiczne; tabor banowy – pojazdy a
instytucyje banowe – przewoźńikůw banowych, admińistratorůw infrastruktury
(zarzůndy banowe). Potoczńy mjano to może śe uodnośić do kożdygo s uůnych
elymyntůw, szczygůlńy lińi banowyj abo firmy banowyj.

Nojszerzij rozpowszychńůno we krajach rozwińyntych je bano na torze dwůglajzowym
(bano kůnwyncjůnalno), zwykle uo przeświće 1435 mm, mjanowano tyż
normalnotorowům. Bano kůnwyncjůnalno uo napyńdźe mechańicznym rozwijoła śe uod
II ćwjerći XIX wjeka a je to forma transzportu, kerej rozwůj poprzedźiu
upowszychńyńy śe wszyjskych inkszych mechańicznych środkůw transzportu.



https://szl.wikipedia.org/wiki/Szwecyjo

Szwecyjŏ (szwedz. Sverige), ôficjalniy Krōlestwo Szwecyje (szwedz. Konungariket
Sverige) – nordycke państwo na Skandynŏwskim Pōłwyspie we Pōłnocnyj Ojropie. Mŏ
granicã z Norwygijōm na zachodzie a Finlandyjōm na wschodzie, je tyż skuplowanŏ
z Danijōm bez most Øresund.

Szwecyjŏ mŏ wiyrch 450 295 km² a skiż tygo je to trzeci nŏjsrogszy (podle
wiyrchu) krej Ojropyjskij Unije. Miyszkŏ sam ōngyfer 9,4 milijōna ludziōw. Je to
państwo z małōm gynstościōm zaludniyniŏ – 21 per./km² – a je ôna skōncyntrowanŏ
w połedniowyj tajli. Bez 85% populacyje żyje we miyjskich zōnach. Haupsztadym
Szwecyje je Sztokholm, kery je aj nŏjsrogszy szwedzki sztad.

Jako samostanowiōny a jednolity krej Szwecyjŏ powstała we strzedniowieczu. We
XVII stoleciu egzystirowało Szwedzke Imperium a patrziło ôno do nŏjwŏżniyjszych
pōństw Ojropy. Mocka podbitych terynōw straciła we XVIII a XIX stolyciu, baji
Finlandyjõ lŏ Rusyje we 1809. Ôstatniŏ wojna, we keryj bojowała Szwecyjŏ bōła we
1814, kej naciepała Norwygije persōnalnõ unijõ (do 1905). Ôd tedy je to
neutralne państwo. Z Ojropejskōm Unijōm sie skuplowała we 1995, je tyż człōnym
OECD.



https://szl.wikipedia.org/wiki/Islandyjo

Islandyjo, Republika Islandyje (Ísland, Lýðveldið Ísland) – państwo rozlygowane
we Půłnocnyj Ojropje, kere uobejmuje wyspa uo takim samym mjańe a raja myńszych
wyspůw, kej Vestmannaeyjar, Grimsey a inksze. Islandyjo przinoleży do nordyckich
krejůw, a Islandczyki noleżům do skandynawskich ludůw.

Na Islandyji je srogo wulkańiczno aktywność a wykorzistywano je geotermalno
ynergijo - same słowo "gejzer" pochodźi ze islandzkij godki. Mjano kraju
uoznoczo "źymja lodu" a je lo Islandyje akuratne, lodowcůw je sam kupa,
nojsrogsze: Vatnajökull - 8300 km², Langjökull - 953 km², Hofsjökull - 925 km²,
Mýrdalsjökull - 596 km² a Drangajökull - 160 km².

Bezma 60% ludnośći pomjyszkuje we stolicy - Rekjavíku a jygo mjejskij skupińe,
pozostało tajla nojczyńśći uostrzodki wele wybrzeżo Atlantyckigo Uoceanu.

Anfang uosadńictwa bůł sam we 847 roku. Uod 930 fůngowoł Althing - zorta wjeca,
kery połńůł fůnkcyjo stanowjyńo prawa. Po uokreśe samodźelności, kery trwoł 300
lot, Islandyjo popadła we zoleżność uod Norwygije, a ńyskorzi Dańije.
Ńypodlygłość dostała we 1918 roku, a uod 1944 je rybublikům.

Mimo, iże podstawům gospodarki a dźiśej je łůw, nojwjyncy (69%) Islandczykůw mo
robota we bedynterowańu, nojczyńśći we turystyce.



https://szl.wikipedia.org/wiki/Francusko_godka

Francusko godka (français, la langue française) – godka ze zorty godek
růmańskich familije godek indoojropejskich. Je to uojčysto godka lo ůng. 65 mln.
ludźi, a ůng. 280 mln. ludźi mjyško we krajach, kaj francusko godka je godkům
uřyndowům. Mo ůuna taki status we 32 krajach, wjynkšość ś nich noležy do
Frankofůńije - wspůlnoty krajůw francuskogodkowych. Je tyž jydnům ze
uoficjalnych godek we uorgańizacyjach mjyndzynarodowych, l.b. Uńije Ojropejskij,
NATO a UoNZ.

Francusko godka pochodźi uod uaćiny a je jydnům ze nojbaři do ńyj zbližůnych
godek pod wzglyndym gramatyki a suowńictwa, nale ajnflus na ńa mjouy tyž godki
celtycke a germańske. Uod XVIII wjeku aže do pjyršyj pouowy XX wjeku peuńiua
funkcyjo lingua franca, a bůu užiwany m. in. bez dwory krůlewske a
arystokracyjo. Do dźiśej mo tako rola we terminolůgiji počtowyj, šermjerce,
ruletce a inkšych.

Ńykere buchštaby majům tyž znoki djakrytyčne: à, â, ç, é, è, ê, ë, î, ï, ô, û,
ù, ü, ÿ.



https://szl.wikipedia.org/wiki/L%C5%AFnd%C5%AFn

Lůndůn (ang.: London) – mjasto we pouedńowo-wschodńij tajli Wjelgij Brytańije,
stolica tygo państwa, a tyž stolica Ynglandu. Pouožůny nad Tamizům, je drůgim
nojwjynkšym mjastym Ojropy (pů Moskwje, před Paryžym), je tyž jydnym s wjynkšych
mjast śwjata zarůwno we skali samygo mjasta kej i aglůmeracyje. Ličba mjyškańcůw
Lůndůnu (w grańicach tzw. Wjelgigo Lůndůnu) wynośi kole 8,2 miljůna (2006) na
placu 1607 km²; couko zaś aglůmeracyjo lůndyńsko, uůnčńy ze wšyjskimi přilyguymi
mjastůma (uod Tůnbridge na pouedńowym wschodźe po Windsor na půunocnym zachodźe)
ličy ůngyfer 20 miljůnůw ludźi (uobšar tzw. mygalopolis). Ůngyfer 20% mješkańcůw
pochodźi s Azyji, Afriki i Karajibůw.

Teroźni Lůndůn je nojwjynkšym cyntrům finansowym śwjata (uod roku 2006 před
Nowym Jorkym). Třidźeśći procynt śwjatowygo uobrotu walutami, štyrdźeśći procynt
śwjatowygo uobrotu Ojrobůndow itd. W Lůndyńe usytuowanych je kilkaset bankůw,
nojwjynkšo geuda we Ojropje (třećo na śwjeće), lične towařistwa ubezpječyńowe i
inwestycyjne. Lůndůn je tyž uogrůmnym uostřodkym medjalnym. Mjasto poune
zabytkůw a muzeůw přićůngo ročńy ůngyfer 30 miljůnůw turystůw. Je tyž
nojwjynkšym mjyndzynarodowym wynzuem kůmůńikacyje lotńičyj (lotńisko Heathrow a
lotńisko Gatwick přijyuy we 2003 roku přez 110 miljůnůw pasažerůw; Heathrow
(kere je nojwjynkšym lotńiskym mjyndzynarodowym pod wzglyndym ličby pasažerůw)
ůngyfer 65 miljůnůw, Gatwick ůngyfer 30 miljůnůw, lotńisko Stansted ůngyfer 19
miljůnůw i Lutůn ůngyfer 3 miljůnůw itd.).

Admińistracyjńy Wjelgi Lůndůn (Greater London) je podźelůny na 32 dźelńice
(Boroughs) a autůnůmične City: s tygo 12 a City of London twořům Inner London
(Wewnyntřny abo Cyntralny Lůndůn), a pozostoue - Outer London.

Nojwažńijše (tyž ze wzglyndůw historyčnych) dźelńice to City of London i City of
Westminster pouožůne na půunocnym břygu Tamizy, a Southwark i Lambeth na
pouedńowym břygu.



https://szl.wikipedia.org/wiki/Czesko_Republika

Czesko Republika (czes.:Česká republika, Česko; ČR) – państwo we Postrzodkowyj
Ojropje, bez dostympu do morzo. Uod 1918 do 1939 a uod 1945 do 1993 bůło tajlům
Czechosłowacyje. Uode 2004 roku Czesko Republika je we Ojropejskij Uńiji.

Teroźno Czesko Republika skłodo śe ze trzech gyszichtowych regijůnůw, kerymi sům
Czechy (czes. Čechy), Morawijo (czes. Morava) a Ślůnsk (czes. Slezsko). We 1920
przikuplowali do Czechosłowacyje małe kraje Dolnyj Austryje a sům uůne bestůż
tyż we teroźnyj Czeskij Republice. Godłym państwowym Republiki je Czeski Lew a
dwa uorły - ślůnski a morawski. Stolicům państwa je Praga.

Czesko Republika je we ńykerych państwach felerńy mjanowano "Czechůma", choćoż
Czechy to je ino jedyn s regijůnůw CZR a ńyma to mjano uode państwa. Mjyszkańcy
Czeskij Republiki fest růżńicujům mjano Czechy uod Czeskij Republiki a nojbarzi
godajům cołkym mjanym: Česká republika ("U nás, v České republice" abo krůcyj "U
nás, v Republice")[zdrzůdło?].

Co by bůło jeszcze krůcyj průmujům uůńi we swojij godce nowe mjano państwa Česko
(analogiczńy jako "Polsko", "Slovensko", "Německo" atp.), nale ńyma to
powszechńy we stosowańu.[zdrzůdło?]



https://szl.wikipedia.org/wiki/Pa%C5%84stwo

Państwo je politycznōm, suwerynnōm, terytorialnōm i ôbligatoryjnōm ôrganizacyjom
społeczyństwa. Ôrganizuje i koordynuje robotã wielgich grup społecznych. Państwo
mŏ tyż granice terytorialne. Je niyznŏleżne i niypodlygłe.

Prawne kryteria państwowości, przijynte na mocy kōnwyncyji we Mōntevideo ze
1933, ôkryślane sōm nastympujōnco: (artikel 1.) "Państwo jako podmiot prawa
miyndzynŏrodnygo winno posiadać take elymynty:

Kōnwyncyjŏ była trefym rygiōnalnym a ôgraniczyła sie ino do państw
amerykańskich, ale jij prawidła sōm przikwolōne we zwyczajowym prawie
miyndzynŏrodnym.

Piyrszym problymym państwowości je uznanie państwa na arynie miyndzynŏrodnyj,
czyli stwierdzynie ôd podmiotu prawa miyndzynŏrodnygo faktu istniyniŏ jakigoś
państwa i gotowości do respektowaniŏ zwiōnzanych z tym skutkōw prawnych.
Przedmiotym uznaniŏ może być: państwo, regyrōnek, insurgynty, strōna, co walczy
abo nŏrōd. Uznanie państwa może być udzielōne abo indywidualnie ôd podmiotu
prawa miyndzynŏrodnygo (napoczyńcie stosōnkōw dyplōmatycznych abo podpisanie
umŏwy bilateralnyj), abo kolektywnie ôd skupiny państw (na podobne, jak we
przipŏdku pojedynczygo państwa) abo ôrganizacyje miyndzynŏrodnyj (przijyńcie we
poczet czōnkōw). Uznanie państwa winno mieć nŏturã jednoznacznõ i niyodwracalnõ,
chociŏż we praktyce trefiŏ sie przipŏdki zawieszyniŏ abo zerwaniŏ stosunkōw
dyplōmatycznych abo wyłōnczynie czōnka ôrganizacyje.



https://szl.wikipedia.org/wiki/G%C5%AFrny_%C5%9Al%C5%AFnsk

Gůrny Ślůnsk (gś-mjym. Oberschläsing, śl-mjym. Aeberschläsing, pol. Górny Śląsk,
czes. Horní Slezsko, łać. Silesia Superior, mjym. Oberschlesien) – historyczno
krajina rozlygowano na teryńe Polski a Czeskij Republiki we dorzyczu gůrnyj
Uodry a poczůnkowygo bjygu Wisły, połedńowo-wschodńo tajla Ślůnska.

We uoficjalnym smjanowańu pedźano po tymu za pjyrsze we XVII stoleću. We
gyszichće bůły stolicům Gůrnygo Ślůnska Uopole a Raćibůrz, a śedźibůma
pjastowskich a tyz inkszych gůrnoślůnskich fysztůw bůły Bytůń, Ćeszyn (podug
brańo Ćeszyńskigo Ślůnska za tajla Gůrnygo, bo tyż idźe mjeć go za uosobno
wytajlowano krajina), Glywicy, Hlubczycy, Karńůw, Kojźly, Lublińec, Ńymodlin,
Uopawa, Toszek. We Gůrnym Ślůnsku bůły tyż stanowe kreje, mjyndzy inkszymi we
Wodźisłowju, Pszczyńe, Bogůmińe, Bjelsku (uod 1752 kśůnżynstwo) a Bytůńu.

Uośwjyńćim, Zator a Śewjerz felerńy śe mo za śedźiby gůrnoślůnskich půnůw. Mjano
Gůrny Ślůnsk pojawjůło śe poradźeśůnt rokůw po powroće tych kśůnżynstwůw do
Małopolski.

Nojwjynkszům gůrům we Gůrnym Ślůnsku je Pradźod, na postrzůd tych rozlygowanych
we polskij tajli Gůrnygo Ślůnska - Barańo Gůra.

Gůrny Ślůnsk spostrzůd inszych krajin mo srogo zorta kůnsztownych drewńanych
kośćůłůw a kaplic rozlygowanych we wjelu wśach a mjastach. Nojczyńśćij
baumajstry, ftorzy je stworzili uostali anońimowi. Nojstarsze kośćůły połażům ze
XV stolećo kej lb. we Pońiszowicach (1404), a Kśynżym Leśe (1494). Wśe na Gůrnym
Ślůnsku rozlygowane sům nojczyńśćij na reglach cyntralnygo, dugego placu, na
kerygo jednym ze kůńcůw nojdźi śe kośćůł (nojlepij do śe to uobrzirać we bycirku
Raćibůrza a Pszczyny).

Wschodńo tajla Ślůnska mjanowano we Strzedńich Storoczach Kśůnżynstwym Uopolskim
a mjano te pochodźi uod tytulatury Pjastůw, uopolskich fysztůw – Dux Opoliae –
erbůw Mjeszka I Motloszłapygo. Tytuła ta porůżńała jejich uod erbůw Bolesława
Wysokigo, kerzi używali przede wszyjskim tytuły ślůnskich fysztůw – Dux
Silesiae. We czasach uostatńigo uopolskigo Pjasta Jana II Dobrygo (um. 1532) za
pjyrsze pojawjůło śe słowo Horne Slezsko. Mjano to bůło do uoznoczańo terynůw
Ślůska położůne we gůrnym bjygu rzyki Uodry. Na uodwyrtka do tygo zaczyno używać
mjana Dolny Ślůnsk, na uostatki ślůnske, choćoż rozlygowane bůły we strzodkowym
a ńy dolnym bjygu Uodry (ta tajla rzyki przepływo już bez Půmorze). Uodra je
naturalnym "krziżym" Ślůnska a stela uodńeśyńy do rzyki. Terozki mjano Gůrny
Ślůnsk ńy fůnguje we żodnym szczeblu państwowygo ferwaltůngu. Źymje Gůrnygo
Ślůnska zajmujům tajla uopolskigo a ślůnskigo wojewůdztwa a we Czeskij
Republice. Je to prziczynům do marasu we mjanowańu. Uokryślyńym "gůrnoślůnski"
fest czynsto używo śe do jednostkůw a uorgańizacyjůw uod Slůnska a Małopolski a
tyż te, kere leżům we ślůnskim a małopolskim wojewůdztwje. Bez tyn przikłod:



https://szl.wikipedia.org/wiki/Chi%C5%84sko_Ludowo_Republika

Chińskŏ Ludowŏ Republika, skrōt CHLR (People's Republic of China > P.R.C.
Angelsko godka, chiń. trad. 中華人民共和國, uleksz. 中华人民共和国; pinyin: Zhōngguó, Zhōnghuá
Rénmín Gònghéguó;  posuchej po chińsku) – państwo we Azyji wschodnij, kere
ôbjymuje historyczne Chiny (bez Tajwanu) a Tybet i inksze ziymie we Azyji
Postrzodkowej zamiyszkane społym ôd 56 skupin etnicznych. Chiny to je
nŏjludniyjsze państwo świata, jejich populacyjŏ je wiynkszŏ jak 1,3 mld ôsōb.
Wiyrchniowo sōm 4. na świecie, a ekōnōmicznie (PKB nōminalny) – 3. (w 2007 r.,
po USA i Japōniji) abo tyż 2. (PKB realny) po USA.

Państwa, kere graniczōm ze ChLR to: Afganistan, Bhutan, Birma, Indie,
Kazachstan, Kirgistan, Koryjŏ Pōłnocnŏ, Laos, Mōngolijŏ, Nepal, Pakistan,
Rusyjo, Tadżykistan, Wietnam.

Chociŏż za kōntynuatora tradycyje politycznyj Chin widzi sie tyż Republikã
Chińskõ na Tajwanie, ôd lot 70. za przizwolyniym USA to ChLR reprezyntuje nŏrōd
chiński we ôrganizacyjach miyndzynŏrodnych, tj. ÔNZ abo WHO.

Władza we ChLR sprŏwuje ôd 1949 r. Kōmōnistyczno Partyjŏ Chin. Do kōńca lot 70.
Chiny były państwym totalitarnym na wzōr stalinowski, a we latach 60. nasiliły
sie we kraju tyndyncyje izolacjōnistyczne. Po śmiyrci Mao Zedōnga i fiasku
maoizmu, we latach 80. partyjŏ napoczła ale reformy ekōnōmiczne, tj.: Ôdchōd ôd
gospodarki planowyj a ôdwarcie na świat, a ustrōj zaczōn przenosić sie we strōna
autorytaryzmu. We latach 80. i 90. prziszła liberalizacyjŏ życiŏ społecznygo i
kulturalnygo, bez m.in. wkludzynie swobody rajzowaniŏ. Społym ze reformami
ekōnōmicznymi zaczła sie terŏźnie nŏjwiynkszŏ migracyjŏ we historyji świata - ze
wsi do miast przekludziyło sie już 140 mln Chińczykōw.

Terŏźny ustrōj Chin je nōminalnie socjalistyczny (tm. socjalizmus ô chińskych
włŏsnościach), we praktyce je to ale kapitalizmus, bez typowych np. do UE
rozlygłych zabezpieczyń socjalnych, co absztichuje sie lekim zafarbiyniym
nōmynklaturowym i srogim woluminym inwestycyji zagranicznych a eksportu. W
sferze polityki, partyjŏ kōmōnistyczno regyruje autorytarnie, a przi tym
ôdwołuje sie do nacjōnalizmu, banuje ruchy ôpozycyjne i prōbuje budować
gospodarkã ôpartõ na wiydzy na muster krajōw sōmsiednich m.in. Japōnije, Koryje
Płd., a tyż Singapuru.

Chiny to tyż jedyn ze nŏjstarszych ôstrzodkōw cywilizacyjnych świata, ô ôsobnyj
i bōgatej tradycyji muzycznyj, tyatralnyj, literackij, filozoficznyj a
historycznyj, a tyż naukowyj. Po zakōńczyniu rewolucyji kulturalnyj chińskŏ
kultura poleku sie ôdrŏdzŏ, chociŏż podle krytykōw szkody wyrzōndzōne za czasōw
Mao Zedōnga sōm zbyt wielge, coby możebne było jij połne ôdrodzynie.
Bezprecedynsowe we dzisiyjszych Chinach je tyż terŏźne ôdymkniyńcie tygo kraju
na świat i jigo wartkŏ okcydyntalizacyjŏ.



https://szl.wikipedia.org/wiki/Malta

Malta, Maltańsko Republika, (uoficjalne mjano: malt. Repubblika ta’ Malta, ang.
Republic of Malta) je wyspjarskym państwym na Strzůdźymnym Morzu. Jeji stolica
je Valletta. Malta samostanowi śe dźepjyro uod 1964 roku, bestůż co zawczasu
bůła brytyjskům kolůńijům.

Malta leży na stategicznym placu na Postrzůdźymnym Morzu, 95 km na połedńe uod
Sycylije a 290 km na wschůd uod Tůnezyje. Skłodo śe ze trzech wysp:

Do Malty nolyżům tyż trzi małe wysepki: Cominotto, Filfla Island a St. Paul's
Island. Ranty wszyjskich wysp sům zauobycz skoliste. Nojwyższy wjyrch je Ta'
Dmejrek (253 m). Geůgraficzńy a geologiczńy Malta leży we Ojropje.

Leży we klimatycznyj strefje typowyj lo rygjůnůw Postrzůdźymnygo Morzo. Je tam
chłodno źima a fest gorke lato, prowje beż żodnych uopadůw.

Malta je we strefje klimatůw postrzůdźymnomorskich. Ńy ma sam wjaterůw, nebla,
śńyga alibo źimna. Strzedńo tympyratura je uod 14,1 °C we źima (listopad -
kwjećyń) do 32 °C latym (moj - paźdźerńik). Klara dowo sam śwjotło 6:46 godźin,
kedy je źima a 10:11 godźin, kedy je lato. Uopady sům sam głůwńy we źima. Na rok
ślatuje sam 578 mm.

Malta bůła brytyjskům kolůńijům aże do 21 wrześńa 1964, kedy śe usamostanowjyła
a 13 grudńo 1974 stoła śe republikům, uostoła nale a dali je ferajńistkům
Brytyjskigo Ferajnu Norodůw (Commonwealth of Nations). Uod 1 moja 2004 Malta do
kupy ze 9 inkszymi państwůma (we tym ze Polskům a Czeskům Republikům) wlozła do
Ojropejskij Ůńije.

Malta je republikům parlamyntarnům. Na czele państwa stoji prezydynt republiki,
wybjyrany bez parlamynt. Prezydentym Malty je je uod 4 kwjytńa 2009 George
Abela. Jydno kadencyjo prezydencko trwo 5lot, co uoznaczo, iże nostympny
absztimůng bydźe we 2014 roku.

Uod roku 1993 Malta ferwaltůngowo tajluje śe na 68 tzw. lokalnych rad (local
council), kere wybjerane sům roz na trzi lata.

Jeszczy przed uusamostanowjyńym maltańsko polityka bůła podźelono na dwje
strůny: socjalistyczno-nyutralne Stronńictwo Roboty (Labour Party,Partit
Laburista, MPL, Maltese Labour Party) a konserwatywne Strůnńictwo
Nacjonalistyczne, Nationalist Party (Partit Nazzjonalista, abrewjacyjo: PN). Je
jeszczy wjyncyj partyjůw, nale ńy majům uůne wjynkszygo politycznygo znoczyńo,
sům to ntp. Alternatywa dymokratyczno (Alternattiva Demokratika, AD), uodpedńik
ojropejskich „Źelůnych“. Wszyjske parlamyntarne absztimůngi majům tradycyjńe
ćasne wyńiki a gůwne partyje zmjyńajům śe przi władzy. Absztimůng do parlamyntu
s dńo 12 lipca 2003 doł take rozdźylyńy gosůw:

Maltańske partyje polityczne fest wadźoły śe uo polityka zagrańiczno.
Konserwatywno PN chćoła kej nojbarzi leźć ku Zachodowi, a do Ůńije Ojropejskij,
na Labour Party, utrzimowało dobre kůntakty ze Zwjůnzkym Radźeckim, a krajůma
RWPG a Chinůma.

We 1993 ustanowjyli, iże Malta tajluje śe na 68 samorzůndůw (54 na wyspje Malta,
14 na wyspje Gozo). Cołko wyspa Comino je we samorzůńdźe Għajnsielem, na wyspje
Gozo.

Poczůntki cywilizacyje we Malće bůły aże 5200lot p.n.e. kej trefjyli sam ze
Sycylije pjyrsze uosadńiki. Wele 3500 p.n.e. we mjeśće Ġgantija na wyspje Gozo
wzńyśli śwjůntyńo. Podane na ńa budowle ńyskorzi powstoły tyż we inkszych
placach, ńy yno na Gozo nale tyż na gůwnyj wyspje - Malće

Malta, kero je dobrym placym do kůnrolowańo strzodkowygo a wschodńigo basynu
Strzůdźymnygo Morzo, mjoła moc pośedźićelůw .

Kole 800 p.n.e. założyli sam swoje uośedla Feńicjany, zajś 300lot ńyskorzi wyspa
podbjyli Kartagińczyki. We 257 p.n.e. bůł pjyrszy angrif Rzimjanůw a we 218
p.n.e. Malta stoła śe tajlům Rzimskiego Imperyjům. We 60 n.e. wele brzygu wyspy,
na mieliźńe, rozbjůł śe statek, kery przewoźůł do Rzimu, św. Paulika, kery
nawrůcił Malta na Krześćijaństwo. We 395 po tajlůngu Imperyjům wyspa bůła
regjyrowano uod Wschodńigo Cesarstwa ze stolicům we Konstantynopolu. We 870
zdobyli ja Araby, zaś we 1090 Normany a przikuplowali ja do kśynstwa, a potym do
Krůlestwa Sycylije.

We 1530 kajzer Karlik V Habsburg skozoł wyspa, jako lynno wyćepanymu ze Rodos
Joańitům. 18 maja 1565 napoczůna śe ataka armije Imperyjům Uosmańskigo, we keryj
bůło 40 000 wojokůw. Uobrůńcy, kerych bůło poraset zakůnnych wojokůw, 2 tyś.
szpańelskich wojokůw a wele 6 tyś. cywilnyj ludnośće, poradźyli sztyry mjeśůncy
ńyskorzi (8 wrześńa) cołkym uodeprzeć tyn angrif. Lů uczczyńo wygranyj Wjeli
Majster Jean Parisot de la Valette wzńes we 1566 sztad, kery nazwali uod jigo
mjana Valetta. Mjasto to ńyskorzi stoło śe stolicům Malty. We 1798 francusko
wojenno marynarka, kero lozła do Egiptu zaatakowała a zdobůła wyspa. Napoleon
Bonaparte kozoł wojokům zakůnu bez pora nojbliższych dńůw iś ze wyspy. Pora
mjyśyncůw ńyskorzi Maltańczyki byli fest ńyrodźi ze regjyrůnku Francyje a
napoczůnli powstańy. Skiż hilfy uod Sycylije a Wjelgij Brytańije we 1800
Maltańczyki wygrali a Francuzy muśeli śe poddać. Malta wlozła pode protekcyjo
Wjelgij Brytańije.

Wjedyński Kůngres, kery bůł we rokach 1814-1815 zuůnaczoł ze Malty brytyjsko
kolůńijo. Wyspa bůła lo Wjelgij Brytańije bazům podwodnych uokryntůw wczas II
Śwjatowyj Wojny festylńy zawodzała państwům Uośe we posyłańu zaopatrzyńo do
Půłnocnyj Afryki. Wojska ośi "uoblegały" wyspa a ńiszczoły konwoje ze
zauopatrzyńym, kere płynyły do Malty, przi czym durś ja bůmbardyrowały a
zastawjały minůma. Bez to aljanty bez jaki czas ńy mogli ze Malty napoczynać
wojynnych dźołańůw. Ńymcy nale ńy zrobjyły wjelgij inwazyje na Malta, skuli
tygo, iże chćeli gibko zdobyć Egipt. Po uoblynżyńu, wyspa we 1942 uodznaczyli
Krziżym Jorguśa.

We 1947 Malta uzyskoła wewnyntrzno autůnůmijo, zaś we 1963 Malta śe
usamostanowjyła. Rok ńyskorzi Malta uzyskoła cołkowito ńypodlygłość, kej
ferajńista Ferajnu Norodůw. Podpisali tyż uobrůnny układ, kery dowoł zwolowoł na
utrzimańy na wyspje brytyjskich bazůw. We 1967 układ tyn zerwali a dźepjyro
sztyry lata ńyskorzi wynegocjowali porozůmjyńy. 13 grudńa 1974 proklamowali
Republika Malty (Repubblika ta' Malta). 1 maja 2004 Malta przistůmpjoła do
Ojropejskij Ůńije.

Malta je bogato we gyszichtowe pamjůntki. Trzi ś ńich sům wpisane na lista
Kultularnygo Dźedźictwa ferajnu UNESCO: Valetta, megality na wyspach: Malta a
Gozo, a tzw. Hypogeum we Hal Saflieni.

Nostympne historyczne pamjůntki sům ze uokresu arabskigo przebywańo na wyspje,
gůwne zaś ze czasu władańo Johańitów. Do śe wymjyńić cołke mjasto Mdina (mury
wystawjyli juzaś Araby), dali ńyporachowane budowle a twjerdze we Vallećće,
stolica wyspy Goza- Victoria, moc pałacůw a wjeży strożniczych rozćepanych po
cołkim archipelagu.

Wjynkszość Maltanůw, żyje na gůwnyj wyspje: Malće. Nojczyńśći we mjejskich
aglomeracyjach (ůng. 90%). Strzedńe zagynszczyńy ludnośći to je 1265 mjyszkańcůw
na km² (nojwjynkszo we Ojropje a trzećo na śwjeće). Kole 3% uobywatelůw to sům
auslyndry, nojwjyncyj je Brytyjczykůw. Tyla samo Maltanůw żyje za grańicům (we
Kanadźe, Australiji a tyż we USA).

Uo pochodzyńu populacyje s megalityčnego uokrysu sům ino zmjarkowańa. Uośedlyńe
teroźnyj ludnośći zaczoło śe kole 2000 lot przed Chystusym. Potym, bez 500 lot
Malta bůła ńyzamjyszkano. Wedle jednyj, ńypotwjyrdzonyj teoryje Malta bůła
uośedlono ze Sycylije, nale ńyskorzi doszło do tajlowygo wymjyszańo ludnośći s
inkszymi norodůma.

Gůwnům godkům je maltańsko (Malti), nale kupa ludźi godo po angelsku, a po
italsku. Angelsko godka je przi tym drugům urzyndowům godkům, zaś italsko mjała
taki sztatus do 1934

Maltańsko je semicko godka, fest spokrewńůno ze godkům arabskům (podug ńykerych
myńszośćowych poglůndůw mo pochodzyńy blank uod godki feńickij). Maltańsko godka
mo fest wjelgi ajnflus godek romańskich (nojbarzi italskij) a angelskij.
Maltański je jedynům semickům godkům, kero je zapisowano we łaćińskim abecadle.

Mjano Malta pochodźi s mjan feńickych a tyż arabskich, kere bůły: Malet, Melita,
Maltacheum a inksze.

Ůngyfer 98% mjyszkańcůw Malty je rzimskimi katolikůma. Na Malće sům 364 kośćoły.
Kśyndze, mńichy a mńiszki dowajům wjynkszo tajla ludźi, ańiżeli we kerymkolwjek
inkszym państwje. Katolicyzm je zapisany we uodpedńij ustawje jako państwowo
religijo a jigo ajnflus je fest srogi na regjyrůnek, bestůż szajdůngi a aborcyjo
sům zakozane.

Malta to je jedne ze sztyrech państwůw, kaj jeźdźi śe po lewyj strůńe drogi.
Motoryzacyjo je fest rozpowszechńůno we Malće. Podug danych ze 1990 we państwje
bůło 182 254 samochodůw, co dowo Malće zagynszczyńy 582 samochodůw / km². Malta
podug tygo wskoźńika je sztwrto we cołkij Ojropje. Malta mo 2 254 km cestůw, ze
czygo 1 972 (87,5) je asfaltowe.

We Malće je tyż autobusowy transzport, kery dźoło sam uod 1905 a je na wyspach
Malta a Gozo. Maltańske autobusy sům turystycznům atrakcyjům. W kożdy rok
przewożům wele 31 000 000 ludźůw.

We państwje je jedno lotńisko: Malta International Airport, kero roz za czas
mjanowany je tyż Lotńisko Luqa. Za pjyrwa mjała być to baza do brytyjskigo Royal
Air Force. Ze tygo lotńiska do śe lećeć lyńijům Air Malta do 36inkszych placůw.

Drůga Malty do Uńije Ojropejskij bůła dugo. Rzůnd dowoł roz poparće, roz uodpora
- zoleży fto wuůnczas bůł u władzy. Wjadůmo, iże kożde pomjyńańy władzy na Malće
przińesło ze sobům jako zmjana we polityce lo Uńije Ojropejskij a wstympu do ńi.
Maltańsko konserwatywno PN bůła blank za, Labour Party (a ńykere zwjůnzki
zawodowe) przećiw człůnkostwu we UE.

Pjyrszy roz Malta antragowała uo członkostwo juzaś we 1990. Pů wygranyj Labour
Party we absztimůngu we roku 1996 Malta tyn antrag uchyloła. Pů przedwczesnym
absztimůngu we 1998, kedy wygroła PN, wńosek uostoł uodnowjůny.

Uo wstympje do Uńije Ojropejskij rozprawjano na konferencyji we Kodani 13 grudńa
2002. We absztimůngu 8 marca 2003 za członkostwym bůło 53,65 % ze tych, co
walowali. W ramach rozszyrzyńo Ůńije uo dźyśyńć państw 1 maja 2004 Malta stoła
śe członkym UO a wyprzedźoła Luksymburg, jeli łaźi uo nojmyńsze państwo Ůńije.



https://szl.wikipedia.org/wiki/Hanafuda

Hanafuda (jap. 花札) - karty do szpilã japōńskegŏ pochodzyniyŏ użiwane do mocki
szpilōw. Mianŏ beztuplikowŏć do sie jako "kwiŏtkowe karty". Miano tyż moge
ôznoczŏć szpilã we te karty.

Hanafuda je szpilane czynsto na Hawajach a we Połedniyowej Koryje, nale we
inkszym mianiy. Na Hawajach wystympuje Hawajskim Koi-Koi kery mianuje siy
Sakura, Higobana, a czasym Hanafura. We Połedniyowej Koryje,karty sōm mianowane
Hwatu (Kor: 화투, Hanja: 花鬪); kere miano je tuplikowane jako bitwŏ kwiotōw.
Nŏjczynstszy szpil Hwatu je Go-stop (Kor: 고스톱) abo Seotda (Kor: 섯다). Hwatu je
nojczynsciyj szpilane we Chińskim Nowym Roku a Chuseok (추석). Szpilaniye we
Go-stop ôstało siy tradycyjōm koryjańskich familijōw. Koreańsko zorta je
ajnfachowo szpilanŏ we 3 perzōny, abo rzadziyj we 2.W Hanafude tyż siy szpila we
Mikronezyje we sztyry perzōny. 

Karty sōm tasowane a niyskoro położōne na kupka (mianowane tyż giełdōm). Ôziym
kart je ustawiyōne do dołu. Eźli je wiyncyj szpilerōw, to wielość handã siy
zmniyjszo.

Szpilery sztartujōm ôd rozdajōncegŏ a kōntynuujōm podle zygarã. Szpiler biere
karty rozdōne mu a prōbuje dopasowŏć je do kart na stole.Eźli niy mŏ karty kerōm
moge dopasowoć to dŏje jednōm kartã na strzodek . Karta musiy być dano wiyrchym,
a eźli je ta zorta na strzodku to szpiler biere te karty lo siyã, eźli niy mŏ to
karty ôstajōm na strzodku.



https://szl.wikipedia.org/wiki/Czasowo_strefa

Czasowo strefa – wytyczůny wjyrch powjyrzchńi Źymje uo szerokośći 15° dugośći
geograficznyj, kery rozćůngo śe połedńikowo mjyndzy bjygůnůma, we kerym
urzyndowo uobowjůnzuje jednoki czas (czas strefowy). Je uůn słůnecznym czasym
strzedńim postrzedńygo połedńika tej strefy, kery růżńi śe uo cołkowito liczba
godźin uod uńiwersalnygo czasu.

Wszyjske půnkty położůne na tym samym połedńiku majům tyn sům lokalny czas
(mjejscowy). Kożdo zmjana dugośći geograficznyj powoduje zmjana lokalnygo czasu
- we uokreśe, kej ludźe zaczyńi przekludzać śe coroz czyńśći a gibći, stowało śe
to fest ńywygodne. Cołko Źymja potajlowano na 24 strefy czasowe. Uńiwersalny
czas a czasowe strefy zostoły zapropůnowane we 1878 roku uod kanadyjskigo
wynalazce Sandforda Fleminga, zaś wkludzůno je we 1884 roku.

Strefy czasowe we ńyzmjyńůnym ksztołće uobowjůnzujům na morzach a uoceanach. Na
lůndach jejich ksztołt zostoł zmodyfikowany tak, coby małe a strzredńe państwa
znodły śe we uobrymbje jednyj czasowyj strefy, czyli uobowjůnzywoł we ńich jedyn
czas. Wjynksze państwa, take kej Zjednoczůne Sztaty, Kanada, Brazylijo, Rusyjo
abo Australijo, znojdujům śe we kilku czasowych strefach. Nojwjynkszym krajym na
śwjeće, we kerym na cołkim terytorjům uobowjůnzuje ta sama czasowo strefa sům
Chiny i to půmimo, aże růżńice we suůnecznym czaśe mjyndzy wschodńimi i
zachodńimi prowincyjůma wynoszům przez 3 godźiny.



https://szl.wikipedia.org/wiki/Afrika

Afrika – drugi podug wjyrchu kůntynynt na Źymi, mo 30,316 mln km² wjyrchu -
20,3% cołkowitygo wjyrchu lůndowygo Źymje. Půmjyszkuje go bezma 14% populacyji
Źymji t.j. 920 mln ludźůw (2006). Przechodźi bez ńa połudńik 0°, uobadwa
zwrotńiki, a tyż růwńik.

Je nojbjydńijszym kůntynyntym na źymskij kugli, dotkńyntym wjelůma plagůma, kej
malaryjo a AIDS – a tyż placym, kaj nojwjynkszo tajla ludnośći ćerpi ńydożywjyńy
abo nawet głůd.

Na půłnocy Afriki je rozlygowano nojsrogszo pustyńijo śwjata – Sahara, a na
połedńu nojstarszo pustyńijo śwjata – Kalahari. Nojdali wysůńyntym na půłnoc
půnktym Afryki je Bjoły Przilůndek (37°20' N), na połedńe Igelny Przilůndek
(34°50' S), na wschůd Przilůndek Hafůn (51°29' E) a na zachůd Przilůndek Almadi,
położůny na Půłwyspje Źylůnygo Przilůndka (17°33' W).

Nojwyższy wjyrch to wulkůn Kibo (5895 m.n.p.m.) we masywje Kilimandżaro.
Nojdugszo rzeka to Ńil (6 671 km dugośći), a nojwjynksze jeźoro to Jeźoro
Wiktorji (pow. 68,8 tyś. km²). Nojńiższy půnkt to depresyjo jeźora Assal (173 m
p.p.m.). Śtrzedńo wysokość kůntynyntu wynośi 658 m. Nojgłymbsze je jeźoro
Tangańika (1435 m). Nojwjynkszym půłwyspym we Africe je Sůmalijski Půłwysep.
Nojwjynkszo wyspa Afriki to Madagaskar.



https://szl.wikipedia.org/wiki/Sojusz_Socjalistycznych_Sowjeckich_Republik

Sojusz Socjalistycznych Sowjeckich Republik (ros. Союз Советских
Социалистических Республик, СССР, trb. Sojuz Sowjetskich Socjalističeskich
Rjespublik, trl. Soûz Sovetskih Socialističeskih Respublik) inakszy SSSR, Sojusz
Sowjecki – historyczne, totalitarne państwo socjalistyczne we Ojropje půłnocnyj
a wschodńij a Azyje půłnocnyj a strzodkowyj.

Uobjymowoło plac kole 22 mln km² uod Bałtyckego Morza a Czornygo do Pacyfiku
(nojsrogsze we historyji nowożytnyj śwjata), istńoło uod 30 grudńa 1922 do 26
grudńa 1991.

S kůńcym swojigo istńyńo, we 1991, SSSR mjoł do kupy pjyntnośće republik
(Zakałkasko FSSR we 1936 roku podźelůno na Armyńsko SSR, Azyrbejdżańsko SSR a
Gruźińsko SSR; Karelo-Fińsko SSR wklůdzono do Ruskij FSSR we 1956 roku).
Nojsrogszo s republik, tako skuli ludnośći, placu, jako śyły
polityczno-ekůnůmicznyj, bůła to Rusko FSSR. S kůńcym istńyńo tygo państwa we
SSSR kole uůnych 15 republik bůuo tyż 20 republik autonomicznych, 8 uobwodůw
autonomicznych, 10 uokryngůw, a jeszcze 6 krajůw a 123 uobwodůw.



https://szl.wikipedia.org/wiki/Saudyjsko_Arabijo

Arabja Saudyjsko, Krůlestwo Arabje Saudyjskij (ar. المملكة العربيّة السّعوديّة;
trb. As-Su'udijja; Al-Mamlaka al-Arabijja as-Su'udijja) – państwo pouožůne we
zachodńij Azyji, na Půuwyspje Arabskym. Grańičy s Irakjym, Jordańijům, Kuwejtym,
Uůmůnym, Katarym, Zjydnočůnymi Ymiratůma Arabskymi i Jymynym. Stolica znojduje
śe we Rijadźe. Arabja Saudyjsko je jydnym s państw zouožyćelskych Ligi Państw
Arabskych.

Krůlestwo Arabii Saudyjskij uobejmuje prawje 80% placu Půuwyspu Arabskigo, co
uodpowjado we přibližyńu 1/3 placu Stanůw Zjydnočůnych. Krůlestwo znojduje śe we
pouedńowo-zachodńij tajli kůntynyntu azyjotyckigo. Wschodńo tajla kraju to
puaskowyž začynojůncy śe na půunocy pustynjům Wjelgi Nafud i ćůngnůncy śe wzduž
Zatoki Arabskij, až do nojwjynkšej na śwjeće pustyńi pjaščystyj Rub Al-Chali
(Pusto Ćwjortka) na pouedńu. Na zachodźe tygo puaskowyžu znojduje śe Nadžd,
serce Půuwyspu Arabskigo, znůne s widowiskowych urwisk a pustyń žwirowych a
pjaskowych. Stolica Rijad pouožůna je wuaśńy we Nadždźe. W zachodńij tajli
kraju, růwnolygle do Mořa Čyrwůnygo, bjygńy uańcuch gůrski. W rygjůńy Hidžaz,
kery mo plac nad Mořym Čyrwůnym, znojdujům śe śwjynte mjasta islamu Mekka a
Medyna, mjasto portowe Džudda a letńo stolica kraju Taif.



https://szl.wikipedia.org/wiki/%C5%9Al%C5%AFnsk

Ślōnsk (śl-mjym.: Schläsing, pol.: Śląsk, niēm. Schlesien, czes. Slezsko, łac.
Silesia) – historyczno kraina położōno we Strzodkowyj Ojropie, na placu Polski,
Czeskiēj Republiki i Niēmiec. Ślōnsk je we dorzyczu gōrnyj a strzodkowyj Ŏdry a
poczōnkowygo biygu Wisły. Terozki skiż ŏdmiynnych geograficznych, historycznych,
ekonōmicznych a etnicznych warunkōw, Ślōnsk tajluje siy na: Gōrny i Dolny.

Za piyrsze, krajym regiōnu bōł wodny tajlōng Gōrnyj Ŏdry. Poza Ślōnskiym
rozlygowany bôł Bytōń, kery leżoł we dorzyczu Wisły (małopolski grōd).
Ślōnsko-wielgopolsko granica bōła ŏznoczano ŏd lynije wodnygo tajlungu Ŏdry i
Warty, a połedniowym krajym bōły gōrske wiyrchy. Podle kōncepcyje ruchu ludnośći
rzykoma, do Ślōnska wrachowowała siy kłodzko ziēmia we dorzyczu Ŏdry. Nojstarszo
granica Ślōnska a Łużyce biygła podle Łużyckij Nyse.

Na połedniowym wschodzie tradycyjnōm granicōm je rzyka Bioło (kraj miyndzy
downymi diecezyjōma – wrocłowskōm i krakowskōm, choć ŏd 1179 roku do XV stolecio
ziymie Ŏświēncimskiēgo Ksiōnżynstwa, Zatorskiēgo Ksiōnżynstwa a Siewierskiēgo
Ksiōnżynstwa noleżały do ślōnskich Piastōw). Na połedniowym wschodzie kraj
biygnie wiyrchōma Ślōnskigo Beskidu, jak: Klimczok, Kotorz, Malinowsko Skała,
Baranio Gōra a Ŏchodzita. Na wyżce sztadōw Czechowicē-Dziedzicē, Pszczyna a
Bieruń granicowōm rzykōm je Wisła (do ujścio Przēmsze), a potym Przymsza. We
Gōrnoślōnskim Industryjnym Ŏkryngu krajym je Brynica.

We niymieckij tradycyji granice prowincyje Ślōnsk spamiyntane sōm jako
tradycyjne kraje Ślōnska, przi czym wrachowujōm do niygo m.in. teryny
rozlygowane na zachōd ŏuod Kwise, przi tym we polskij tradycyji na zachodzie to
gynau Kwisa je krajym. Te porōżniynia dajōm baza na haja ŏ tyn kraj. Problym je
tyż połedniowo granica Dolnēgo Ślōnska, kero biygnie wiyrchōma Sudetōw – podle
niykerych kłodzko ziēmia je ŏsobnym historycznie placym.

Jedna z nojstarszych ksiōng szkryflonych na Ślōnsku je ksiēnga hēnrykowsko. Je
to stuzajtno ksiynga spisano po łacinie chrōnika ŏpactwa cystersōw we Hēnrykowiē
we Dolnym Ślōnsku. Tajla piyrszo tyj ksiyngi ŏpisuje lota ŏd fōndacyje klasztoru
we 1227 bez Hajnla Brodatygo do 1259, tajla drugo prowadzi historyjo ŏpactwa do
1310. Ksiynga zawiyro we zapiskach z 1270 zdaniy, o kerym siy godo, że je
nojstarsze zaszkryflane we godce polskij, czeskij a ślōnskij (te godki bôły tedy
blank na siy podane): ,,Day, ut ia pobrusa, a ti poziwai" co je po
ślōnsku:,,Dej, jo pobrusza, a ty pocziwej, a po polsku: ,,Daj, ja pomielę, a ty
odpoczywaj.

Na Ślōnsku je sam 7 filharmonii, a dwie Akademie Muzyczne - we Katowicach a
Wrocławie. Trza jeszcze pedzieć o ludziach, kerzy ta muzyka piszom. Nojbarzi
znani we świēcie to: Grzegorz Gerwazy Gorczycki, Georg Philipp Tellemann, Edward
Bogusławski, Jan Wincenty Hawel, Wojciech Kilar. Schlesisches Musikfest (ślōnske
tumaczeniē:Ślōnski Muzyczny Fest) to fest kery ôdbywo siē ôde 1876 z pauzōm we
lotach 1942-1996.

Ślōnsko kuchnia je fest charakterystyczno, noleżi do kuchńi
strzodkowoojropejskich, nale mogymy pedzieć, że w każdyj tajli Ślōnska warzi siē
trocha inaczij. Bez wiela lot mioła ajnflusy ze polskom, mjymjeckom a czeskom,
beztoż na cołkim Ślōnsku jodło niē je take some. Na Ślōnsku je wiela jodła kere
nikaj indzij na zimji niē ma, nale nikere potrawy sōm take kej na terynach z
kerych mioły ajnflus. Powszechnie uważo siē, iże nojczēnstszym ślōnskim jodłym
sōm rolady wroz ze ślōnskimi kluskōma a modrōm kapustōm, zaś piērsze danie musi
być nudelzupa.

Nojbarzij znane ślōnske tańce to: Trojak, Grozik, Ôwczarek, Diobōłek, Gołōmbek,
Puszczany, Ôd buczku. Wielgo tukej je rola ZPiT "Śląsk" im. S. Hadyny, kery stoł
siy nojwiynkszym i nojznońszym propagatorym ślōnskiyj kultury we Polsce i na
świyciy.

Ze Ślŏnska je 17 ludzi, kerych ŏtrzymoło nadgroda Nobla, ze tygo dziesiynciu
pochodziōło ze Breslawia:

Bez lauryatōw nadgrody Nobla, wstrzōd Ślōnzokōw je tyż wiela inkszych naukowcōw,
do bajszpila: Theodor Kaluza, Gregor Mendel, Fritz London, Maria Cunitz, Richard
Courant, Carl Friedländer a Carl Wernicke.



https://szl.wikipedia.org/wiki/Rzyka

Rzyka – naturalny, wjyrchńi wodny ćek, co uůn płyńe we wyżłobjůnyj bez rzyczno
erozyjo krzikopje a uokresowo zalewo rzyczno dolina. Ćek tyn muśi mjeć
uokreślůno dugość albo wjyrch dorzyczo - ćeki půńiży umołwjůnygo kreju
(roztomajće, znoleżńy na państwo, we Polsce dorzycze uo wjyrchu ńy myńi kej
100 km²) uznowo śe za potoki abo strůmjyńy.

Rzyka może zoczynać śe uod zdrzůdła abo powstować bez połůnczyńy poru potokůw
eli tyż wypływać ze jeźora.

Stało rzyka mo ujśće do inkszej rzyki, jeźora abo morzo. Rzyki, co uůne uchodzům
do wodnygo grůmadńika mjanuje śe znamjynnymi rzykůma, inksze to jejich dopływy.
Znamjynno rzyka do kupy ze dopływůma tworzi rzyczn systyma.

Bjyg rzyki mo nojczyńśći trzi wożne tajle: wjyrchńi, strzodkowy a dolny. Ujśće
rzyki może być trichterowate (estuaryjům) abo szyroke (delta). Inakszy je u
czasowych rzykůw, kere ujśćo ńy majům, a ajnfach krok we krok śe zatrocajům,
wśůnkajůnc we grůnt.

Rzyki majům znoczyńy lo gospodarki, sům wykorzistowane jako zdrzůdła pijalnyj
wody a do transportu. Sům tyż naturalnym śedliskym roztomajtych gatůnkůw źelinůw
a gadźiny.

Nojwjynksze rzyki na śwjeće to: Amazůnka (ze Ukajali), Ńil, Jangcy, Missisipi -
Missouri, Huang He a Uob (ze Irtyszym).



https://szl.wikipedia.org/wiki/Pary%C5%BC

Paryž (fr.: Paris) – stolica a nojwjynkšo aglůmeracyjo Francyje, pouožůno we
cyntrům Basynu Paryskigo, nad Sekwanům (La Seine). Mjasto stanowi cyntrům
polityčne, ekůnůmične a kulturalne kraju, jydno s 10 nojwjynkšych we Ojropje.
Znojdujům śe sam lične zabytki a atrakcje turystyčne, co powoduje, aže Paryž je
co roku uodwjydzany bez wjela miljůnůw turystůw.

W grańicach admińistracyjnych Paryža zamješkuje přez 2 mln uosůb (podug spisu
ludnośći s 2005 bůuo to 2 153 600), nale we coukym zespole mjejskym juž přez 12
mln (w 2007 paryskům přestřyń aglůmeracyji zamješkiwouo 12 067 000 uosůb). Paryž
stanowi tym samym drůgo co do wjelgośći pod wzglyndym ličby ludnośći
aglůmeracyjo we Uńji Ojropejskij, po Lůndyńy.

Paryž, kery je uosobnym departamyntym uo nůmeře 75, je jydnočeśńy stolicům
rygjůnu admińistracyjnygo Île-de-France.

Mjasto mo ukuod kůncyntryčny s rozchodzůncymi śe gwjaźdźiśće bulwarůma. Jygo uoś
stanowi wćynto dolina Sekwany, kera dźeli Paryž na dwje tajle: prawobřežno
(půunocno) Rive Droite a lewobřežno (pouedńowo) Rive Gauche.



https://szl.wikipedia.org/wiki/Kambod%C5%BCa

Kambodža, Krůlestwo Kambodžy (khmersko godka (trl.: Kâmpǔchéa,
Preăhréachéanachâkr Kâmpǔchéa), we lotach 1976-1989 Kampuča – państwo we
pouedńowo-wschodńij Azyji, na Půuwyspje Indochińskym, nad Zatokům Tajlandzkům.
Grańica mo uod zachodu a půunocy s Tajlandyjům (dugość grańicy – 803 km), uod
půunocy s Laosym (541 km), a uod wschodu s Wjetnamym (930 km).

Prawje couki kraj znojduje śe we dořeču Mekůngu. Dźou wodny I stopńa stanowjům
pasma Gůr Kardamůnowych a Gůr Elefanta. Řyki na wschodńich zbočach tych gůr
spuywajům do jeźora Tůnle Sap, a na zachodńich do Zatoki Tajlandzkij.

Kambodža to jydyn s nojbjydńijšych krajůw na śwjeće. Uod 1986 začůu śe proces
prywatyzacyji předśebjorstw państwowych a zakuodůw řymjeślńičych. Industryjo je
suabo rozwińjynto – fůnkcjůnujům yno moue fabryki kaučuku, tartaki a zakuody
přymysúu spožywčygo, bez tůž wjelce wažnym elymyntym gospodarki kraju je
rolńictwo. W mjastach žyje jedźińy 13% mješkańcůw kraju.



https://szl.wikipedia.org/wiki/Elwer_(fusbal)

Elwer (z ńym. "elf" - jedynośće) – we fusbalu je to jedyn s rzutůw, wykonuje śe
uůnygo s uodlygłośći 10,9728 myjtrůw uod tora. We ślůnskij godce uůnygo mjano je
trocha felerne, skiż tygo co půnkt s kerygo śe strzylo elwra ńy je gynau 11
myjtrůw uod tora, nale 12 jardůw. Wźyno śe to stůnd, co regle fusbalu
uopracowano we Ynglandźe, kaj śe ńy używo systyma SI nale ynglosaskigo systyma
mjarůw a wogůw. We ńykerych godkach mjano elwra uoznaczo "rzut karny", jako we
polskij ("rzut karny"), angelskij ("penalty kick") a inkszych.

Podug zasad fusbalu, we polu karnym mo recht być yno tormůn a zawodńik
przećiwnygo manszaftu kery strzylo elwra. Tormůn ńy może zejść s lińji torowyj
ńim strzylajůncy ńy tykńe bala. S anfanga, elwry zarzůndzano yno za jake
przewińyńe, jako faul we polu karnym abo tykńyńće bala rynkům. Terozki elwry sům
tyż knifym na rozstrzygańy szpili we systymje pucharowym, a strzylo śe je kej po
cołkim szpilu a dogrywce dalij je rymis.



https://szl.wikipedia.org/wiki/Nowy_Jork

Nowy Jork abo Mjasto Nowy Jork (ang. New York, New York City abo City of New
York, uoficjalńe The City of New York) – mjasto we stańy Nowy Jork, nojwjynkše
pod wzglyndym ličby ludnośći mjasto we Stanach Zjydnočůnych. "Mjasto, kere ńigdy
ńy zasypjo", zwane tyž "Wjelgim Jabkym" ("Big Apple"). Ležy na wschodńim
(atlantyckym) wybřežu USA, při ujśću řyk Hudson i East River do Zatoki
Nowojorskij.

Ůwožany za śwjatowe cyntrům m.in. reklamowe i medjalne (do ńydowna tyž
finansowe). W Nowym Jorku mjeśći śe guůvno śedźiba UoNZ.

Novy Jork zouožůny zostou we 1614 bez Holyndrůw na wyspje Manhattan kej faktorja
handlowo, we 1625 zouožůno uośedle Nieuw Amsterdam (Nowy Amsterdam), guůwny port
kolůńji Nowe Ńiderlandy. Prawa mjejske Nowy Amsterdam zyskou we 1653. We 1664
wroz s kolůńjům zostou zdobyty bez Anglikůw i přemjanowany na Nowy Jork. W roku
1673 Holyndři uodzyskali mjasto, nale na mocy pokoju we Westminster 19 lutygo
1674 uoddali mjasto Anglikům we zamjan za uznańy holynderskych praw do Surinamu.
W XVIII stolećo podčas wojny uo ńypodleguość USA (1775–83) brytyjske wojsko
prowadźiuo uokupacyje mjasta. W lotach 1785–90 bůu śedźibům wuadz USA. We 1929
krach na geudźe nowojorskij započůntkowoú wjelgi śwjatowy kryzys gospodarčy. 11
wřeśńa 2001 přeprowadzůno zamach terrorystyčny na World Trade Center, wskutek
kerygo zginyuo ůng. 3000 ludźi, we tym 343 stražokůw FDNY (Fire Department New
York City abo Fire Department New York) a zńiščůny zostou couky kůmpleks WTC.



https://szl.wikipedia.org/wiki/Atlantycki_Uocean

Uocean Atlantycki, Atlantyk – drůgi pod wzglyndym wjelgośći uocean na Źymji,
kery pokrywo ůngyfer 20% jeji powjeřchńi. Mjano wywodźi śe s mitolůgji greckij a
uoznačo "Moře Atlasa".

Atlantyk mo kštout půgrubjůnyj a ńyco rozćůngńjyntej buchštaby "S"(abo lekko
zńykštoucůnyj papůgi, uobrůcůnyj dźobym na lewo). Znojduje śe půmjyndzy:
Ojropům, Afrikům, Amerikům Půunocnům, Amerikům Pouedńowům a Antarktydům.
Atlantyk pouůnčůny je s Uoceanym Spokojnym bez Uocean Arktyčny na půunocy a
Ćeśńina Drake'a na pouedńu.

Atlantyk wroz s přileguymi mořůma zajmuje powjeřchńo ůng. 106 450 000 km², a bes
ńich 82 362 000 km². Přibližůno uobjyntość tygož uoceanu wynośi 354 700 000 km³
(z mořůma) a 323 600 000 km³. (bez můř). Středńo guymbokość: 3600 m; nojwjynkšo
- Růw Puerto Rico - 9220 m. Dugość lińji břygowej: 111 855 km (nojbařij
urozmaicono we tajli půunocnyj). Rozćůnguość růwnoležńikowo we nojwjynkšym
přewynžyńu mjyndzy wybřežůma Ameriki Pouedńowyj a Afriki wynośi 2 800 km, a 13
500 km rachujůnc uod zachodńigo kraja Zatoki Meksykańskij do wschodńygo břygu
Mořa Čornygo.

Charakterystyčnymi lo dna Uoceanu Atlantyckigo sům wzńyśyńo Gřbjetu
Śrůdatlantyckigo rozćůngajůnce śe bez střodek dna. Guymbja Růmanche (7 758 m)
dźeli Gřbjet Śrůdatlantycki na půunocnoatlantycki a pouedńowoatlantycki. Na
wschůd uod Gřbjetu Śrůdatlantyckigo wystympujům basyny uoceańične - Hišpański,
Gwinyjski, Angolski, Kapski, Afrikańsko-Antarktyčny a Źelůnygo Přilůndka,
natůmjast zachodńo tajla Uoceanu Atlantyckigo zawjero basyny - Gujański,
Půúnocnoamerykański, Labradorski, Brazylijski a Argyntyński.

Uogůlno powjeřchńa wysp pouožůnych na Uoceańy Atlantyckym to 8,6 mln km².
Wjynkše wyspy a archipelagi: Grynlandja, Wyspy Brytyjske, Islandja, Źymja
Baffina, Nowo Fůndlandja, Wjelge a Moue Antyle, Bahamy, Azory, Wyspy Kanaryjske
a Wyspy Źelůnygo Přilůndka.

Myńše wyspy: Wyspa Bouveta, Georga Pouedńowo, Sandwich Pouedńowy, Tristan da
Cunha, Gough, Wyspa Śwjyntej Helyny.



https://szl.wikipedia.org/wiki/%C5%B9eliny

Źeliny (Archaeplastida Adl i in. 2005, downe naukowe mjana: Vegetabilia,
Plantae, Phytobionta, Plastida, Primoplantae) – eukaryjotyczne a samofutrujůnce
uorganizmy, kere wykorzistujům słoneczno ynergijo bez farbujůnce substancyje we
proceśe asymilacyji. Trefjajům śe tyż postrzůd źelinůw uorgańizmy
cudzofutrujůnce - saprofityczne a pasorzitnicze, nale mo to wtůrny charaktyr.
Źeliny sům zbudowane ze kůmůrkůw, kere u wyżyj zorgańizowanych zortůw źelinůw
tworzům tkanki a narzůndy, kere dowajům jeim dychać, futrujům je, dowajům
wzrastać a śe rozwijać. Źeliny przi udźale chloroplastůw kere majům we śa
chlorofil przeprowadzajům terminy fotosyntezy, keryj zapasowym produktym je
skrobja. Majům uůne sztajfno, nojczyńśći celulozowo kůmůrkowo śćana. Mogům uůne
durś wzrastać uod twůrczyj tkanki, kero poradźi tajlować kůmůrki. Nojczyńśćij
źeliny sům trwale przirośńynte do zola. We proceśe ywolucyji doszło do srogij
roztůmajtośći formůw źelinůw a jejich przistosowańo do růżnych warůnkůw bytowańo
na Źymji.



https://szl.wikipedia.org/wiki/%C5%9Al%C5%8Dnsk

Ślōnsk (śl-mjym.: Schläsing, pol.: Śląsk, niēm. Schlesien, czes. Slezsko, łac.
Silesia) – historyczno kraina położōno we Strzodkowyj Ojropie, na placu Polski,
Czeskiēj Republiki i Niēmiec. Ślōnsk je we dorzyczu gōrnyj a strzodkowyj Ŏdry a
poczōnkowygo biygu Wisły. Terozki skiż ŏdmiynnych geograficznych, historycznych,
ekonōmicznych a etnicznych warunkōw, Ślōnsk tajluje siy na: Gōrny i Dolny.

Za piyrsze, krajym regiōnu bōł wodny tajlōng Gōrnyj Ŏdry. Poza Ślōnskiym
rozlygowany bôł Bytōń, kery leżoł we dorzyczu Wisły (małopolski grōd).
Ślōnsko-wielgopolsko granica bōła ŏznoczano ŏd lynije wodnygo tajlungu Ŏdry i
Warty, a połedniowym krajym bōły gōrske wiyrchy. Podle kōncepcyje ruchu ludnośći
rzykoma, do Ślōnska wrachowowała siy kłodzko ziēmia we dorzyczu Ŏdry. Nojstarszo
granica Ślōnska a Łużyce biygła podle Łużyckij Nyse.

Na połedniowym wschodzie tradycyjnōm granicōm je rzyka Bioło (kraj miyndzy
downymi diecezyjōma – wrocłowskōm i krakowskōm, choć ŏd 1179 roku do XV stolecio
ziymie Ŏświēncimskiēgo Ksiōnżynstwa, Zatorskiēgo Ksiōnżynstwa a Siewierskiēgo
Ksiōnżynstwa noleżały do ślōnskich Piastōw). Na połedniowym wschodzie kraj
biygnie wiyrchōma Ślōnskigo Beskidu, jak: Klimczok, Kotorz, Malinowsko Skała,
Baranio Gōra a Ŏchodzita. Na wyżce sztadōw Czechowicē-Dziedzicē, Pszczyna a
Bieruń granicowōm rzykōm je Wisła (do ujścio Przēmsze), a potym Przymsza. We
Gōrnoślōnskim Industryjnym Ŏkryngu krajym je Brynica.

We niymieckij tradycyji granice prowincyje Ślōnsk spamiyntane sōm jako
tradycyjne kraje Ślōnska, przi czym wrachowujōm do niygo m.in. teryny
rozlygowane na zachōd ŏuod Kwise, przi tym we polskij tradycyji na zachodzie to
gynau Kwisa je krajym. Te porōżniynia dajōm baza na haja ŏ tyn kraj. Problym je
tyż połedniowo granica Dolnēgo Ślōnska, kero biygnie wiyrchōma Sudetōw – podle
niykerych kłodzko ziēmia je ŏsobnym historycznie placym.

Jedna z nojstarszych ksiōng szkryflonych na Ślōnsku je ksiēnga hēnrykowsko. Je
to stuzajtno ksiynga spisano po łacinie chrōnika ŏpactwa cystersōw we Hēnrykowiē
we Dolnym Ślōnsku. Tajla piyrszo tyj ksiyngi ŏpisuje lota ŏd fōndacyje klasztoru
we 1227 bez Hajnla Brodatygo do 1259, tajla drugo prowadzi historyjo ŏpactwa do
1310. Ksiynga zawiyro we zapiskach z 1270 zdaniy, o kerym siy godo, że je
nojstarsze zaszkryflane we godce polskij, czeskij a ślōnskij (te godki bôły tedy
blank na siy podane): ,,Day, ut ia pobrusa, a ti poziwai" co je po
ślōnsku:,,Dej, jo pobrusza, a ty pocziwej, a po polsku: ,,Daj, ja pomielę, a ty
odpoczywaj.

Na Ślōnsku je sam 7 filharmonii, a dwie Akademie Muzyczne - we Katowicach a
Wrocławie. Trza jeszcze pedzieć o ludziach, kerzy ta muzyka piszom. Nojbarzi
znani we świēcie to: Grzegorz Gerwazy Gorczycki, Georg Philipp Tellemann, Edward
Bogusławski, Jan Wincenty Hawel, Wojciech Kilar. Schlesisches Musikfest (ślōnske
tumaczeniē:Ślōnski Muzyczny Fest) to fest kery ôdbywo siē ôde 1876 z pauzōm we
lotach 1942-1996.

Ślōnsko kuchnia je fest charakterystyczno, noleżi do kuchńi
strzodkowoojropejskich, nale mogymy pedzieć, że w każdyj tajli Ślōnska warzi siē
trocha inaczij. Bez wiela lot mioła ajnflusy ze polskom, mjymjeckom a czeskom,
beztoż na cołkim Ślōnsku jodło niē je take some. Na Ślōnsku je wiela jodła kere
nikaj indzij na zimji niē ma, nale nikere potrawy sōm take kej na terynach z
kerych mioły ajnflus. Powszechnie uważo siē, iże nojczēnstszym ślōnskim jodłym
sōm rolady wroz ze ślōnskimi kluskōma a modrōm kapustōm, zaś piērsze danie musi
być nudelzupa.

Nojbarzij znane ślōnske tańce to: Trojak, Grozik, Ôwczarek, Diobōłek, Gołōmbek,
Puszczany, Ôd buczku. Wielgo tukej je rola ZPiT "Śląsk" im. S. Hadyny, kery stoł
siy nojwiynkszym i nojznońszym propagatorym ślōnskiyj kultury we Polsce i na
świyciy.

Ze Ślŏnska je 17 ludzi, kerych ŏtrzymoło nadgroda Nobla, ze tygo dziesiynciu
pochodziōło ze Breslawia:

Bez lauryatōw nadgrody Nobla, wstrzōd Ślōnzokōw je tyż wiela inkszych naukowcōw,
do bajszpila: Theodor Kaluza, Gregor Mendel, Fritz London, Maria Cunitz, Richard
Courant, Carl Friedländer a Carl Wernicke.



https://szl.wikipedia.org/wiki/S%C5%82%C5%AF%C5%84ce

Słůńce inakszyj Klara – postrzodkowo gwjozda Słůnecznygo Ukłodu, wele keryj
kwyrlo Źymja, inksze planety a myńsze ńybjeske ćoła. Klara to nojwidńyjszy
uobjekt na ńybje a uobyczne zdrzůdło energije, kero przibywo ku Źymji.

Astronůmiczny simbol Słůńca to uokrůng s punktym we postrzodku: (Unicode: 2609).

Słůńce je gwjozdům głůwnygo ćůng (V klasa widnośći). Typ widmowy uod ńigo (G2)
charakteryzuje bjoławo farba a uobecność we widmje lińji zjůńizowanych a
neutralnych metali a fest lichych lińji wodoru.

Klara leży we jydnym s ramjůn szpiralnych Galaktyki, 26 tyśyncy śwjytlnych rokůw
uod jeji postrzodka a ůngyfer 26 rokůw śwjytlnych uod plaszczyzny růwńika
Galaktyki. Kwyrlo wele cyntrům Mlycznyj Cesty gibko na 220 km/s we czaśe 226
miljůnůw lot, co dowo bez 20 uobjygůw po dźiś dźyń we gyszichće gwjozdy. Uod
Słůńca dźeli nos ůngyfer 150 mln km.

Słůńce je kuglům zjůńizowanygo gazu uo maśe 1,9891 × 1030 kg (333 950 mas
Źymje), przi czym 74% zajmowo wodůr, 25% - hel, a myńi kej 1% to ćyńżejsze
elementy a roz za kedy proste chymiczne spojiny (zwjůnzki). Kugla plazmy
utrzimywano je we hydrostatycznyj růwnowadze skiż śiły grawitacyje s jydnyj
zajty a rosnůncym a tyż s głymbokośćům a ćiśńyńym gazu, kere růwnoważy ćynżar
materyje ponad. W cyntrům ćiśńyńy erbuje wertość 1016 Pa, co je wyńikym faktu,
aże jůndro rozhajcowuje śe do tymperatury poranośće miljůnůw stopńi, we keryj to
tymperaturze můgům już zalajzować reakcyje jůndrowe. W przipadku gwjozd głůwnygo
cugu reakcyjům jůndrowům, kero dowo ynergijo je pomjana wodoru we hel. Gynstość
materyje we jůndrze Słůńca to 1,5×105 kg/m³, nale wysoko tymperatura trzimje
materyja we stańy gazowym, atoli gynstość gazu na wjyrchu to 10–4 kg/m³, czyli
je to prawje průżńo. Na podstawje uodmjynnych własnośći plazmy a procesůw we ńij
zachodzůncych, kere wyńikajům s růżńic we gynstośći i tymperaturze, idźe
wyrůżńić trzi roztůmajte becyrki postrzodku Słůńca: jůndro, uotoczka a
atmosfera.

Připuščo śe, aže Suůńce powstouo ůng. 4,6 milijorda lot tymu. Po trwajůncym
kilkadźeśůnt miljůnůw lot uokreśe kurčyńo śe uobuoku mjyndzygwjozdowygo, Suůńce
rozpočyuo pobyt na ćůngu guůwnym (zob. Djagrům H-R). Bez 4,6 milijorda lot
Suůńce zwjynkšůúo swůj průmjyń uod 8 do 12%, a jasność uo uok. 27%. Zawartość
wodoru we jůndře modygo Suůńca wynośiua ůng. 73%, uobecńy juž yno 40%. Kedy
zapasy wodoru wyčerpjům śe, co nastůmpi za myńi wjyncyj kolejne 5 mld lot,
Suůńce zmjyńi śe we čerwůnygo uolbřima, po čym uodřući zewnyntřne warstwy,
přeistačajůnc śe we bjouygo karua. Bez wjela milijordůw lot bydźe styguo, až
stańy śe čornym karuym (wšychśwjot je ješče za mody, by istńouy take uobjekty).



https://szl.wikipedia.org/wiki/Ptoki

Ptoki (Aves) – grůmada stouoćeplnych zwjyřůnt s podtypu kryngowcůw. Je nojbarźi
zrůžńicowanům spojstřůd grůmad kryngowcůw lůndowych – na coukij Źymji je ůngyfer
10 000 gatůnkůw ptokůw, kere zamjyškujům ekosystymy na coukym śwjeće. Jejich
wjelgość waho śe uod 5 cm u koliberka hawańskigo do 2,7 m u struśa. Dźou
bjolůgije badajůncy ptoki to uorńitolůgijo.

Charakterystyčne lo ptokůw nowočesnych (Neornithes) sům: skůra wytwařajůnca
fyjdry, předńy kůńčyny překštoucůne we křidua, ščynki uokryte růgowym dźobym, u
wspůučesnych předstawićeli pozbawjůnym zymbůw, leki, mocny škelet a štyrodźouowe
serce. Ptoki sům prowje zawdy zdolne do lotu, atoli ńykere gatůnki sům wtůrńy
ńylotne – jejich ukuad pokarmowy a uoddechowy sům přistosowane do tej zdolnośći.
Krům tygo uodznačajům śe wysokům aktywnośćům metaboličnům. Rozmnažajům śe bez
skuadańy a wyśadywańy uotočůnych twardům šupům jajcůw. Ńykere ptoki, ščygůlńy s
řyndůw krukowatych a papůgowych noležům do nojbarźi inteligyntnych gatůnkůw
zwjyřůnt, zdolnych do twořyńo a užywańo přiřůndůw půmocńičych a překazujůncych
ta wjydza nastympnym pokolyńům.

Wjela gatůnkůw uodbywa dalekodystansowe wyndrůwki, inkše přymjyščajům śe myńi
rygularńy na krůtše uodlyguośći. Sům zwjeřyntůma socyjolnymi, porozůmjewajům śe
při půmocy wizualnych sygnouůw a zawouań kůntaktowych, kej i śpjywym, bjorům
udźou we wspůlnych lyngach, polowańach, přepyndzańu drapježńikůw, zgrupowańach
migracyjnych.

Wjynkšość gatůnkůw ptokůw žyje můnůgamičńy, nojčyńśći na čos jydnygo sezůnu, roz
na kedy na uokres kilku lot, řodźi twořům ta samo para bez coue žyće. Inkše
gatůnki twořům lyngowe systymy poligyńične – s kilkůma samicůma připadajůncymi
na jydnygo samca. Řodko spotyka śe gatůnki polijůndryčne s wjelůma samcůma a
jydnům samicům. Jajca sům na zwyk skuadane do gńozd i wyśodywane bez uojcůw.
Cechům charakterystyčnům lo wjynkšośći ptokůw je dugi uokres uopjekůńčy nad
wyklutymi pisklyntůma.

Wjela gatůnkůw ptokůw mo znočyńy gospodarče lo čowjeka, nojčyńśći kej zwjyřynta
užytkowe. Sům přede wšyjskym zdřůduym požywjyńo pozyskiwanygo bez hodowlo abo
polowańo. Zastosowańy gospodarče znojdujům tyž tajle pozyskiwane s ptokůw np.
fyjdry. Ńykere gatůnki, ščygůlńy ptoki śpjewajůnce, kej i papůgowate, sům
popularnymi zwjeřyntůma důmowymi. Krům tygo uodchody kilku gatůnkůw sům užywane
kej nawůz we rolńictwje. Ůngyfer 120–130 gatůnkůw ptokůw wymoruo uod XVII w. kej
rezultat ludzkij dźoualnośći, setki inkšych gatůnkůw wymaruo wčeśńij. Uobecńy
uocyńo śe ůngyfer 1200 gatůnkůw kej zagrožůnych wygińyńćym bez čynńiki
antropůgyńične, s drůgij strůny čowjek stara śe atoli uo jejich uochrůna. Ptoki
sům tyž ylymyntym ludzkij kultury – uod religje bez poezyjo do muzyki
popularnyj. Amatorsko uobserwacyjo ptokůw, kera rozwinyua śe we uostatńich
dekadach do rozmjarůw masowygo hobby, je uprawjano we wjelu krajach
rozwińyntych.



https://szl.wikipedia.org/wiki/Polsko_godka

Polsko godka (pol. język polski, [ˌjɛ̃zɨk ˈpɔlskʲi], polszczyzna) to je godka
zachodńosuowjańsko, užywano bez ůngyfer 42,5 miljůnůw ludźi na coukym śwjeće,
guůwńy we Polsce. Zarozki po ruskim, je drůgům pod wzglyndym ličby užytkowńikůw
godkům suowjańskům, na růwńi s ůkrajińskům.

Uobecńy polski je godkům uřyndowům we Polsce a je lo 37-38 miljůnůw ludźi godkům
uojčystům. Wjela godojůncych we ńij mjyško tyž we zachodńij Bjouoruśi, Ůkrajińe
uoroz na wschodńij Litwje ščygůlńy nauokouo mjasta Wilno. Ze wzglyndu na
migracyje Polokůw, po polsku godo śe tyž we Stanach Zjydnočůnych, Australiji,
Kanadźe, Brazylije, Irlandji a Wjelgij Brytańji.

Polsko godka je guůwnym přydstawićelym grupy lechickich godek, oduomu
zachodńosuowjańskych. Wykštoućiuy śe uůne na terytoryjům uobecnyj Polski s
pjyrwotnych djalyktůw, we kerych śe godouo we Wjelgopolsce a Mouopolsce. Godki
te mojům podane na śebje suowńictwo, ščegůlńy do suowackigo (nojbarźi), českigo,
kašubskigo, ślůnskigo, bjouoruskigo a ůkrajińskigo.

Polsko godka zaličano je do grupy godek suowjańskich, mjanowano lechickům.
Uobejmuje uůna take godki kej půmorsko (uobecńy martwo, pozostouo po ńij ino
kašubsko a tyž pouabsko godka (wymaruy we XVIII wjeku). Bliskimi krewnymi
polskij godki sům godka česko, suowacko, gůrno- a dolnouůžycko. Inkše godki
suowjańske tyž majům jake wspůlnośći s polskům, sům uůne atoli řodše.

Skuli tygo, co polsko godka noležy do godek indoojropejskich, bezmauaś wšyjske
godki Ojropy majům co wspůlnygo ś ńům. Wyjůntkym sům tukej godki kerych śe ńy
wuůnčo do familije indoojropejskij.



https://szl.wikipedia.org/wiki/Peru

Peru (Perú, Republika Peru - República del Perú) – państwo we zachodńij tajli
Ameriki Pouedńowyj, nad Uoceanym Spokojnym. Je to třeće co do wjelgośći państwo
kůntynyntu a nojwjynkšy kraj andyjski. Stolicům Peru je Lima.

Peru je krajym uo bůgatej, wjelowjekowyj historyji. Na teryńy uobecnygo Peru we
uokreśe prekolůmbijskym istńouy rozwińynte cywilizacyje indjanerske. Po zdobyću
Peru bez hišpańskych kůnkwistadorůw na čele s Francisco Pizarro, utwořůno sam
nojwjynkše a nojbůgatše wicekrůlestwo. Mimo zrywůw powstańčych Inkůw ńy udouo im
śe pokůnać hišpańskych kolůńizatorůw. We XIX wjeku we coukej Americe Pouedńowyj
pojawiuy śe důnžyńo ńypodlyguośćowe uod hišpańskij metropoliji. Dźepjyro we 1821
roku dźynki uobcym bojowńikům Peru proklamowouo ńypodlyguość.

Mimo mocy bůgactw naturalnych Peru we XIX a XX wjeku ńy můguo uzyskać
uodpowjadajůncyj mu pozycyji mjyndzynarodowyj. Sytuacyjo wewnyntřno kraju bůua
ńystabilno, a šyroke řeše spouečne ćerpjouy bjyda. Wjelokrotńy armja, na dužše
abo krůtše uokresy, přejmowoua wuadza abo mjoua ajnflus na polityčno sytuacyjo
we kraju.

Po uokreśe po tajli dyktatorskych řůndůw Alberto Fujimoriygo, we dymokratyčnych
wyborach wuadza zdobůu Alejandro Toledo, pjyršy prezydynt indjanerskigo
pochodzyńo we historyji kraju a coukej Ameriki Pouedńowyj. Mimo pewnych
uośůngńyńć na polu gospodarki a wzglyndnygo uspokojyńo sytuacyje we Peru, kraj
tyn nadal boryko śe s ličnymi problymůma spouečno-polityčnymi. Uod paźdźerńika
2006 prezydyntym půnowńy je Alan Garcia Perez, kerygo popředńy řůndy
doprowadźiuy kraj do zapaśći gospodarčyj.



https://szl.wikipedia.org/wiki/Panama

Panama, Republika Panamy (szp. Republica de Panama) – państwo we Strzodkowyj
Americe, rozlygowane nad Karajibskim Morzem a Pokojnym Uoceanem. Grańica mo s
Kolůmbijům a Kostarykům. Znůmo najbarzi ze Panamskigo Kanału, kery skrůćůł droga
s Atlantyckigo Uoceanu na Pokojny Uocean.

S anfanga zamjyszkano uod Indjanerůw, we 1501 prziłůnczono do Szpańijskich
kolůńiji we Americe. Uod 1830 tajla Kolůmbije, ńypodległo uod 1903 roka. We
uzyskańu ńypodległośći dopůmogły Panamje Zjednoczůne Sztaty, nale za to dostoły
Sztrefa Panamskigo Kanału, nad kerům Panama uzyskała suwerynność dźepjyro we
1997 roku.

Ludność: 60% Metysy, 20% Mulaty a Negry, 10% bjoli, krům tygo Indjanery a
krojcoki. Ůng. 84% mjyszkańcůw je katolikůma.

We gospodarce nojwjynkszy udźoł mo obsługa Panamskigo Kanału, krům tygo
bauerstwo a industryja.

Panama je potajlowano na 9 prowincyjůw (szp. provincias) a 3 terytoryja
autochtůnůw (szp. comarcas indígenas). Krům tygo sům dwa comarcas, kere sům
podporzůndkowane regjyrůnkowi prowincyjalnymu a majům sztatus růwny panamskich
gminům (szp. corregimiento).



https://szl.wikipedia.org/wiki/Pakistan

Pakistan, Islamsko Republika Pakistanu (ang. Islamic Republic of Pakistan; urdu
trl. Islāmī Jamhūriyat Pākistān, trb. Islami Dźamhurijat Pakistan) – państwo we
pouedńowyj tajli Azyje, pouožůne nad Mořym Arabskym.

Wjynkše mjasta: Karači, Lahaur, Faisalabad, Rawalpindi, Pešavar, Kweta, Multan,
Bahawalpur, Sakkhar, Hajdarabad.

Nojwyžšy půnkt: K2 8 611 m n.p.m., nojńižšy půnkt Uocean Indyjski 0 m
Ferwaltůngowy tajlůng: 4 prowincyje, 1 terytorjům stouečne i 1 terytorjům
plymjynne. Pakistan rośći pretynsyje do terytorjům Džammu i Kašmir – spornygo s
Indjamůma; spůr uo tyn uobšar uod lot 50. XX wjeku stanowi zařewje powažnygo
kůnfliktu mjyndzypaństwowygo. S kuli tych roščyń statystyka pakistańsko podowo
wjynkšy uobšar państwa – 896 145 km².

Religje: Islam (97%, we tym 77% sůnńići i 20% šyići), wyznańa chřeśćijańske
(1,6%), hinduizm (1,5%), buddyzm, śikhizm.

Skuod narodowośćowy : Pyndžabčycy (48%), Sindhowje, Beludžowje, Paštůńi,
uchodźcy s Afgańistanu.



https://szl.wikipedia.org/wiki/Krze%C5%9B%C4%87ija%C5%84stwo

Chřeśćijaństwo (gr. Χριστιανισμóς , uać. Christianitas) – religijo
můnotejistyčno i familijo zwjůnzkůw wyznańowych, kere guošům naučańy uo
mesyjůństwje i synostwje božym Jezusa Chrystusa, jygo mynčyńskij i uodkupjyńčej
śmjyrći a zmartwychwstańu. Śwjyntům kśygům chřeśćijan je Biblijo. Nojwjynkšo
religja na śwjeće pod wzglyndym ličby wyznawcůw (kole 1/3 ludnośći śwjata),
bjorůnc pod uwaga wšyjstke uodůmy wchodzůnce we jej skuad. Zgodńy s Dźejůma
Apostolskymi (11,26) "W Antjochje po roz pjyršy zmjanowano učńůw chřeśćijanůma"
(gr. Χριστιανός).

Pjerwotńy symbolym chřeśćijaństwa bůua ryba, zaś we III w. stou śe ńim křiž.
Nawjůnzano we tyn sposůb do dwůch pjyršych liter greckych suowa Christos (chi i
ro), a nastympńy tyž do ukřižowańa Jezusa Chrystusa. Wprowadzyńy křiža greckigo
do chřeśćijaństwa připisuje śe mńichowi ygipskymu Pachůmjušowi (rok 322 n.e.).

Dokuadne uokreślyńy grańic tej religije je kwestjům spornům. Ńy wšyscy zaličajům
do wyznań chřeśćijańskych (guůwńy s kulitego, co ńy uznojům istńyńo Bůga we
Trůjcy Śwjyntej) Śwjadkůw Jehowy, mormůnůw, arjan a ńykerych nowych ruchůw
religijnych, nawet kej te wyznańo uwažajům śe za chřeśćijańske.

Chřeśćijaństwo je objawjůnům religijům můnotejistyčnům: zakuodo wjara we
jydynygo Bůga, kery je Stwůrcům śwjata. Wjynkšość chřeśćijan wyznoje dugmat
tryńitarny (wjynkšość uznoje wjara we uůw dugmat za warůnek kůńyčny, by můc śe
nazywać chřeśćijańinym), kery gośi, aže Bůg istńije we třech uosobach
(hipostazach), čyli, aže Bůg je Trůjjydyny. Uoznača to, aže Bůg, co do natury je
Jedyn, choć we třech Uosobach: kej Bůg Uojćec, Syn Božy (Jezus) i Duch Śwjynty.
Koždo s uosůb Božych mo ta samo, jydno bosko natura i pozostaje we wzajymnej
relacyji uosobowyj na zasadźe pochodzyń: Bůg Uojćec stanowi zasada pochodzyńo do
Syna, a cuzamyn s ńim (wspůlńy – uac. filjoque – we tradycyji zachodńij, bez
Syna – uać. per filium – we tradycyji wschodńij) do Ducha Śwjyntygo.

Bůg s miuośći do půgrůnžůnej we gřechu ludzkośći posuou swygo Jednorodzůnygo
Syna kery "stou śe čuowjekym" i dokůnou dźeua zbawjyńo śwjata. Chřeśćijańy
wjeřům, aže přijmujůnc uofjara Jezusa uzyskujům zbawjyńy i žyće wječne. W časach
uostatečnych nastůmpi "zmartwychwstańy ćou" a Sůnd Uostatečny na kerym nastůmpi
tajlůng na zbawjůnych i potympjůnych.

Chřeśćijańy ńykerych wyznań (m.in. katoliki i prawosuawńi) uoddajům tyž čeść
Marii - matce Jezusa, śwjyntym i ańouům, kere to kulty rozpowšychńiuy śe uod IV
stolećo.

Podstawowym přikazańym etyčnym chřeśćijan krům přikazań Dekalůgu je přikazańy
miuośći Bůga a bliźńich (nawet ńypřoćeli).

Chřeśćijańy wjeřům we jydyn Kośćůu powšychny ustanowjůny bez Jezusa, kej
wspůlnota ludźi wjeřůncych i důnžůncych do zbawjyńo. Tajla s ńich uwaža, aže
uowym Kośćouem je zgrůmadzyńy do kerygo noležům (chřeśćijańy ekskluzywńi), a
inkša tajla – aže Kośćouem tym je ńywidźalno wspůlnota ludźi pouůnčůnych
wspůlnům wjarům, noležůncych do růžnych wyznań (chřeśćijańy inkluzywńi). Pjyrše
podejśće skuańo do uodmawjańo inkšym wyznańům prawa do nazywańo śe
chřeśćijańskymi a prozelityzmu – nawracańo inkšowjercůw. Drůge skuańo do
ekůmyńizmu a dostřygańo we inkšych wyznańach inspirujůncych wartośći. Bo we
ramach chřeśćijaństwa fůnkcjůnuje wjela wyznań (dynůminacyji) te wewnyntřne
tajlůngy můgům być bez wjernych traktowane kej nojwjynkša rano wspůučesnygo
chřeśćijaństwa, nale tyž kej bůgactwo i wartość.

Na śwjeće istńije tyž wjela wyznań uznojůncych śe za chřeśćijańske, nale ńy
uznawanych bez inkše wspůlnoty za chřeśćijańske. Přikuadym može być antropozofja
Rudolfa Steinera, přijmujůnca reinkarnacyjo. S kolei we Stanach Zjydnočůnych
powstou Kośćůu Jezusa Chrystusa Śwjyntych w Dńach Uostatńich, kerygo wyznawcy
nazywańi sům mormůnami, gdyž uobok Bibliji uznojům ješče Kśynga Mormůna, kerům
řekůmo spisali žydźi, keři wywyndrowali s Jerozolymy do Ameryki we VI stolećo
před Chrystusym.

Wyznańo chřeśćijańske twořům jydno s nojwjynkšych religii, ščygůlńy ličnům we
Ojropje a na terynach skolůńizowanych bez Ojropejčykůw – we Americe i
Australiji.

Bardzo trudno je šacować dokuadna ličebność wyznawcůw, bo wjela s tych wyznań,
we ščygůlnośći katolicyzm, praktykuje chřest ńymowlůnt i uwaža koždygo
uochřčůnygo za swojygo wyznawcy, nawet ježeli zostou uůn čuůnkym inkšygo Kośćoua
eli nawet religii. Jedynym sposobym na uopuščyńy Kośćoua za žyća je apostazyjo.



https://szl.wikipedia.org/wiki/Janosch

Janosch, po prowdźe Horst Eckert, rodz. 11 marca 1931 we Zobrzu - ślůnski
pisorz, kery tworzi we mjymjeckij godce.

Rodzůny we robotńiczyj familiji. Jak bůł 13 lot stary, zaczůn robota jako
ślůsorz. Ńyskorzi we 1945 uostoł do kupy ze familijům wyśedlůny do Mjymcůw. We
Oldenburgu mjoł robota we tekstylnyj industryji a bůł szkolorzym we wjeczorowyj
szuli. We 1946 Weryfikacyjno Kůmisyjo prziznała familiji Eckretůw polske
uobywatelstwo. Průgowoł swojich śył jako pisorz uod 1960 roku (Die Geschichte
von Valek dem Pferd). Sława Janoschowi przińosła dźepjyro seryjo kśůnżkůw lo
bajtli. Pjyrszo ś ńich, Oh, wie schön ist Panama (Och, jako gryfno je Panama),
bůła wydano we 1976, we tym cyklu ukozało śe przez 120 kśůnżkůw, kere
przetumaczůno na przez 30 godkůw. Janosch ńy ino je napisoł, nale i zilustrowoł
(mo grajfka do grafikůw). Dowńi, we 1970 roku, wydoł Cholonek oder Der liebe
Gott aus Lehm - historyjo uo Gůrnym Ślůnsku a losach Ślůnzokůw uod 30. do 50.
lot XX stolećo. We 2004 jeji adaptacyjo na scyna tyjatru zrobjůł Tyjater Korez
ze Katowicůw.

Mimo, co tworzi we mjymjeckij godce, Janosch poważo śa za Ślůnzoka, co dycki
podkryślo. We wywjadźe lo katowickigo wydańo Gazety Wyborczyj pedźoł: "Czuja śe
Ślůnzokym. To je mojo nacyjo, to je mojo religijo". Jeli rozchodźi śe uo
religijo, Janosch mo antyklerykalne przekůnańa. We sztuce Zurück nach Uskow
krytykuje rzimskokatolicki Kośćůł a papjyża Jůna Paula II. Terozki půmjyszkuje
na Tynerifje. Hercki ze chaupy przi Pjekarskij hulicy we Zobrzu, kaj bůł
rodzůny, dobowoł dźyńńikorz Gazety Wyborczyj zarozki po jeji zbulyńu, a terozki
jako Hercki Janoscha sům nadgrodům uod tygo cajtůngu lo Ślůnzokůw, kere
rozsławjajům regijůn.



https://szl.wikipedia.org/wiki/Los_Angeles

Los Angeles – mjasto we USA nad Uoceanym Spokojnym we stańy Kaliforńijo. Wroz s
San Djygo, twoři drůgi co do wjelgośći uobšar metropolitalny we kraju ličůncy
16,4 mln (2002) mješkańcůw (mjanowany potočńy pouedńowokaliforńijskym
mygalopolis). Los Angeles je popularńy mjanowane Mjastym Ańouůw (City of
Angels).

Historyjo mjasta śyngo XVIII wjeku (rok 1781), kedy přibyli sam Hišpańy,
zakuodajůnc misyja frańćiškańsko. Wokůu ńij rozwinyua śe uosada mjejsko, kera do
1821 roku bůua we pośadańu wicekrůlestwa Nowyj Hišpańje, a potym Meksyku.

Lata 1846-1848 bůuy bařzo buřliwe we jygo dźijach, mjasto bůuo we cyntrům wojny
meksykańskij. Po jeji zakůńčyńu trafiuo pod panowańy amerykańske a zostouo
wůnčůne do USA.

Půnowny swůj rozwůj Los Angeles přežůuo we lotach 1885-1895, kedy to zostouy
uodkryte zuoža ropy naftowyj a zostoua wybudowano tukej bana transkůntynyntalno,
co spowodowouo přesuwańy śe gospodarčygo cyntrům Kaliforńe na pouedńe stanu.



https://szl.wikipedia.org/wiki/Libijo

Libijo (ليبيا, Libija), uoficyjolńy do 2011: Wjelgo Arabsko Libijsko
Dżamahirijja Ludowo-Socyjalistyczno (الجماهيرية العربية الليبية الشعبية
الإشتراكية العظمى, Al-Jamāhīriyyah al-`Arabiyyah al-Lībiyyah aš-Šabiyyah
al-Ištirākiyyah al-`Udhmā) – państwo we půłnocnyj Africe, nad Strzůdźymnym
Morzym (Zatoka Wjelgo Syrta). Grańica mo s Egiptym, Sudanym, Czadym, Ńigrym,
Algeryjům a Tůnezyjům. Důminuje sam sunnicki islam, kery wyznowo 97%
mjyszkańcůw. Przez 90% kraju zajmujům pustyńije (Sahara, Pustyńijo Libijsko) a
půłpusyńije, na kerych idźe trefić uoazy. Ńy ma sam stołych rzykůw.

Libijo do 2011 bůła dżamahirijjům, co uoznaczało republika socyjalistyczno, we
keryj po prowdźe wuadza mjoł Muammar al-Kadafi.

Gospodarka je uoparto na wydobyću ropy naftowyj, kero dostarczo ůng. 80% dochodu
narodowygo. Je sam tyż indystryjo petrochymiczno a hutńictwo, nale kraj bezma
cołko żywnośćmuśi skiż braku własnygo bauerstwa importować.



https://szl.wikipedia.org/wiki/Steuerowy_szrajb%C5%AFnek

Steuerowy szrajbůnek, (tyż: ślůnske Steuerowe abecadło, Steuerowa uortografijo)
– przesprowjane łaćińske abecadło stworzůne we mjyndzywojynnym uokreśe uod
dochtora Feliksa Steuera, dyrechtora jydnygo ze katowickich licyjůw. Abecadło te
skłodo śe ze 30 znokůw:

A, B, C, Ć, D, E, F, G, H, I, J, K, L, Ł, M, N, Ń, O, P, R, S, Ś, T, U, Ů, W, Y,
Z, Ź, Ż.

Dwaznok ou uostoł przidany, coby uoddać wymołwa kůntynuanta downygo ajchńůnygo a
we zachodńim Ślůnsku (je uůn używany we plac połedńowoślůnskigo au a
uogůlnoślůnskigo o). Proteza u- przed o uoznoczo prelabjalizacyjno wymołwa
krůtkigo [w] przed kożdym nagłosowym o. Charakterystycznům cechům Steuerowygo
szrajbůnku je zmjynkczańy spůłgłoskůw uod j, btp. bjoły, lebo uod uosobnyj
buchsztaby, btp. ćymny. Inkszům wprowadzůnům zmjanům we uortografiji Steuera je
wprowodzyńy apostrofu lo abrewjacyjnych formůw czasowńika, btp. wźůn'ech (uod
wźůn żech).

We tym szrajbůnku wydowoł swoje dźeła po ślůnsku, mjyndzy inkszymi Ostatńi
gwojźdźaurz (1934) a Z naszej źymjy ślůnskej (1934)..



https://szl.wikipedia.org/wiki/Mo%C5%82dawijo

Mołdawijo (mołd., rům. Moldova), Republika Mołdowije (mołd., rům. Republica
Moldova) – państwo we wschodńij Ojropje, kere powstało po upodku Sowjeckigo
Sojuszu we kerygo skłod wlazowało uod 1924 do 1991 (krům lot 1941-1944). Je uůne
kůntynuacyjům Mołdowskigo Hospodarstwa (atoli tajla downygo Mołdowskigo
Hospodarstwa wlazuje terozki we skłod Růmůńije). We skłod Mołdawije wlazuje tyż
autůnůmiczno republika Gagauzyje, keryj 80% mjyszkańcůw to Gagauzy. Uosobno
tajla, kero ńy uznowo władzůw we Kiszyńowje, to Naddńestrze ze stolicům we
Tyraspolu, kere je de facto ńypodległe, nale ńy je uznowane uod mjyndzynorodowyj
społecznośći.

Mołdawijo je ńiźinnym krejym uo umjarkowanyj klimje, rozlygowanym we dorzyczu
Dńestru a Prutu.

Je to jedyn ze nojbjedńiszych krejůw we Ojropje, srogo uznoleżńůnym na import
paliwůw a surowcůw. 90% społeczyństwa żyje půńiży mińimům egzystyncyje. Dali
srogszo tajla źymje noleży do kołchozůw a sowchozůw, prywatnych pośadoczůw mo
ino 9% uprownygo wjyrchu. Wożno rola we gospodarce mo cichtowańy wina a
produkcyjo napitki ze ńi, tyż sadowńictwo. Spożywczo, chymiczno a inkszo
industryjo.



https://szl.wikipedia.org/wiki/Kij%C5%AFw

Kijůw (ůkr. Київ – Kyjiw) – stolica a tyž nojwjynkše mjasto Ůkrajiny. Kijůw
poúožůny je nad řekům Dńyprym.

Zouožůny na počůnku V wjeku kej placůwka handlowo na šlaku uůnčůncym
Kůnstantynopol ze Skandynawjům. W IX wjeku znony kej Könugard bůu cyntrům
normańskigo handlu na Ruśi. Pod kůńyc IX wjeku zostou stolicům Ruśi Kijowskij. W
1240 mjasto zostouo nojechane bez Tatarůw a uostřodek ruskij państwowośći
přyńjůsu śe do Ruśi Halicko-Woúyńskij. W 1363 mjasto znolazuo śe we Wjelgim
Kśynstwje Litewskym, a nastympńy po Uńije Lubelskij (1569) – Korůny Polskij,
stolica wojewůdztwa kijowskigo. W 1648 zostouo uopanowane bez kozokůw
Chmjelńickigo a wůnčůne we 1667 do carstwa Rosyjskigo. W XVIII a XIX wjeku Kijůw
bůu wažnym wynzuym kůmůńikacyjnym a uostřodkym wojskowym Rosyji, podlygou skiž
tygo intynsywnyj wymjańy kulturowyj mjyndzy narodůma suowjańskymi a inkšymi
narodůma zamješkujůncymi Imperjům Rosyjske. Na počůntku XX wjeku wjynkšość we
Kijowje stanowili Rosyjůńy. W 1918 we Kijowje uoguošůno stwořyńy Ůkraińskij
Republiki Ludowyj a stočůno ćynžke boje s bolšewikami, keři uostatečńy podbili
mjasto we 1920. W 1934 do Kijowa přyńyśůna zostoua s Charkowa stolica
Ůkrajińskij SRR. Uod 1991 stolica ńypodleguyj Ůkrajiny.



https://szl.wikipedia.org/wiki/Friedrich_Wilhelm_von_Reden

Friedrich Wilhelm von Reden (rodz. 23 marca 1752 we Hameln, um. 3 lipca 1815 we
Bukowcu) – przedśymbjorca a polityker, uod 1786 mjoł titel hrabiji, we srogij
tajli spoczontkowoł ajnflus bergmůństwa na Ślůnsku.

Rodźůł śe we Hameln we familiji dworskigo urzyndńika, kery dźołoł tyż we
bergmůństwje we gůrach Harz. Ksztołćůł śe uogůlńy na uńiwersytetach we Gytyndze
i Halle, ńyskorzi bergmůńskigo fachu uczůł śe akademijach we Clausthal i
Freiburgu. Wjela rozy uodwjydzoł Wjelgo Brytańijo, kero bůła zuůnaczůno
dynastycznům uńijům ze Prusůma. Ze podporům ůnkla, wybitnygo szpecjalisty uode
bergmůństwa, barona Friedricha Antona von Heynitza uostoł mińistrym uode
bergmůństwa a hutńictwa. Ze nominacyji von Heynitza we 1779 uostoł mjanowany
dyrechtůrym ślůnskigo Wyższygo Urzyndu Bergmůńskigo. Ńyskorzi uopracowoł plan
sztalowańo przemysłu lo Ślůnska. Chćoł zbajstlowoć place na paliwo lo hutńictwa
żelaza a kolorowych mytali, skuli tygo państwo Pruske mjoło śe uńyzależńić uode
importu tygo, mocka używanych lo zbrojeńowyj produkcyji. Używany wuůnczas
drzewny wůngel pobjyroł wjela drewna, skuli tygo napoczynto śe zastanowjać na
kej dugo to stykńy. Krům tygo wůngel a koks dowoł lepsze wyroby hutńicze.

Reden, podobńy kej kedyś Jorg Hohenzollern we XVI stoleću, ńim zaczůn
przistympować do swojich planůw, pjyrwy sprowadźůł na Ślůnsk nojlepszich
fachowcůw ze przodńich uośrodkůw bergmůńskich we Ojropje, nojbarzi ze Wjelgij
Brytańiji, kreju, kerym dowńi śe fascynowoł. Wroz ze fachowcůma przibůła na
Ślůnsk nowoczesno techńika. We preludjům uprzemysłowjyńo bergmůństwa wůnglowygo
nojwybitńyjszo rola uodergroł sprowadzůny ze Brabantu (teroźńi tajla Belgiji)
żydowskigo pochodzyńo inżyńer Salomon Isaac. Skuli polecyńo Redena zuůnaczůł uůn
geologiczne badańo na Gůrnym Ślůnsku a uoddyknůł we 1790 sroge tajle wůngla wele
wśi Łagjewńiki a Zobrza. Jedynym problemym lo Redena bůł brak kapitałůw. Cołki
ćynżar inwestycyjny nowych grub poloz uod państwa pruskigo. Powstoły wuůnczas
gruby państwowe, nowoczesne, kere podug Redena mjoły być mustrym lo prziszłych
prywatych grub.

Przodńimi uodbjorcůma wůngla ze państwowych grub mjoły być pjyrwy huta srebra a
ołowjo Freidrich we Strzibńicy wele Tarnowskich Gůr, wuůnczůno we 1784. Ńyskorzi
zaś dwje nowoczesne huty żelaza, uobje mjanowane Königshütte, we placach
nojlepszich lo państwowych wůnglowych grub, wuůnczůnych we 1791: gruby Königin
Luise we Zobrzu a Prinz Karl von Hessen wele wśi Łagjewńiki. Kole gruby Königin
Luise, pod Gliwicůma zuůnaczůno huta, we kerej 10 paźdźerńika 1796 pjyrszy roz
na wschůd uod Łaby użyto koks lo wytopjyńo surůwki, zaś we lotach 1797-1802 wele
gruby wuůnczas już König (po przemjanowańu gruby Königin Luise) zuůnaczůno huta,
wuůnczas jedno ze nojnowocześńyjszych we Ojropje, mjanowano - Krůlewsko Huta. Lo
rozwoju metalurgiji von Reden tyż sprowadźůł fachowcůw ze Wjelgij Brytańiji.
Nojbarzi znůmym je John Baildon, kery zbajstlowoł pjece we hutach we Gliwicach i
Krůlewskij Huće. Zaprojektowoł tyż transzportowe cesty wodne.

We 1802 po śmjyrći Heinitza kerowoł Departamyntym Bergmůństwa i Hutńictwa. Po
pokanańu Prus bez Francyjo Reden uostoł we urzyndźe, beztuż co nojsamprzůd
złożůł prziśynga Napoleůnowi. Skuli tygo tyż po pokoju we Tylży, we 1807 uostoł
wyćepany ze roboty.

Reszta żywoboćo spryndźůł na Dolnym Ślůnsku, we Bukowcu (mjym. Buchwald), kaj we
1815 umrził. Uod 1802 uorzyńůny bůł ze Friederikům Karolinům von Reden, krům
tygo ńy mjoł bajtli.

We 1852, skiż 50-lećo pjyrszego wjelkego pjeca we Krůlewskij Huće zbajstlowano
Redenowi dynkmal, kerygo autorym bůł Theodor Erdmann Kalide. We 1939 uostoł uůn
uszkodzůny, ńyskorzi po roku uůnygo uodbudowano, atoli po II śwjatowyj wojńy po
zajyńću Chorzowa bez Polokůw zaś wyćepano.

6 wrześńa zbajstlowano na ringu we Chorzowje dynkmal, kerygo autorym bůł August
Dyrda. Dokonoł uůn rekonstrukcyji pjyrszego dynkmala Teodora E. Kalide. Mjeśći
śe sam szrajbka we polskij godce, kero we tumaczyńo uoznoczo:



https://szl.wikipedia.org/wiki/Francyjo

Francyjŏ (fr. France /fʁɒ̃s/), Francuskŏ Republika (fr. République Française
/ʁe.py.blik fʁɒ̃.sɛz/) – krej, kerego metropolitarnŏ tajla we zŏchodnij Ojrŏpie,
atoli kerŏ mŏ aji zamorske terytoryja na inkszych kōntynentach.

Francyjŏ je piōntŏ pojstrzōd nojbarzi rozcapiyrzōnych krejōw na świecie a
jedynŏstym we rankingu sztandardōw żywobyciŏ. Je ôna jednym ze bajstlyrzōw
Ojrŏpejskij Unije aji Ôrganizacyje Skuplowanych Nŏrodōw. Je tyż czōnkym
Miyndzynŏrodowyj Ôrganizacyje Frankofōnije, grupy G8, Łacińskij Unije a Rady
Istości ÔSN, kaj mŏ tyż prawo do weta.

Worta "Francyjŏ" przilazuje ôd germańskigo plymiynia Frankōw, ôd kerych sztat
ôstoł zônaczōny.

Metropolitarnŏ Francyjŏ je na ziymi ôd Pojstrzōdziymnygo morza na połedniu ku
Pōłnocnymu morzu na pōłnocy a ôd Ryna na zŏchodzie do Biskajskij zatoki na
wschodzie.

Francyjŏ mŏ ranty wele Belgije, Luksymburga, Miymcōw, Szwajcaryje, Italije,
Mōnako, Andory a Szpanije.

Ranty dzisiejszyj Francyje je podanu na ranty antycznyj Galije, kerōm
pōmiyszkiwali Gale. Niyskorzij podbiōli ja Rzimiany w I w.p.n.e. Gale s czasym
wiyny gŏdkã a religijõ ôd agresorōw. We IV w.n.e germańske plymiōna, gōwnie
Franki przelazły Ryn a podbiōły Galijõ.

Jako samorzōndny krej Francyjŏ zipie ôd 843 r. bez tajlōng Karolińskigo
Imperyjōm na wschodniõ, pojstrzodkowõ a zŏchodniõ tajlã, kaj zõchodniŏ bōła
choby dzisiej Francyjŏ.

Karolingi regirowały we Francyji do 987r., kej swōj regirōng napoczōn Hugo
Kapet, kery je fater dynastyjōw Kapetyngōw, Walezyjuszōw a Bōrbonōw. Wiyrch
francuskij mōnarchije je we czasie regirōngu ôd Ludwika XIV, mianowanygo "Krōlym
Klarōm". We tym czŏsie Francyjŏ fest ajnflus na ojrŏpejski kōnszt, kulturã,
ekōnōmijõ a politykã. Je tyż nojbarzi zaludniōnym krejem w Ojrŏpie.

Francyjŏ bōła mōnarchijōm do 1792r., kej sztartła Francuskŏ Rewolucyjŏ a ôstoła
zônaczōnŏ I Francuskŏ Republika. We 1799r. napoczōn regirować Napoleōn
Bōnaparte, kery wiōn na siã titel I Kōnsula, a we maju 1804r. cysŏrza. Bez wojny
Francyjŏ podbiōła mockã krejōw a zicła tam reskyre, kere przilazywały ze
familije ôd Bōnapartygo. Po szlusie Napoleōna we Francyje zaś wrŏcŏ mōnarchijŏ.
Niyskorzij, dochodzi do mocki swalōnkōw a pōmiōnōw systyma regirōngu ôd
cysŏrstwa po republikã.

We XX w. Francyjŏ napoczynŏ być corŏzki mij ważnŏ we światowyj polityce. Eli
jeszcze bez I Światowŏ Wojna Francyjŏ bōła aktywny szpiler, to II Światowŏ Wojna
prziniesła ino miymiyckŏ przymoc a ôkupacyjŏ aji niyskrzij kolaboracyjŏ ś nimi,
zônaczōły cŏłkowity upŏdek Francyje. Miało to ajnflus tyż na francuskõ ekōnōmijõ
a wielość ludziōw. IV Republika ôstoła ustanowiōnŏ po wojnie, coby we 1958 r.
ôstŏć przewesklowanŏ we dzisiejszõ V Republika.

Francyjŏ je dymokracyjŏ, co je typym republiki. Grōndym prŏw we Francyji je
Kōnstytucyjŏ ze 1958r., keryj we piyrszym artiklu je szrajbniynte, co "Francyjŏ
je niypodzielnŏ, laickŏ, dymokratycznŏ a socjalnŏ Republika". Ôd 2003r. tyn
artikel gŏdŏ dalij, co "ônyj ôrganizacyjŏ je zdecyntralizowanŏ".

Ustŏwodŏwczy regirōng je we gracach Parlamyntu, kery dzieli sie na dwie izby:
niższŏ – Nŏrodowe Zgrōmadzyniy a wyższŏ – Synat. Francyjŏ je republika
symiprezydynckŏ. Prezydyntym je terŏzki François Hollande a prymiyrzym Manuel
Valls. <references>



https://szl.wikipedia.org/wiki/M%C5%AFngolijo

Můngolijo (můngolsko godka: Монгол улс, ) to je państwo we wschodńij a
střodkowyj Azyje, bes dostympu do mořa. Grańica mo ze Rusyjům od půunocy a s
Chinůma uod pouedńo, wschodu a zachodu. Ńy mo grańicy s Kazachstanym, nale jeij
pouožůny nojdalij na zachůd punkt je ino pora kilometrůw uod grańic Kazachstanu.
Nojwyžšy wjyrch - Huyten Orgil, 4374 m n.p.m. Wjynkšość mjyškańcůw wyznowo
buddyzm tybetański.

We 1206 chanym wšyjstkich Mongouůw uostou wybrany Čyngis chan (Tymudžyn), kery
doprowadźiu państwo Mongouůw do ščytowyj potyngi. Bůuo ůune nojsrogšym państwym
na śwjeće, do terozki žodyn kraj we coukij gešychće ńy zajmowou wjyncyj placu.
Uobejmowouo teroźńijše Chiny, Tybet, Afgańistan, Irak, Iran a tyž Ruś. Skiž
tygo, co řůndzyńi tak srogim państwym bůuo fest ćynžke, kole 1261 roztajlowano
je na tři tajle, Teroźńijšo Můngolijo we tym tajlungu bůua we jydnym kůnsku s
Chinůma a řůndźiua ńům dynastyjo Yuan. Stolicům bůu Bejdžing, bez Mongouůw
mjanowany Chanbauyk. We 1368 po powstańu we Chinach wuada přejyua dynastyjo
Ming, a we 1372 wojska chińske zajyny a přiuůnčyuy do Chin pouedńowo tajla
Můngolije (terozki je to Můngolijo Wewnyntřno a m status prowincyje autůnůmičnyj
we Chinach). Pozostauo tajla rozlećoua śe na mjyńše państewka, jeich zjydnočyńp
ńy bůuy trwoue. Ńyskoři uostouy federacyjům pode chińskim protektoratym. We 1911
skiž antymůngolskij polityki Chinůw wybuchnyuo we Můngolije powstańy, mjanowane
rewolucyjo Xinhai. Při poparću Rusyje uoguošůno samostanowjyńy Můngolije a
utwořůno teokratyčny řůnd pode přiwůdztwym Bogda Chana. Pů negocjacyjach mjyndzy
Rusyjům a Chinůma, te druge zgodźiuy śe yno na autůnůmijo lo Můngolije. We 191
wojska chińske zajyny Můngolijo a obaliuy Bogda Chana. We 1921 wybucnyuo kolejny
powstańy, wspjyrane bez "bjouych" (antybolšewikůw) s Rusyje. Na chwila
přiwrůcono do wuadzy Bogda Chana, nale we lipcu 1921 pode pretekstym půmocy lo
rewolucjůńistůw můngolskich Suche Batora (kerych po prowdźe bůua yno garstka),
Můngolijo zajyna Rusyjo a ustanowiua sam řůnd kůmůńistyčny. Ńyskoři
skolektywizowano bauerstwo a shajcowano klaštory, uoroz s dobrami kultury kere
we ńich bůuy. Uostouy śe yno štyry ś ńich. Alfabyt můngolski zastůmpjůno
cyrylicům. Aže do 1990 Můngolijo pozostowoua państwym kůmůńistyčnym, ńyskoři
pokojowo wkludzono systym dymokratyčny, a we 1992 wyjechou s Můngolije uostatńi
ruski wojok.

Gospodarka Můngolije je uoparto na hodowle a bergmaństwje (wůngel brunatny,
mjedź, molibdyn, fosforyty).



https://szl.wikipedia.org/wiki/Klasyfikacyjo_godk%C5%AFw

Klasyfikacyjo gynetyczno, je to ukodańy godkůw podug ich pokrewjyństwa. Tajlůng
tyn, uobyjmuje wjync ino godki naturalne, roz a kedy godki sztuczne, choby
esperanto, volapük, czy quenya. Tajlůng na godki naturalne a sztuczne je skiż
tygo tajlůngym nadrzyndnym nad tajlůngym gynetycznym.

Nojwjynkszym wspůłczysnym problymym we tyj klasyfikacyje je stwjyrdzynie, co je
uosobnům godkům a co je ino djalyktym, abo gwarům. Na uznańy jakigoś djalyktu za
sůmodźylno godka majům ńyroz ajnflus raczyj wpływy polityczne, niźli czysto
godkoznawcze. Lo bajszpila ślůnski je uważany za djalykt (abo raczyj skupina
djalyktůw) polskigo, krům tygo aże wjela barzi podobne djalykty
syrbskochorwackij godki sům uznowane za godki nacyjne (poszczygůlne tajle
djalyktolne chorwackego barzi śe uod śa růżńiům, niźli sztandardowy chorwacki
uod sztandardowygo syrbskego).

Czyli inakszyj typoligijo godkůw. Je to tajlůng, kery tajluje godki podug ich
roztůmajtych cechůw. Nojczyńśćij stosowane to:

We wjynkszośći godek istńejům zdańa, kere mogymy podźelić na půdmjot (S uod łać.
subiectum) uorzeczyńy (V uod łać. verbum) a dopyłńyńy (O uod łać. obiectum),
choć rzadko zdańe mo je wszyjske, np. podmjot moży bůć wyrażůny formům
czasowńika. Klasyfikacyjo ta tajluje godki, podug szyku (to je kolyjnośći) tych
trzych przodńich elymyntůw zdańa. We godkoch izolujůncych a czyńśći
polisyntetycznych szyk tyn je twordo przestrzegany, atoli we godkoch
syntetycznych a wjynkszośći godkůw polisyntetycznych możno go dość swobodńy
miyńić. Istńejům wjync nostympujůnce szyki zdańa:

We godkoch, kere majům przipadki stosunki mjyndzy agynsym (A) – wykůnawcům
czynnośći przi czasowniku ńyprzechodnim pacyjynsym i (P) – odbjůrcům czynnośći a
doznajůncym (D) – wykůnowcům czynnośći przi czasowniku ńyprzechodnim.



https://szl.wikipedia.org/wiki/Irlandyjo

Irlandyjo, Republika Irlandyje (Éire, Poblacht na hÉireann, połne mjano angelsko
to jedźińy Ireland, co mo podkryślać důnżyńo zjydnoczyńowe ze Irlandyjům
Půłnocnům) – państwo we Ojropje Zachodńij, człůnek Uńije Ojropejskij. Zajmuje
wjynkszość placu wyspy uo tym samym mjańe.

Wyspa Irlandyjo tajluje śe na 4 historyczne prowincyje, a uůne na 26 hrabstwůw
ńyzoleżnych uod jejich tajlůngu na Irlandyjo a Půłnocno Irlandyjo.

Irlandyjo to dymokracyjo parlamyntarno. Jeji systym prawny je uoparty na prawje
zwyčajowym i ustawodawstwje uchwalanym bez parlamynt zgodńy s kůnstytucyjům.

Přepisy Uńje Ojropejskej majům moc prawno we Irlandyji. Kůnstytucyjo irlandzko,
přijyntao 29 grudńa 1937, uopisuje forma řůndu a tyž defińuje wuadza i fůnkcyje
Prezydynta, uobu izb parlamyntu (Oireachtas) jako i řůndu. Defińuje tyž
struktura i wadza sůndu a uopisuje podstawowe prawa uobywatelske. Akt Republiki
Irlandyji s 1948 zerwou uostatńy formalne zwjůnzki s Wjelgům Brytańiům.
Irlandyjo uodzyskoua ńypodlygość we 1921.

Prezydynt je gowům państwa i je wybjerany we wyborach bezpośredńich na
kadyncyjo, kero trwa 7 lot. Ta sama perzůna može być prezydyntym ino dwukrotńy.
Bjerne prawo wyborče přisůgiwo uobywatelům, keři ukůńčyli 35 lot. Uod 1997
prezydyntym Irlandyji je Mary McAleese. Uobowjůnzkym prezydynta je stańy na
stražy kůnstytucyji a uoficjalne reprezyntowańy narodu. Ńymal wšyjstke uprawńyńo
přiznawane mu bez kůnstytucyjo wykůnuje uůn za radům řůndu.

Taoiseach (prymjer) stoji na čele řůndu i je mjanowany bez prezydynta na wńosek
Dáil Éireann (izba ńižšo parlamyntu). Taoiseach nůminuje inkšych čuůnkůw řůndu
(uogůuem ńy myńi kej śedmju i ńy wjyncyj kej pjyntnastu), kerych muśi
zaakceptować Dáil Éireann. Nůminuje tyž jydnygo čuůnka řůndu, zwanygo Tánaiste,
kery peuńi fůnkcyjo wiceprymjera. Bertje Ahern je prymjerym Irlandyji uod čerwca
1997, a Michael McDowell pouńi fůnkcyjo Tánaiste.

Choćaž bez wjeki Irlandyjo bůua uwažano za jydyn s nojbardźij katolickych krajůw
na śwjeće, uobecńy uobserwuje śe znočůncy spadek ličby praktykujůncych, kery
spad uod lot śedymdźeśiůntych s poźůmu 90% do 45% we skali kraju. W ńykerych
dźelńicach Dublina do kośćoua co ńydźela chodźi uod 8% do 15% ludnośći.

Rozwůj gospodarki přebjyga dwutorowo - s jydnej strůny bowjym zachynca śe do
rozwoju prywatnej ińicjotywy, s drůgi zaś - zostawja podstawowe gouyńźe
gospodarki we rynkach państwowych a usůgi majůnce klučowe znočyńy do kraju.
Irlandyjo je jydnym s nojšybćij rozwijajůncych śe gospodarčo państw ůńijnych. W
latach 1987-1997 wzrost gospodarčy śyngou 6% we stosůnku ročnym. Uobecńy
Irlandyjo, uobok Norwygije i Šwajcaryje, je krajym uo nojwyžšym PKB per capita
we Ojropje. Gospodarka je śćiśle uzaležńůna uod handlu, a guůwńi partneři to
Wjelgo Brytańja, Ńymcy, Francyjo a Stany Zjydnočůne. Dowki stanowjům 30% PKB
Irlandii.

Stawki dowki dochodowy uod uosůb fizyčnych to 42% a 20% s šerygym ulg. Podatek
dochodowy uod firm je nojńižšy we starej ŮE i wynośi 12,5%, co bywa čynsto
podawane kej jydyn s guůwnych čynńikůw napuywu inwestycyji zagrańičnych do
Irlandii. Podstawowa stawka podatku uod towarůw i usůg wynośi 21%. Irlandyjo mo
nojwyžša we Ojropje puaca mińimalnům wahajůncům śe uod 39% do 77% středńij
krajowyj we zaležnośći uod branžy. Pod wzglyndym HDI Irlandyjo zajmuje 5.
mjejsce na śwjeće, a pod wzglyndym HPI 18. mjejsce na 19 nojbardźij
rozwińjyntych państw.

Fynůmynym irlandzkej gospodarki na skala śwjatowům bůu śilny rozwůj přymysuu
wysokych technolůgii, kery přičyńiu śe do wzrostu gospodarčygo na poźůmje 15,8%
ročńy. Inwestycyje we růžnygo rodzaju gouyńźe přymysuu tygo kraju wyńikouy ze
stratygičnygo pouožyńo Irlandii (přičůuek amerykańskych inwestorůw
interesujůncych śe rynkym ojropejskym).

Šybki rozwůj Irlandyjo zawdźynčo půmocy Uńji Ojropejskij, dugoletńim zwolńyńům
podatkowym, a tyž stosůnkowo tańij śile robočej. Přińosuo to kořiśći přede
wšyjstkym uośrodkům rygůnalnym, gdźe přymysu uoparty je guůwńy na přetwůrstwje
puodůw rolnych. Rozwinůu śe přymysu zbožowo-muynarski, mlečarski, browarńictwo a
produkcyjo wysoko procyntowych alkoholi - whisky.

Rolńictwo pozostaje jydno s nojwažńijšych gouyńźi gospodarki. Je uůno wysoko
zmechańizowane i daje zatrudńyńy 9,5% ludnośći. Produkcyjo wouowiny i mlyka
stanowi 58% uůgůuu produkcyji rolnej. Uolbřimjům wjynkšość we rolńictwje
stanowjům moue gospodarstwa rolne. Powjeřchńo přeznačůna pod uprawy rolńiče je
ńywjelga, za to wysoce produktywno. Guůwnymi roślinůma uprawnymi sům zboža,
buraki cukrowe a kartofle. Uolbřimje uobšary uůnk i spřijajůncy klimat
pozwalajům na couoročny wypas zwjeřůnt.

Zasoby surowcůw naturalnych we Irlandyje sům ńywjelge. Irlandyjo mo zuoža cynku
a ouowju, kere uodkryto na počůntku lot 90. XX w. Wydobywa śe přede wšyjstkym
gips, rudy cynku (164 tys. t. ročńy) i ouowju (45 tys. t. ročńy).

Stratygične znočyńy mo transport samochodowy. Irlandyjo mo gynstům śeć drůg,
kere čynsto ńy sům ale we nojlepšym stańy. Śeć drůg uobejmuje 92.327 km, s čygo
yno uok. 280 km majům standard autobany (mařec 2007). W uostatńich lotach
prowadzuůna je rozbudowa, a moderńizacyjo autostrad na wjelu uodćinkach we couym
kraju. Śeć kolejowo je dugo na 1.944 km.

Nojwažńijšymi portami handlowymi sům Dublin a Cork, a morsko žyglůga handlowa
ličy 150 statkůw. Nojwjynkšym portym morskym je Dublin, zaś přewozy
transatlantycke uobejmujům přede wšyjstkym Cork. Přistańy průmowe we Dublińy,
Dun Laoghaire a Rosslare zapewńajům pouůnčyńo s guůwnymi portůma Wjelgij
Brytańii. Zbudowano we XVIII i XIX w., a nastympńy moderńizowano śeć kanouůw
suužy přede wšyjstkym do přewozu towarůw, leč mo tyž znočyńy turystyčne.

Mjyndzynarodowe porty lotńiče we Dublińy, Cork, Knock a Shannon sům znůne tyž
kej štrefy wolnocuowe. Irlandyjo mo 40 lotńisk krajowych i mjyndzynarodowych.
Pouůnčyńo transatlantycke uobsůgiwane sům bez Shannon i Knock, zaś ojropejske
bez Kerry, Cork, Dublin, Galway i Sligo. W pouowje 1990 wšyjstke lotńiska
uobsůgiwouy ůngyfer 10,5 mln pasažerůw.

Charakteryzuje ja śilny ajnflus Kośćoua katolickigo na průgrům naučańo, řadko
spotykany uobecńy we krajach ojropejskych.

Ńy mo znočůncych uośiůngńjyńć (moua ličba ludnośći). Ino we ńykerych
dyscyplinach, guůwńy we Rugby reprezyntacyjo narodowo gro we puchaře 6 narodůw a
uodnośi we ńim sukcesy. Mjyškańcy interesujům śe přede wšyjstkym "športůma
narodowymi" (hurling, futbol gaelicki) i lokalnymi rozrywkůma. W škouach naćisk
na šport je tyž ńywjelgi (1h we tygodńu) co powoduje wjelgi uodsetek ludźi
uotůuych.



https://szl.wikipedia.org/wiki/Hakynkrojc

Hakenkrojc, (we szrajbůnku dewanagari स्वस्तिक co idźe transliterować jako
"svastika") to je we ksztołće krziża kery mo "połomane" ramjůna uo ece 90°.
Sanskrycke mjano uoznaczo "przinoszůncy szczyńśće". Hakenkrojc pochodźi wjerza
ze Indyji, kaj bůł używany jako talizmůn, nale je znůmy we roztumajtych
kulturach na cołkim śwjeće uod starożytnośći. Ramjůna hakenkrojca mogům być
złomane na prawo abo lewo strůna. Hekenkrojc ze ramjonůma złomanymi prawo je
symbolym ruchu słůńca na ńebje (tak kej go idźe zoberzeć ze půłnocnyj půłkule),
a je simbolym mocy słůńca a fojyry. Hakenkrojc ze ramjonůma złomanymi we lewo to
je znok ćmoka a magije, a je uůn ymblyjmům bůgińi Kali. Simbol hakenkrojca
przijůł we państwowyj symbolice III Rajch, kaj hakenkrojc bůł na fańe a we godle
(trzimany we szpůnach uod adlera wjyńec ze liśćůw důmbu ze hakenkrojcym). Skiż
tygo używańy hakenkrojca we wzorze podanym na naźistowski je zakozane uod prawa
ńykerych państwůw, we tym Mjymcůw. Terozki hakenkrojc je używany uod ńykerych
rodźimowjercůw jako simbol Swaroga a Perůna, je uůn tyż na fańe Kuna Yala a we
rodowym wapyńe polskigo rodu Boreyko.



https://szl.wikipedia.org/wiki/%C5%9Al%C5%AFnsko_Wikipedyjo

Ślůnsko Wikipedyjo – yncyklopedyjo internecowo ze familije Wikipedyje, kero je
tworzůno we ślůnskij godce.

Pjyrszy wńosek uo uruchůmjyńy uosobnygo projektu lo ślůnskij godki złożůno na
Wikimedia-Meta we marcu 2006 roku. Uostoł włůnczas uodćepńynty, głůwńy skiż
braku kodu ISO 639-3 lo godki. Po uotrzimańu uod ślůnskij godki kodu ISO szl
nazod dano forszlag zrobjyńo Ślůnskij Wikipedyje. Tům razům głosůw na uodpora
ańi tyż przeszkůd formalnych ńy bůło. Ślůnsko godka uzyskoła status "eligible",
tzn. uostoła uznano za uodpedńo do stworzyńo we ńi uodrymbnygo projektu. Jako
nastympstwo takigo postanowjyńo, napoczyno robota nad tumaczyńym interfejsu
MediaWiki na ślůnsko godka, a 31 marca 2008 utworzůno testowo wersyjo Wikipedyje
we Inkubatorze. Tumaczyńy interfejsa MediaWiki ukůńczůno 26 kwjetńa 2008.
Kolejnym warůnkym akceptacyje projektu godkowygo, bůło utworzyńy projektu we
Inkubatorze a utrzimańy jego aktywnośći. To zadańy uostoło na uostatku powożůne
za wykůnane 3 maja 2008. Ńyskorzi Kůmitet Godkowy Fůndacyje Wikimedyjo zwrůćůł
śe do godkoznowcy (bůł ńim dr. Tomasz Kamusella) coby tyn uorachowoł, eli
zawartość ślůnskij Wikipedyje je poprawno pod wzglyndym godkowym i
merytorycznym, a tyż eli je zgodno ze prawidłym nyjutralnygo půnkta wezdrzyńo.
Po uzyskańu pozytywnyj nůmery godkoznowcy, projekt uostoł zaakceptowany 23 maja
2008. Na kůńec, domyna szl.wikipedia.org uruchomjůno 26 moja 2008. Podug stanu
na 14 lipca 2009, mjała uůna 1430 artiklůw, 2356 używaczůw a 3 admińistratorůw.
30 grudńa 2011 powstoł 2000. artikel, kerym bůł Stanisław Pietkiewicz. Na stan
19 styczńa 2014 wikipedyjo ta mjoła 2423 artiklůw, 9922 wszyjskich zajt, 8905
używoczůw, ze tygo 4 adminůw.

Ślůnsko Wikipedyjo je spůmńano we uzasadńyńu do projekta ustawy uo regijonalnych
godkach, kero we polskim Sejmje złożůł posoł Marek Plura.



https://szl.wikipedia.org/wiki/Watyk%C5%AFn

Watykůn, Watykańske Państwo-Mjasto (it. Città del Vaticano, Stato della Città
del Vaticano, łac. Status Civitatis Vaticanae) – państwo-mjasto we Ojropje, na
Apeńińskim Půłwyspje, ynklawa na terytoryjům Italije, we mjeśće Rzim. Nojmńyjsze
państwo śwjata podle zajmowanygo placu.

Watykůn je śedźibům nojwyższych władzůw Rzimskokatolickigo Kośćoła, kaj rezyduje
papjyż. Je skuplowany bez personalno uńijo ze Apostolskům Stolicům (łac. Sedes
Apostolica, Sancta Sedes). Uobywatelstwo Watykanu majům znamyńńy kośćelne
dygńitarze, kardynały a Szwajcarsko Gwardyjo. Krům tygo ůng. 3000 ludźi kere ńy
sům uobywatelůma Watykanu prziłaźi sam do roboty na poczće, banhowje, we radyju,
cajtůngach, sklepach, medycznych służbach a inkszych. Uobywatelstwo Watykanu
idźe dostać ino czasowo, kardynały dostajům je na czas byćo we Rzimje.

Geszychta Watykanu śyngo po IV stoleće n. e., wuůnczas rzimski cysorz doł we
gyszynku biskupům Rzimu jedyn ze swojich pałacůw. Ńyskorzi, za sprawům důnacyje
Kůnstantyna, powstało Kośćelne Państwo. Przetrwało uůne aże po 1870 rok, kej we
czas zjydnoczańo Italije armijo italskigo krůla prziłůnczůła je do Krůlestwa
Italije. Papjyż tygo ńy uznoł a uogłośůł aże je "wjynźńym Watykanu". Dźepjyro we
1929 roku faszystowki rzůnd Benito Mussolinigo a Apostolsko Stolica
zaszrajbowały laterańske traktaty, kere dowoły gwarancyjo istńyńo państwa
watykańskigo we becyrku pałaca a zygrodůw papjyskich.

Cołke terytoryjům Watykanu je uod 3 strůnůw uobtoczůne murůma. Je sam
pałacowo-kośćelno skupina ze Bazylikům św. Pyjtra, placym św. Pyjtra, pałacym a
krům tygo stowjyńa muzyjůw, galeryji a stowjyńůw admińistracyje. Je sam tyż
Papjysko Akadymijo Naukůw a Watykańske Uobserwatoryjům (zoł. 1576).



https://szl.wikipedia.org/wiki/Stambu%C5%82

Stambůu (Istambůu, tur. İstanbul - s greckigo is ten poli - do mjasta (tak
godali greccy mjyškańcy w časach podboju tureckigo)), we starožytnośći Bizancjum
(Βυζάντιον Byzantion), půźńij Kůnstantynopol (gr. Κωνσταντινούπολις
Konstantinupolis, uać. Constantinopolis, nowogr. Κωνσταντινούπολη
Konstantinupoli - mjasto Kůnstantyna), we krajach suowjańskich dowńij Carogrůd –
kolůńja grecko zouožůna we 660 p.n.e. we ojropejskij tajli Bosforu, we 330 n.e.
zostou stolicům Cesarstwa Wschodńořimskigo, 324-1930 Kůnstantynopol, 1453-1930
mjana Kůnstantynopol a Stambůu užywane zamjynńy, uod 18 marca 1930 uoficjalne
mjano Stambůu - mjasto nad Ćeśńinům Bosfor uůnčůncům Moře Marmara s Mořym
Čarnym.

Nojwjynkše mjasto Turcyje a jydno s nojwjynkšych mjast śwjata, nojwjynkšo
aglůmeracyjo mjejsko we Ojropje. Stolica prowincyji (il) İstanbul. Rozwińjynty
uośrodek přymysuowy, wytwařajůncy uokouo ¼ produkcyje kraju. Guůwne cyntrům
finansowe Turcyje, śedźiba kilkudźeśyńću bankůw a geudy papjůrůw wartośćowych.
Dužy wynzeu kůmůńikacyjny: nojwjynkšy port handlowy Turcyje; dwa mjyndzynarodowe
porty lotńiče Atatürk Havalimanı a Sabiha Gökçyn Havaalanı, kůńcowo stacyjo
kolei ojropejskij (dwořec Sirkeći) a počůntkowo kolei na Bliski Wschůd (banhof
Haydarpasha). Śedźiba 5 ůńiwersytetůw, s kerych nojstaršy - Ůńiwersytet
Stambulski - zostou zouožůny we 1453.

Ćeśńina Bosfor (šyrokość do 4 km) dźeli mjasto na tajla ojropejsko a azyjotycko
(Stambůu je jydynym mjastym na śwjeće pouožůnym na dwůch kůntynyntach). We
Stambule zbudowano dwa mosty uůnčůnce uoba břygi Bosforu - jydyn, mjanowany
Mostym Bosforskym a ukůńčůny we 1973 mo dugość 1074 m, a drůgi - Most Mehmeta
Zdobywcy ukůńčůny we roku 1988, mo dugość 1090 m. Ńyspeuna kilůmetrowo zatoka
Zuoty Růg dźeli tajla ojropejsko na pouedńowo dźelńica Stary Stambůu a půunocno
Beyoğlu.

Stambůu je śedźibům prawosuawnych patrjarchůw Kůnstantynopola. Katedra patrjaršo
mo plac we dźelńicy Fanar. Dźelńica ta je nojwjynkšym skupiskym ludnośći greckij
we mjeśće. Ze wzglyndu na lokalizacyjo śedźiby patrjarchatu zamješkujůncy Fanar
Grecy ńy zostali wyśedlyńi do Grecyji we lotach 20. XX wjeku wroz s couům
pozostouům greckům ludnośćům Turcyje. We Stambule we 1855 roku umor Adam
Mickiewicz.



https://szl.wikipedia.org/wiki/Napole%C5%AFn_B%C5%AFnaparte

Napoleůn Bůnaparte, fr.: Napoléon Bonaparte, it.: Napoleone Buonaparte, Napoleůn
I, rodz. 15 śyrpńa 1769 we Ajaccio na Korsyce, um. 5 maja 1821 we Longwood na
Wyspje Śwjyntyj Helyny) – pjyrszy kůnsul Francuskij Republiki 1799-1804, cysorz
Francuzůw we lotach 1804-1814 a 1815, prezydynt (1802-1805) a krůl Italiji we
lotach 1805-1814. Wkludźůł we 1804 do prawnygo systymu cywilny kodeks, kery
przewidywoł mjyndzy inszymi cywilne śluby a rozwody. We tym samym roku koronowoł
śe na cysorza Francuzůw, a 26 maja 1805 na krůla Italiji. Prowadźůł wojny we
cołkij Ojropje, prziłůnczůł do Francyji Belgijo, Ńiderlandy, mjymjecke
prowincyje nad Půłnocnym Morzym, a srogo tajla Italije, wroz ze Rzimym. Ńyskorzi
losy wojnůw śe zwyrtły a 31 marca 1814 Paryż znod śe pdoe uokupacyjům. Bestůż 6
kwjetńa Napoleůn abdykowoł. Ńyskorzi zesłano go na wyspa Elba. Citnůł ś ńij 26
lutygo 1815, wrůćůł nazod do Francyje, a bez 100 dńůw wojowoł na nowo, aże do
bitwy pod Waterloo, po keryj go internowano zaś a zesłano dali, aże na Wyspa
Śwjyntyj Helyny. Żůł sam jeszcze bez 6 lot, po śmjyrći jygo ćoło przekludzůno do
Paryża.



https://szl.wikipedia.org/wiki/Namibijo

Namibijo (Republika Namibije, ang. Republic of Namibia, afrik. Republiek van
Namibië, mjym Republik Namibia) – państwo we połedńowyj Africe, nad Atlantycki
Uoceanym (mo 1572 brzygowyj lyńije). Grańica mo s Angolům, Botswanům, RPA,
Zambijům a Zimbabwe. Dowńi kraj bůł mjanowany "Połedńowo-Zachodńo Afrika".

S anfanga zaśedlůno bez Buszmynůw a Hotyntotůw. Skiż trudno dostympnych brzygůw
a ńygośćinnygo, skalistygo a pustynnygo lůndu, bez dugszy czas uomijano uod
Ojropejcykůw. Pjyrsze ojropejske pośadłośći założyli sam Ńiderlandczyki we XVIII
stoleću (Wjelorybjo Zatoka a Wyspa Halifax). Uod 1884 uostała mjymjyckům
kolůńijům pode mjanym Mjymjecko Połedńowo-Zachodńo Afrika. We 1915 zajůno bez
armijo RPA, ńyskorzi, we 1920, uostała jeji mandatowym terytoryjům.

We 1959 powstało SWAPO, kere bůło uorgańizacyjům walczůncům uo ńypodległość lo
Namibije. We 1968 Uorgańizacyjo Zjydnoczůnych Norodůw půmjyńůła mjano kraju na
Namibijo a uodebrała RPA mandat do kůntroli nad Namibijům. RPA ńy uznała tyj
decyzyje a durch Namibijo uokupowała, aże po 1990 rok.



https://szl.wikipedia.org/wiki/Kalifor%C5%84ijo

Kaliforńijo (angelsko godka: California) to je stůn na pouedńowym zachodźe USA,
nad Uoceanym Spokojnym. Je to nojludńyjšy a nojbogatšy stan we USA, a třeći
podug zajmowanyj powjyřchńe. Grańica mo na půunocy ze stanym Oregon, na wschodźe
ze stanůma Newada a Arizůna, a na pouedńu ze Meksykym, ze stanym Baja
California. Na teryńe stanu ležům ůuožůne pouedńikowo pasma gůrske, jygo
pouedńowo-wschodńo tajla to pustynne wyžyny a kotliny. Je sam tyž nojńižšy we
coukich Stanach Zjydnočůnych punkt: Dolina Śmjerći, do 86 m p.p.m.

S anfanga pomjyškiwano bez Indjanerůw, bez Ojropejčykůw uodkryto we 1542 roku
(Juan Rodrigueza Cabrillo). We 1769 powstaje pjyršo misyjo (San Diego). We 1841
mo anfang uosadńictwo amerikańske. We 1846 Kaliforńijo uoguošo ńypodleguość kej
Republika Kaliforńije. We 1848 překozano USA bez Meksyk.

Industryjo zaawansowanych technolůgji (m. in. Dolina Křymowo), we tym i
kosmičnych, wydobyće ropy naftowyj, uostřodek produkcyji filmůw (Hollywood).
Rozwińynte sadowńictwo a coroz wjynkše znočyńe turystyki.



https://szl.wikipedia.org/wiki/Grziby

Grziby (uać.: Mycota, Mycetes, Fungi (we l. poj. Fungus) – krůlestwo abo
podkrůlestwo (zależńy uod przijyntyj systymatyki) przinależne ku uorgańizmům
eukarjotycznym. Sům uůne uobecne we wszyjstkich klimatycznych sztrefach,
nojczyńśćij na lůndźe, s rzodka i we wodźe. Uopisanych je ůng. 120 tyś gatůnkůw
grzibůw, a szacuje śe, co je ich cuzamyn ůng. 1,5 miljůna.

We tradycyjnych systymatykach (Arystotelesa, Linné'a) grziby zaliczano do
źelinůw, do ńyuwzglyndńanyj we tajlůngach kere momy terozki grůmady plechowcůw.
We potocznyj śwjadomośći je tak i terozki, mimo, aże we nowych tajlůngach grziby
sům jednům ze 6 lińji rozwojowych jůndrowcůw, a wlazujům we skłod supergrupy
Opisthokonta - tyj samyj co i zwjyrzynta. Majům uůne ńykere cechy wspůlne ze
zwjyrzyntůma, jako uobecność chityny a glikogynu, u ńykerych grzibůw tyż wići.
ino grupa lyngńowcůw, u kerych sům pewne cechy spůlne s źelinůma, zaliczůno je
do supergrupy Chromalveolata, we keryj sům tyż rośliny.

Grziby to we zasadźe wjylokůmůrkowe abo kůmůrczaki bydůnce uorgańizmůma
cudzożywnymi, ńyzdolne do aktywnygo ruchu, uo śćanach kůmůrkowych zbudowanych ze
chityny. Nale trefjajům śe wyjůntki ńy pasujůnce do tyj defińicyje, l.b.
śluzowce kere poradzům śe same poruszać.

Podug sposobu uodżywjańo, grziby idźe potajlować na saprofity, pasożyty a
symbjůnty.

Popularńy, godajůnc "grzib" mo śe na myśli hutowy grzib, uůne zaś sům tajlowane
na jadalne, ńyjadalne a trujůnce. Nale ńy je to we żodnym raźe tajlůng naukowy
abo systymatyczny.

Grziby kej jedyne uorgańizmy żywe poradzům rozkłodać lignina, bez cůż połńům
ważno rola we ekosystymje kej reducynty - uostatńe uogńiwo pokarmowyj kety.



https://szl.wikipedia.org/wiki/Astr%C5%AFn%C5%AFmijo

Astrōnōmijŏ (gr.: ἀστρονομία) – nauka ô ciałach niybieskch, jejich budowie,
ruchach, pochodzyniu a ewolucyji, a tyż ô materyji rozproszōnej we
przestrzyństwie kosmicznym (mianowanym tyż kosmosym). Astrōnōmijŏ, a radszyj jij
tajla mianowanŏ kosmologijōm, tykŏ sie tyż wszechświata jako cołkości. Miano
astrōnōmijŏ wziōnło sie z greki: gr. ἄστρον astron (gwiŏzda) + νόμος nomos
(prawo).

Astrōnōmijŏ idzie inakszyj mianować naukōm ô wszelich ôbiektach a zjŏwiskach, co
trefiajōm sie poza Ziymiōm.

Dzisiyjszŏ astrōnōmijŏ je dicht zwiōnzanŏ ze astrofizykōm, kerŏ je używaniym
praw fizyki do interpretacyje wynikōw ôbserwacyji astrōnōmicznych. Zwiōnzek tyn
je tak głymboki, iże dzisiej ôbie dziedziny sōm bezma jydnościōm. Mōg ôn powstać
skuli ôdkryciŏ, iże ciała niybieske skłŏdajōm sie ze takij samyj materyje, co
wszyjske inksze ôbiekty naôbkoło nŏs.

Ôbiekty, kerymi zajmuje sie astrōnōmijŏ, to ciała niybieske: planety,
miesiōnczki, planetoidy, gwiŏzdy, gwiŏzdozbiory, skupiny gwiŏzdowe, grōmady
gwiŏzd, galaktyki, mgławice, grōmady galaktyk, materyjŏ miyndzygwiŏzdowŏ, gaz
miyndzygalaktyczny, materyjŏ egzotycznŏ, antymateryjŏ, ciymnŏ materyjŏ, kwazary,
czŏrne dziury i wiela inkszych. Astrōnōmijŏ badŏ tyż procesy, co zachodzujōm
miyndzy tymi ciałami.



https://szl.wikipedia.org/wiki/%C4%86ulik

Pyńis (pot. pulok, ćulik) to je nařůnd kopulacyjny samcůw cyckočy a ńykerych
inkšych kryngowcůw (majům go tyž ńykere gody a ptoki).

Pyńis (uać. membrum virile) – nařůnd hůmologičny babskij uechtački. U chopůw bez
pyńis přebjygo uostatńi uodćinek ukuodu močowygo. Skuodo śe s dwůch růwnoleguych
ćou jamistych a ćoua gůmbčastygo kere formuje žouůńdź pyńisa a uopuška, a
uosuańo tyž cewka močowo. Pyńis dozdřauygo a sprownygo seksualńy chopa mo
zdolność ku erekcyje, we keryj krew wypuońo ćoua jamiste a skiž tygo pyńis rubńe
a stowo śe twordy.

Istńije mynga mitůw uodnośńy ajnflusu dugośći pyńisa na satysfakcyjo seksualno
baby. Seksuologi prawjům co ńy je to prowda, skiž tygo co štandardowo dugość
pyńisa we spočynku to 6–10 cm a we wzwodźe 11–16 cm, a dugość pochwy to
štandardowo ůng. 10 cm. Badańa we kerych wyńik podowo som badany sům powažane za
zcygańůne skiž tygo co chopy zawyžajům jeich wyńiki. Badańo robjůne bez
naukowcůw dowajům wyńiki půmjyndzy 13 a 14,5 cm. Trefajům śe udchylyńo we uobje
strůny, uod 7 cm (mikropyńis) do aže 30 cm, nale tako srogość je fest a fest
řodko.



https://szl.wikipedia.org/wiki/Turecko_godka

Turecko godka (tur. Türkçe) to řeč, we kerej godo přez 50 miljůnůw ludźi na
coukym śwjeće, čyńůnc ja nojbaři rozpowsechńůnům godkům tureckům. Jeji
užytkowńicy mjyškajům přede wšyjskim we Turcyji a na Cypře, we myńšych grupach
tyž we Grecyji, Bůugaryji, Kosowje a wschodńij tajli Ojropy . Pů turecku godojům
tyž miljůny imigrantůw do Ojropy Zachodńij, guůwńy we Ńymcach.

Kořyńy godki mogům być znejdźůne we Azyji Střodkowyj, ze swojimi pjyršymi
naskryflůnymi śwjadyctwůma datowůnymi na bezma 1 200 lot nazod. Na zachůd
ajnflus tureckij godki ottomańskij – prekursora dźiśejšygo tureckigo – rozšyřyuo
Imperyjům Ottomańske. We 1928 roku, jako jydno s reformůw Atatürka we wčesnyj
Republice Tureckij turecki alfabyt ottomański uostou půmjyńůny na fůnetyčny
alfabyt uaćiński. Co wjyncyj, nowo zouožůne Stowařyšyńy Tureckij Godki napočyuo
usuwańy perskich a arabskich požyček we suowńictwje, zastůmpjajůnc je rodźimymi
suowůma s kořyńůma tureckimi.

Godka turecko wyrůžńo śe harmůńijům wokaličnům a posuńyntům aglutynacyjům.
Podstawowo raja koždygo zaca to SOV. Turecki mo tyž rozrůžńańy zajimka “ty”
(sız) na gřečnośćowy a zwykuy. Ńy mo atoli we tureckim zort řečowńikůw lebo
rodzaja gramatyčnygo.



https://szl.wikipedia.org/wiki/San_Marino

San Marino, Republika San Marino (it. Repubblica di San Marino) , tyż
Nojjaśnijszo Republika San Marino (it. Serenissima Repubblica di San Marino) –
niysroge państwo we połedniowyj Ojropje, kere je ynklawům postrzůd Italije. Je
rozlygowane we Apyńińskij Půłwyspje, we půłnocno-wschodnij tajli Apyńińskigo
Půłwyspa. Jigo wjyrch je yno 61 km2, mjyszko sam wele 32 000 ludziůw. Głůwne
mjasto mjanuje sie tak kej cołke państwo - San Marino. Je to nojmyńszy
ferajńista Rady Ojropy.

San Marino je poważane za nojstarszo durch egzisterujůnco republika na świecie,
kontynuuje tradycjo zakůnu, kery powstoł 3 września 301 goda uod Marinusa ze
Arby. Podug powjarki Marinus wyjechoł ze Rab (růmańskij kůlůńije Arby), kiej
prziszły kajzer Diocletian wydoł byfel, coby uodbudować mury mjasta Rimini,
zniszczůne uod piratůw.

Państwowo ekůnůmijo uopjyro śe na financach, industryji, usugach a turystyce.
GDP na perzůna je sam 36 200 dollarůw, co dowo uůnym 39. plac na wykoźe państw
śwjata, a 18. we Ojropje. Je poważane za nojbarzi stało eknůmijo, majům fest
mało ludziůw bez roboty, niyma sam pożyczek publicznych ani debetu.

San Marino je ynklawům we terytoryjům Italije, graniczno lyńijo dwůch państwůw
mo 39 km. leży pojstrzůd regijůnůama Emilia Romagna a Marche, kole 10
kilomyjtrůw uode brzyga Adrjatyckigo Morzo. Landszaft je zdůminowany bez
Apyńiny, cołki kraj to sům leko gůrziste teryny, beztůż yno 17% kraju nadowo śe
do uprawy. Nojwyższy plac to je wjyrch Monte Titano, kery mo 749 myjtry nade
morzym, nojńiży je rzyka Ausa, kero je na poźůmje yno 55 myjtrůw. Bez San Marino
płynům krům Ausy rzyki Marano a San Marino, ńyma żodnych wjynkszych jeźorůw abo
inkszych akwynůw. Je to trzeći uod kůńca podug wjelkości kraj Ojropy, myńsze sům
yno Watykůn a Můnako.

Klimat San Marino je strzůdźymnomorski ze ajnflusym kůntinyntalnym. Je sam gorko
we lato a źimno we źima. Nojwyższo strzedńo tymperatura je we lipcu a śyrpńu -
27 °C, a nojźimńi we styczńu, ynoć 6 °C.



https://szl.wikipedia.org/wiki/H%C5%8Dmoseksualnota

Hōmoseksualnota, inakszyj: hōmoseksualizmus (ôd grec. ὁμός "tyn sōm" a łac.
sexus "płeć") to je rōmantyczny abo seksualny cug abo seksualne dziołaniy
miyndzy czōnkami tyj samyj pōłcie abo rodzeju. Kej seksualnŏ ôriyntacyjŏ to
"ciyngły sztimel ymocyjalnygo, rōmantycznygo a/abo seksualnygo cugu" nŏjsōmprzōd
abo ino ku perzōnōm tyj samyj pōłcie. To tysz "ôdnosi sie do czuciŏ
idyntyfikacyje ôd perzōny na grōndzie tych cugōw, dziołōń po blisku a czōnkostwa
we spōlnocie ôd inkszych, kerzi dzielōm te cugi".

Cuzamyn ze biseksualnotōm a heteroseksualnotōm, hōmoskesualnota je jednōm ze
trzech przōdnych kategoryjōw seksualnyj ôriyntacyje na hetero-hōmo kōntinuōm.
Sztyjc niy mŏ kōnsynsusu co ônaczy jakõsik ôriyntacyjõ, nale rozprawiano uż ô
ausdruku gynōw, hormōnōw a strzodowiska. Wiynkszość naukowcōw sie forszteluje,
iże wszyjske trzi mogōm ônaczyć ôryjyntacyjõ. Zdŏwŏ sie, co uchowaniy a
absztychowania ze bajtelstwa niy majōm rōle przi tym tymacie. Chocia podug tajle
ludkōw hōmoseksualnota je niynaturalnŏ, naukowe badania pokŏzały, iże je to
normalny, naturalny bajszpil zorty ludzkij seksualnoty a sama we siã niy ônaczy
żŏdnych negatywnych, psychologijnych efektōw. Wiynszość ludkōw gŏdŏ, co niy
majōm żŏdnygo abo majōm richtich rzadny ausdruk na swojã ôriyntacyjõ.

Nŏjbarzij roztopiyrzōnymi mianami lŏ hōmoseksualistōw je "gej" lŏ chopōw a
"lesbijka" lŏ babōw. Wielość hōmoseksualnych perzōnōw je trudnŏ do wyrachowaniŏ
beztōż, co moc niy gŏdŏ ôfyn ano niy akceptiyruje swojij ôryjyntacyje bez
hōmofobijõ a heteroseksistowskõ dyskrymiancyjõ. Hōmoseksualne dziołania ôstoły
ôbŏczōne a udokumyntiyrowane u mocki inkszych zortōw zwiyrzōw.

We socjologije bōła durś haja miyndzy "esyncyjonalnym" a
"kōnstrukcyjōnistycznym" wezdrokiym na hōmoseksualnotã. Dyskusyjŏ dzieli na
tych, co wierzōm, iże miana kej "hōmo", "hetero" ôdnoszōm sie do ôbiektywnych,
niypōmiynnych podug kultury cechōw ôd czowieka a tych, kerzi sie forsztelujōm,
co czucia, kere te perzōny mianujōm to efekty kōnkretnych ausdrukōw kulturowych
a społecznych procesōw. Esyncyjalisty gŏdajōm, co ôriyntacyjŏ je ônaczōnŏ ôd
biologije, kej kōnstrukcyjōnisty, iże seksualne cugi sōm wyuczōne.



https://szl.wikipedia.org/wiki/Wynecyjo

Wynecyjo (wen.: Venezsia/Venexia, it.: Venezia, łać.: Venetia) – mjasto we
Italiji, stolica regijůnu uo tym samym mjańe, rozlygowano nad Adrijatyckim
Morzym.

Mjasto na wyspje zołożůne we 452 roku bez ludźi kere citli przed Hunůma. Mimo
iże ńyskorzi wlazło pode sztrefa ajnflusu Bizancyjům, zachowało ńyzolyżność.
Bůło to mjasto-państwo, we kerym władza sprawowoł doża (princ). Wynecyjo
wojowała zy muzułmanůma skiż tygo, co mjała geszefty na wschodźe (jeji
rajzowńik, Marco Polo, we XIII stoleću doszoł do Chinůw). Bestůż mjała můnopol
na handel ńydbowjym a culagami. We XV stoleću můnopol przełomały Portugalczyki,
uod můmyntu kej Vasco Da Gama noloz droga ku Indyjům. Uod tygo czasu znoczyńy
Wynecyje zaczyno śe půmyńszać. We 1797 mjasto zdobůł Napoleůn. Po Pokoju we
Campo Formio wkludzůno je do Austryje. We czas Wjosny Ludůw zaś na krůtko
uogłoszůno ńypodległość, nale gibko wlozła we skłod uodrůdzůnyj Italije.

Je to mjasto rozlygowane na barzołowatych wyspach a skiż tygo ńy mo tam autůw,
autobusůw abo bankůw, cołki ruch uodbywo śe bez wodne drůgi - wynecke kanały,
abo pjechty. Nojpopularńyjszym strzodkym kůmůńikacyje je vaporetto - wodno
banka.

Wynecyjo je znůmym we cołkim śwjeće turystycznym a kulturalnym uostrzodkym. Je
wpisano na Lista Śwjatowego Dźedźictwa UNESCO. Znůme we śwjeće sům tyż wynecke
bakusy.

Terozki historyczno, rozlygowano na wyspach tajla mjasta połńi znamjyńńy
turystyczne fůnkcyje, srogszo tajla Wynecyjanůw půmjyszkuje na stołym lůndźe we
Mestre, kere formalńy ńy je dźelńicům Wynecyje.



https://szl.wikipedia.org/wiki/USA

Zjednoczůne Sztaty, Zjednoczůne Sztaty Ameriki (ang.: United States, United
States of America, we abrewjacyji: US, USA) – państwo rozlygowane we Půłnocnyj
Americe. Grańica mo s Kanadům na půłnocy a Meksykym na połedńu; uod wschodu
grańica kraju stanowi Atlantycki Uocean, uod půłnocnygo wschodu Arktyczny
Uocean, a uod zachodu Pokojny Uocean. Je to trzeće państwo śwjata jeli chodźi uo
terytoryjům (po Rusyji a Kanadźe), a tyż trzeće we wjelośći ludźůw (po Chinach a
Indyjach).

Zjednoczůne Sztaty powstały pod kůńec XVIII stolećo, Deklaracyjo Samostanowjyńo
uogłoszůno we 1776 roku. Na poczůntku mode państwo toczůło wojny, wpjyrw ze
Ynglandym, do kerygo zawczasu uosobne sztaty noleżały jako kolůńije, ńyskorzi we
rokach 1861-1865 bůła secesyjno wojna, mjyndzy půłnocnymi sztatůma, kere bůły za
zńyśyńym ńywolńictwa, a połedńowymi, kere chćały je utrzimać, a tyż we tym samym
XIX stoleću ze Meksykym.

Terozki Zjednoczůne Sztaty sům nojwjynkszům ekůnůmicznům a armijnům potyngům
śwjata. We zagrańicznyj polityce uod wrześńa 2001, po terrorystycznych zamachach
na World Trade Center a Pentagůn, kůncyntrujům śe na wojńe s terroryzmym.

Admińistracyjńy sům potajlowane na 50 sztatůw a dystrykt Kolůmbijo, s czygo 2
sztaty - Alaska a Hawaje - leżům poza zasadńiczym uobszarym kůntynyntalnyj tajli
USA - Alaska na půłnoc uod ńygo a Hawaje furt na zachůd, na Pokojnym Uoceańe.



https://szl.wikipedia.org/wiki/Teksas

Teksas (ang.: Texas) – stůn we pouedńowyj tajli USA, nad Zatokům Meksykańskům.
Grańica mo uod wschodu s Luizjanům a Arkansas, uod půunocy s Uoklahůmům a uod
zachodu s Nowym Meksykym. Je we wjynkšyj tajli wyžynny (Wjelge Růwńiny), na
pouedńowym zachodźe mo trocha wjyrchůw a na pouedńowym wchodźe Niźina Zatokowo.
Nojsrogše mjasta: Houston, Dallas, San Antonio, Austin a El Paso.

We 1519 Alonso Alvarez de Pineda uoguośiu zajyńce Teksasu bez Szpańijo. Jak
Meksyk we 1821 uzyskou ńypodlyguość, Teksas s anfanga wlazowou we jygo skuod.
Bez lota 20. XIX wjeku uośedlili śe sam Amerikůny, guůwn Negry s poedńowych
stanůw, kaj bůuo ńywolńictwo. Řůnd Meksyku dou wuůnčas autůnůmijo lo Taksasu. We
1829 řůnd Meksyku zakozou ńywolńictwa a tyž dolšyj imigracyje s USA, bez cůž
jygo stosůnki s Teksasym śe fest pogoršyuy. 1 marca 1836 uoguošůno pwstańy
Republiki Teksasu, na co Meksyk zareagowou interwencyjům armije, keryj
kulminacyjům bůua bitwa pode Alamo. We 1836 po pokanańu armije meksykańskij
Teksas uostowo republikům. Gowům państwa uostowo Sam Houston a kraj lygalizuje
ńywolńictwo. We 1845 John Tyler, prezydynt Teksasu, podpisou rezolucyjo uo
aneksyje Teksasu bez USA. 29 grudńa 1845 Teksas uostou přijynty do Ůńije kej 28.
stan. We 1861 Teksas wystůmpiu s Ůńije a přistou do Kůnfederacyje. Bůu tymu
přećiwny Sam Houston, nale ńy skiž tygo co bůu zwolyńńikym Ůńije abo wrogym
ńywolńictwa, nale chćou přiwrůcyńo ńypodleguośći.



https://szl.wikipedia.org/wiki/Liechtenstein

Liechtenstein, Kśůnżynstwo Liechtenstein (mjym. Fürstentum Liechtenstein) to je
ńywjelge państwo rozlygowane we zachodńij Ojropje, mjyndzy Austrijům a
Szwajcaryjům, we gůrnym bjygu Rynu, we Alpach . Ńy mo dostympu do morzo.

Kwestyjo mjanowańo państwa ńy je we ślůnszczyźńe rozwjůnzano; je problyma ze
tym, eli to mjůno trza by bůło blank ześlůnszczyć, eli ńy.

We strzedńich wjekach fůngowały sam dwa kśůnżynstwa - jedne ze stolicům we
Vaduz, druge ze stolicům we Schellenbergu. Uobadwa kupił růd Liechtenstein, a we
1719 Austrijo uznała, iże je samodźelne kśůnżynstwo mjydzy krejůma Mjymjyckigo
Cysarstwa. We 1866 Liechtenstein wyloz sy Mjymjyckigo Zwjůnzku a stoł śe blank
ńypodlygły. Uod 1924 celno ůńijo ze Szwajcaryjům, ńyskorzi tyż walutowo a
pocztowo uńijo. We absztimůngu we 2003 uobywatele dali srogszo władza fysztowi,
bezcůż Liechtenstein mo terozki nojbarzi ze wszyjskich państw Ojropy podany na
tradycyjno můnarchijo ůstrůj.



https://szl.wikipedia.org/wiki/H%C5%AFngk%C5%AFng

Hůngkůng (uoficj. Špecyjolny Rygjůn Admińistracyjny Hůngkůng; ang. Hong Kong,
Hong Kong Special Administrative Region of the People's Republic of China, chiń.
香港, kantońsko godka jyutping: hoeng1 gong2, standardowo godka mandaryńsko
pinyin: Xiānggǎng) – špecyjolny rygjůn ferwaltůngowy Chińskij Republiki Ludowyj,
kery ležy nad Mořym Pouedńowochińskim, we wschodńij tajli kraju. Uobejmujy
Půuwysep Kowloon a 234 wyspy. Nojwyžšy ščyt, Tai Mo Shan, je na 958 m n.p.m.
wysoki.

We wyńiku pjyršyj wojny uopjůmowyj Hůngkůng přeloz spod wuadańo Chin pod wuadza
Wjelgij Brytańije we 1848 roku. Ńyskoři přiuůnčůno ku ńymu tyž "Nowe Terytoria",
kere Chiny "douy we dźyržawa" Wjelgij Brytańije we 1898 roku na 99 lot. Bez XX
wjek Hůngkůng fest a fest śe rozwinuy a pouńiu rola "půmostu" mjyndzy
kůmůńistyčnymi Chinůma a śwjotym Zachodu.

We 1984 roku ugodano śe co do warůnkůw, na kerych Hůngkůng wrůći pode wuadza
Chin we 1997 roku, kej mińy ukres dźeržawy. Chiny zobowjůnzouy śe pozostawić
Hůngkůngowi aůtonůmijo we bezma wšyjstkich sprawach krům polityki zagrańičnyj a
wojska. 1 lipca 1997 Armijo ChRL zajyna Hůngkůng.

Hůngkůng je jednym s śwjotowych cyntrůw biznesowo-handlowych a śedźibům myngi
bankůw, firm a ourgańizacyji mjyndzynacyjowych. Klučowo rola we kůntaktach
handlowych ze śwjotym mo Rada Rozwoju Hůngkůngu (Hong Kong Trade Development
Council, 香港貿易發展局). Hůngkůng mo tyž srogo a wysoko rozwińynto industryja. Je tyž
wynzuym morskim - je sam 9 hawyn.



https://szl.wikipedia.org/wiki/Uojle

Uojle (Strigiformes) – řůnd ptokůw s podgrůmady ptokůw nowočesnych Neornithes.
Uobejmuje gatůnki drapjyžne, kere přistosowouy śe do polowańo po ćmoku a uo
zmroku, choć ńykere gatůnki powrůćiuy do trybu žyćo po jasnoku. Zamjyškujům
couki śwjot, prowadzůnc nojčyńśći uośaduy tryb žyćo, krům ńykerych půunocnych
populacyji kere kočujům abo wandrujům.

Uojle ńy sům spokrewńůne ze ptokůma drapježnymi, nale wykazujům s ńimi
kůnwergyncyjo – tzn. pośadajům wjela cech wspůlnych, wyńikajůncych s podobnygo
trybu žyćo. Postřůd ńich idźe wymjyńić: uostre dźoby a špůny, dobry wzrok,
zdolność filowańo stereoskopowygo (dwuślypjowygo). Růžńice to přede wšyjskym
nocny tryb žyćo uojli a jejich doskůnouy suůch.

U uojli wystympuje tzw. zwyrtnyty dymorfizm puećowy - samice sům wjynkše kej
samce. Růžńice ale ńy sům zwykle tak sroge, kej u ptokůw špůńastych. Krům tygo
uobje pueće nojčyńśći ńy růžńům śe wyglůndym.

Uojle uodžywjajům śe pokarmym zwjyřyncym uod uowadůw po ssaki. Nojčynstše
stratygije polowań u uojli to čatowańy (zaśadka) a ńiski lot patrolowy, zwykle
ůng. 1–3 m nad źymjům. Ńykere gatůnki (jak půjdźka) polujům na uowady a gryzůńe
uažůnc po źymji, inkše (jak puomykůwka, ušatka, uojla bařouowo) poradzům zawisać
we lufće, podobńy kej pustůuka; ńykere tyž, kej uojlečka, šnupjům za uofjarůma
we korůnach strůmůw.



https://szl.wikipedia.org/wiki/Papjy%C5%BC

Papjyż, we Rzimskokatolickim Kośćele mjanowany tyż "Uojćec Śwjynty" to je biskup
a patrijarcha Rzimu, gowa Rzimskokatolickigo Kośćoła, Katolickich wschodńich
Kośćołůw, Apostolskij Stolicy a państwa Watykůn.

Uod 1870 Kośćůł uważo a przijůn za dogmat, aże papjyż je ńyuomylny we
interpretacyje wjary a moralnośći. Godność papjyża je dożywotńo, chyba co sům śe
jeji zrzekńe. Do terozki ino dwůch papjyżůw, Celestyn V a Benedykt XVI,
skorzistoło s takij możliwośći. Papjyż je wybjyrany uod kardynołůw na kůnklawe.
Uokres půmjyndzy umrzińym abo abdykacyjům papjyża a wyborym nowygo mjanuje śe
sediswakancyjům.

Podug katolickigo Kośćoła, władza papjyża bjere śe ze apostolskij sukcesyje, a
pjyrszym papjyżym bůł św. Pyjter. Protestanty godajům, co ńy mo dowodůw na to,
coby św. Pyjter bůł we Rzimje, ańi na to co uode samygo anfanga krześćijaństwa
Rzim bůł uostrzodkym kerymu podlegoły inksze biskupstwa.

Terozki papjyżem je Franćiszek, a je uůn 266. (podug uoficjolnyj wersyje
katolickigo Kośćoła) za rajům.



https://szl.wikipedia.org/wiki/D%C5%AFmi%C5%84ikana

Důmińikana, Republika Důmińikańsko – państwo we Americe Půunocnyj, druge podug
powjeřchńe a ličby ludźi na Mořu Karajibskim (po Kubje). Zajmuje ůng. 2/3 placu
wyspy Hajiti, kero je podźelůno mjyndzy ńa a państwo Hajiti.

Pjyršymi mjyškańcami byli sam Tainowje. Lo Ojropejčykůw teryny uobecnyj
Důmińikany uodkryu Křištof Kolumb we 1492 roku. Ńyskoři kraj přeloz pode wuadza
Hišpańije. Stolica Důmińikany, Santo Domingo, zouožůno we 1496 roku je
nojstaršym stouym uośedlym zouožůnym bez Ojropejčykůw we uobu Amerikach.
Zachodńo tajla wyspy Hajiti bůua pode kontrolům francuskům a we 1804 uoguośiua
ńypodleguość kej Hajiti. Bez lata 1821-1843 Důmińkana bůua bez Hajiti
uokupowano. Ńypodleguość uoguošůno po wygrańu powstańo, 27 lutygo 1844. Ńyskoři
Důmińikana točůua wojna s Hajiti, bůua uokupowano bez Hišpańijo (1861-1865), a
zaś bez USA (1916-1924).

Wjynkšość ludnośći je krojcokůma dwu abo wjyncyj ras. S bjouych nojwjyncyj mo
hišpańske pochodzyńy. Katolicyzm wyznowo 79% mjyškańcůw. Postřůd čornoskůryj
ludnośći idźe trefić tyž ańimistůw a wyznowcůw Voodoo. Gospodarka dowńij bůua
uoparto na bauerstwje, terozki krům ńygo sroge znočyńe mo turystyka.



https://szl.wikipedia.org/wiki/Baskijsko_godka

Baskijsko godka (mjana włosne, znoleżńy na djalekt: euskara, euskera, eskuara,
üskara) – godka Baskůw pomjyszkujůncych pora prowincyjůw na pograńiczu Szpańije
a Francyje. Posuguje śe ńim dźiśo przez milijůn perzůnůw (90% ś ńich we
Szpańiji). Wyrůżńo śe 10 djalektůw baskijskigo. Skiż tygo, co sům sroge růżńice
půmjyndzy ńimi, powstało usztandaryzowano uodmjana godki - Euskara batua,
łůnczůnco cechy nojwjynkszych djalektůw baskijskigo, uoparto znamjyńńy na
djalekće Gipuzkoa. Uodmjana ta nauczano je we szulach. Literatura we tyj godce
powstowo uod XVI stolećo. Pjyrszo durkowano kśůnżka po baskijsku wydano we 1545
roku.

Jeji przinoleżność gynetyczno ńy uostała do terozki ustalůno, na zicher ńy je to
godka indoojropejsko. Godano ja już przed kolůńizacyjům zachodńij Ojropy uod
Indoojropejczykůw. Istńijům przipuszczyńa, co je uůna spokrewńůno ze godkůma
kartwelskymi abo tyrryńskymi, je tyż wrachowowano do kůntrowersyjnyj familije
dyne-kaukaskij. We baskijskym wystympujům zapożyczyńa ze łaćiny, szpańelskigo a
francuskigo.



https://szl.wikipedia.org/wiki/Tad%C5%BCykist%C5%AFn

Tadžykistan, Republika Tadžykistanu – państwo we střodkowyj Azyje, grańica mo s
Ůzbekistanym, Kirgistanym, Chinůma a Afgańistanym. Stolicům kraju je Dušanbe. Je
to kraj bes dostympu do mořa, bezma couko jygo powjeřchńa zajmujům gůry, pouowa
kraju ležy wyžyj kej 3000 m n.p.m. Nojwjynkše pasma gůrske sam to Autaj a Pamir.
Nojwyžšy je Wjyrch Ismaila Samańijego, wysoki na 7495 m n.p.m. Yno we půunocnyj
tajli kraju je nižyj puožůno, urodzajno Kotlina Fergańsko. Klimat sam je
kůntynyntalny a skrajńy suchy.

Problymym kraju je kůmůńikacyjo, skiž fest ćynžkich warůnkůw naturalnych nec
drogowy je fest suabo rozwińynty, a s ńykerych wyžyj pouožůnych drogůw idźe
kořystać yno bez lato. Srogi je sam potyncjou we hydroynergetyce, terozki
wykořistywany yno we ůng. 5%. Ńywjelge wydobyće surowcůw: zuota, ůrůnu,
boksytůw, industryja wuůkeńńičo a spožywčo. Bez Tadžykistan prowadzům cesty
přemytu narkotykůw.

Ludność sam to we wjynkšośći Tadžyki (79,9%) a Ůzbeki (15,3%); 85% wyznowo islam
sunńicki, 54% šyicki.



https://szl.wikipedia.org/wiki/Indjanery

Indjanery to je mjano nojsrogšyj grupy rdzynnyj ludnośći Ameriki (uobok Inujitůw
a Aleutůw), kero uobejmuje mynga roztůmajtych plymjůn a grup uo roztůmajtym
poźůmje rozwoju, charaktyře a kultuře. Zaličo śe jeich we antropolůgije do rasy
žůutyj. Jeich mjano je po prowdźe felerne, a wźyno śe skiž tygo co Křištof
Kolůmb myślou, co dopuynyu do Indji. Terozki užywane sům tyž inkše mjana, jako
Aboriginal Peoples (ludy pjerwotne), Native Americans (rdzynne Amerikůny) abo
Amerindjanery. Podug nojšyřyj přijyntyj we nauce teoryje, Indjanery přykludźiuy
śe do Ameriki s Azyje we čos uostatńij epoki lodowcowyj (20-35 tyś. lot nazod)
bez Ćyśnina Beringa. We uokreśe kolůńizacyje ojropejskij we Americe bůuy ůune
fest tympjone a śiuům nawrocane na chřeśćijaństwo. Ńykere jeich fest rozwińynte
kultury coukim upoduy (Inki, Azteki, Tolteki a inkše). We USA a Kanadźe
wjynkšość ś nich pozawjyrano we rezerwatach. Terozki majům we kůnstytucyjach a
inkšych aktach prawnych państw Ameriki zagwarantowane růwne prawa a swoboda, we
tym tyž swoboda religijno. Skiž tygo powstou a rozwijo śe ruch panindjanerski,
kery odwouůje śe do kulturowyj a etńičnyj wspůlnoty Indjanerůw.



https://szl.wikipedia.org/wiki/Gwatymala

Gwatymala (República de Guatemala - Republika Gwatemale) – państwo we Americe
Střodkowyj, pouožůne nad Uoceanym Atlantyckym a Uoceanym Spokojnym. Grańičy s
Salwadůrym (203 km), Hůndurasym (256 km), Meksykjym (962 km), Belize (266 km) –
uůnčno dugość grańic wynośi 1687 km, půnadto 400 km wybřeža morskigo.

Uobšar Gwatymali dźeli śe na štyry tajle: ńiźina Petén, pouožůno we půunocnyj
tajli kraju, wybřeže Mořa Karaibskigo, uańcuchy gůrske střodkowyj tajli kraju a
wybřeže Pacyfiku. Při spotykanym podźale na 3 krajiny ńiźina Petén uůnčy śe s
wybřežym karaibskym.

W časach prekolůmbijskych teryn zamješkiwany bez Indjanerůw zwjůnzanych s
kulturům Majůw. W 1523 teryny dźiśijšyj Gwatymale zostouy podbite bez
hišpańskych kůnkwistadorůw, keři zouožyli tam kolůńja wchodzůnco we skuod Nowyj
Hišpańje.

W 1821 Gwatymala uzyskoua ńypodlyguość, chnet potym kraj bůu uokupowany bez
Meksyk. W 1839 proklamowano zostoua ńypodlyguo republika.

W 1954 we drodze zamachu stanu jůnta wojskowo přerwoua reformy lewicowygo
prezydynta Jacobo Arbenza. Prawicowe řůndy wojskowych a ńypokoje spouečne trwoúy
aže do 1985, kedy to přiwrůcůno dymokracyjo. Ńy přerwouo to ale walk s lewicowům
partyzantkům (URNG).



https://szl.wikipedia.org/wiki/Bajery

Bajery (mjym.: Freistaat Bayern - Swobodne Państwo Bajerůw) je land we
połedńowyj tajli Mjymcůw. Mo 70 533 km² wjyrchu a pomjyszkuje go ůng. 12,5
milijůna ludźůw. Jygo stolicům je München. Sům potajlowane na 7 rejyncyjůw, 96
krysůw (25 mjastůw na prowach krysu a 71 źymskich krysůw) a 2056 gminůw.
Połedńowo jejich tajla zajmujům Alpy. Je to jedyn ze bogatszych landůw Mjymcůw.
Je sam fest rozwińůno motoryzacyjno industryjo (BMW), maszinowo, lotńiczo,
tkalno a inksze. Bauerstwo tyż je fest rozwińůne, nojsrogszo we Mjymcach
produkcyjo mlyka, kyjze a mlycznych wyrobůw. Bajery sům tradycyjńy katolicke, ze
Marktl am Inn pochodźi teroźńi papjyż, Bynedikt XVI.

Bajery majům grańica ze Austrijům, Czeskům Republikům, Szwajcaryjům, a tyż ze
inkszymi mjymjeckimi landůma: ze Badyńijům-Wirtymbergům, Hesyjům, Turyngijům a
Saksůńijům.

Nojwynksze rzyki Bejerůw to Altmühl, Alz, Amper, Důnaj, Fränkische Saale, Iller,
Inn, Isen, Izara, Lech, Myn, Mindel, Naab, Paar, Pegnitz, Regen, Regnitz, Rott,
Vils a Wertach.

Nojwynkszy wjyrch Bajerůw to Zugspitze, kery je 2963 m wysoki. Inksze wjelge to
Watzmann (2714m), Nebelhorn (2224m) a Grosser Arber (1457m).



https://szl.wikipedia.org/wiki/Walt_Disney

Walt Disney, po prowdźe: Walter Elias Disney (rodz. 5 grudńa 1901 we Chicago,
um. 15 grudńa 1966 we Los Angeles) – amerikański producynt filmůw, głůwńy
ańimowanych, reżysyr, scenarzista, filantrop.

Jedyn s nojwjynkszych twůrcůw industryje rozrywkowyj we historji, lygynda
ańimacyji a filmu. Twůrca Disneylandu a wartej milijordy dolarůw korporacyji The
Walt Disney Company.

Na kůńyc 1966 zdjagnozowano u ńygo gibko postympujůncygo raka lewygo płůca,
spowodowanygo czynstym kurzyńym tytůńu. Umor skuli asystoliji. Zostoł pochowany,
po krymacyji, na kirchofie we Glendale, we Kaliforńiji, mimo aże lygynda mjejsko
pado, co jygo ćoło zostoło zamrożůne, a fůnkcyje żyćowe majům zostać prziwrůcůne
(po 100 lotach, czyli we roku 2066).

Walter wroz ze swojim braćikym - Roy Oliver Disneyem zołożůł Walt Disney
Productions, korporacyjo znano dźiś kej The Walt Disney Company, kero uośůngo
terozki roczny uobrůt we wysokośći ůng. 32 milijordůw dolarůw.



https://szl.wikipedia.org/wiki/Str%C5%AFm

Strůmy to je grupa źelinůw, do keryj zaliczo śe nojsrogsze źeliny lůndowe. Ńy je
taksůnym, yno grupuje źeliny uo podanyj na śa morfologiji a funkcyjach. Tajla
botańiki, kero zajmuje śe strůmůma je mjanowano dendrologijo. Ńykere nojstarsze
a nojsrogsze strůmy sům chrůńůne bez prawo jako przirodńicze denkmale.

Strůmy majům zrůżńicowano budowa nadźymnyj tajli. Ze zola wyrasto jeim pjyń,
kery uod pewnyj wysokośći uobtoczůny je bez korůna kero skłodo śe s
rozdźelajůncych śe gałynźůw pokrytych liśćůma. Pjyń a starsze, rube gałynźe sům
zdrzewjałe, mode drzewjejům na kůńec wegetacyjnygo uokresu. Ze pńa mogům
wyrastać kůnary abo cołki może uůn iść pjonowo we gůra - tako budowa je
mjanowano "strzała" abo "kłoda". Strůmy mogům růść pojedyńczo abo we grupach
(parki, losy). Uogůlny ksztołt nadźemnyj tajli strůmu mjanuje śe pokrojym strůmu
a wyrůżńo jygo zorty: stożkowaty, kolumnowy, uokrůngławy abo paryzolowaty.

Strůmy połńům ważno rola we przirodźe jako producynty tlynu . Pozyskujy śe ś
ńich drzewo s ńykerych gatůnkůw inksze substancyje - kauczuk, żywica a inksze.
Ńykere strůmy majům zjodliwe uowoce, kora (zinamůnowjec), naśůna a ańi kwjoty
(goźdźikowjec). Jeich skupiska uosłabjajům wjatry a powstrzimujům erozyjo.



https://szl.wikipedia.org/wiki/Seul

Seul (kor. 서울특별시, Seoul, Sŏul; posuchej) – to uod přez 600 lot stolica Koryje.
Uod kůńca II wojny śwjatowyj po roztajlowańu Půuwyspu Koryjańskigo na dwa
państwa Seul zostou stolicům Republiki Koryjańskij (Koryje Pouedńowyj), a
Pjůngang stou śe stolicům Koryjańskij Republiki Ludowyj (Koryje Půunocnyj). Bez
čas wojny koryjańskij na krůtki čas Seul bůu zajynty bez kůmůńistyčnych
uokupantůw, a stolica Korei Pouedńowyj přyńyśůno do inkšygo mjasta.

Seul znojduje śe we cyntralno-zachodńij tajli Půuwyspu Koryjańskigo. Mjasto
pouožůne je ńydaleko na pouedńe uod strefy zdymilitaryzowanyj (DMZ) a ležy nad
řykům Han. Seul je polityčnym, spouečnym a ekůnůmičnym cyntrům Pouedńowyj
Koryje.

Seul s gynstośćům zaludńyńo powyžej 15 tys/km² je jydnym s nojbardźij
zatuočůnych mjast na śwjeće. Jednočeśńy pośado nojwjynkšo na śwjeće ilość
šybkych uůnč internecowych a půnktůw dostympowych WiFi. W Seulu je tyž
zarejerowane přez 1 mln pojazdůw mechańičnych.



https://szl.wikipedia.org/wiki/Pocztowy_kod

Pocztowy kod - ciyōng cyfer a/abo buchsztabōw użiwane na pōmoc do sortowaniyŏ
listōw abo paczkōw.

Kreje a niykiere regiōny majōm kōńcōwki kodōw ISO 3166-1 alpha-2 na sprawach
wysyłōnych zagraniyca.

Kody Czeske sōm kōnstruowane bez XXX XX kej piyrwy cyfer to: 1 - Praga 2 -
Strzodkowŏ Bohemijŏ (272 01 Kladno, 280 01 Kolín) 3 - Zachodniyŏ a Połedniyŏwŏ
Bohemijŏ (301 00 - 326 00 Plzeň, 360 01 Karlovy Vary, 370 01 České Budějovice) 4
- Pōłnocnŏ Bohemijŏ (400 01 Ústí nad Labem, 460 01 Liberec) 5 - Zachodniyŏ
Bohemijŏ (500 01 Hradec Králové, 530 01 Pardubice, 541 01 Trutnov, 586 01
Jihlava) 6 - Połedniyŏwŏ Morawijŏ (600 00 - 659 99 Brno, 690 01 Břeclav) 7 -
Pōłnocnŏ Morawijŏ a Ślōnsk Czeski (779 00 Olomouc, 760 01 Zlín, 700 01 - 729 99
Ostrava) 8,9,0 sōm kodami wczesniyj użiwanymi do Słowacyje.

Kody we Mjymcach sōm kōnstruowane bez XXXX kej piyrwy cyfer to: 0 - Dresden,
Leipzig, Halle, Chemnitz, Cottbus, Jena 1 - Berlin, Potsdam, Frankfurt (Oder),
Rostock, Schwerin 2 - Hamburg, Lübeck, Kiel, Bremen, Bremerhaven, Oldenburg 3 -
Hanover, Bielefeld, Kassel, Fulda, Gießen, Göttingen, Brunswick, Magdeburg 4 -
Düsseldorf, Dortmund, Essen, Duisburg, Münster, Osnabrück 5 - Cologne, Bonn,
Aachen, Mainz, Koblenz, Trier 6 - Frankfurt (Main), Wiesbaden, Darmstadt,
Saarbrücken, Heidelberg, Mannheim, Aschaffenburg 7 - Stuttgart, Tübingen,
Freiburg, Konstanz, Baden-Baden 8 - Munich, Rosenheim, Augsburg, Ulm, Ingolstadt
9 - Nuremberg, Würzburg, Erfurt, Weimar, Eisenach, Bamberg, Bayreuth

Kody we Polsce sōm kōnstruowane bez XX-XXX kej piyrwy cyfer to: 0 - Wojewōdztwo
Mazowiecke 1 - Wojewōdztwa Warmińsko-Mazurske a Podlaske 2 - Wojewōdztwa
Lubelske a Świyntokrzyske 3 - Wojewōdztwa Małopolske a Podkarpacke 4 -
Wojewōdztwa Ślōnske a Opolske 5 - Wojewōdztwo Dolnŏślōnske 6 - Wojewōdztwa
Wielkopolske a Lubuske 7 - Wojewōdztwo Zachodniyŏ-Pomorske a tajla Pomorskegŏ 8
- Wojewōdztwo Kujawsko-Pomorske a Kaszuby 9 - Wojewōdztwo Łōdzke



https://szl.wikipedia.org/wiki/Nowo_Zylandyjo

Nowo Zylandyjo (ang. New Zealand, maorysko godka Aotearoa – Kraj Dugij Bjouyj
Chmury) – państwo wyspjarske na pouedńowo-zachodńim Pacyfiku, kere skuodo śe s
dwůch srogich (Wyspa Půunocno a Wyspa Pouedńowo) a raje mjyńšych wyspůw, we tym
Wyspy Steward a Wyspy Chatcham. Je to nojdalij na pouedńe wysuńynto tajla
Uoceańije. Do Nowyj Zelandyje noležům tyž Wyspy Cooka, Niue, Tokelau,
Dependencyjo Rossa, s kerych Wyspy Cooka a Niue majům wuasne samořůndy.

Mimo aže Nowo Zylandyjo formalńy je můnarchijům kůnstytucyjnům, ńy mo ůuna
kůnstytucyje we ojropejskim rozumjyńu, yno kupa roztůmajtych a we růžnym čośe
uchwolanych aktůw prawnych.

Kraj s anfanga besludny, zaśedlůny bez Maorysůw kole 1000 roku, lo Ojropejčykůw
uodryu go we 1642 Abel Tasman. Kolůńizacyjo začua śe we 1769, kej wyspy uodkryto
drugi roz, co zrobjyu James Cook. Bůuo při tymu kupa kůnfliktůw mjyndzy
Maorysůma a Brytyjčykůma, a dźepjyro Traktat Waitangi šrajbńynty 6 lutygo 1840
přińus na chwila stabilizacyjo. Dokumynt tyn je powažany za anfang Nowyj
Zelandyje. Ročńica jygo šrajbńyńćo je sam uobchodzůno kej śwjynto państwowe. We
II pouowje XIX wjeku mjouy plac dwje wojny maoryske, kere Maorysy přegrouy. Uod
1907 Nowo Zylandyjo mjoua status důmińjům, a uod 1947 je ńypodleguo.

Gospodarka je fest zrůžńicowano. Tradycyjńy, fest sroge znočyńe mo hodowla
uowcůw. We eksporće nojsrogšy udźou mo mjynso a jygo přetwory, a tyž produkty
bauerske a leśńictwa. Nale je sam tyž rozwińynto industryjo, we tym zaawansowane
technolůgije, jako l. b. elektrůńika.



https://szl.wikipedia.org/wiki/Nowo_Gwinyjo

Nowo Gwinyjo (ang. New Guinea, indůnez. Irian) to je wyspa we zachodńij tajli
Uoceanu Spokojnygo, we Mylanezyje, drugo podug placu na Źymje (po Grynlandyje).
Zajmuje 786 000 km² placu a půmjyškuje ja ůng. 9 mln. ludźi. Pode wzglyndym
polityčnym je roztajlowano mjyndzy Indůnezyjo (zachodńo tajla) a Papua-Nowo
Gwinyjo (wschodńo tajla). Uod Australije je uoddźelůno na pouedńu bez Ćyśńina
Torresa. Uod zachodu sůmśaduje s Archipelagym Malajskim, uod wschodu - s
Archipelagym Bismarcka a Wyspůma Salůmůna.

Na pouedńu wyspy je ńiźina s bažouůma, teryn wznośi śe ku cyntrum wyspy, kaj je
pora pasmůw gůrskich, s nojwyžšymi ščytůma wysokimi na 5000 m n.p.m. Guůwne
řyki: Fly, Sepik a Mamberamo. Ze surowcůw wystympuje sam ropa naftowo a zuoto.
Wjynkšość ludnośći to Papuasy.

Lo Ojropejčykůw wyspa uodkryu Portůgalčyk Jorge de Meneses we 1526 roku. We XIX
wjeku wyspa potajlowano mjyndzy Ńiderlandy, Ńymcy a Wjelgo Brytańijo. Uod 1905
tajla brytyjsko přelozua pod admińistarcyjo Australije. Tajla mjymjecko zostoua
po I wojńe śwjatowyj překazano Australije kej terytorjům mandatowe, a uod 1945 -
terytorjům powjerńiče. We 1949 Australijo skuplowoua oubje tajle we Terytorjum
Papui a Nowyj Gwinyje, kere istńouo do 1975 roku, we kerym uoguošůno
ńypodleguość Papui-Nowyj Gwinyje. Uo tajla zachodńo wadźiuy śe Ńiderlandy s
Indůnezyjům bez lata 1949-1963, na kůńec we 1963 roku přiuůnčůno ja ku
Indůnezyje kej Irjan Zachodńi.

Gospodarka je sam uoparto guůwńy na prymitywnym bauerstwje, ńywjelge wydobyće
zuota, mjydźi, střybua a inkšych. Wyspa je fest licho surbańizowano a ńywjela je
sam drogůw.



https://szl.wikipedia.org/wiki/Erytryja

Erytryja (Ertra, Państwo Erytryja - Hagere Ertra) – państwo we wschodńij Africe,
nad Mořym Čyrwůnym. Grańica mo s Etjopijům, Džibuti a Sudanym. Do Erytryje
noležy ůng. 350 wyspůw na Mořu Čyrwůnym, m. in. archipelag Dahlak. Kraj je
potaklowany na tři strefy klimatyčne: pustynno a půupustynno na wschodźe, žyzne
wyžyny we tajle cyntralnyj a suche a gorůnce ńiżiny na zachodźe. Rygjůn Denakil,
kery ležy tajlowo we depresyje noležy do najgoryntšych uobšarůw na coukij Źymje.
Uodrymbność kulturowo uod Etjopije wźyna śe s ajnflusůw arabskich, kere sam
zachodźiuy uod středńowječa, a wzmogua je uodrymbność kej kolůńije italskij we
lotach 1936-1941. We 1952 Erytryjo přiuůnčůno ku Etjopije kej prowincyjo
autůnomično. Jeij autůnůmijo zlikwidowano we 1962 roku. Uod anfanga lot 70. we
Erytryje naśilou śe ruch separatystyčny, wspjerany bez kraje arabske. Etjopijo
nale uoponowoua militarńy couko Erytryjo, při půmocy SSSR a Kuby. We 1993 odbyu
śe sam abštimůng, we kerym wjynkšość mjyškańcůw wybroua samostanowjyńy, a
ńyskoři je wkludzůno. We 1998 wybuchuo wojna etjopsko-erytryjska skiž zwady uo
grańice, terozki strefa nadgrańično je patrolowano bez wojska pokojowe uONZ.

Je to jedyn s nojbjydńejšych krajůw na śwjeće, wjynkšość ludnośći utřymuje śe s
bauerstwa na potřeby wuasne. Je sam tyž nojsrogšo korupcyjo a uomano je wolność
suowa.



https://szl.wikipedia.org/wiki/Atyny

Atyny (nowogrecky Αθήνα Athina, klasyčny grecki Ἀθῆναι Athenai, uać. Athenae) –
stolica i nojwjynkše mjasto Grecyje. Jedyn s nojwažńijšych uośrodkůw
turystyčnych Ojropy s zabytkůma kultury antyčnyj. Mjasto ličy 745 tys.
mješkańcůw žyjůncych na 38,964 km.kw., a couki uobšar metropolitalny mo 3,5
miljůna mješkańcůw a 411,717 km kw.

Zalůnžkym Atyn bůu zamek warowny s uokresu mykyńskigo (pouowa II tyśůnclećo
p.n.e.) na wzgůřu Akropolis; půźńij wokůú ńygo, na sůnśadujůncych wzgůřach
powstoúo rozlygue mjasto s agorům, Areopagym (mjejscym gerychtůw), šerygym
śwjůntyń a gmachůw užytečnośći publičnyj. Akropolis překštoućiuo śe we mjejsce
kultu (Akropol Atyński). W 480 roku p.n.e. mjasto zbulili Persowje, uodbudowa
Tymistakles rozpočůúu uod wzńyśyńo nowych murůw. Ščygůlny rozkwit připad na
panowańy Peryklesa (443-429 p.n.e.), kery m.in. pouůnčůu Atyny z Pireusym
(couość uotačajůnc murůma) a zmoderńizowou Akropolis. W uokreśe starožytnośći
Atyny bůuy państwym-mjastym (polis) uo ustroju dymokracyji bezpośredńij, jydnym
s nojwažńijšych we starožytnyj Grecyji.

Atyny zostouy spustošůne m.in. bez Herulůw a Wizygotůw. Sprowadzůne do
drůgořyndnyj roli bez panujůncych uod 1458 Turkůw. W XIX wjeku uodzyskouy ranga
kej stolica ńypodlyguej uod 1834 roku Grecyje.



https://szl.wikipedia.org/wiki/%C5%9Al%C5%AFnzoki

Ślůnzoki (śl-mjym. Schläsinger, pol. Ślązacy, czes. Slezané, mjym. Schlesier,
ang. Silesians) – mjano skupiny ludnośći, kero mjyszko na Ślůnsku.

We tym artiklu uomawjo śe Ślůnzokůw we znoczyńu perzůnůw kere deklarujům
narodowość ślůnsko, abo kere zachowujům poczuće pewnyj uodrymbnośći kulturalnyj,
godkowyj a etnicznyj, nale deklarujům narodowość polsko, mjymjecko abo czesko.
Roz na kedy tyż mjanym Ślůnzokůw uokryślo śe mjyszkańcůw Ślůnska, bez wzglyndu
na jejich zwjůnzki s kulturům ślůnskům abo jejich brak.

Podug roztůmajtych szacůnkůw, we Polsce a Czeskij Republice mjyszko uod 800 tyś.
do 1 250 tyś. Ślůnzokůw. Je tyż djaspora ślůnsko we Mjymcach, Zjednoczůnych
Sztatach, Australiji a inkszych krejach, uo kerej numerze ńy ma wjarygodnych
danych.

Ślůnzoki posůgujům śe ślůnskům godkům a ślůnskům mjymjeckům godkům. Ślůnsko
godka kero ńykere uznowajům za djalykt polskij abo czeskij godki a Ślůnsko
mjymjecko godka kero ńykere uznowajům za djalykt mjymjeckij.

Do zgody s wyńikůma Nacyjowego Wszechuobecnygo Wykozu s 2011, ślůnsko nacyjo we
polskij tajli Gůrnygo Ślůnska deklarowało 817 000 perzůnůw, we tym 362 tyś. kej
jedźino, 56 tyś. kej pjyrszo ze dwůch, a 391 tyś. kej drugo. Do zgody s wyńikůma
Nacyjowego Wszechuobecnygo Wykozu s 2002, narodowość ślůnsko we polskij tajli
Ślůnska zadeklarowouo 173 200 uosůb, guůwńy mjyškańcůw Gůrnygo Ślůnska. Na we
czeskim spiśe powszychnym s 2001 roku do narodowośći ślůnskij prziznoło śe 10
878 uobywatelůw Czeskij Republiki, głůwńy mjyszkańcůw morawsko-ślůnskigo kreju
(we wykoźe s 1991 roku ta nůmera bůła 44 446 perzůnůw). We ślůnskim wojewůdztwje
148,5 tyś perzůnůw deklarowało narodowość ślůnsko, a we uopolskim wojewůdztwje
deklarowało 24,2 tyś uosůb.

Dane uoficjalne ńykere ślůnske uorgańizacyje, lo bajszpilu Ruch Autůnůmije
Ślůnska abo Zwjůnzek Ludnośći Narodowośći Ślůnskij uznowajům za fest zańiżůne.
Podug uůnych, rachmistrze spisowe we wjelu przipadkach wpisywali do formularza
nacyjo polsko mimo aże anketowańe podowali ślůnsko, abo wpisywali narodowość
blajsztiftym, coby můc ja ńyskorzi zmjyńić. Zasadność zarzutůw potwjerdźili
ńyzależne uobserwatory s Helsińskij Fůndacyje Prow Czowjeka.



https://szl.wikipedia.org/wiki/Zjednocz%C5%AFne_Arabske_Ymiraty

Zjednoczůne Arabske Ymiraty, Państwo Zjednoczůnych Arabskich Ymiratůw (ar.:
الإمارات العربيّة المتّحدة) – państwo we Azyji, na Bliskim Wschodźe, na
Půłwyspje Arabskim nad Perskům Zatokům a Uůmańskům Zatokům. Skłodo śe ze śedmju
ymiratůw: Abu Zabi, Dubaj, Szardża, Ajman, Umm al-Kajwajn, Ras al-Chajma a
Fudżajra. Grańica mo s Saudyjskům Arabijům, Katarym a Uůmůnym.

We VII stoleću teryn ZAY zajyńi muzułmany, pynetracyjo ojropejsko uod XVI
stolećo (wuůnczas pora fortůw założyli sam Portugalczyki). We XVII stoleću
tajlůng sztrefůw ajnflusu mjyndzy Portugalijům a Uosmańskům Turcyjům. We 1892
Wjelgo Brytańijo szrajbowała traktaty ze wszyjskimi ymiratůma, podle kerych uůna
uodpadoła za jejich zagrańiczno polityka. Mjanowano to bůło Traktatowy Uůmůn, a
rzůndźiła ńim rada śedmju ymirůw. We lotach 60. XX wjeka Traktatowy Uůmůn
wzbogaćił śe skiż eksploatacyji ropy naftowyj. We 1968 Wjelgo Brytańijo
uodgłośiła co wycofo swojo armijo, a ymiraty uogłośiły powstańy Federacyje
Arabskich Ymiratůw, do keryj wlazowały tyż Katar a Bahrajn. We 1971 wylozły s
Federacyje Bahrajn, Katar a Ras al-Chajma, kere proklomowoły własne państwa.
Reszta ymiratůw utworzůła Zjednoczůne Arabske Ymiraty. Rok ńyskorzi, we 1972,
Ras al-Chajma przistůmpiła do tyj Federacyje nazod.

Terozki je to jedyn s nojbogatszych a nojgibćij rozwijajůncych śe krajůw śwjata.
Dochůd narodowy na mjyszkańca wynośi ůng. 28 tyś. USD. We gospodarce i terozki
sroge znoczyńe mo ropa naftowo a jeji rafinacyjo, nale rozwijo śe tyż nowe
technologije a inwestuje we turystyka.

Skiż srogigo zapotrzebowańo na śiła roboczo, przilozło sam kupa ymigrantůw a
terozki Araby a Persy to yno 42% mjyszkańcůw ZAY. Reszta ludźi to ymigranty,
głůwńy s połedńowo-wschodńij Azyje, Indji a Bangladeszu.

Prawo sam je uoparte na islamje a je fest surowe, uorzekano je kara śmjerći, we
tym za buzeranctwo.



https://szl.wikipedia.org/wiki/Krak%C5%AFw

Wspůłrzyndne: 50° N 19° EFeler we wyrażyńu – felerny znok „,” Feler we wyrażyńu
– felerny znok „,” (Krakůw)

Krakůw (pol. Kraków, krak. Krakowia, mjym. Krakau) – mjasto we połedńowyj
Polsce, stolica wojewůdztwa mauopolskigo, leży nad Wisłům. Gyszichtowo stolica
Zachodńij Galicyji. Je uůno grodzkym krysem. Jydno s nojsrogszych mjast we
Polsce, poza Warszawům. Downo stolica Polski a śedźiba krůlůw Polski. Krakůw je
mjastym uo bez tyśůncletńij gyszichće a srogej kulturze a bałkůnszće.

Krakůw dycki był srogim uostrzodkem kultury mjymjeckjyj za wschodńům gronicům
Rajchu. Terozki do kupy ze GOP tworzy Krakowsko-Katowicki Uobszor
Mytropolitolny, mjanowany tyż Krakowsko-Ślůnskim Bipolym a tyż Połedńowym
Europolym. Je on nojsrogszym uobszorym zurbonizowanym we Polsce.

Je znaczůncym uostrzodkym uńiwersyteckym, ze nojstarszym we Polsce Uńiwersytetym
Jagellůńskym.

Je kluczowym wynzłem kůmůńikacyjnym, drůgowym i kolejowym. W pobliskych Balicach
znojduje śe mjyndzynarodowo hawyna lotńicza.

Plan zabudowy starygo Krakowa – terozki postrzůdmjeśće we uobrymbje Plant –
wkludzony zostoł do zabytkůw klasy "0", nojwożńyjszej we skali mjyndzynarodowyj.
Do inkszych zabytkůw trza wkludzać tyż Wawel, Barbakan, downe mjasto żydowske
Kaźimjyrz a mocka inkszych.

Szpilajům sam tyż dwa jydne s nojstarszych we Polsce klubůw szportowych:
Cracovia (ajshokej a fusbal) a Wisła Krakůw (fusbal a korbbal).



https://szl.wikipedia.org/wiki/Josif_Stalin

Josif Stalin (rus.: Иосиф Сталин), po prowdźe Ioseb Besarionis dze Dżughaszwili,
gruź.: ბესარიონის ძე ჯუღაშვილი, dekmjano Stalin (rus. Сталин), rodz. 8 grudńa
1878 (6 grudńa podug starego stylu) we Gori, zm. 5 marca 1953 we Moskwje -
formalńy fůngowou kej uobjyralny kadyncyjowo gynyralsekretoř KPZR a jeji
pjyrwyjek a tyž prymjera ZSRR, a faktyčńy bůu dyktatorym Zwjůnzku Radźeckigo do
yjmynta, majůncym ńyukrůcůny macht a używou go lo cwekůw wyznowany idyje walki
klasowyj kej kńifym reskjyrowańo bůu myngowy, drinštatowy a ausynterror, kery
pochowou podug rostomajtych uocyn uod pora do pora dźeśůntkůw milijůnůw
ńyboščykůw. Podpisujůnc sojuš s III Řešům, ůmožliwiu Ńymcům rozpočynće agresyji
zbrojnyj na Polska, beztůž mjou udźou we wybuchu II wojny śwjatowyj.

Stalin pora razy trefjůu śe s prymjerym Wjelgij Brytańje Winstonym Churchillym a
prezydyntůma USA Franklinym Delano Rooseveltym a Harrym Trumanym (kůnferyncyjo
teherańsko, kůnferyncyjo joutańsko, kůnferyncyjo počdamsko) deklarujůnc
přiwjůnzańy do dymakracyje a wola wspůudźouańo po wojńy we zamjan za realne
ustympstwa partnerůw. Po wojńy zerwou ale ůmowy, nařucajůnc důminacyjo
ekůnůmično, ideolůgično, a polityčno ZSRR krajům Europy Wschodńij, "wyzwolůnym"
bez Armjo Čerwůno. W připadku Polski, Stalin ingerowou we treść kůnstytucyje PRL
s 1952, uosobiśće wprowadzajůnc do uůnyj šeryg zmjan a uzupeuńyń.



https://szl.wikipedia.org/wiki/B%C5%AFmbaj

Bůmbaj (hindi a marathi मुंबई, trl. Muṁbaī, trb. Mumbaj; ang. Mumbai; do 1995
hindi बम्बई/बॉम्बे, trl. Bambaī/Bômbe, trb. Bambaj/Bombe, ang.) – stolica
indyjskigo stanu Maharashtra, pouožůno na wyspje Salsette, na Mořu Arabskym.

Podug nojnowšych danych, we mjeśće tym mjyško 17 mln mješkańcůw a je 6. co do
ličby mješkańcůw metropoljům na śwjeće. Wroz s mjastůma satelitarnymi twoři
wjelgo kůnurbacyjo mjejsko. Dźynki naturalnymu portowi je to tyž nojwjynkšy port
zachodńich Indji.

Je to tyž wjelgi uostřodek finansowy. Śedźiby sam majům lične banki, (m.in.
Reserve Bank of India), geuda (Bombay Stock Exchange) a lične indyjske firmy i
korporacyje. Dźynki tymu, aže poźům žyća je sam wyžšy ńiž inkšych tajlach kraju,
přićůngo uůn imigrantůw s coukich Indji a coukij Azyje Poúedńowyj. Bez taki
ukuod řečy mješajům śe sam nojrůžńijše kultury, religje a tradycje. Mjasto
čynsto je nazywane Bollywoodym, gdyž je to stolica indyjskij kinůmatůgrafije.
Tutejše wytwůrńy produkujům ročńy nojwjyncyj filmůw na śwjeće.

Indyjsko nazwa pochodźi uod mjejscowyj hinduskij bůgińi Můmba. We XVI w.
Portůgalčyki nazwali to mjasto Bom Bahia co uoznočo Dobro Zatoka. Brytyjčyki
podčas swojij kolůńizacyji Indji zmjyńili mjano mjasta na Bombay. Uoficyjolno
zmjana mjana nastůmpiua we 1995, nale mjano Bůmbaj nadal je powšychńy užywane na
Zachodźe. Wjelge korporacyje tyž ńy zmjyńiuy swojich mjan s Bůmbay na Můmbai.



https://szl.wikipedia.org/wiki/Sztrasbana

Sztrasbana (mjanowano tyż banka abo sztrasynbana) – glajzowy pojazd
przirychtowany do mjejskigo transzportu, kery poruszo śe po ceśće abo na
szpecyjolnym uosobnym placu do glajzůw. Teroźńe sztrasbany sům zauobycz
napyndzůne śilńikůma na sztrům zaśilanymi s trakcyjnygo neca, atoli spotyko śe
tyż hybrydowe kůnsztrukcyje, kere majům spalinowy śilńik abo akůmulotory kere
dozwalajům na jazda bez zewnyntrznygo zdrzůdła zaśilańo. Dowńi używano tyż
sztrasbanůw kere ćůngły kůńe, abo napyndzůnych parowym śilńikym abo spalinowym,
kej tyż systymůw ze stacyjůnarnym napyndym (San Francisco), cugůw
akůmulotorowych abo napyndzůnych śilńikůma pneumatycznymi.

Pjyrszo sztrasbana pojawůła śe we Nowym Jorku we 1832 roku. Bůła uůna wzorowano
na powszychnych już we tych czasach kůnnych banach używanych we industryje. Uod
lot 60. XIX stolećo banki rozpowszychńjůły śe we Ojropje, kej we uůnym czaśe we
Francyje pojowjůły śe pjyrsze sztrasbany na para.

Pjyrszo ekszperymyntalno sztrasbana na sztrům skůnstruowoł Werner Siemens a
ruszůł ja we Groß-Lichterfelde (terozki tajla Berlina) we 1881. Do wybuchu I
wojny śwjatowyj bezma wszyjske nece sztrasbanůw we Prusach zelektryfikowano.
Pjyrszo we Ślůnsku sztrasbana na sztrům pojawůła śe we Wrocławju we 1893 roku
(wůunczas we Prusach) – bůła to tyż pjyrszo sztrasbana na sztrům na terynach
uobecnyj Polski. We mjastach Gůrnygo Ślůnska sztrasbany na sztrům powstoły 5 lot
ńyskorzi.

Nojbarźi rozlygły nec sztrasbanůw mo we Polsce kůnurbacyjo mjast
ślůnsko-důmbrowskych. Pjerwotno nec lińije sztrasbanůw gůrnoślůnskych na para a
ůńikalnyj szyrzki toru 785 mm powstoła starańym spůłki Uoberschleisische
Dampfstrassenbahnen we 1894 r. Kuplowała uůna Pjekory Ślůnske s Bytůńym a Bytůń,
bez Krůlewsko Huta (Chorzůw), Śwjyntochłwicy-Lipiny, Ruda a Zobrze ze Gliwicůma.
We 1896 do neca włůnczůno teryn teroźnich mjast Katowicy a Śymjanowicy. We 1898
r. lińije uostoły zelektryfikowane. W Bytůńu a Katowicach s anfangem XX stolećo
zbudowano krům tygo normalnotorowe sztrasbanowe lińije. W mjyndzywojynnym
uokreśe rozpoczynto uńifikacyjo a kuplowańe necůw (tory wůnske przekuwano na
uobyczne). Uostatńům linijům sztrasbany 785 mm bůła przebudowano we 1952 r.
trasa lińiji 12 Chorzůw-Śymjanowicy. Lińije bankůw przedużůno tyż za downo
grańica mjymjecko-polsko, na teryn Důmbrowskigo Zagłymbjo.



https://szl.wikipedia.org/wiki/Meksyk_(mjasto)

Meksyk (hišp. Ciudad de México, nah. Tenochtitlán, ang. Mexico City) – stolica
Meksyku, pouožůna na wyžyńy ležůncyj we środkowyj tajli kraju. Zajmuje 1479 km²
placu. Populacyjo mjasta wynośi 8 720 916 ludźi, natůmjast uobšar metropolitarny
zamješkuje 19 231 829 uosůb (2005 r.). Šacuje śe, aže couke mygalopolis ličy
ůng. 22-25 mln mješkańcůw a je uznawano za třećo, po Tokjo a Seulu aglůmeracyjo
mjejsko śwjata. Rygjůn mjasta uodznačo śe tyž jydnym s nojwjynkšych a nojšybšych
přirostůw ličby ludnośći.

Meksyk zostou zouožůny we XIV w. bez Aztekůw (Tenochtitlán). W krůtkym uokreśe
stou śe uośrodkym Imperjům Aztekůw. Wspůučesny Meksyk je cyntrům polityčnym,
kulturalnym a gospodarčym Federacyji Meksykańskij. Mimo, aže kedyś bůu znůny kej
"Mjasto pauacůw" a mjejsce s nojbardźij "přejřistym luftym", gwoutowno
urbańizacyjo a rozwůj přymysuowy doprowadźiuy do přeludńyńo a zańyčyščyńo
środowiska. Dali možna sam znejść bajšpile wspůúčesnygo a kolůńalnyjnygo
baukunštu a lične parki a muzea. Historyčne cyntrům mjasta a ležůnce we jygo
pobližu puywajůnce uůgrody Xochimilco zostouy wpisane na lista Śwjatowygo
Dźedźictwa Kultury UNESCO we 1987. Do tej listy we 2004 roku dodano dům a
pracowńa architekta Luisa Barragána, a we 2007 roku tyž kampus ůńiwersytecki při
Universidad Nacional Autónoma de México ("Narodowym Autůnůmičnym Uńiwersyteće
Meksyku").



https://szl.wikipedia.org/wiki/Lublin

Lublin (pol. Lublin, jid. לובלין, ukr. Люблін, rus. Люблин) – nojsrogše polske
mjasto na wschůd uod Wisuy, stolica wojewůdztwa lubelskigo a Lubelščyzny. Je
krysym grodzkim a śedźibům wuadz krysu źymskigo. Historyčńy přinoležy do
Mouopolski. Ležy nad řykům Bystřycům. Srogi uostřodek akademicki, znůmy m. in. s
Katolickigo Ůńiwersytetu Lubelskigo.

Pjyrše wzmjanki we škryflanych zdřůduach sům ze 1198 roku, nale uosadńictwo sam
je starše, stouo uosada bůua sam we VI stolećo. Prawa mjejske uod Wuadysuawa
Uoketka 15 śyrpńa 1317. We 1569 we Lublińy zašrajbowano akt Uńije Lubelskij a we
tym samym roku přijynto houd lynny uod kśyńća Prus. We XVII wjeku mjasto uostouo
fest zńiščůne bez najazdy Kozokůw a ypydimjo džumy. We XVI a XVII wjeku
uostřodek reformacyje. Po III rozbjoře Polski Lublin znod śe we zaboře
austryjockim, ńyskoři we Krůlestwje Polskim. We pouowje XIX wjeku wjyncy kej
pouowa mjyškańcůw stanowiuy Žydy. Uod 1918 we II RP. W čos uokupacyje
hitlerowskij we Lublińy fungowou lager kůncyntracyjny Majdanek. Po zdobyću
mjasta bez Armijo Čyrwůno 22 lipca 1944 Lublin bez 163 dńi bůu tymčasowům
stolicům Polski.

Terozki srogi uostřodek industryje a kulturalny. Noležy do Uńije Metropoliji
Polskich.



https://szl.wikipedia.org/wiki/Leonardo_da_Vinci

Leonardo da Vinci po prowdźe  Leonardo di ser Piero da Vinci (ur. 15 kwjetńa
1452 r. we Vinci we Italiji, um. 2 moja 1519 r. we Clos Lucé we Francyji) –
italski, rynesansowy malyrz, baumajster, filozof, muzykant, dichter, uodkrywca,
matymatyk, anatům, geolog.

Rodźił śe a wychowoł kole mjasta Vinci, kej ńyślůbny syn notarjusza kyjza Pjera
da Vinci a chopki, Cateriny. We wspůłczesnym pojmowańu ńy mjoł nazwiska, człůn
"da Vinci" uoznoczo "ze mjasta Vińći". Jigo cołke nazwisko, nadane mu przi
narodźinach, to "Leonardo di ser Piero da Vinci", co uoznoczo "Leonardo, syn
sera Piera s mjasta Vińći".

Leonardo ńyroz bůł uopisywany kej archetyp "czowjeka rynesansu", kerygo
ćekawośći dorůwnywoła ino śůła jigo pomysłůw. Szyroko uważo śe uůnygo kej
jydnygo ze nojsrogszych malyrzy a prawdopodobńy nojbarzij uobdarzůnům
wszychstrůnnům grafikům uosobům we gyszichće.

To właśńy grafika przisporzůła Leůnardowi nojsrogszyj popularnośći. Dwje ze jigo
prac, Mona Lisa i Uostatńo Wjeczyrza, majům przodńy mjejsca na listach
nojznůńszych, nojczyńśći imitowanych i wspůminanych portretůw i dźeł malarstwa.
Růwńy sroge znoczyńy we gyszichće kůnsztu mo szkic Leůnarda Czowjek
witruwjański. Do czasůw teroźńich przetrwoło nojprawdopodobńij 15 jigo uobrozůw.

Kej inżyńyr, Leůnardo tworzůł projekty wyprzedzajůnce jigo czas, uobsztalowujůnc
kůncepcyjo helikoptera, pancerwagyna, wykorzistańo podstaw tektůńiki plat,
podwůjnygo kaduba szifu a wjela inkszych inkszowacyji. Wzglyndńy moła licza jygo
půmysłůw uostoła wćelůno we żywobyće za jigo czasůw.

Da Vinci robjůł na nojsrogszych dworach Ojropy, m.in. do rodu Sforzůw a
Medyceuszy. Doprowadźił do znocznygo wzrostu poźůmu wjydzy uo anatůmiji,
Lůndowym budowńictwje a hydrodynamice. Zaznaczůł swojo uobecność tyż we dźedźińy
architektury, rzeźby, filozofiji a pisorstwa, nale te zajyńća uodgrywoły
myńijszo rola we jigo żywobyću. Do dźiśoj przetrwoło 7000 zajtůw jigo notatkůw
ze rysůnkůma a szkicůma.



https://szl.wikipedia.org/wiki/Kajir

Kajir (arab. <font+1>القاهرة; [al-Qāhirah]) je stolicům a nojwjynkšym mjastym
Egiptu (214 km², ličba ludnośći 6 787 000 mješkańcůw, zespůu mjejski 15,2 mln
mješkańcůw (nojwjynkše mjasto Afriki). Ńy mo dokuadnych statystyk na tyjma
ludnośći Kajiru. Powodujům to ćůngue wyndrůwki mješkańcůw. Ůng. 2 mln uosůb
mješko we tzw. "Mjeśće umartych".

Kajir (Al- Kahira) je ůmješčůny nad břygůma i na wjelu wyspach Ńilu, ńydaleko
mjejsca, kaj řyka ta twoři delta.

Nojstaršo dźelńica mjasta ležy ńyco na wschůd uod Ńilu. Dali, mjasto rozpośćero
śe na zachůd, zajmujůnc downe teryny rolńiče. Zachodńy dźelńice bůuy zbudowane
we XIX w., bez co wjyncyj je tam šerokych alei, źelyńi i uotwartych přestřyńi.
Natůmjast stare, wschodńy dźelńice, majům blank uodmjynny wyglůnd: gynsto
zabudowa i moue, zatuočůne alejki, kůńčůnce śe čynsto ślepymi zaůukůma. Skiž
tygo wjynkšość bjur i budynkůw řůndowych mjeśći śe we zachodńij tajli mjasta, a
dźelńice wschodńy cechuje wjelgo ličba mečetůw.



https://szl.wikipedia.org/wiki/Bur%C5%AFndi

Burůndi (rundi Uburundi, franc. Burundi) Republika Burůndi (rundi Republika
y’Uburundi, franc. République du Burundi) – państwo we střodkowyj Africe, bes
dostympu do mořa. Grańica mo s Rwandům, Tanzańijům a Dymokratyčnům Republikům
Kůnga. Ležy nad Jeźorym Tangańika.

We XVI abo XVII wjeku powstouo sam państwo plemjynne Tutsi pode mjanym Urůndi,
kere přetrwouo aže do 1896, kej uopanowali je Ńymcy. Uod 1903 do 1916 wlazowouo
we skuod Ńymjeckij Afriki Wschodńij, ńyskoři zdobyte bez Belgijo. Po I wojńe
śwjatowyj wlazowouo we skuod terytorjům mandatowygo Ligi Nacyj Ruanda-Urůndi
pode admińistracyjům Belgije. Po II wojńe śwjatowyj terytorjům powjerńiče UoNZ.
Uod 1962 ńypodlegue. We 1992 sroge ńypokoje a rozruchy na tle etńičnym, ůng. 150
tyś umartych a mynga ludźi cituo do sůmśedńich krajůw.

Terozki je to mauo rozwińynty kraj bauerski uo gospodarce s přežytkůma ůstroju
rodowygo. 91% ludźi mo robota při bauerstwje, kere dostarčo 41% PKB. Ńywjelge
wydobyće zuota, wolframu a inkšych.

83% ludźi je s plymjeńo Hutu, 15% Tutsi, 1% Pigmeje. Podug wyznańo, 60% je
katolikůma, 33% to ańimisty, 3,2% protestanty a 1% muzůumany. Je sam fest srogi
přirost naturalny - 29,7‰. We mjastach mjyško ńywjela půnad 7% ludźi.



https://szl.wikipedia.org/wiki/Walijsko_godka

Walijsko godka (wal. Cymraeg, y Gymraeg) to godka, a po prowdźe grupa godek s
brytyjskij familije godek celtyckich, rozpowšechńůno we zachodńij tajli Wjelgij
Brytańije (Walijo – wal. Cymru) a tyž we Chubuće, kolůńiji walijskich ymigrantůw
we Argentyńe.

Posuguje śe ja přez 500 tyś. mjyškańcůw Waliji. W rygjůńe tym mo uůn status
uřyndowyj godki. Do śe wyuodrymbńić štyry guůwne djalykty: wynedocjůński,
powyski, důmecki a gwyncki. Nojstarše zabytki literacke pochodzům s VI w. Blisko
spokrewńůne ś ńim sům godki: bretůńsko a korńijsko.

Podle spisa ludnośći s 2001 roku, kole 611 000 uosůb (11,5% mjyskańcůw Waliji)
godo po walijsku. Walijsko godka je žywo a wykořistywano we koždodźynnym žyću –
radyju a telewizyji. Mynga neczajt je tyž po walijsku.

a, b, c, ch, d, dd, e, f, ff, g, ng, h, i, j, l, ll, m, n, o, p, ph, r, rh, s,
t, th, u, w, y

Buchštaba "j" je powšychńy wuůnčano do alfabyta půmjyndzy "i" a "l", bo stosuje
śe ja we ńykerych wyrazach zapožyčůnych s angelskigo (np. nazwisko Jones).
Buchštaby "k", "w", "x" a "z" užywane sům we ńykerych terminach techńičnych, kej
kilogram, volt, xeroser eli zero, atoli můgům uostać zastůmpjůne (co čynsto śe
robi) buchštabůma walijskymi: cilogram, seroser a sero.

Nojčynstšym znokym djakrytyčnym je cyrkůmfleks, užywany do zaznačyńo dugich
samoguosek.



https://szl.wikipedia.org/wiki/Vancouver

Vancouver (IPA: /væːn'kʰuv̥ɚ/) je przibrzegowy sztad na połedńowym zachodźe
Kanady. Je uůna we prowincyji Brytyjsko Kolůmbijo. Jigo mjano pochodźi uode
George'a Vancouvera - ynglickigo kapitana a uodkrywce, kery podszukowoł uokolice
Vancouver.

Vancouver je nojwjynkszům metropolijům we zachodńij Kanadźe a trzeće we cołkim
państwje. Je uůno jedno ze sztadůw, kere tworzům Regijůnalny Krys Metro
Vancouver - Regional District Metro Vancouver, a tyż jydno ze mjast uobwodu
Lower Mainland.

We sztadźe půmjyszkuje 611 000 ludźůw na placu 114,67 km². We cołkij metropoliji
je to 2,2 miljonůw na 2 878,52 km² Vancouver je fest růżnorake etńiczńy. 52%
ludźůw ze mjasta a 43% ze metropolije ńy mo za swoja uojczysto godka godki
ynglickij. Mjasto śe fest gibko rozwijo a sům przwidywańo, aże wjelość ludźůw we
roku 2021 bydźe wjynkszo kej 3miljůny. Pode wzglyndym wjelośći ludźůw Vancouver
mo sztworty plac we Půłnocnyj Americe, po Nowym Jorku, San Francisco a Mexico
City, przi czim we 2021 moge to być 2. plac.

Mjasto leży půmjyndzy Ćeśńinům Georgia, a gůrůma. Mjasto bůło założůne we 60.
rokach XIX stolećo, kedy przijechało sam kupa ludźůw, kerych uogarnył Fiber
Złota. Gibko Vancouver rozwinyło śe s małyj uosady we srogo metropolijo. Hawyna
we Vancouver, po skůńczyńu budowy Panamskigo Kanału stała śe nojwjynkszům
hawynům we Půłnocnyj Americe.

Ekůnůmijo sztadu uopjyro śe na tradycyjnych sektorach Brytyjskij Kolůmbije:
Bergmaństwje, Rolńictwje, Łůwje a Leśńictwje. Corozki barzij geltujům sektor
usugůw a Turistika. Mjasto je tyż znůme kej trzeće nojwjynksze cyntrům
prodykcyje filmůw a seryjalůw we Půłnocnyj Americe, po Hollywoodźe a Nowym
Jorku. Roz na kedy na Vancouver godo śe Hollywood Půłnocy. We Vancouver rozrasto
śe tyż industryjo High-Tec a produkcyjo szpilůw kůmputrowych.

Vancouver bůł kupa razy poważany za jydno s trzech mjast s nojlepszymi warůnkůma
do żywobyćo. We 2007 roku uostało uznane do kupy ze Wjedńym za trzeće nojlepsze
mjasto, jeli łaźi uo poźům żywobyćo, po Zurichu a Genewje. Podug cajtůnga Forbes
Vancouver mjoł we 2007 roku szůsto nojbarzi rozwińynto industryjo ńyruchůmośćůw
na śwjeće, a drugo we Půłnocnyj Americe, po Los Angeles s USA. We 2007 roku
Vancouver bůło po Toronto drugym nojdrogszym do żywobyćo mjastym we Kanadźe, a
86 na śwjeće. We uůnym sůndażu bůły tyż Zurich a Genewa, kere zajůnły uodpedńo
śůdmy a dźywjůnty plac. We 2007 roku Vancouver uogoszůno tyż kej dźeśůnty
nojbarzi snożny sztad na śwjeće.

We 2010 roku we Vancouver a Whistler, co uůne je rozlygowane 125 km na půłnoc,
bůły Źimowe Uolimpijske Igrziska.

Podug archeolůgicznych wykopaliskůw uośedlańy sam pjyrszych ludźůw napoczůnło śe
mjyndzy 2500, a 7000r. przed Kristusym. Sztad tyn je rozlygowany tam, kaj kedyś
mjyszkały plymja Squamish, Musqueam a Tsleil-Waututh ze skupiny przibrzygowych
Salis. Mjeli uůńi swoje uosady we dźiśyjszym Vancouver we takich placah, kej
Stanley Park a zatoka False Creek, a tyż podług fjorda Burrard Inlet. Ńykere ze
uůnych uosadůw dalij sům we North Vancouver, West Vancouver a Point Gray. Te
teryny kej pjyrszy zbadoł we 1791 szpańelski uodkywca José María Narváez, ze
kerym rok ńyskorzi poszoł George Vancouver . Simon Fraser - bůł pjyrszym
ojropejczykym, kery stanył tam, kaj dźiśo je Vancouver. We 1808 spłynył rzykům
Fraser aż do West Point Grey, wele placu, kaj terozki je Universiti of British
Columbia .

Sobi Fiber Złota , kery prziszoł sam we 1861 przińes ze sobům przez 25 000
ludźůw, ze czygo nojwjyncyj ze Kaliforńije do ujśćo rzyki Fraser. Dźynki tymu
napoczyło śe stałe uośedlańy śe sam ludźůw, kere napoczůno śe na farmje McLeary
wele rzeki na wschůd uode indjańskij uosady Musqueam, tam, kaj terozki je
dźylńica Marpole. Pjyła, kero postawili we Moodyville (teroźne North Vancouver)
důł sam anfang lo drzewjannyj industryje, kero gibko sam śe rozwinyła danke
zuůnaczyńu inkszych bretmilůw przi połedńowym brzygu zatoki, kere przinoleżała
kapitanowi Edwardowi Stampowi. Stamp, kery zaczůn wycyckować strům wele sztadu
Port Alberni postawjył pjyła we Brockton Pointe tam, kaj terozki je morsko
latarńo, nale bez morske průndy muśoł uůn przeńeś śe na hulica Gore. Ńyskorzi ta
pjyła stoł śe znůmy kej Hastings Mill. Zyjgywerk stoł śe cyntrům sztadu, zkerygo
zuůnaczůło śe teroźne Vancouver. Do kupy ze napoczyńćym dźołańo transsyberyjskij
bany znoczyńy pjyły słabnyło, a we kůńcu ja zawarli we rokach dwadźestych 20.
stolećo .

Vancouver je jedyn ze nojmodszych mjastůw Brytyjskij Kolůmbije . Nostympno ze
uosadůw, zołożone trocha po Vancouver, to je Gastown, śe gibko rozwinyła we
1867, nauobkoło karczmy, kero postawjył John Deighton, mjanowany Gassy Jack. We
1870 regjyrůnek prowincyje Brytyjsko Kolůmbijo zrobjył tam sztad, a zmjanowoł go
Granville, na cześć brytyjskij mińistra Granvilla Levesona-Gowera. Ńyskorzi to
mjasto wybrali, kej stacyjo kolyje transkanadyjskij.

Sztad, przemjanowany ze Granville na Vancouver bůł uoficyjalńy wpisany do
rejestra, jako gmina 6 kwjetńa 1886 roku, to je we tym samym, kedy do mjasta
przilozła Kolyj Transknadyjsko, keryj uostateczno trasa doł Henry John Cambil.
Mjano lo sztadu wybroł William Cornelius Van Horne.

13 czyrwca 1886 mjasto śe hajcoło a zrobjył śe ś ńigo brantflek, nale gibko je
uodbudowali a we tym sůmym roku zuůnaczyli sam pjyrwszo fojerwera. Mjato co
mjało wele 1 000 mjyszkańcůw gibko śe rozwijało a juzaś przi kůńcu XIX stolećo
20 000 ludźůw, a we 1911 aże 100 000.

Wczas fibera złota we Klondike we Vancouver handlyrze przedowali poszukiwaczům
roztůmajte towary. Jedyn ze handlyrzůw, Charles Woodward uodymknył we 1892
pjyrszy towarowy dům Woodward's na winklu hulicůw, kere dźiśej mjanujům śe
Georgia Street a Main Street. Do kupy ze Spencer's a Hudson Bay's Company bez
cołke dźeśyńćoleće bůli to lidery we datalicznym przedaju.

Za pjyrwa mode mjasto bůło uzoleżńůne uod epnych korporacyjůw, kej North West
Company a Canadian Pacific Railway, kere mjały możebność do gibkigo rozwińyńćo
Vancouver a jigo uokolicůw.

We czasie po Wjelgij Wojńe, wczas Srogigo Krizisa bůły we Vancouver haje a
protesty uod Kůmůnistycznyj Partyje.



https://szl.wikipedia.org/wiki/Terorystyczne_angrify_ze_11_wrze%C5%9B%C5%84a_2001

Angrify ze 11 wrześniŏ 2001 bōły seryjōm koordynowanych terorystycznych
angrifōw, kere sie uskutyczniły 11 wrześniŏ 2001 we Skuplowanych Sztatŏch. Podug
ôficjalnygo świdrziku 19 chopōw skuplowanych ze militarnōm islamistycznōm
organizacyjōm Al-Kaida uniesło sztyry fligry lecōnce na komercyjnych linijŏch
spōłki American Airlines a United Airlines. Dwa z ônych (American Airlines 11 a
United Airlines 175) rypły we wieże Światowygo Handlowygo Centra (World Trade
Center) w Nowym Jorku, zabijajōnc wszyjskich ludziōw na ferdeku a dŏlszych
wnōntrz budow. Ôbie wieże sie do dwōch godzin ôbuliły, niczōnc bliske budowy a
moc inkszych poszkŏdzajōnc. Trzeci fliger (American Airlines 77) piznył we
Pentagon, sidzibã ministyrstwa ôbrŏny USA we Waszyngtōnie. Sztwyrty fliger
(United Airlines 93) śleciŏł w niyôbydlenym terynie we Pynsylwaniji po boju
miyndzy terorystōma a pasażerōma ô ôwładniynciy maszyny. Leciŏł na Waszyngton a
spekuluje sie, co ônygo celym bōł Biŏły Dōm abo Kapitol.

W reakcyji na angrify Skuplowane Sztaty wygłosiły wojnã z teroryzmym,
przekludziły inwazyjõ do Afganistanu a przekonŏły ruch Taliban, kery poskytowŏł
zaziymiy terorystōm ze Al-Kaidy. Na włŏstnyj pōdzie zaś zechwŏliły USA Patriot
Act. Moc dŏlszych państw tyż zmocniło antyterorystycznõ legislatywã a możności
służb bezpieczyństwa. Nikere amerykańskie burzy bōły cŏły tydziyń po angrifŏch
zastawiōne a po znowuôdwiyrzyniy wykazały wielge straty, nojwiyncy we
werzikyrungu a fligrowym transporcie. Zniczyniy biurowych raumōw spōsobiło
milijonowe szkody.

Poszkodzyniy Pentagonu było ôprawiŏne za jedyn rok. Piyrszōm ôprawiŏnōm budowōm
WTC bōła we roku 2006 budowa 6. Budowa 1 (Wieża Swobody) mŏ być skończōna we
roku 2013 a cŏłkowŏ rekonstrukcyjŏ rok niyskorzyj.



https://szl.wikipedia.org/wiki/Marilyn_Monroe

Marilyn Monroe, po prowdźe Norma Jeane Mortensen, rodzůno kej Norma Jeane Baker
(rodz. 1 čyrwca 1926 we Los Angeles, um. 4 śyrpńa 1962 we Los Angeles) –
amerikańsko aktorka filmowo, legynda kina, seksbomba lot 50. a 60. XX wjeku. S
anfanga bůua modelkům a prezyntowoua badykostjumy, a we 1946 přiuwožyu ja Howard
Hughes, šef RKO Radio Pictures, kery namůwiu ja na aktorstwo. Pjyršy kůntrakt
podpisoua s wytwůrńům 20th Century Fox. We lotach 1947-1948 zagroua lo ńich we
poru filmach, s kerych žody ńy uośůngnou sukcesa, bez cůž ńy předužůno ś ńům
kůntraktu. We 1949 pozowou do zdjyńć po nagu, a ukozouy śe ůune we I nůmeře
Playboya. We 1952 pjyršy roz zagroua kej platynowo blůndynka, a pjyršy sukces
uodńosua we 1953 rolům we Gentlemen Prefer Blondes (Chopy wolům blůndynki). Bůua
pora razy hajtńynto, we tym s Arthurym Millerym, lo kerygo zmjyńiua wyznańy na
judajizm. Oud pouowy lot 50. začua sprowjać mynga problymůw skiž nadužywańo
alkoholu, barbituranůw, popadańo we depresyje a bulimjo. Na kůńec, znejdźůno ja
mortwo we jeij chaupje ze suchawkům uod telefona we rynce. Připuščo śe, aže uod
umřyua uod předawkowańo střodkůw nasynnych, nale sprawa jeij śmjyrći ńy je do
dźiśej do kůńca wyjaśńůno.



https://szl.wikipedia.org/wiki/Kot_%C3%B4d_Schr%C3%B6dingera

Kot ôd Schrödingera – we kwantowyj mechanice znōmy myślowy eksperymynt (myślowe
prōbowaniy) ze hipotetycznym kotym.

We 1935 roku Erwin Schrödinger ôpublikowoł we trzech partach przeziyrny artikel
Terŏźnŏ sytuacyjŏ we kwantowyj mechanice, w kerym pokŏzoł swoje myślyniy
(myślowy eksperymynt). Tak to narodziył sie we tym samym czasie żywy i umrzity
kot ôd Schrödingera.

Schrödinger wymyślył maszinã, kerŏ działŏ na kota zawartygo we szachtli z jadym
(btp. z jadliwym gazym). Do dicht zawartyj szachtle wrażōmy: żywygo kota,
zdrzōdło prōmiyniowaniŏ, kere emituje strzednio jedyn tajlik na godzinã i
detektōr prōmiyniowaniŏ (btp. rachowŏcz ôd Geigera), kery we mōmyncie dozdrzyniŏ
tajlika puszczŏ jadliwy gaz. Po zawarciu szachtle i doczkaniu jednyj godziny
mōmy prŏwdopodobność 50 procynt, co kot je umrzity i telã samo, co durch żyje.
Tak pedziołby zdrowy usōndek. Eli trefi sie radioaktywny rozpad i rachowŏcz go
dozdrzi, maszina puści jad i kot umrzi. Eli rozpad sie niy trefi, zwiyrz ôstanie
przi żywie.

Ze ôpisu kwantowyj mechaniki wyłazi ale co inkszego - przed ôdewrzyniym szachtle
kot je i umrzity, i żywy. Jako kwantowy obiekt je ôn we tym samym czasie we
kŏżdym z możebnych stanōw (tm. superpozycyji). Dziepiyr ôdewrzyniy szachtle i
wejrzyniy do postrzodka redukuje ukłŏd do jednygo stanu - prziłazi załōmaniy
funkcyje wele ôd kota, i dziepiyr we mōmyncie cichtowaniŏ kot przijimŏ jedyn,
kōnkretny stan. Wtedy tyż mōmy ino dwa możebne stany - kot je umrzity abo żywy.

Podle reguł tm. kopynhaskij interpretacyje, do mōmyntu przekludzyniŏ mierzyniŏ,
tzn. zweryfikowaniŏ, co stało sie ze kotym, stan ôd niygo je fundamyntalnie
niyôsztrychowany - kot je we tym samym czasie żywy i umrzity. Fizyki gŏdajōm ô
superpōnowanym stanie żywygo i umrzitygo kota. Dziepyr mierzyniy rozsōndzi ôd
niygo los. Superpozycyjŏ stanōw je wszeôbecnŏ we świecie mikroskopowych
obiektōw.



https://szl.wikipedia.org/wiki/Isaac_Newton

Sir Isaac Newton (ur. 4 styčńa 1643, zm. 31 marca 1727, wedle kalyndořa
grygorjańskigo; abo ur. 25 grudńa 1642, zm. 20 marca 1726 wedle užywanygo
wůunčas kalyndořa julijůńskigo) – angelski fizyk, matymatyk, astrůnům, filozof,
historyk, badač Biblije a alchymik.

W swojym suynnym dźele Philosophiae Naturalis Principia Mathematica (1687 r.)
předstowiu prawo powšychnygo ćůnžyńo, a tyž prawa ruchu ležůnce u podstaw
mechańiki klasyčnyj. Ńyzaležńy uod Gottfrjyda Leibńiza přičyńiu śe do rozwoju
rachůnku růžńičkowygo i coukowygo.

Kej pjyršy wykazou, aže te same prawa řůndzům ruchym ćou na Źymje kej i ruchym
ćou ńybjeskych. Jygo doćekańo doprowadźiuy do rewolucyji naukowyj a přijyńćo
teorji heljocyntryzmu. Podou matymatyčne uzasadńyńy do praw Keplera i rozšeřůu
je udowadńajůnc, aže uorbity (we wjynkšośći kůmet) sům ńy yno eliptyčne, nale
můgům być tyž hiperbolične i parabolične. Guośiu, aže śwjotuo mo natura
korpuskularno, čyli aže skuodo śe s čůnstek. Bůu pjyršym, kery zdou se sprawa,
aže widmo barw uobserwowane podčas padańo bjouygo śwjotua na pryzmat je cechům
padajůncygo śwjotua, a ńy pryzmatu, kej guośiu 400 lot nazod Roger Bacon.

Opublikowane pośmjyrtńe we 1728: Short Chronicle, The System of the World,
Optical Lectures, Universal Arithmetic, The Chronology of Ancient Kingdoms,
Amended a De mundi systemate.



https://szl.wikipedia.org/wiki/Wilk

Wolf (Canis lupus) – zorta cyckacůw s psowatych familije, haratńikowy raje
(rojbrowatych).

Wolf půmjyškuje lase, růwńe, bažouy a kopce. Třa mu, kyj je to zorta uo
terytoryjalnym spodobańu, srogigo placa. Zauobyč plac zajmnowany bez wolfowo
banda to 100 km², nale wjelgość ta zoležy uod dostympnośće jodua a placa. Moge
uokozywać śe cuzamynnucůng tajle placa bes 2 kůnkuryncbandy. Wolf je uobstauym
wandrusym, poradźi bes jedyn dźyń šafnůńć distanz poradźeśůnt kilůmyjtrůw.
Wolfowy bandy rachujům do 20 indywiduůw, nale nauobyč sům fest mańi mnoge, skuli
tygo co sům skupinům familijowům kero skuodo śe s pory rodźićelůw, modych a
yjwyntuelńy tajli wolfůw s pjyrwyjšygo mjota. Wolfowy bandy majům echt
uokryślůno drinhjyrarchijo. Wolfy majům rozwińjůno zistyma kůmůńikacyje śe při
půmocy ćelskowy godki, uodguosůw aji při užyću chymišy substancyjůw – fyrůmůnůw
ze swojygo smolyńo (cajchnowańy placa). Žywjům śe hauptzachy cyckacůma štředńi
festelnośće (lelyńy), nale ńy gardzům tyž myńšyma zwjyřokůma čy zdechlinům, a
kyj banda je srogo, cyńům dokupy gůn tes na sporše cyckace abo jejich herdy. Při
hybje we kuśće, abo we uokreśe chowańo modych, bywo co atakjyrujům gowjydź.

Dowńi wolfy bůuy šyroko rozpřestřyńůne. Ekspansyjo čowjeka mjoua ajnflus na
uůgrańičyńy jejich populacyje. Zakořyńůny we kultuře bojůnčka před wolfůma
powodowou jejich zbijańy, pořůnd ńyprawe. Terozki we wjynkšośći statůw uobjynto
wolfy uochrůnům. Robi śe ajnprůby reintrodukcyje uůny zorty, na nojšyršo skala
we USA, nale tyž we Ojropje.



https://szl.wikipedia.org/wiki/Szmaterloki

Šmaterloki (Lepidoptera - s gr. λεπίς lepis, dopeuńač gr. λεπίδος lepidos -
"uůska" i gr. πτερόν pteron - "křiduo"; uůskokřidue) – řůnd uowadůw ukřidlůnych,
blisko spokrewńůny s chruśćikůma.

Zarozki po chřůnščach stanowjům drůgo pod wzglyndym ličebnośći grupa uowadůw.
Uobecńy na śwjeće žyje ůng. 150 tyśyncy gatůnkůw šmaterlokůw, s čygo we Polsce
přez 3 tyśůnce. Wystympujům na wšyjstkych kůntynyntach, krům Antarktydy.

Šmaterloki noležům do nojbařij zaawansowanych ewolucyjńy uowadůw. Jejich ćouo,
skuodajůnce śe s sygmyntůw, chrůńi chitynowy uoskůrek. Poščygůlne sygmynty
pouůnčůne buůńastymi stawůma, ůmožliwjajům swoboda ruchu. Uoskůrek pokrywo
warstwa drobnych uůsek.

Kulisto i wyraźńy uoddźelůno uod tuůowja powstowa we wyńiku zrośńjyńća 6
sygmyntůw. Na gowje znojduje śe para uoču zuožůnych, para čůukůw a ssůncy aparat
gymbowy.

Šmaterloki sům uowadůma, u kerych dokůnuje śe přeobražyńy zupeune. Cykl
rozwojowy:



https://szl.wikipedia.org/wiki/Strziga

Strziga (ze łaćiny striga bez grecke στρίξ, στρίγξ), abo mynski uodpowjydńik
strzigůń – dymůn ze prasłowjańskich wjerzyńůw, uobecny tyż we kulturze, bojkach
a uosprowkach wywodzůncych śe ze rygjůnu Ślůnska. Coby tako strziga ńy můgła
ludźům szkůdźić, trza jům bůło wykopać a przebić ji śerce dymbowym kołkym (we
Ślůnsku, bo kaj ińdźi godało śe, co nojlepszy je uośinowy), abo ji uoberznůńć
gowa a wraźić ji jům mjyndzy nogi. Jak już kogo za żywobyćo mjeli we
podejzdrzyńu, co po śmjyrći może śe uostać strzigům, to go chowali gymbům na důł
a wstyrczali mu do gymby kamjyń.

Padało śe, co tako strziga już za żywobyćo mjała dwa śerca, dwje dusze a dwje
raje zymbůw, nale drugo ńy je zauobycz dobrze widoczno, przinojmyńi na pjyrszy
rzut uoka. Bestůż mjanuje śe je tyż dwuduszńicůma abo dwuduszńikůma. Po śmjyrći
ino jydno duszyczka uopuszczała ćało, a ta drugo uostowoła we ńim, a skiż tygo
żyła uůna dali we grobje, we kerym ńům pochowali. Strzigi forsztelowano śe tyż
kej ojle.

Dowńij wjerzůło śe, iże ńykedy umarlok cycko abo zjodo we trule śmjertelńica a
bez to sprowadzo śmjyrć na familijo a sůmśadůw uod ńygo. Ta prziwjarka śe
nojczyńśći szerziła we czasach srogich zarazůw, kedy jedyn po drugim umjyroł,
ńykej a cołke wśe, a ludźe ńy wjedźeli pojakymu. Ńykej tyż můg taki umarlok
wylazować ze grobu a stroszać, szterować a nynkać ludźi po nocach, larmo robić a
jodło wyżyrać. Jak wloz kaj na jako wjeża, to kaj by ńy wezdrzoł, nauobkoło
wszyndy půmjyrali ludźe. We Dolnym Ślůnsku to śe na takigo padało Nachzehrer abo
Wiedergänger, a we Gůrnym – strziga, jeli to bůła baba, abo strzigůń, jeli to
bůł chop. Padało śe tyż, co dobrze je ukraść strzidze śmjertelńica uod ńi abo śe
legnůńć we trule uod ńij, bo śe wtynczos ńy můgła do grobu wrůćić a cołko moc
traćůła, nale to bůło fest a fest ńybezpjyczne a mało bůło takich, kere śe na to
powożyli. Na uodwyrtka do upjorůw, ukůnszyńy strzigi ńy muśi uoznoczać śmjyrći
uofjary ańi tyż půmjyńyńo śe tyjże we strziga. Bez jaki czas můgům śe uůne tyż
zadowolać krwjům zwjyrzyncům.

Uo strzigach ze Ślůnska stoji już we hańszrifće ze stolećo, kery mo titel Contra
incubum, alias latalecaem. Uo takich, kere we trule cyckajům abo zjodajům
śmjertelńica, pelcjakla (to bůł prawje taki jedyn uowczorz) abo gryzům swoje
palcyska, we stoleću szkryflali Martin Böhm a Joachim Curaeus. Dwa znane
przipodki strzigůńůw – szewjeca-samobůjce ze Breslau a Johannesa Cuntiusa ze
Bennisch (Horní Benešov wele Krnova) – uopisoł tyż lykorz ze Breslau, Martin
Weinrich, we wstympje do kśůnżki Giovanniego Francesco Pico della Mirandoli,
kero wydoł we roku 1612 we Sztrasburgu.

Podwjela śe we cołkij Ojropje ńy zrobjůło głośno uo syrbskich wampjyrzach, we
kśůnżce Sympathetisch- und Antipathetischer Misch Masch ze roku 1715 stoło już
uo strzigach ze kole Tarnowskich Gůr. Pisoło tam, kej te strzigi wyglůndajům,
jako mogům ludźi ukrziwdźić i jako to śe przede ńymi idźe uobrůńić. Bůło tyż tam
uopisane, co groźi takymu, co strzidze śmjertelńica powoży śe ukraść. Potym te
nojgłośńyjsze to już bůły ino te syrbske wampjyrze.

Tych serbskich wampjyrzůw badało we roku 1732 trzech austryjockich lykorzůw,
kere słůżili przi wojsku – Flückinger, Siegele i Baumgarten. Cołko historyjo ze
serbskij dźedźiny Medwegja uopisali te lykorze we raporće Visum et repertum.
Raport tyn narobjůł kupa larma we cołkij Ojropje a dyskusyjo uo wampjyrzach
ćůngnyła śe aże po lata 60. XVIII wjeku. Ńykere ze dyszkutantůw, lo bajszpilu
Augustin Calmet spominali tyż przi przileżytośći uo ślůnskich strzigach. A we
Ślůnsku tyż śe uo tych syrbskich wampjyrzach szkryfloło. Już we tym samym 1732
roku pisoł uo ńich legńicki lykorz Pohl, a potym Christian Stieff we Ślůnskim
labiryńće historycznym, kaj spůmńoł i uo tych strzigůńach, uo kerych pisoł
przůdźi Weinrich.

Potym śe za tyn tyjma wźyńi literaty, a skuli tego, co do růmanůw ńijak ńy
pasowoł bjydny chop ze dźedźiny, zrobjyli wampjyrzami grofůw i princůw.

We wjeku XIX mocka gyszichtůw uo strzigach pozbjyroł Józef Lompa, a ńyskorzij
pokozało śe uůnych ńymało we zborńiku Richarda Kühnaua a tyż we Zarańu Ślůnskim.

W ślůnskij tradycyji folklorystycznyj znůme sům uosprowki uo strzidze, kero do
śe uodpyńdźić, bez trzi dńi gynau dajůnc pozůr na jeji truła. Krům tygo, co
wůntek tyn przekazywano we wjelu uodmjanach a warjacyjach, nojczyńśći uůnczy śe
ze strzigům, kero pochodźiua s krůlewskigo lebo kśůnżyncygo rodu.

Na kożdym zakůntku downyj Polski we XVIII wjeku tradycyjo strzigi wygasło lebo
przejszła we jakego upjora a wampjyrza, nale na Gůrnym Ślůnsku ńy przijůny śe
nowe mjana. Dali uostawoła sam strziga kej persońifikacyjo epidymije –
pochodzeńy uobrozu strzigi ńykerzi wjůnżům s tym, co we czośe zarazy ludźi
grzebano wartko a przitrefiło śe tyż, co půgrzebano kogoś, kto jeszcze żůł, nale
bůł głymboko uomdloły. Tedy śe uůńi průbowali wygrzebać, a jejich ćoła
uodnajdywano ńynaturalńy powykryncone, s poszarpanym uobleczyńym a krwjům na
wargach. Ludźe godali, co je to tedy strziga a muśeli uodprowić drůgi půgrzeb.

Podane půńiżyj fragmynty uostoły wźynte ze Zarańo Ślůnskigo (cajtůnga
ćešyńskigo) s 1932 roku.:



https://szl.wikipedia.org/wiki/Sorby

Sorby (gůrnosorbsko godka: Serbja, dolnosorbsko godka: Serby), znůme tyż jako
Łużyczany lebo Půłnocne Serby je stary zachodńosłowjański norůd, kery
půmjyszkuje we wschodńij tajli Mjymcůw - mjymjeckij prowincyji Saksůńijo a
Brandynburgijo na źymjach, kere sům znajůme jako Łużyca.

Godajům we dwůch fest podanych na śe godkach - gůrnosorbskij (pod ajnflusym
czeskij godki) a dolnosorbskij (pod ajnflusym polskij godki) Uobje godki noleżům
do grupy słowjańskij indoojropejskich godkůw. Sorbůw do kupy je kole 60 000, we
wjynkszyj tajli sům protestantůma, mało tajla ś ńich wyznowo tyż katolicyzm.

Sorby půmjyszkujům we połedńowo-wschodńim kerůnku uod Berlina, przez teryny
becyrkowe do grańice polsko-czeskij aże pod Drezno. Źymja łużycko uostała
potajlowano na dwa geograficzne uobszary, kere we swojim historycznym żywobyću
dycki bůły uod śe uodtajlowane, a co śe bez to chce pedźeć rozwijały śe we
inkszych politycznych a społecznych warůnkach. Sům to Gůrno a Dolno Łużyca, ze
kerych ta pjyrszo przinoleżała do Saksůńije (a mjała lepi we żywobyću społecznym
a politycznym), a drugo do Prusůw.

Kulturalne cyntrům Gůrnyj Łużyce je Budźiszyn a Dolnyj Łużyce - Choćebuż. We
ferwaltůngowym znoczyńu, Gůrno Łużyca je tajlům prowincyje Saksůńijo, a Dolno -
Brandynburgijo. Sorby bůły na śyła przekludzane we becyrk Łaby, Berlina, a
dźedźinowe teryny půmjyszkane uode downa uod Sorbůw půmjyńali uůńi na mjejske
uobszary.



https://szl.wikipedia.org/wiki/Sierra_Leone

Sierra Leone, Republika Sierra Leone – państwo we zachodńij Africe, nad Uoceanym
Atlantyckim. Grańica mo s Gwinyjům a Liberyjům. Mjano kraju je nadane bez
portůgalskich uodkrywcůw s 1462 a uoznačo "Gůry Lwje". Bez tři stoleća bůu to
teryn kaj chytano ńywolńikůw a kwituo piractwo, aže we 1787 Brytyjske Towařistwo
Antyńywolńiče wykupiuo teryny přibřežne a zouožyou dźiśejšo stolica - Freetown.
We 1808 Sierra Leone uostouo kolůńijům brytyjskům. Uod 1961 ńypodlygue.

Wybřeže je sam we wjynkšyj tajle bažouowate a rosnům na ńym mangrowce. Pzostauo
tajla zajmuje puaskowyž pokryty lasůma, nojwyžšy wjyrch Bintumani mjanowany tyž
Loma Mansa mo 1948 m n.p.m. Gynsty nec řykůw, klimat růwńikowy, fest wilguy i ze
srogimi uopadůma (3400 mm bez rok).

Gospodarka zaležno bezma coukowiće uod wydobyćo djamyntůw. 2/3 ludźi utřimuje śe
s prymitywnygo bauerstwa a rybouůwstwa. 68% mjyškańcůw žyje půńižyj grańicy
ůbůstwa.

60% ludnośći wyznowo islam, 30% je půganůma a 10% wyznowo chřeśijaństwo. Je sam
nojwjynkšo na śwjeće umjyralność babůw we ćůnžy a babůw i bajtli při porodźe.



https://szl.wikipedia.org/wiki/San_Francisco

San Francisco – mjasto we USA, we stańe Kaliforńijo, nad Zatokům San Francisco
(Uocean Spokojny). Je pouožůne na uskoku tektůńičnym, bez cůž čynsto trefjajům
śe sam třynśyńo źymje. Skiž čynstych sam mguůw bywo mjanowane "Mjasto Mguůw". Na
teryńe San Francisco je 48 wzgůř, wjynkšość ś nich je fest strůmo, bez cůž sům
sam problymy s kůmůńikacyjům.

Pjyršo stouo uosada zouožyli sam Hišpany we 1776 pode mjanym Yerba Buena, bůua
to misyjo Franćiškůnůw. Uod 1821 we skuodźe Meksyku, uod 1848 we USA. Mjasto
fest rozwinyuo śe we uokreśe fibru zuota (1848-1860), bůuo guůwnům hawynům lo
obsugi zapotřebowańo zwjůnzanygo s jygo eksploatacyjům. We 1850 erbuo prawa
mjejske. We 1869 skuplowano San Francisco s wybřežym atlantyckim bez bana
transkůntynyntalno. We 1906 bůuo sam katastrofalne třyńśyńy źymje. San Francisco
bůuo cyntrum ruchu hippisowskigo, a terozki je cyntrum ruchu LGBT.

Fest rozwińynto industryjo střodkůw transportu a elektrůńično. Srogi uostřodek
naukowy a kulturalny.



https://szl.wikipedia.org/wiki/Papua-Nowo_Gwinyjo

Papua-Nowo Gwinyjo (Papua New Guinea, Ńyzoležne Państwo Papui-Nowyj Gwinyje –
Independent State of Papua New Guinea) – państwo we Uoceańije, we Melanezyje,
ležy uůne we wjynkšyj tajli na wyspje Nowo Gwinyjo (w jei wschodńij tajli) a
krům tygo na ůng. 2800 mjyńšych wyspůw. Grańica lůndowo mo yno s Indunezyjům,
bez mořa sůmśaduje tyž s Australijům a Wyspůma Salůmůna. Doobkoua Papui-Nowyj
Gwinyje sům wody Uoceanu Spokojnygo, Mořa Nowogwinyjskigo a Mořa Koralowygo.

Je to kraj we wjynkšyj tajli gůřysty, nojwyžšy wjyrch mo 4509 m n.p.m. Lične
wulkůny. Kraj je nawjedzany bez třyńśyńo źymje a ńykej tsunami. Klimat sam je
růwńikowy, gorki a wilguy. Bogaty nec řykůw a gynste losy.

Kraj zaśedlůny uod 60 tyś lot, bez Ojropejčykůw uodkryto we XVI wjeku, nale aže
po XIX wjek kraj bůu bezma coukim ńyzbodany. Mjano "Nowo Gwinyjo" nadali krajowi
žygloře s Hišpańije, skiž tygo, co tubylcy zdowali im śe podane na mjyškańcůw
Gwinyje we Africe. Dziśejšo Papua-Nowo Gwinyjo powstoua bez skuplowańy dwůch
terytorjůw downych kolůńji (mjymjeckij a brytyjskij), kere uobje dostouy śe pod
ferwaltůng Australije, a uod 1975 uostou ńypodleguym państwym. We 1988 roku
wyspa Bougainville průbowoua secesyje, we wolkach poginyuo přez 20 tyś. ludźi.
Wyspa pozostoua we skuodźe Papui-Nowyj Gwinyje, nale dostoua autonůmijo.



https://szl.wikipedia.org/wiki/Pablo_Picasso

Pablo Picasso, couke mjano: Pablo Diego Jose Francisco de Paula Juan Nepomuceno
Maria de los Remedios Cipriano de la Santisma Trinidad Ruiz Picasso – (ur. 25
paźdźerńika 1881 we Maladze we Hišpańije, um. 8 kwjetńa 1973 we Mougins we
Francyje) – uznowany jydnym s nojšumńejšych artystůw XX wjeka. Bůu přede
wšyjskym malyřym, nale zajmowou śe tyž řeźbům, grafikům a cyramikům. Picasso a
Georges Braque byli twůrcůma štrůmunga we malyrstwje mjanowanygo kubizmym. Cerům
jygo je Paloma Picasso.

Uod roku 1907 Picasso pod ajnflusym Paula Cézanne'a a štuki iberyjskij a
afrikańskij začůn twůrče ekšperymynta s geůmetryzacyjům a uproščyńym mustra,
kere douy počůntek kubizma (Panny s Avignon, Portret Gertrudy Stein). W drugym
čaśe po cuzamynarbajtowańu s Georges’ym Brakym wykryštolizowauy śe prawidua
analitiš-, hermetiš- a syntetiškubizma.

Za breweryjo kubizma mjyńůno bywo prymjera binawerka Parady do libretta Jean
Cocteau, do kerygo muzyka naškryflou Erik Satie, a binynbild zaplańyrowou
Picasso. Wystawjůny uostou we 1917 roku bez "Balety Ruske" Sjergjeja Djagilewa.



https://szl.wikipedia.org/wiki/Jakub_B%C5%82aszczykowski

Jakub Błaszczykowski (rodz. 14 grudńa 1985 we Truskolasach wele Czynstochowy) –
polski fusbalok grojůncy na pozycyji půmagera, kapitan polskej reprezentacyji.

Do pjyrszygo klubu podrychtowoł śe we stolećo 7 lot we Rakowje Czynstochowy, kaj
groł 8 lot. Latym 2002 tryfjůł do fusbalowyj szuli Górnika Zabrze. Wjosnům 2003
jednak tryfjůł do klubu KS Częstochowa, kery groł we IV lidze. 8 lutygo 2005
przyjechoł na testy do Wisły Kraków, kaj uoddykńynto we ńim talynt i
podszkryflůł 5-letńi kůntrakt. Zadebjutowoł 20 marca 2005. We sezůńe 2004/2005
zdobůł Majstra Polski a bůł jednym ze nojlepszich fusbalokůw tygo manszaftu. Po
zakůńczyńu sezůnu 2006/2007 Kuba przeszoł do mjymjeckego ferajnu Borussi
Dortmund a podszkryflůł kůntrakt na sztyry lota. Pjyrszy szpil zagroł ze
italskim klubem AS Roma. Tryfjůł sam tora a zaliczůł asysta, beztuż uostoł
wywelowany nojlepszim fusbalokem szpilu. We sezůńe 2010/2011 a 2011/2012 zdobůł
dwa majstry mjymjec.

30 marca 2004 zagroł pjyrszy roz we reprezentacyji polski U-19. 28 marca 2006
zadebjutowoł we pjyrszej reprezentacyji seńůrůw prziwůłany bez Pawła Janasa, a
pjyrszygo tora tryfjůł 22 śyrpńa nostympnygo roku. We reprezentacyji rozegroł
trzi szpile na Mistrzostwach Ojropy we fusbalu we 2012 kere bůły grone we Polsce
a na Ukrajińe. We szpilu s Rosyjům zdobůł tora kery ustalůł wyńik 1:1.



https://szl.wikipedia.org/wiki/Howard_Phillips_Lovecraft

Howard Phillips Lovecraft (rodz. 20 śyrpńa 1890 we Providence, um. 15 marca 1937
we Providence) – amerikański pisoř, autor kśůnžek ze zorty fantasy a růmanůw
grozy, kere cuzamyn twořům fikcyjno mitolůgijo Cthulhu. Je jednym s prekursorůw
zorty science fiction, do kerych wkludzou fikcyjne istoty s tyj mitolůgije.
Inkše znůme motywy s jygo twůrčośći to postać klepńůnygo Araba, Abdula
Al-Hazreda, kery napisou bluźńerčo kśynga pode titlym "Necronomicon", we keryj
je spisano wjedza uo pradawnych bůstwach, jake dowńij řůndźiuy na Źymje a
terozki čekajům na momynt coby powrůćić. Bez dugi čos uwožano, aže
"Necronomicon" richtig istńeje, a som Lovecraft dugo tymu ńy zapřečou, nale na
kůńec we jydnym s brifůw přiznou aže je to fikcyjo. Nale powstouo nawet pora
kśůnžek pode tym titlym, pisanych bez inkšych pisořy abo bez fanůw Lovecrafta.

Akcyjo růmanůw Lovecrafta nojčyńśćij dźeje śe we Nowym Ynglandźe, kery je we
ńich předstowjany kej kraina fest groźno a pouno mročnych tajemńicůw a magije,
heimat lo pradawnych kultůw.

Motywy s jygo růmanůw a powjarek sům čynsto uobecne we kultuře, powstoua tyž
mynga adaptacyjůw radyjowych a filmowych jygo dźeu.



https://szl.wikipedia.org/wiki/H%C5%AFmer

Hůmer (grc. Ὅμηρος Homeros uoznačo "ślepy") (VIII vjek p.n.e.) – grecki aojda
(rapsodas) čyli bard. Bůu uůn śpjywokym wyndrownym. Uwožany je za uojca poezyji
epickij. Nojstaršy znůny s imjyńo ojropejski poeta, kery zapewne přejůu
dźedźictvo dugij i bůgatej tradycyji poezyji heroičnyj (kerej istńyńy je nale
ino důmysuym).

Hůmer je autorym poymatůw Ilijody i Uodysei. Grecko tradycyjo widźoua we ńim tyž
autora epopei kůmičnyj Batrachomyomachji (podug nojnowšych teorje ńy uůn je jeji
twůrcům) i Hymnůw hůmeryckych. Žodyn poeta grecki ńy přewyžšůu suawům Hůmera. Na
wyspach Ios i Chjos wzńyśůno pośwjyncůne mu świůntyńy, a we Uolimpji i Delfach
postawjůno jygo posůngi. Pizystrat wprowadźiu recytacyje hůmeryckych poymatůw na
panatynoje.

Ńy zachowouy śe žodne wjarygodne wjadůmośći uo jygo žyću i, kej škryflou badoč
John Myres, žodne zdańy dotyčůnce Hůmera ńy je bezsporne. Ńymńij, antyčńi Grecy
ńigdy ńy wůntpili we jygo istńyńy. Prawdopodobńy urodźiu śe we Smyrńy abo na
wyspje Chjos we Jůńji – kraińy we Azyji Mńijšej, nale wjela mjast greckych
ubjygouo śe uo tyn hůnorowy zaščyt. We spoře uo pochodzyńy Hůmera brouo udźou
śedym mjast: Argos, Atyny, Chjos, Itaka, Kolofůn, Pylos a Smyrna. Podug lygyndy
Hůmer bůu ślepcym. Teza ta můgům wspjerać dwa epizody ůmješčůne we hůmeryckych
epopejach. W Uodysei ńywidůmy bard Dymodokos uopjewo bohaterske čyny, a autor,
prawdopodobńy Hůmer, we Hymńy hůmeryckym piše do Apollina: "Pozdrawjům was
wšyjstke. A uo mńy pamjyntejće, jak přijdźe jakiś čowjek uobcy, co śwjata
dośwjadčůu, i zapyto: Dźouški, kery je wům nojmilšy s aojdůw, co sam přichodzům?
Wuůnčas wšyjstke cuzamyn uodpowjeće: Ślepjec, kery mješko na skalistym Chjos –
jygo pjeśńi bydům zawše nojgryfńijše"(...). Martin P. Nilsson we Homer and
Mycynae podowo, aže we wjelu rygjůnach bardowje byli we rytualny sposůb
pozbawjańi wzroku, co mjouo stymulować pamjyńć.

Autorstwo Ilijody a Uodysei wzbudzo ale do dźiś wůntpliwośći, a problym tyn
nazywany je kwestjům hůmeryckům. Brak je wjarygodnych danych uo žyću Hůmera,
ńykeři badače, a nawet juž antyčńi choridzontes, wysuwali hipoteza, aže Hůmer
ńigdy ńy istńou. Podwaliny do tygo půglůndu, zwanygo teorjům pluralistyčnům (oba
dźeua sům zlepkym pjeśńi s růžnych časůw, pouůnčůnych we Atynach we VI w.
p.n.e.), dou mjymjecki filolůg F.A. Wolf we wydanyj we r. 1795 kśiůnžce
Prolegomena ad Homerum. Po uokouo stu pjyńćdźeśyńću lotach dyskusyji i sporůw
zwyćynžůua teorja ůńitarystyčno, kero twjerdźi, aže Hůmer istńou i bůu autorym
uobu poymatůw, a jygo zasůgům je stwořyńy wybitnych dźeu we uoparću uo
wjelowjeko tradycyjo pjeśńi heroičnych istńijůnco we starožytnyj Grecyji.



https://szl.wikipedia.org/wiki/Godka_afrikaans

Godka afrikaans, inakšy: afrikanersko godka (af. Afrikaans) to wywodzůnco śe s
śedymnastawjecnygo ńiderlandzkigo godka indoojropejsko, šyroko rozpowšychńůno we
Republice Pouedńowyj Afriki a Namibiji, ze myńšymi grupami užywajůncych we
Botswańe, Angoli, Swazilandźe, Zimbabwe, Lesotho, Zambiji a Argentyńe. Godka
afrikanersko je guůwnům godkům lo jydnyj třećyj Pouedńowyj Afriki.

Počůnkowo, djalykt ńiderlandzkigo stosowany sam mjanowano ‘přilůndkowym
ńiderlandzkym’, půźńij tyž ‘afrikańskim ńiderlandzkym’ lebo ‘kuchennym
ńiderlandzkym’. Tak śe go mjanowouo djalyktym aže do XIX wjeku. We 1925 uostou
uoficjalnům godkům RPA. Do 1961 wespůu s ńiderlandzkym bůua uoficjalno, kedy tům
drůgům půmjyńono na angelski. Afrikaans to godka kero nojbaři śe rozwinyua na
kůntynynće afrikańskym.

Afrikaans kej godkům uojčystům posuůguje śe ůng. 6,2 mln mjyškańcůw RPA, s čygo
wjynkšość stanowjům Koloredźi, a dodatkowo 4 mln kej jydnům s dwůch godek
uojčystych (do kupy ůng. 26% populacyje RPA). Nojwjyncyj užytkowńikůw afrikaans
skupjo śe we stolicy kraju – Tshwane a we Bloemfontein, a tyž na coukym uobšaře
Kraju Přilůndkowygo, eli we zachodńij tajli RPA. Ze wspůučesnych prowincyji RPA
nojwjynkšym udźouym godajůncych afrikaans cechujům śe:



https://szl.wikipedia.org/wiki/Giskana

Giskana to przynośny zbjorńik na woda, wykůnany nojczyńśći s blachy abo ze
sztucznygo tworzywa, przeznaczůny do podlewańo źelinůw.

Ksztołt giskany je podany na walec uo podstawje elyptyczny, s půłkolistym
hynklym s wjerchu. S boku, przi podstawje przimocowano je kůńcůwka, bjygnůnca na
sztyjc na wjyrch a słůżůnco do podlewańo. Jeji ksztołt je podany na mocno
wydużůny śćynty stożek, zakůńczůny cedzitym. Mo uůno za zadańy rozdźelić mocny
strůmjyń wody, tak coby fest nie gichło a ńy wypłůkiwoł uůn gleby i ńy tworzůł
zagłymbjyń we zolu. Głůwny zbjorńik giskany a tyż wydużůno kůńcůwka tworzům
ukłod połůnczůnych naczyń. Podlewańy uodbywa śe bez przechylańy giskany we
strůna kůńcůwki, co powoduje podńyśyńy we ńij poźůmu wody a powstańy ćiśńyńo,
dźynki kerymu woda wypływo bez cedzitko. Gůrno powjerzchńo giskany je zwykle
tajlowo zawarto uod strůny yndůngu, tak coby zapobjegnůnć wylewańu śe wody przi
przechylańu. We myńszych giskanach s sztucznych tworzyw czynsto zawarto je cołko
gůrno powjerzchńo, we kerej pozostawjůny zostowo jedźińy moły uokrůngły uotwůr
do filowanio. Uobjyntość giskanůw waho śe we grańicach uod kilku do
kilkudźeśyńću litrůw.



https://szl.wikipedia.org/wiki/Dadajizm

Dadajizm to bůł artystyczny nurt we sztuce XX stoleća, kery mjoł anfang we 1916
roku. Same mjano pochodźi, podug szyroko przyjmowanyj wersyji, uod "dada" co
uoznaczo drzewjanne bawidołko abo beblańy bajtla, kery ńy zno jeszcze żodnyj
godki. Dadajizm negowoł artyzm a twůrczy wysiłek artysty, kej dźeła sztuki
dadajisty przedstowjali gotowe wyroby, l. b. pisuar abo reprodukcyjo uobrozu s
domalowanymi wůnsoma a brodům. Tworzyli collage, uobrozy na kerych przedstowjali
roztomajte ukłody tajli uod maszynůw a gydichty ze losowo dobranych słůw.
Kůmponowali tyż "muzyka larma". Skiż tygo dadajizm bywoł mjanowany
"antysztukům", keryj cechůma bůły absurdalność a przipadkowość. Dadajisty
wydowali pisma: Cabaret Voltaire a Dada (we Zurichu), Litterature (Paryż), Dada
Club a Der Dada (Berlin) a tyż The Blind Man (Nowy Jork). Kůńec dadajizmu
uogłoszůno we maju 1922 we Weimarze na "Kůnferencyje we sprowje kůńca dada".
Ńyskorzi srogo tajla dadajistůw zwjůnzoła śe ze surrealizmym.



https://szl.wikipedia.org/wiki/Chiny

Chińskŏ Ludowŏ Republika, skrōt CHLR (People's Republic of China > P.R.C.
Angelsko godka, chiń. trad. 中華人民共和國, uleksz. 中华人民共和国; pinyin: Zhōngguó, Zhōnghuá
Rénmín Gònghéguó;  posuchej po chińsku) – państwo we Azyji wschodnij, kere
ôbjymuje historyczne Chiny (bez Tajwanu) a Tybet i inksze ziymie we Azyji
Postrzodkowej zamiyszkane społym ôd 56 skupin etnicznych. Chiny to je
nŏjludniyjsze państwo świata, jejich populacyjŏ je wiynkszŏ jak 1,3 mld ôsōb.
Wiyrchniowo sōm 4. na świecie, a ekōnōmicznie (PKB nōminalny) – 3. (w 2007 r.,
po USA i Japōniji) abo tyż 2. (PKB realny) po USA.

Państwa, kere graniczōm ze ChLR to: Afganistan, Bhutan, Birma, Indie,
Kazachstan, Kirgistan, Koryjŏ Pōłnocnŏ, Laos, Mōngolijŏ, Nepal, Pakistan,
Rusyjo, Tadżykistan, Wietnam.

Chociŏż za kōntynuatora tradycyje politycznyj Chin widzi sie tyż Republikã
Chińskõ na Tajwanie, ôd lot 70. za przizwolyniym USA to ChLR reprezyntuje nŏrōd
chiński we ôrganizacyjach miyndzynŏrodnych, tj. ÔNZ abo WHO.

Władza we ChLR sprŏwuje ôd 1949 r. Kōmōnistyczno Partyjŏ Chin. Do kōńca lot 70.
Chiny były państwym totalitarnym na wzōr stalinowski, a we latach 60. nasiliły
sie we kraju tyndyncyje izolacjōnistyczne. Po śmiyrci Mao Zedōnga i fiasku
maoizmu, we latach 80. partyjŏ napoczła ale reformy ekōnōmiczne, tj.: Ôdchōd ôd
gospodarki planowyj a ôdwarcie na świat, a ustrōj zaczōn przenosić sie we strōna
autorytaryzmu. We latach 80. i 90. prziszła liberalizacyjŏ życiŏ społecznygo i
kulturalnygo, bez m.in. wkludzynie swobody rajzowaniŏ. Społym ze reformami
ekōnōmicznymi zaczła sie terŏźnie nŏjwiynkszŏ migracyjŏ we historyji świata - ze
wsi do miast przekludziyło sie już 140 mln Chińczykōw.

Terŏźny ustrōj Chin je nōminalnie socjalistyczny (tm. socjalizmus ô chińskych
włŏsnościach), we praktyce je to ale kapitalizmus, bez typowych np. do UE
rozlygłych zabezpieczyń socjalnych, co absztichuje sie lekim zafarbiyniym
nōmynklaturowym i srogim woluminym inwestycyji zagranicznych a eksportu. W
sferze polityki, partyjŏ kōmōnistyczno regyruje autorytarnie, a przi tym
ôdwołuje sie do nacjōnalizmu, banuje ruchy ôpozycyjne i prōbuje budować
gospodarkã ôpartõ na wiydzy na muster krajōw sōmsiednich m.in. Japōnije, Koryje
Płd., a tyż Singapuru.

Chiny to tyż jedyn ze nŏjstarszych ôstrzodkōw cywilizacyjnych świata, ô ôsobnyj
i bōgatej tradycyji muzycznyj, tyatralnyj, literackij, filozoficznyj a
historycznyj, a tyż naukowyj. Po zakōńczyniu rewolucyji kulturalnyj chińskŏ
kultura poleku sie ôdrŏdzŏ, chociŏż podle krytykōw szkody wyrzōndzōne za czasōw
Mao Zedōnga sōm zbyt wielge, coby możebne było jij połne ôdrodzynie.
Bezprecedynsowe we dzisiyjszych Chinach je tyż terŏźne ôdymkniyńcie tygo kraju
na świat i jigo wartkŏ okcydyntalizacyjŏ.



https://szl.wikipedia.org/wiki/%C5%9Al%C5%AFnski

Ślůnsko godka (ślůnski, ślůnsko mołwa; roz za kedy mjanowano uod jeji używoczůw:
pů naszymu; wymowa podug Mjyndzynorodowygo Fůnetycznygo Abecadła: [ˈɕlonskɔ
ˈgɔtka]) – godka, podug keryj godajům rdzynne ludźe Gůrnygo Ślůnska a reliktowo
tajla ludźůw Dolnygo Ślůnska. We Norodowym Wszechuobecnym Wykoźe we 2011 roku
bez 509 tyśůncůw perzůnůw pośwjodczůło ślůnski jako důmowo godka. Tajla ś ńich
przebywo za krejůma Polski - we Mjymcach, Czeskij Republice a USA. Ślůnsko
godka, podug SIL International, wrachowuje śe do grupy lechickij
zachodńosłowjańskich godkůw. Nojbliższe ji godki to polsko, kaszubsko, godki
sorbske (gůrno- a dolno-) a tyż czesko a słowacko. Ślůnsko mołwa uodrůżńo śe uod
inkszych godek słowůma, fůnetykům a uortografijům. We polskij naukowyj
literaturze důminuje poglůnd, co etnolekt ślůnski je skupinům gwarůw abo
djalektůw/poddjalektůw we ramach polskij godki.

Godka mo kupa roztůmajtych mjanůw, używanych rzodźi lebo czyńśći. W Internecu
nojbarzi popularne je ślůnsko godka. Drugim używanym tyż je przimjotńik ślůnski,
kery pochodźi uod wyrażyńo "jynzyk ślůnski" (samo słowo jynzyk ńy mo we
ślůnskim, na uopach do polskigo, znoczyńo godki; podańy je we godce gůrno- a
dolnosorbskij, kaj używo śe uokryślyńůw hornjoserbski a dolnoserbski, nale słowo
godka mo śe tam jako reč a rěc, eli je babskij zorty).

Roz za kedy trefjo śe tyż pojstrzůd rodźimych ludźi używajůncych godki
uokreślyńa: pů naszymu, ślůnsko rzecz, prawjyńy, rzůndzyńy, ślůnsko mowa (tyż
mołwa).

Skiż tygo, co ńy mo ślůnski statusa godki we przekůnańu ńykerych polskich
godkoznowcůw, godo śe uo ńi dialekt śląski (ślůnski djalekt) a roz za czas tyż
gwara śląska (ślůnsko gwara).

Nojczyńśći mjano lo godki pochodźi uod łaćinskigo mjana Ślůnska - Silesia.
Bestůż je na tyn przikłod Silesian language (angelsko godka), Langue silésienne
(francusko godka), Sziléziai nyelv (madźarsko godka) a Сілезька мова (ukrajińsko
godka). Ńykere godki zaadaptowały mjano zy mjymjeckigo Schlesien, jako bajszpil
Šlešćina (gůrnosorbsko godka), Schlesisk (norwesko godka) a Шлезиски јазик
(macedůńsko godka). We czeskij godce pado śe Slezský jazyk abo Slezština.

Podstawowo systema samogłoskowo rozrůżńo samogłoski [a], [e], [ɛ], [i], [ɔ],
[o], [u], [ɨ], szkryflanych kej a, e, e, i, o, ů, u a y.

Ćeszyński djalekt, glywicki djalekt, kluczborski djalekt a uopolski djalekt
mojům tyż nosowe y, uoznaczůne kej [ɨ̃].

Pjyrszym hanszriftym, na kery śe przistowo, iże we ńim uostała użyto ślůnsko
godka, je Kśynga Henrykowsko (Hańcowy Festbuch). Padze tam wywołane zdańe dai ut
ia pobrusa a ti poziwai, kere uoznoczo dej, dyć jo pobrusza, a ty poczywej (pol:
daj, niech ja pomielę, a ty odpocznij). Bezto, co tyn zac barźi podany je na
ślůnsko godka, pokozała śe starość, eli je to blank ślůnski abo polski, a jużći
strzedńowjeczny miszůng tych godek.

Za pjyrsze, mjano ligwa Sleziana (ślůnsko godka) przekozało śe we chrůńice
jydnygo żagańskygo klosztora, mjanowanyj Catalogus abbatum Saganensium a kero
uostała naszkryflano za XIV wjeka (postrzůd rokůma 1392 a 1422).

W teroźńich czasach zaboczyć śe do chudoba a pomjyrańy ślůnskij godki pod
ajnflusym polskij. Ńykere gramatikowe kůnstrukcyje charakterystyczne lo
ślůnskigo, mjyńo śe na wszechuobecny polski, ntp. mjast Być na wjelaś rokůw
stary godo śe czynsto Mjeć ileś lot. Ślůnsko godka rygjůnalno mo śe tyż u
ńykerych kej godka ludźi bez ausbildůnga a ńyuoklanych.

Atoli ślůnsko godka tam, kaj je we użyću, ńy mo uoficyjalnygo statusa, to dźynki
internecowi po prowdźe terozki uodżywo. Brano je tyż do ryklamůw. Ze godki
potocznyj uoddźylo śe typowy slang, powstajům nowe uokreślyńa, kej na tyn
przikuod mobilńok (pol. telefon komórkowy) lebo szlustydźyń (pol. weekend).

Na poczůnku styczńa zaczůn fungować ferajn Pro Loquela Silesiana, kery dowo se
za cyl pjastowańy a průmowańy ślůnskij godki. Postrzůd jigo założyćelůw je m.in.
Bogdan Kallus, autor "Słownika gůrnoślůnskij godki", Mirosław Syniawa, kery we
2007 roku narychtowoł tekst internecowego dyktanda we ślůnskij godce, a Rafał
Adamus, ekůnůmista ze Chorzowa.

Na formowańy śe słowńictwa godki ajnflus mjały pożyczki ze godek: polskij,
czeskij (a rodszy morawskij, fůngůjůncygo dowńij kej uodrymbno godka),
mjymjeckij (tajli s germańskigo djalyktu ślůnskigo, ńiźli ze standardowygo
mjymjeckigo) a tyż słowackij. W godce ty przewożo zdrzůdłosłůw
zachodńo-słowjański. Srogo tajla wyrażyńůw bliższo je rodszy godce staropolskij,
a kůnkretńy sůmśedńym djalyktům wjelgopolskimu i mołopolskymu a godce
dolnołůžyckij, gůrnosorbskij i morawskij, kej wspůłczesnymu standardowymu
polskimu.

Krům tygo, do śe tyż nolyźć słowa s takich godek, kej francusko, laszsko,
łaćina, słowacko, starowysokomjymjecko, strzedńowysokomjymjecko,
strzedńońiderlandzko a italsko.

Choća tela godek mjoło ajnflus na ślůnski, mo uůn tyż słowa, kere sům typowo
ślůnske. Ńy uobstały śe uůne we inszych godkach, djalyktach lebo gwarach,
uostały śe ino we ślůnskich. Godkoznowce za taky uokryślyńa uznowajům mjyndzy
inkszymi swaczyna, kopruch, starzik, dokorzůnd a inksze. Co wjyncyj, do śe tyż
trefić jake słowa ślůnske we inkszych godkach. Towům pożyczkům we polski godce
sům uokryślyńa jodła, jako bajszpil modro kapusta, ciapkapusta a wodzionka
(wodźůnka), nale sům tyż take bez polskigo uodpowjedńika, ntp. familok. Roz na
kedy ajnfachowo stosuje śe tyż ślůnske gysztele, jako bajszpil po ptokach (pol.
za późno). We wilamowickim majům słowo uöbroz, kere śe mo za polski ajnflus,
nale we literackij godce ńy uokozuje śe prelabjalizacyjo, stůnd moge to być uod
ślůnskigo.

Już uod somygo anfangu robůt nad ślůnskům kodyfikacyjům bůły problymy kej uoddoć
głoski kere ńy wystympujům we polskij godce, a gynał ů a u pochodzůnce s
prelabjalizacyje. Dowańy sam ł kej we słowje uoko ńy mjało cweku, kej ńy bůło
tukej zachowane starodowne prawidło uo ł jako nachfolgera l welaryzowanygo.

Atoli ten warjant szkryflańo je używany nojczyńśći, istńijům tyż inksze
szrajbůngi, zawjyrajůnce np. v, ú, ũ a ô. Pojawjajům śe uůne atoli sporadyczńy.
Uogůlńy, godka ślůnsko może być szkryflono 10 alfabytůma, co sům gorzij lebo
lepij widźane.

Godka ślůnsko ńy je wszandy jednako we wszyjskich tajlach Gůrnygo Ślůnska.
Inakszy godo śe wele Ćeszyna, inakszy – wele Uopola. To, co je mjanowone u
użytkowńikůw ślůnskigo djalyktůma, bez ńykerych godkoznowcůw polskich uokreślo
śe kej gwary etnolektu ślůnskigo. Wspůłcześńy do śe wyrůżńić 7 uodmjon godki
ślůnskij: ćeszyńsko, gliwicko, jabłůnkowsko, kluczborsko, ńymodlińsko, průdńicko
a uopolsko.

Ślůnski ńy je jydnolity a na růżnych uobszarach kulturowo-historycznych do śe
trefić zarůwno roztůmajte znoczyńo tych samych słůw, kej a jejich růżno wymowo.
Ńy wszyjske wjync cechy djalyktu uopisane wystympujům na wszyjskych jigo
uobszarach. Czynsto ale wystympujům m.in. labjalizacyjo, mazurzyńy a
jabłůnkowańy.

Terozki trwo robota nade wytworzyńym literackij godki ślůnskij. Używany we
Internecu waryjant ślůnskij godki je uoparty zauobycz na djalyktach, we kerych
śe godo we becyrku Katowic a Gliwic. Uod lot 30. XX w. egzystuje już ślůnsko
mikrogodka literacko – laszsko, ustandaryzowano bez frydeckigo pisorza Erwina
Goja, wywołanygo kej Óndra Łysohorsky, nale zostoł uoparty na grůńće
pograńicznyj ślůnsko-morawskij gwary gůrnouostrawskij, beztůż ńy je uůn
reprezyntantym lo zespoła djalyktůw ślůnskych.

Bibljoteka Kůngresu USA 18 lipca 2007 wepisała ślůnsko godka we regest godek
śwjata. Ślůnsko godka uostała tyż zaregistrowano we Mjyndzynorodowy
Uorgańizacyji Godkowyj, kaj przidano uůnyj kod ISO: "szl". Bůły to pjyrsze kroki
zdatne do stworzyńo m.in. ślůnskij Wikipedyje.



https://szl.wikipedia.org/wiki/Wilamowsko_godka

Wilamowsko godka abo tyż wilamowicko (Wymysöryś) – je to wyspowo godka ze grupy
zachodńij godkůw germańskich, kerům używało śe kożdy dźyń we Wilamowicach
(ślůnske wojewůdztwo) zarozki uod przibyćo grupy ludnośći jako uośydlyńy
mjymjycke na źymji Polski (a akuratńi - ślůnsko-małopolskigo pograńiczo). Kej
jyno nastůmpjůł anfang XXI stolećo szło godać, co je uůn już bezmała umarty, a
to stůnd, co godo po wilamowsku jynoż 70 perzůnůw, uosobliwje stare ludźe. Mjano
godki śe wźyno uode Wilamowjanůw - regijůnalnyj skupiny, skiż tygo je to mjano
barzi preferowane uod "wilamowicko godka", kero pochodźi uod mjana wilamowiczany
- mjyszkańcy Wilamowicůw.

Chocoż moge śe wydować, co tako godka, kero je używano jynoż we jydnym mjeśće a
to jedźińy uod 70 perzůnůw je fest jednolito, je to ńyprowda. Wilamowsko godka
ńyma jednako, inkszość godańo znoleży przede wszyjskim na roku urodzyńo. Bez tyn
przikłod Wilamowjany urodzůne mjyndzy 1913 a 1920 swůj sztad mjanujům Wymysou,
te s mjyndzy 1926 a 1935 - Wymysoü, a ludźe porodzůne mjyndzy 1926 a 1935 roku -
Wymysoj.

Kryteryjům růżńicujůncym godka je tyż geograficzne rozlygowańy terynu a plac
zamjyszkańo Wilamowjana. Do śe wyuodrymńić roztoliczne zorty godki wele
zidlůngůw we Wilamowicach - inakszy godo śe we Ufer Heł, inakszy we Underum Puś
a jeszcze inkszo godka mo Ym mytułdiöf. We kożdym zidlůngu je inszy akcynt,
słůwka, a ńykej tyż cołke ausdruki. Ńy idźe skiż tygo smjanować jednygo
sztandardu wilamowskij godki.

Godka Wilamowjanůw na isto wrachowuje śe do skupiny germańskich godkůw. Wywodźi
śe uůna ze trzinastastorocznyj mjymczyzny używanyj nad strzodkowům a dolnům
Wezerům.

Józef Latosiński klasyfikuje wilamowsko godka jako zorta starogůrnomjymjeckij
godki (Althochdeutsch) ze ajnflusym dolnomjymjeckij (Altsächsichsch,
Altnordisch). Ze drugij strůny uobszor kśůnżynstwa Schaumburg-Lippe je
wrachowowany we cołkij tajli do sztrefy Plattdeutsch - godki bliżnyj
ńiderlandzkij. Wjelostoroczny rozwůj we izolacyji uod spůlnygo mjymjeckigo a
druk polskigo becyrku sům prziczynům stanu, co Mjymcy tyż ńy poradzům
wilamowskij godki spokopić.

Wilamowsko godka przelozła bez procesa na uodwyrtka uod ślůnskij mjymjeckij
inzelowij godki do ślůnskij godki - we pjyrszym przipadku germańsko godka bůła
pod ajnlfusym polskim, a we drugim - słowjańsko godka pomjyńůła śe pod ajnflusym
mjymjeckij.

Wilamowsko godka posuguje śe 26 spůłgłoskůma (spojstrzůd kerych l we praktyce
uostała blank wyparto uod ł, pojawjůła śe ale spůłgłoska rz) a 8 samogłoskůma,
kere potworziły kupa dyftůngůw, ze kerymi je roz za czas utropa, kej je we
szrajbůnku uoznoczać.

Fest srogi jawi śe polski ajnflus we wilamowszczyźńe. Wlozła dů ńi mjyndzy
inkszymi samogłoska y wymołwjano kej po polsku. Podańy na to, ausszpracha głoski
z je tyż cołko polsko, ńy kej to śe mo we mjymczyźńe.

Choćoż klangi wilamowskij godki przelozły pod ajnflusym polskij godki sroge
porůżńyńy uod swojich przodkůw, mo we śe ale jake ńyuobecne we polskim
spůłgłoski a samogłoski. Noleżům dů ńich mjyndzy inkszymi:

Jako godka typowo germańsko, wilamowski mo fest widźalne samogłoskowe redukcyje,
we tym spůminajůnce ynglicki przelyźyńy ńyakcyntowanygo (gyszichtowygo) "e" do
[ɪ] (we szrajbůnku <y>), a tyż przelyźyńa we kerůnku /ə/ przed /r/ a
roztajlowańy na duge a krůtke samogłoski. We szrajbůnku wystympuje ino
roztajlowańy <ao> /ɔː/ od <o>, nale dugich a krůtkich parůw je wjyncy, a sům
uůne wywołowane akcyntym a pozycyjům.

Ze wilamowskům godkům je tako utropa kej u ślůnskij - ńy mo ino jednygo
abecadła. Kożdy, kery kejś pisowoł po wilamwsku używoł ńyroz blank inkszygo
abecadła, barzi podanego na polski lebo tyż na mjymjecki.

We teroźńim pisańu używo śe abecadła Józefa Gary, kery tworzi we ńim roztomajte
gydichty a pisuje uozprowki. Mo uůne tako forma:

Swojich autorskich abecedůw używali mjyndzy inkszymi Herman Mojmir, Florian
Biesik, Ludwik Młynek, Tomasz Wicherkiewicz a Adam Kleczkowski. Tyn uostatńi
dowoł forszlag uznańo abecedy, kero uddowała fest złożůne fůnologiczne procesa a
bůło by ćynżko posugować śe takim alfabetym, skiż tygo, co mjoł kupa
djakrytykůw.

Gyszichta wilamowskij godki napoczyno śe we drugij połowje XIII stolećo. Tedy po
tatarskim nojeźdźe polski krůl wprowadźůł na průzne źymje uosadńikůw - przodkůw
Wilamowjanůw. Wroz ś ńimi przilozła do Polski kultura, zwyki a godka. We XV
stoleću przibůła drugo wela imigrantůw, wjerza ze Szkocyje (pokozuje śe to bez
szkocko krata na wilamowskim uobleczyńu lebo choćożby bez mjano Foks). Cołke
ludztwo godało tedy po wilamowsku. Jedźińy we urzyndach a kośćele roz za kedy
stosowano mjymjecko godka, podańy na szula, anle sam trza bůło do bajtlůw po
wilamowsku godać, coby uůńi spokopili.

Cołko sytuacyjo uodmjyńůła śe we 1847 roku, kej to do urzyndůw wprowadzůno
polsko godka – poczůntek polůńizacyje. Bez tyn przikłod we 1880 roku, 92%
mjyszkańcůw godało wilamowskim jako pjyrszům rzeczům, a we 1890 już ino 72%, a
we 1900 jedźińy 67%. Kulminacyjnym půnktym polůńizacyje bůł 1946 rok, kej
kůmůńistyczny regjyrůnek zakozoł godańo po wilamowsku słowůma "Niniejszym
ogłosiłem śmierć języka i kultury Wilamowic" (Wobec uogłośůł'ech śmjyrć godki a
kultury Wilamowicůw). Po tym używańy wilamowskij godki, śpjywańy śpjywkůw lebo
chodzowańy we ludowym wilamowskim uobleczyńu bůło wroz zgłoszane na milicyjo a
ćynżko sztrofowane. Uojce przestali przekazować godka bajtlům, co bůło
prziczynům ku jeji wymjyrańu. Ńimo uchylyńo zakazu we 1956 roku ńy poradzůno
powstrzimać śmjyrći wilamowskij kultury. Terozki jynoż stare ludźe godajům po
wilamowsku, a pojstrzůd modych ńy mo bezma żodnygo zajimańo.

Bibljoteka Kůngresu USA, kero nadowo godkům buchsztabowe abrewjacyje, 18 lipca
2007 roku dała wilamowickymu abrewjacyjo "wym". Wilamowsko godka uostała
zaregistryjrowano (we mjyndzynarodowyj normalizacyjnyj uorgańizacyji) pod
abrewjacyjům "wym".



https://szl.wikipedia.org/wiki/The_Beatles

The Beatles (czyt. De Bityls) to bůła brytyjsko muzyczno skupina ze Liverpoolu,
podug wjynkszośće notůw nojzocńyjszy a nojsrogszy we gyszichće, kery fůngowoł
uod 1960 (kej The Quarry Men uod 1957) do 1970.

Zespůł napoczynoł uod wystympůw we liverpoolskym ferajńe The Cavern. Autorstwo
jejigo mjana je przipisowane Lennonowi a Sutcliffe'owi. Za namowům menadżyra,
Briana Epsteina zespůł zmjyńůł swůj uobroz a lajermůny uoblykli śe we ancugi. W
uůny czas podpisali kůntrakt ze wytwůrńům EMI. Jejich pjyrszy albům, Please
Please Me, wypuszczůny uostoł 11 lutygo 1963. Na jejich kůncertach zaczyno
dołaźić do scynůw grupowyj histeryje, czymu dane uostoło mjano Beatlemańijo.
Lajergyszeft USA grupa zrobjůła rok ńyskorzi, pjeśńiczkům I Want To Hold Your
Hand. We aprilu 1964 pjyńć pjyrszych placůw za rajům na liśće Billboardu zajyny
szlagry The Beatles. Aże do dźiśoj żodyn zespůł ńy powtůrzůł tygo uośůngńyńćo.

We rokach 1965-1966 zespůł dozdrzoł lajerowo, a jygo teksta stały śe
uwożńiyjsze. Skiż zapatrzyno śe na Harrisonowo lajera indyjsko we nograńach
pokozały śe exotiszinsztrumynta. 6 śyrpńa 1965 uodbůła śe prymjera singla
Yesterday, kero je jydnům ze nojczyńśći puszczanych we radijoku a nojczyńśći
coverowanům pjůsynkům we historyji. Ku gyszichće przeloz tyż kůncert 15 śyrpńo
1965 na stadijůńy She Stadium we Nowym Jorku, na kery przilazło 55 600 jejich
fanůw. 26 paźdźerńika 1965 człůnki zespoła erbły uod krůlowy Hażbjyty II Uorder
Imperyjům Brytyjskigo. We roku 1966 John Lennon pedźoł we jydnym ze wywjadůw, co
"Beatlesi sům barzi popularńi kej Jezus Kristus". Ta wyrwano ze kůnteksta
wypowjydź stała śe powodym polyńo jejich platůw, a sprawa stoła śe fest uwożno,
kej Ku-Klux-Klan zapedźoł "zajůńć śe problyjmům". Uostatńi kůncert grupa doła 29
śyrpńo, a uodtůnd zajůna śe ino sztudyjowům robotům. Plata Sgt. Pepper's Lonely
Hearts Club Band, wydano 1 czyrwca 1967 je uznowano za prekursorsko lo zorty
progresivrocka. Dolsze zdorzyńy, to pjyrszo transmisyjo satylitowo na cołkej
źymji, we keryj wystůmpjůły tyż Beatleśi. Pokozali wtyczos pjůsynka "All You
Need Is Love", kero ńyskorzi stoła śe hymnym hippisowskigo gmyra. Anfangym
rozlecyńo śe grupy bůła śmjyrć jeji menadżyra, skupina ńy umjoa sům dać se rada
we lajergyszefće. Człůnkowje pohatruśůły śe uo to, fto mo być nowym menadyrym.
Po prowdźe, kůńcym trwńo zespołu bůo uodyńśće Johna Lennona we wrześńu 1969,
nale uoficjalńy podowo śe datům 10 kwytńa 1970, kej ze grupy poszoł Paul
McCartney.



https://szl.wikipedia.org/wiki/Sokrates

Sokrates (gr. Σωκράτης, ur. 4 čerwca 469, zm. 7 maja 399 p.n.e.) – jydyn s
nojwjynkšych filozofůw greckych. Urodźiu śe i zmar we Atynach.

Jedyne, co uo ńim wjymy, to relacyje jygo učńo Platůna (w postaći spisanych
djalůgůw) a Ksynofůnta, a tyž překazy Arystotelesa, Arystofanesa a historykůw
greckych. Učńe Sokratesa růžńili śe we wjelu sprawach, a we jejich pismach
Sokrates wystympuje čynsto kej retoryčny autorytet, wykuadajůncy půglůndy
autora. Ale mimo kwestii spornych pewne půglůndy uwažo śe za řečywiśće
sokratejske.

Coukość podyjśćo do wuasnyj wjydzy a překůnań Sokratesa streščo připisywane mu
zdańy "wjym, aže ńic ńy wjym" ("scio me nihil scire"). Tradycyjńy předstawjo śe
Sokratesa kej wrůga dymokracyji, wskazujůnc na jygo krytyka řečywistośći
atyńskij i ludźi kerujůncych sprawůma państwa, a tyž na fakt, iže wśrůd jygo
školoři znojdowali śe znůńi wrůgowje ustroju dymokratyčnygo (np. Alkibjades,
Platůn, Krycyjoš). Možliwa je ale tyž inkša interpretacyjo, zapropůnowano bez
Karla Poppera we dźele Spouečyństwo uotwarte i jygo wrůgowje. Wedle ńij istotno
do dymokracyji je wolność suova umožliwjajůnco swobodno krytyka dostřežůnych
felerůw i swobodno dyskusyjo uo napotkanych problymach. Wolność suowa je
čynńikym wjynkšej efektywnośći państw dymokratyčnych, aby ale we peuńi můguy śe
ujawńić pozytywne jeji skutki, kůńyčne je pobudzyńy uobywateli do krytycyzmu (w
tym samokrytycyzmu) i samodźelnośći intelektualnyj.



https://szl.wikipedia.org/wiki/No_Game_No_Life

No Game No Life(ノーゲーム・ノーライフ Nōgēmu Nōraifu skrōcane na NGNL abo Noge Nora) je
mangoilustrowanym rōmanem naszkryflōnym a silustrōwanym bez
brazilijskŏ-japōńskegŏ pisŏrza Yuu Kamiya. Media Factory ôd 25 kwiytniyŏ 2012
roku ôpublikŏwałŏ 6 tōmōw rōmanã kere je drukowane bez MF Bunko J.

Brat a sestra: Sora a Shiro,szpilajōnc pod nickem [ ](prōżny),sōm majstrami we
wiyncyj niżeli 280 szpilōw. Jejich nick je s ônaczyniyŏ jejich mjan 空(Sora) a
白(Shiro) co robi 空白 (kuuhaku) eli prōżny. Ôroz dostŏli mailã ze linkem do szpilã
we szachy pokōnujōnc oponentã. Niyskoro po wygranej dostali pytaniy: czy myślōm
eli siy rodziyli niy we tym świŏciy co winniy, ôdpowiŏdajōnc: Ja. Narozki
znŏjdli siy we inkszym świŏciy, kej je 16 ras, tyn kery s niymiy szpilŏł bŏł
Bogiym zabawy Tet, ôn wygrŏł batelyjŏ Bogōw a ustalił 10 praw kere zakazujōm
rozlywu krwije a wszytkŏ rozstrzygŏ siy bez szpile. We rankingu ras ôstatniyŏ je
ludzkŏść (Imanity). Rodzyństwŏ postanŏwiłŏ wygrŏć turniyjã na krala ôstatniygŏ
kreju ludzkegŏ: Elkia.

We rankingu niy ôstały eszcze podane 3 rasy: Dwarves (Cwergi), Fairies (Wiły) a
Daemonia (Demony).

Sora(空) - 18 roczny niywłastniy brat Shiro, mŏ stracha iże niygdy niy bydziy
miŏł dziŏłchy. Wielgi we analizōwaniyu ruchōw a emocyj oponentōw, przewiduje
gipkŏ jejich kolyjne ruchy. Spycjalizuje siy we ôszydzaniyu a chycaniyu
ôszydzaniyŏ. Po wygraniyu turnieju je ôn kralem a repryzyntantem Imanity, jegŏ
cylem je podbōj cŏłkegŏ świŏta. Shiro(白) - 11 rocznŏ niywłastna sestra Sory, niy
mŏ rŏd kompiyli. Rodzōna jakŏ geniyusz, je dobra we kalkulacyjach a poradziy 20
gŏdek, gŏdke imanity pochytała we 15 minut. Je wielga we szachach a we szpilach
FPS. Po wygraniyu turnieju je ôn kralewōm a repryzyntantkōm Imanity.

Stephanie Dola(ステファニー・ドーラ Sutefanī Dōra) - 18 rocznŏ prawnuczka wczesnegŏ krala
Elki, przegrŏła zakład ze Sorōm a musiyŏłŏ poprzać jimu. Steph ryzykuje mocke by
ôdczytać oponenta, je słaba we szpilach. Jibril(ジブリール Jiburīru) - 6407 rocznŏ
Flügelka. Przaje wiydzy a poradziy 700 gŏdek ze Disboard-u. Rezydŏwŏła we
hlawnej bibliotece Elkie. Izuna Hatsuse(初瀬 いづな Hatsuse Izuna) - 8 rocznŏ
ambasadorka Wschodniyj Unije Werebeast-ōw. Posiyodŏ rzadkōm umiyjyntnōść swyj
rasy "Dewastacyjŏ Krwije".

Adaptacyjŏ mangowŏ ilustrowanŏ bez frele Kamiye,Mashiro Hiiragi je serializowanŏ
bez magazin Gekkan Komikku Araibu ôd styczniyŏ 2013.

Adaptacyjŏ anime bez studio Madhouse miŏłŏ premierã 9 kwiytniyŏ 2014. Opening
"This Game" je wykōnany bez Konomi Suzuki a Ending "Oracion" bez Ai Kayano.



https://szl.wikipedia.org/wiki/Marlon_Brando

Marlon Brando (do bliskych 'Bud', ur. 3 kwjetńa 1924 we Omaha, Nebraska, um. 1
lipca 2004 we Los Angeles) – amerikański aktor, znony přede wšyjskym s růl we
takych filmach kej Bana zwano požůndańym, Na nabřežach, Dźiki, Uojćec chřestny
(prawdopodobńy jeigo nojbaři rozpoznawalno rola), abo Čas Apokalipsy.
Wyrežyserowou tyž western Dwa uobliča zymsty, we kerym sům zagrou.

Je uůn uwažany za jydnygo s nojwybitńijšych aktorůw amerikańskych. Brando
wypracowou wuosny styl gry aktorskij, uoparty na systymje Stańisuawskigo. Grou
guůwne role we dramatach, kůmedyjach i westernach, kaj zwykle wćelou śe we
postaće zbůntowanych bohaterůw uo skůmplikowanej psychice. Jygo styl aktorski
mjou ajnflus na takych aktorůw kej James Dean, Paul Newman eli Robert De Niro.

Jygo žyće prywatne bůuo buřliwe. Cera popeuńiůua samobůjstwo, syna zawarli we
cuchthauźe za morderstwo, a Brando mjou problymy s nouůgym alkoholowym. We
bjůgrafiji The Only Contender kero bůua wydano we 1976 roku uotwarće přiznowou
śe do Biseksualizmu, škryflajůnc: Jak wjelu chopůw mjoužech dośwjadčyńo
hůmoseksualne, i ńy ma mje za to gańba. Uorjyntacyjo Brando jasno zostoua
sprecyzowano na portalu NNDB.

Je laureatym wjelu prestižowych nagrůd, m.in. dwůch Uoscarůw (poza tym zdobůu
ješče šeść nůminacyji) – za Uojca chřestnygo i Na nabřežach.

We 1973 roku uodmůwiyu přijyńćo Uoscara za Uojca chřestnygo, coby zaprotestować
přećiwko dyskryminacyji Indianerůw i jejich zcygańůnymu předstawjańu we
westernach, a tyž we geśće poparćo do Indjanerůw ze Ruchu Indianerůw
Amerikańskych kere uokupowali Wounded Knee we rezerwaće Pine Ridge. Mjast ńygo
na scyna wylazua modo Indjanerka Sacheen Littlefeather (Maria Cruz), kero we
jygo imjyńu uodgodoua přijyńćo nagrody a wyjaśńiua tygo powody (Brando wspjerou
potym m.in. přiwůdce uokupacyji Dennisa Banksa).

Krům nagrůd prestižowych mo tyž na swoim kůńće Zuoto Malina za rola we filmie
Wyspa doktora Moreau a dwje nůminacyje – za Wzůr i Kolůmba uodkrywce.



https://szl.wikipedia.org/wiki/Mark_Twain

Mark Twain, po prowdźe Samuel Langhorne Clemens (ur. 30 listopada 1835 we
uosadźe Florida, Monroe, stan Missouri, zm. 21 kwjetńa 1910 we Redding, stan
Connecticut) – amerykański pisoř pochodzyńo škockigo, satyryk, hůmorysta,
wolnůmulař. Wygetarjańin.

Wjynkšy rozgos přińosuo mu uopowjadańy The Celebrated Jumping Frog of Calaveras
County (1865, Uo suownyj skačůncyj žabje s Calaveras).

W zwjůnzku s tym sukcesym we 1867 roku Twain zostou zaangažowany kej reporter i
korespůndynt při grupje amerykańskych turystůw uodbywajůncych rajza do Ojropy na
pokuadźe statku Mjasto Kwakrůw. Jygo udźou we wyprawje, kera uodwjydźiua ńymal
wšyjstke nojwažńijše historyčńy mjejsca Starygo Kůntynyntu, spůnsorowany bůu bez
cajtngi Alta California a New York Tribune. Twain uopisou podrůž we kśiůnžce
Prostačkowje za grańicům (The Innocents Abroad, 1869), kera zyskoua dužy rozguos
a stoua śe nojbardźij počytnům kśiůnžkům we Americe po Chaupje unkla Toma.

Nojbardźij znůnymi utworůma Twaina sům te, kere wešuy we skuod Eposu řyki
Missisipi, napisane we uokreśe 1876-1882, a wjync Přigody Tomka Sawyera (The
Adventures of Tom Sawyer, 1876) a Přigody Huckleberry Finna (The Adventures of
Huckelberry Finn, 1884), kere šybko znolazuy śe we uůgůlnośwjatowym kanůńy
literatury modźežowyj, a uodbjygajůnce uod ńich charakterym, autobjůgrafične
Žyće na Missisipi. Twain realistyčńy předstawjo we tych dźeuach uobroz Ameriki
drůgij pouowy XIX wjeku.

Dwa utwory - Krůlewič a fechtoř (The Prince and the Pauper, 1882) a Jankes na
dwoře krůla Artura (A Connecticut Yankee In King Arthur's Court, 1889) –
rozgrywajům śe we Angliji. Pjyršy to historyčno powjeść do modźežy, uo zamjańy
růl bliźńačo podobnych chopcůw s přećiwstawnych bjygůnůw drabiny spouečnyj.
Drůgo powjeść to satyra na zakořyńůne mity ojropejskij poezyji średńowječnyj a
podwaliny ustroju spouečnygo krajůw zachodńij Ojropy.

Twain škryflou tyž - zwašča po 1897 roku - coroz wjyncyj mouych form, we kerych
uostro krytykowou amerikańsko řečywistość. Wytykou Amerikonům raśizm, zapyndy
imperjalistyčne, hipokryzyjo, wyśmjewou gupota patrjarchalnyj edukacyji,
dezynwoltura dźynńikaři, skorůmpowańy wuadz. Stou śe wrynč autorym ńywygodnym,
tym barźij, aže uostře jygo artykuůw i uopowjastek čynsto skerowane bůuo přećiw
kůnkretnym uosobům. S tygo uostatńygo uokresu pochodzům satyry antymješčańske,
take kej Čowjek, kery zdymoralizowou Hadleyburg (The Man Who Corrupted
Hadleyburg, 1899) abo Tajymńičy přibyš (The Mysterious Stranger, 1916). W 1904
Twain zařućiu Teodorowi Rooseweltowi, aže wygrou wybory skutkym překupstwa.



https://szl.wikipedia.org/wiki/Kaszubsko_godka

Kašubsko godka (kaš. kaszëbsczi jãzëk) – godka s grupy zachodńosuowjańskij godek
suowjańskych, kerym posůguje śe we Polsce koždy dźyń přez 50 tys. Kašubůw.
Kašubsko godka je jydnům s godek půmorskych – uo uodrymbnej godce do śe godoć
juž we wjeku XIV. Za nojstarše druki kašubske uwažane sům Duchowne piesnie Dra
Marcina Luthera i inszich naboznich męzow Šymůna Krofeya s roku 1586. Užywano
uobecńy forma pisano kašubskij godki je ewolucyjům zapropůnowanyj we 1879 roku
bez Floriana Ceynowe we wydanyj we 1879 roku we Poznańu kśůnžce Zarés do
Grammatikj Kašébsko-Słovjnskjè Mòvé. Podšukowoč kašubskigo Friedrich Lorentz
wyuodrymbńiu we tyj godce 47 guoskůw, kere terozki śe zapisuje 34 buchštabůma,
tajla ś ńich (ch, cz, dz, dż, rz, sz) bez pouůnčeńy dwůch buchštab, podańy na
polsko godka.

Do ńydowna panowouo, a postřůd tajli godkoznawcůw we Polsce panuje šyroko
rozpowšychńůne překůnańy uo tym, co kašubski stanowi djalykt abo gwara polskij
godki.

We roku 2003 dano kašubskij godce třibuchštabowy mjyndzynarodowy kod CSB podug
normy ISO 639-2.

Terozki we Polsce istńije kilkadźeśůnt šuli, we kerych bajtle učům śe
kašubskigo. Uod 2005 roku istńije možebność zdawańo ś ńigo ygzamina maturalnygo.
We kašubskim wydawane sům kśůnžki a cajtůngi, ymitowane sům rygjůnalne průgramy
radyjowe a telewizyjne.

Podug ustawy s dńa 6 styčńa 2005 r. uo myńšośćach narodowych a etńičnych a uo
rygjůnalnych godkach, do śe užywać před uorganůma gminy, kole godki uřyndowyj,
kašubskigo kej půmocńičo godka – pjyršo dokůnoua tygo pouožůno we kryśe
bytowskym gmina Parchowo.

We 2005 we ůsmym tomje yncyklopedyje douůnčanyj do Gazety Wyborczyj nolozua śe
nastympujůnco treść (tumačeńy na ślůnski): "kašubski djalykt, [to] djalykt
užywany bez Kašubůw na Půmořu Gdańskim a we wsch. tajli Půmořa Zach.; nojbaři
uodrymbny s djalektůw polslij godki (choć śilńy gynet. ś ńim zwjůnzany),
uznowany tyž za godka lebo djalykt přejśćowy mjyndzy polskim a wymaruymi godkůma
Ranůw, Uobodrytůw a Dřewjan [...]"

Hanna Dalewska-Gryń myśli, iže literacko godka uoparto na djalyktach kašubskich
do śe uznoć za mikrogodka.

Na uodwyrtka do ślůnskij godki, guoski cz, sz, ż, dż, rz wymawjo śe baři mjynko,
kej [ʧ], [ʃ], [ʒ], [ʤ], [ʒ] (jak we angelskij godce).



https://szl.wikipedia.org/wiki/Kandrzin-Ko%C5%BAle

Kandřin-Koźle (pol. Kędzierzyn-Koźle, mjym. Kandrzin-Cosel, Heydebreck, čes.
Kandeřín-Kozlí) – mjasto we wojewůdztwje uopolskym, powjat kandřińsko-koźelski,
nad Uodrům. Powstouo we 1975 r. s pouůnčyńo štyrech uosobnych uorgańizmůw
admińistracyjnych: Kandřina, Koźla, Suawjyńćic a Kuodńicy. Ůtwořyńy
Kandřina-Koźla ńy bůuo nale formalńy skupjyńym štyrech mjast, nale přiuůnčyńym
do Kandřina we dńu 30 paźdźerńika 1975 třech mjast (Kuodńicy, Koźla i
Suawjyńćic) a gminy Suawjyńćice. Gmina Kuodńica ńy wešua we skuad nowygo
uorgańizmu, nale zostoua wůnčůna do gmin Leśńica a Zdźešowice. Dźepjyro po
štyrech dńach, čyli 3 listopada 1975, zmjyńůno nazwa Kandřina na Kandřin-Koźle.

W Koźlu znojduje śe jydyn s nojwjynkšych portůw řyčnych we Polsce. W
Kandřińe-Koźlu znejdujům śe jydne s nojwjynkšych we Polsce zakuadův chymičnych –
Zakłady Azotowe Kędzierzyn S.A., a tyž holding "Blachowńa". Je to drůge co do
wjelgośći mjasto wojewůdztwa uopolskigo pod wzglyndym ličby ludnośći i pjyrše
pod wzglyndym uobšaru.



https://szl.wikipedia.org/wiki/Kamj%C5%AFnny_w%C5%AFngel

Wůngel kamjynny – skoła uosadowo pochodzyńo roślinnygo, kero powstoua we
palyjozoliku (a dokładńij we karbůńe) s szczůntkůw roślinnych, kere uwyngliły śe
we warunkach bestlynowych. Mo czorno farba a je matowy, zawartość we ńim wůngla
je uod 75% do 97%.

Wůngel kamjynny używo śe ajnfachowo kej paliwo. Mo uůn wartość opołowo uod 16,7
do 29,3 MJ/kg (zależńy uod zawartośći zańyczyszczyń a wilguośći). Wartość
opołowo czystygo chymiczńy wůngla je ůng. 33,2 MJ/kg.

Nojwjynksze zuoża wůngla kamjynnygo sům we Chinach, USA, Indjach, RPA,
Australije a Ůkrajińe. Wůngel kamjynny idźe dobywać dwůma knifami: uodkrywkowo
abo głymbinowo. Uoba knify majům wady a zalyty - przi dobywańu uodkrywkowym
zajmowano a niszczůno je kupa placu, nale je to tańsze skiż tygo co je moue
zatrudńyńe a ńy trza używać drogich zabyzpjyczyńůw. Przi kńifje głymbinowym ńy
trza srogigo placu, nale za to trza srogigo zatrudńyńo, kosztownych zabezpjeczyń
a tajla złoża trza kajńikaj uostawić a jeij ńy dobywać, coby ńy bůło szkodůw
bergmańskich we teryńy uo gynstyj abo zabytkowyj zabudowje.



https://szl.wikipedia.org/wiki/Jaborygyny

Jaborygyny – mjano rdzynnygo noroda Australije, kery přibůu na tyn kůntynynt s
Azyje kole 40 000 rokůw nazod. Terozki žyje uůnych sam kole 460 tyśůncůw.

Přemjyškujům zauobyč licho zaludńůne a ńyurodne uobšory Zachodńij Australije,
Queenslanda a Půunocnygo Terytoryja. Mnogo populacyjo Jaborygynůw přemjyškuje
nale šrůmowiska we srogich mjastach Australije.

Jaborygyny sům zauobyč zarachowane do čorny čowječyj rase, baj podug ńykerych
antrůpolůgůw twořům špecyjalno rasa abo zorta australojidalno. Pod wzglyndym
fizykowym majům natura:

Uchowali swojy zawjyřyńa. Religijo Jaborygynůw, tako kej inkšych norodůw co
žyjům we takućkich warůnkach, je fest zmotlano s noturům a źymjům - čowječům
muterkům. Rdzynne pńoki Australije kwolůuy grůnt, zawjyřajůnc, iže dušyčki
uojcůw učyńůuy jeji forma downo rańśi na co prawjům Čas Śńika. To ś ńich bjerům
śe wšyjske elymynty notury, ćoua na ńebje, flancynweld, founa a jejich potůmne.

Cifra Jaborygynůw bez fal ślatowaua aže do 30. rokůw XX wjeka, kedy (1933)
jejich cifra uocyńano ino na 67 tyśůncůw. Australijowe regyrůngi aže do pouy 60.
rokůw XX wjeka uůnačůuy napřoćiw Jaborygynůw politika asymilacyje pod drukym a
dźepjyro uowdy wyškryfloli uůnych s uoficjalnygo Festbucha Flancynwelda a Foůny
tygo landu i přijmńůnto prawiduo asymilacyje ze samośćy. Dźepjyro uode 1984 goda
radujům śe uůńi we pounośći welůnkowym rechtym. Postřůd Jaborygynůw ukozuje śe
srogšo arbajtlůuza a uožarstwo kej postřůd uostauyj tajle noroda Australije.

13 lutygo 2008, prymjer Australije wyguośůu we parlamyńće ryjda, we keryj wajou
uo wybočyńy Jaborygynůw za sekirowańy a půńywjyrańy, we tymu za praktiki mjan.
zraubowany gynyracyje.



https://szl.wikipedia.org/wiki/Godka_manx

Godka manx – (Gaelg Vanńinagh; gaelicko godka manx) – godka s grupy gojidelskij
(q-celtyckij) godek celtyckych, kero užywano je na wyspje Man (depyndyncyji
Korůny brytyjskij), pouožůnyj na Mořu Irlandzkym. Pochodźi uod staroiryjskij
godki, a šcygůlńy uod jygo djalyktůw ulsterskigo a galloway. Wyodrymbńiu śe
ůngyfer V w. n.e. Nojstarše hańšrifty we tyj godce pochodzům ale dźepjyro s XVII
w. Literatura we manx ńy je zbyt bůgato.

Uobecńy manx do śe uznoć za godka umarto abo přinojmyńi bliski wymarću, bo
podejmuje śe průby jygo uodrodzyńo. Uostatńo uosoba, kera užywoua go kej
uojčysto godka umarua we roku 1974. Dźouańo majůnce na cylu uožywjyńy tyj godki
přińosuy pewne rezultaty - uobecńy kupa mjyškańcůw wyspy naumjouo śe manx a
posuůguje śe ńim kej drůgům godkům, po angelskij. Podle spisu ludnośći s 1991
roku bůuy to 634 uosoby s přez uoźymdźeśyńćotyśynčnyj populacyje wyspy, 10 lot
půźńij zadeklarowouo znojůmość godki juž přez 1000 uosůb wjyncyj (2,2 % ludnośći
wyspy). W uostatńich lotach pojawiuy śe tyž uosoby, lo kerych manx je pjyršům
godkům - bajtle tych, keři naučyli śe go a posuůgujům śe ńim we žyću codźynnym.
W 2001 r. kej take uokreśliuo śe 56 uosůb.



https://szl.wikipedia.org/wiki/Deimos

Deimos (abo Dejmos; ze gr. trwoga) to mjyńszy a dalszy s dwůch kśynżycůw Marsa.
Deimos je planetojidům przechwycůnům bez Marsa. Mjano kśynżyca je uod syna Boga
Aresa we mitologiji greckij.

Uodkrywcům Deimosa je amerikański gwjoźdźorz Asaph Hall. Pjyrszy roz uostou uůn
zaobserwowany 12 śyrpńo 1877 we uobserwatorjum wojynnyj marynarki USA kole
godźiny 7:48 UTC. Kapka dńi ńyskorzi (12 śyrpńo) Asaph Hall uodkrył tyż drugi
kśynžyc Marsa, Fobosa.

Mars uoglůndany s Deimosa je 1000 razy wjynkszy (ze szyrzkům kůntowům 33°) a 400
razy klarowńiejszy uod Mjeśůnczka we pełńi. Deimos uoglůndany s Marsa mo szyrzke
kůntowům ńy wjynkszům kej 2,5' a gouymi ślypjůma wyglůndo kej gwjozda. Jego
maksymalno klarowność s Marsa je taka, kej Wynus uoglůndanyj s Źymje. Uokres
objygu wynośi ůngyfer 30,5 h. Beztůż prowje pokrywo śe uůn s dugośćům
marsjańskij doby (24,5 h). Deimos je fest blisko powjyrzchńe planety . Beztůż ńy
je uůn widoczny s powjyrzchńe planety s uobszarůw uo wspůłrzyndnej rubośći
planetograficznej wyższyj kej 82°.

Deimos je to planetojida, kera we strone Marsa uostoua skerowana bez pole
grawitacyjne Jowisza. Je uůn fest ńysferyczny a mo wymjary 15 × 12 × 10 km.
Deimos skłodo śe s lodu a skoł bogatych we wůngel. Jego powjyrzchńo je pokryta
kraterami. Masa kśynżyca je fest mało: ~1,4687×1015 kg – ponad 3 razy mjyńszo
uod gůry Gjewůnt.



https://szl.wikipedia.org/wiki/Chorz%C5%AFw

Chorzůw (historyczne ślůnske mjana: Krůlewsko Huta, pol.: do 1934 Królewska
Huta, póżniej Chorzów, mjym.: Königshütte) je mjasto we Polsce, położůne we
Gůrnym Ślůnsku, we ślůnskim wojewůdztwje, we cyntrům Gůrnoślůnskigo
Industryjnygo Uokryngu, wożny lokalny gospodarczy a kulturalny postrzodek. Je
mjastym na prawach krysu.

Chorzůw leży na Bytůńsko-Katowickij Płaskij Wyżyńe, kero je tajlům Ślůnskij
Wyżyny. Bez Chorzůw przepływo rzyka Rawa, kero je fest zamaraszůno. Sůmśaduje ze
Katowicůma, Rudům, Śwjyntochlowicůma, Śymjanowicůma, Pjekarůma a ze Bytůńym.

Znůmy je mjyndzy inkszymi ze Wojewůdzkigo Parku Kultury a Dychu a szportowygo
klubu Ruch Chorzów. Je sam tyż Tyjater Rozrywki rozlygowany we downym Hotelu
Redyn.

Do żodnyj ze dźelńicůw Chořůwa ńe wrachowuje śe Wojewódzkiego Parku Kultury i
Wypoczynku, nale leży uůn na teryńe mjasta.

Gyszichta mjasta je skuplowano fest blisko ze rozwojym bergmaństwa, hutńictwa,
ynergetiki a chymije. Teroz wszyske gruby we Chorzowje sům ale pozawjyrane,
dźołańy hutůw tyż je uograńiczůne. We mjeśće fůngujům atoli dali Azotowe Zakłady
a Elektroćepłowńa ELCHO. Chorzůw mo tyż znůme zakłady KONSTAL, kere produkujům
bany.

We Chorzowje je dobrze rozwińůno śeć banowygo a autobusowygo ruchu. Krům tygo
sům sam trzi banhowy - Chorzów Miasto, Chorzów Batory a Chorzów Stary. Wele
mjasta bjygńe tyż autobana A4.



https://szl.wikipedia.org/wiki/Bjyg_marat%C5%AF%C5%84ski

Bjyg maratůński to je bjyg na dystanśe 42 kilomyjtrůw a 195 myjtrůw. Jygo mjano
pochodźi uod mjasta Maraton we Grecyje, s kerygo podug powjarki grecki posuańec
Filipiades po wygranej bez Grekůw bitwje s Persůma zalećou durś bjygem do Atyn,
coby doć znać Atyńčykům uo zwyćynstwje a tyž uo tym, co kludźi śe ku ńim persko
flota. Historyjo ta rozpropagowou we XIX wjeku brytyjski poeta Robert Browning,
a za nomowům Michela Bréala, francuskigo filolůga, Pierre de Coubertin wuůnčyu
bjyg dugodystansowy na dystans kej s Maratůnu do Atyn do programu pjyršych
nowožytnych Igřisk Uolimpijskich. Na pjyršych Igřiskach do pokonańo buů dystans
40 km, ńimo iže s Maratůnu do Atyn je 37 km. We 1908 na Igřiskach we Lůndyńe
dystans zwjynkšůno do 42,185 km takim kńifym, co přesuńynto meta tam kaj śedźoua
krůlowa brytyjsko. Tradycyjńy uod uůnygo času je rozgrywany na takim dystanśe, a
bjyg chopůw kůńčy koždo Uolimpjada. Bjyg babůw doćepano do průgramu Igřisk we
1984 we Los Angeles.

Bjygu maratůńskigo ńy rozgrywo śe yno na Uolimpjadach, fest popularne sům
rozgrywane uod kůńca XIXstolećo masowe bjygi ulične, s kerych nojwjynkšy je tyn
we Nowym Jorku.



https://szl.wikipedia.org/wiki/Arabja_Saudyjsko

Arabja Saudyjsko, Krůlestwo Arabje Saudyjskij (ar. المملكة العربيّة السّعوديّة;
trb. As-Su'udijja; Al-Mamlaka al-Arabijja as-Su'udijja) – państwo pouožůne we
zachodńij Azyji, na Půuwyspje Arabskym. Grańičy s Irakjym, Jordańijům, Kuwejtym,
Uůmůnym, Katarym, Zjydnočůnymi Ymiratůma Arabskymi i Jymynym. Stolica znojduje
śe we Rijadźe. Arabja Saudyjsko je jydnym s państw zouožyćelskych Ligi Państw
Arabskych.

Krůlestwo Arabii Saudyjskij uobejmuje prawje 80% placu Půuwyspu Arabskigo, co
uodpowjado we přibližyńu 1/3 placu Stanůw Zjydnočůnych. Krůlestwo znojduje śe we
pouedńowo-zachodńij tajli kůntynyntu azyjotyckigo. Wschodńo tajla kraju to
puaskowyž začynojůncy śe na půunocy pustynjům Wjelgi Nafud i ćůngnůncy śe wzduž
Zatoki Arabskij, až do nojwjynkšej na śwjeće pustyńi pjaščystyj Rub Al-Chali
(Pusto Ćwjortka) na pouedńu. Na zachodźe tygo puaskowyžu znojduje śe Nadžd,
serce Půuwyspu Arabskigo, znůne s widowiskowych urwisk a pustyń žwirowych a
pjaskowych. Stolica Rijad pouožůna je wuaśńy we Nadždźe. W zachodńij tajli
kraju, růwnolygle do Mořa Čyrwůnygo, bjygńy uańcuch gůrski. W rygjůńy Hidžaz,
kery mo plac nad Mořym Čyrwůnym, znojdujům śe śwjynte mjasta islamu Mekka a
Medyna, mjasto portowe Džudda a letńo stolica kraju Taif.



https://szl.wikipedia.org/wiki/Zachod%C5%84i_Brzyg

Zachodńi Brzyg (arab.: الضفة الغربية ad-Diffa al-Gharbija), dowńi Zachodńi Brzyg
Jordanu, Cisjordańijo, we zdrzůdłach izraelskich mjanowany Judyjo a Samaryjo
יהודה ושומרון - je tajla Palestyny, kero je uokupowano uod Izraela a je tajlům
historycznych krajin Jydyjo a Samaryjo, na zachůd uod rzyki Jordan. Zajmuje
5800 km² placu, a půmjyszkuje sam 2,3 mln Palestyńczykůw a 475 tyś. Żydůw
mjyszkajůncych we 141 kolůńijach kere pobudowoły władze Izraela, mimo iże mjoły
to zakazane uod UoNZ. Nojsrogsze mjasta: Jerycho, Betlyjym, Dżenin, Nablus,
Ramallah a Hebrůn.

We lotach 1920-1948 bůła to tajla brytyjskigo mandatu Palestyny. Po roztajlowańu
jeji na tajla arabsko a żydowsko noloz śe we tajli arabskij. We 1967 zajynty uod
Izraela we wojńe sześćodńowyj a uodtůnd uod ńigo kůntrolowany. We 1988, kej
uogłoszůno powstańy państwa palestyńskigo, Jordańijo zrzyknyła śe prow do tygo
uobszaru. We 1994 Palestyńczyki erbnůły autůnůmijo we Sztrefje Gaze a we
Jerychu. We 1995 autůnůmijo poszyrzůno uo kůnsek placu. Na Zachodńim Brzygu
durch sům haje a ńypokoje mjyndzy bojůwkůma palestyńskimi a armijům Izraela.



https://szl.wikipedia.org/wiki/L%C5%AFndyn

Lůndůn (ang.: London) – mjasto we pouedńowo-wschodńij tajli Wjelgij Brytańije,
stolica tygo państwa, a tyž stolica Ynglandu. Pouožůny nad Tamizům, je drůgim
nojwjynkšym mjastym Ojropy (pů Moskwje, před Paryžym), je tyž jydnym s wjynkšych
mjast śwjata zarůwno we skali samygo mjasta kej i aglůmeracyje. Ličba mjyškańcůw
Lůndůnu (w grańicach tzw. Wjelgigo Lůndůnu) wynośi kole 8,2 miljůna (2006) na
placu 1607 km²; couko zaś aglůmeracyjo lůndyńsko, uůnčńy ze wšyjskimi přilyguymi
mjastůma (uod Tůnbridge na pouedńowym wschodźe po Windsor na půunocnym zachodźe)
ličy ůngyfer 20 miljůnůw ludźi (uobšar tzw. mygalopolis). Ůngyfer 20% mješkańcůw
pochodźi s Azyji, Afriki i Karajibůw.

Teroźni Lůndůn je nojwjynkšym cyntrům finansowym śwjata (uod roku 2006 před
Nowym Jorkym). Třidźeśći procynt śwjatowygo uobrotu walutami, štyrdźeśći procynt
śwjatowygo uobrotu Ojrobůndow itd. W Lůndyńe usytuowanych je kilkaset bankůw,
nojwjynkšo geuda we Ojropje (třećo na śwjeće), lične towařistwa ubezpječyńowe i
inwestycyjne. Lůndůn je tyž uogrůmnym uostřodkym medjalnym. Mjasto poune
zabytkůw a muzeůw přićůngo ročńy ůngyfer 30 miljůnůw turystůw. Je tyž
nojwjynkšym mjyndzynarodowym wynzuem kůmůńikacyje lotńičyj (lotńisko Heathrow a
lotńisko Gatwick přijyuy we 2003 roku přez 110 miljůnůw pasažerůw; Heathrow
(kere je nojwjynkšym lotńiskym mjyndzynarodowym pod wzglyndym ličby pasažerůw)
ůngyfer 65 miljůnůw, Gatwick ůngyfer 30 miljůnůw, lotńisko Stansted ůngyfer 19
miljůnůw i Lutůn ůngyfer 3 miljůnůw itd.).

Admińistracyjńy Wjelgi Lůndůn (Greater London) je podźelůny na 32 dźelńice
(Boroughs) a autůnůmične City: s tygo 12 a City of London twořům Inner London
(Wewnyntřny abo Cyntralny Lůndůn), a pozostoue - Outer London.

Nojwažńijše (tyž ze wzglyndůw historyčnych) dźelńice to City of London i City of
Westminster pouožůne na půunocnym břygu Tamizy, a Southwark i Lambeth na
pouedńowym břygu.



https://szl.wikipedia.org/wiki/Janusz_Korwin-Mikke

Janusz Korwin-Mikke (rodz. 27 paźdźerńika 1942 we Warszawje) – polski polityker
a publicysta. Je uůn kůnserwatywnym liberałym. Zołożůł a kupa lot bůł prezesym
politycznyj partyje Unia Polityki Realnej, ze keryj bůł posłym na syjm pjyrszyj
kadyncyje. Ńyskorzi (we 2005) zołożůł jeszczy Platforma Janusza-Korwin Mikke,
nale ńy bůł ji ferajńistům. We 2009 uodloz ze UPR a wstůmpjůł do PJKM, kero
půmjyńiła swoji mjano na Wolność i Praworządność (ślůnsko godka: Frajńizna a
Prowe Reskjyrowańy). Bůł prezesym partyje Kongres Nowej Prawicy. Sztyry razy
kandydowoł na prezidynta Polski, nale ańi roz absztimůngu ńy wygroł. Pjyrszy
roz, we 1995 welowało na ńigo 2,40%, co doło mu 8. plac. We nostympnych
welůnkach (2000) dostoł 1,43% a bůł 6. Idyntiko bůło we welůnku we 2005. We
lutym 2010 uogłośoł, iże bydzie tyż szartowoł we prezidynckim welůnku latojść, a
zajyn we ńich sztworty plac, welowało na ńigo 2,48%. We 2014 prowadzůno bez jigo
partyjo Kongres Nowej Prawicy dostoła śa do Ojroparlamentů ze erbnizům 7.15%
przi frekwencyji 24%.

Je wjelgym fanym brydża, we kerym je krajowym majstrym. Mo baba a szejś bajtlůw,
to je sztyruch synkůw a dwie cery.



https://szl.wikipedia.org/wiki/James_Hetfield

James Alan Hetfield (rodz. 3 śyrpńa 1963 we mjeśće Downey we stańe Kaliforńijo)
– hamerikański śpjywok, gitarzista rytmiczny, kůmpozytor, producynt muzyczny a
autor tekstůw. Uod 1981 lidyr a razym ze Larsym Ulrichym założyćel hewimetalowyj
skupiny Metallica.

James Alan Hetfield narodźůł śe 3 śyrpńa 1963 we mjeśće Downey we stańe
Kaliforńijo. Je synym kerowcy aut ćynżarowych - Virgila Hetfield (umrziłego we
1996) a ji żůny, śpjywaczki operowyj - Cynthii Hetfield (umrziła we 1979, James
mioł 15 lot). Mo dwůch storszich braćikůw: Chrisa (ur. 1951) i Dave'a (ur. 1952)
a śůstre Deannę. We stolećo 9 lot uczůł śe groć na fortypjańe, ńyskorzi na
szlagcojgu, aż uostateczńe na gitarze. Pjyrszům skupinom bůła banda "Obsession",
we kerej groł uůn ze swojimi kumplami a braćami.

Rodźice Jamesa (pochodzyńo angelskego) uczynszczali na Krześcijańsko Nauka
(Christian Science) a umrzili na raka ńy pomagajůnc se medyczńe, bo wyznowali,
iże wjara je jedynym źrůdłym zdrowja. Po śmjyrći matki we stolećo 15 lot James
uopuściůł rodźinno chałpa a zamjeszkůł we mjeśće Brea. Tam tyż we Wyższyj Szule
poznoł szlagcojgera Jim`jego Mulligan`a a gitarziste Hugh`a Tanner`a, a ńyskorzi
dołůnczůł do ji skupiny - "Phantom Lord".

Po ukończyniu szuly wrůćůł zaś do Downey, kaj zmjeńůł banda na "Leather Charm".
We 1981 roku poznoł důńskego szlagzojgera Larsa Ulricha, ze kerym założůł nowo
skupina - Metallica. Inspirowoł śe takimi skupinami jak: The Beatles, Black
Sabbath, Queen a Venom. Pjyrszy albům wydano we 1983. Pjyrwy Hetfield ńy
wjerzůł, iże śe be dobrze sprawowůł jako śpjywok, nale przi już nagrywańu
drugego albůmu Metalliki - "Ride The Lightning" wyśpjywoł utwory "Escape" a
"Fade to Black". Terozki Metallica wydoła 11 albůmůw. Prakticzńe je uůn we
jedynym twůrcom tekstůw zespołu.

We wywjadach krytykowoł cołke Christian Science, nale dobrze śe wyrażůł uo uojcu
Virgilu, kerego motto brzmjoło: "Eli komuś śe ńy podobo co robisz, smůl to". Ta
filozofijo znolozła mjesce we pjůsynce "Nothing Else Matters" (ślůnske
tumaczeńy: Nic uůnnygo śe ńy liczy) we 1991.

We roku 2004 uostoł wybrany bez magazyn Rolling Stone człowjekjem roku. Nagroda
prziznano za przemiana jako do śe uobrzirać we fylmje dokumentalnym "Some Kind
of Monster" a traśe kůncyrtowyj Madly in Anger with the World Tour.



https://szl.wikipedia.org/wiki/Festy_pjosynki_ABU

Festy pjosynki ABU - festy bazujōnce na Ojrowizyje, mŏ dwŏ fŏrmŏty, fest radyjny
pjosynki a fest pjosnki TV. Uczystniycy muszōm być pyłnym człōnkiym ABU.

We 2008 rŏku, EBU zŏprŏpōnŏwałŏ partnyrstwŏ s ABU na sônaczyniy kōnkursu
pjosynek Asiavision, atoli rŏzmŏwy niy prziniesły ôczykiwanygŏ rezulatu, abo
fŏrmat lŏ azyjskiyj prŏdukcyji ôstŏł sprzedōny dŏ prywatnyj firmy s Singapuru ô
mjaniye Asiavision Pte. Ltd. Ôryginalne mjanŏ kōnkursu bôłŏ kōnkurs pjosnki
Azyjŏwizyjŏ(Asiavision), atoli ôstałŏ zmjyniyŏne na Our Sound - Kōnkurs pjosynek
Azyjŏ-Pacyfik na prŏśbã ABU, kierŏ użiwŏ Asiavision na nŏwŏściy s giełdy. We
załŏżyniyu kōnkurs miŏł siy zaczōńć we 2009 rŏku, atoli zmjyniyŏnŏ niyskŏrŏ na
mŏrzyc 2010 we Makau, a dali na listŏpŏd 2010 we Mumbaiu, a na kōńcu
zlikwidŏwany skuli besporŏzumiyniyŏ s EBU.

ABU już miŏłŏ kōnkurs podany na ojrowizyjŏ we rŏkach 1985 - 1987, mjanŏwany
Pŏpularny Kōnkurs Pjosynek ABU ze 14-mŏ krejami s azyje a pacyfiku. Zwyciynscy
byli ôbiyrŏniy bez prŏfysjōnalny jury, kōnkurs je podany na terŏzki fest radyjny
pjosynki ABU. Zarŏzki pŏ nŏdōniyu festu pjosnki ABU, bŏłŏ rozpŏtrzōne
sônaczyniye festu pjosynki TV ABU ASEAN we Tajlandyje. Histŏryczniy kōnkurs
pjosynki ASEAN bôł ôrganizŏwany we 1981 - 1997. ABU zaznŏczyłŏ plan
tylywizyjnegŏ festu pjosnki na baziy ojrowizyje. Kenny Kihyung Bae, ôbrany
kjyrŏwniyk prŏjyktu, brŏł udziŏł we Ojrowizyje 2012 we Baku, Azerbejdżōniy, aby
nauczyć siy wjyncyj ô tym kōnkursiy.



https://szl.wikipedia.org/wiki/Boz%C5%AFn

We fizyce czůnstek bozůny (ang. boson uod mjana fizyka Satyendra Bose), sům
czůnstkůma kere majům spin cołkowity. Wjynkszość bozůnůw to złożůne czůnstki,
nale 12 ś ńich (mjanowane bozůny cechowańo) sům elymyntarnymi czůnstkůma,
ńyzłożůnymi s myńszych czůnstek (fůndamyntalne czůnstki).

Kożdo czůnstka je bozůnym abo fermjůnym, zależńy uod pośadanygo spinu -
twjerdzyńy statystyki spinowyj narzuco wyńikajůnco ś ńygo statystyka kwantowo,
kero uodrůżńo fermjůny uod bozůnůw. Do zgody ze Sztandardowym Modelym fermjůny
sům czůnstkůma elymyntarnymi "materyji", bozůny zaś przekludzajům uoddźoływańo.

W zwjůnzku ze cołkowitym spinym, ńyoddźołjůnce bozůny podlygajům statystyce
Bosego–Einsteina. Jednům s jeji kůnsekwyncyji je istńyńy kůndynsatu
Bosego–Einsteina, „pjůntygo” stanu skupjyńo materyji, we kerym dowolno nůmera
bozůnůw może być we tyn sůmym kwantowym stańe. Kůndynsat Bosego-Einsteina ńy mo
kej dotůnd żodnygo praktycznygo zastosowańo. Pozwalo natůmjast na uobserwowańy
efektůw kwantowych we skali makroskopowyj l. b. bez swobodny spadek kůndynsatu
we źymskym grawitacyjnym polu idźe eksperymyntalńy pokozać zasada ńyoznaczůnośći
Heisenberga.

Uoddźoływańo wirtualnych bozůnůw s rzeczywistymi fermjůnůma mjanujymy
podstawowymi oddźouywańůma. Zachowańy pyndu we tych uoddźoływańach uobjawjo śe
matymatyczńy we wszyjstkych znůmych śůłach. Bozůny kere uczestńiczům we tych
uoddźoływańach mjanujymy bozůnůma cechowańo. Sům to:

Czůnstki złożůne ze kilku inkszych czůnstek (tak kej protůny abo neutrůny) mogům
być jednako fermjůnůma a bozůnůma, zależńy uod jeich cołkowitygo spinu. Skiż
tygo wjela jůnder atůmowych je bozůnůma. Mimo aze czůnstki kere tworzům jůndra,
t.j. protůn, neutrůn, a tyż krůnżůnce wobkoło jůndra elektrůny, sům fermjůnůma,
możliwe je by jydyn pjyrwjostek (lo bajszpila hel) mjoł izotopy bydůnce
fermjůnůma (l.b. 3He) a inksze bydůmce bozůnůma (l.b. 4He). (3He) je złożůny s
jydnygo neutrůnu a dwůch protůnůw [PNP]. Podańy deuter (2H), złożůny s jydnygo
protůnu i jydnygo neutrůnu [NP] je bozůnym, podczas kedy tryt (3H), kery je
złozůny ze dwůch neutrůnůw a jednygo protůnu [NPN] je fermjůnym.

Růżńica mjyndzy statystykůma bozůnůw a fermjůnůw istńeje ino przi srogich
gynstośćach – kedy ich fůnkcyje zachodzům na śa. We ńiskich gynstośćach,
uobjedwje statystyki redukujům śe do statystyki Maxwella-Boltzmanna, jednako
bozůny a fermjůny zachowujům śe kej czůnsteczki klasyczne.



https://szl.wikipedia.org/wiki/Arnold_Schwarzenegger

Arnold Alois Schwarzenegger (rodz. 30 lipca 1947 we Thal) –
austryjocko-amerikański kulturysta, aktor a polityk, gubernator stanu
Kaliforńijo. Rodzůny we wśi Thal kole Grazu we Austryje. We 1968 wyjechou do USA
a we 1983 erbnyu amerikůńske uobywatelstwo. We 1986 hajtnyu śe s Maryjkům
Shriver, prezynterkům TV a kuzynkům prezydynta J.F. Kennedy'ego. Mo ś ńům dwůch
synkůw a cera.

Karjera začynou kej kulturysta a zebrou mynga nadgrodůw we kůnkůrsach Mr. World,
Mr. Universe, Mr. International, Mr. Europe, a tři razy Mr. Olympia. Jygo muskle
a sylwetka (wzrost 1,88 m, woga 115 kg, uobwůd klotki pjyrśowyj 155 cm, uobwůd
we paśe 86 cm) sprowiuy, co lo ńykerych stou śe "kulturystům wšech čosůw" ("Mr.
Everything").

Kej aktor, debjut mjou we filmje "Hercules in New York". Inkše filmy we kerych
grou to m. in. "Conan the Barbarian", "The Terminator", "Predator",
"Kindergarten Cop", "Batman and Robin" a inkše.

Kej polityk, noležy do Partyje Republikańskij, a s jei ramjyńo kandydowou na
gubernatora stanu Kaliforńija we 2003 roku. Wygrou te wybory, a tyž i nastympne
we listopadźe 2006 i do terozki je gubernatorym. Spekulowano uo jygo kandydatuře
na prezydynta USA, nale při uobecnyj konstytucyje ńy je to možliwe, skiž tygo co
bjerne prawo wyborče we wyborach prezydynckich majům ino rodzyńi we USA.



https://szl.wikipedia.org/wiki/AC/DC

AC/DC to australijsko skupina muzyczno, zołożůno we 1973 we Sydney uod braćikůw
Angusa a Malcolma Youngůw. Wroz ze skupinami Black Sabbath a Led Zeppelin je
poważano za pjůńyrůw hard rocka a heavy metalu. Same człůnkowje skupiny zowdy
uokreślali jeij muzyka kej rock and roll. Nojwjynkszo popularność skupina
uośůngnyła po wydańu albůmu "Highway to Hell", uostatńigo nagranygo s wokalistům
a autorym tekstůw Bonym Scottym. Po jygo śmjyrći (19 lutygo 1980) grupa myśloła
nad swojym rozwjůnzańym, nale uostateczńy na plac Scotta przijynto Briana
Johnsůna. We tym samym roku grupa wydoła swůj nojlepij sprzedajůncy śe albům -
"Back in Black".

Do terozki przedano wjyncyj kej 200 miljůnůw albůmůw skupiny, we tym 69 mln we
USA. "Back in Black" przedano we 42 mln. kopji a je to drugi wyńik jaki mo
jakokolwjek płyta we geszychće. AC/DC zajmujy 4 plac na liśće 100 Nojlepszych
Artystůw Hard Rocka zuůnaczůnyj bez VH1; a 7 plac na liście MTV - Nojlepsze
Skupiny Metalowe Wszech Czasůw.



https://szl.wikipedia.org/wiki/%C5%9Awjodki_Jehowe

Śwjodki Jehowe – wyznańowy zwjůnzek rachowany do restoracjůńizmu. Głoszům uůne,
co jedźinym Bogem je Jehowa a że ńyskoro przińdźe Boże Krůlestwo na Źymji, a
terozki sům "uostatńe czasy". Założyńi we 1870 roku uod Charlesa Russella.

Śwjodki Jehowe uodćepujům nauka uo Trůjcy, wjerzům, co ino Jehowa je Bogem, Duch
Śwjynty je uůnygo "czynnům mocům" a Jezus bůł pjyrw duchowům istotům, a ńyskorzi
nojwjynkszym ze ludźůw. Uodćepujům apostolsko tradycyjo a wszyjstke nauki, kere
ńy pochodzům ze Bibliji. Ńy uobchodzům żodnych śwjůnt krům Pamjůntki śmjyrći
Jezusa (roz do roku 14. Nisan podug żydowskigo kalyndorza). Ńy uobchodzům tyż
Godůw, skiż tygo, co ńy ma we Bibliji ńikaj pisane, co Jezus fajrowoł gyburstag.
Uodćepujům ńykere kśyngi ze katolickigo kanůnu Biblije kej apokryfy. Wjerzům,
aże po umarću ńy ma ńic, aże do Uostatycznygo Gerychtu po kerym prawe ludźe
zmartwychwstanům. Wjerzům, aże uůne prawe ludźe bydům żywobyły na uodnowjůnyj
Źymji na zowdy, a przińdźe na ńij Boże Krůlestwo, kere je jedźinům prawům
władzům. Podug ńich, do zgody ze Biblijům, ńy trza brać udźołu we polityce skiż
tego, co rzůndy ludźůw i tak upadnům. Uznowajům tyż, co wroz ze Krystusym 144
tauzyny wybranych bydům tworzyć rzůnd we Ńebje. Uznowajům, aże Jahwe lebo Jehowa
je to prawe a jedźine Boże Mjano. Majům nakozane łaźić uod chałpy do chałpy a
uosprawjać uo Krůlestwje.



https://szl.wikipedia.org/wiki/%C5%83ymodli%C5%84ski_djalekt

Djalykt ńymodliński ślůnskij godki to wyrůžńůny uod inkšych warjant ślůnskij
godki, pjyrwotńy stosowany we uokolicach mjasta Ńymodlin, dźiśej uostou śe ino
we dwůch rygjůnach; pjyršy stanowjům Pjechoćice, Staro Jamka, Kuźńica Ligocko,
Sowin, a centrůma drůgigo sům Narok a Ńywodńiki. Djalykt ńymodliński je podany
na průdńicki.

Kedy ślůnski je rozpatrywony kej djalykt polskij godki godo śe, co je to gwara
środkowośląska (gwara střodkowoślůnsko).

Růžńy předstawjo śe wymowa samoguosek nosowych. Mjyškańcy Sowina a Kuźńi
Ligockej wymawjajům nosůwka předńo šyroko a po spůuguoskach twardych, a po
mjynkich, co je nawjůnzańym do gwar guogůwjeckych a koźelskych. S kolei
mjyškańcy Naroku, Ńywodńik a uokolic nosůwka předńo po spůuguoskach twardych
wymawjajům šyroko kej nosowe a, a po spůuguoskach mjynkych wymawjajům wůnsko kej
nosowe y, co je tyž typowe lo djalyktu uopolskigo.

Djalykt ńymodliński počůnkowo charakteryzowou śe tyž mazuřyńym; uobecńy řodko
wystympujůncym we tym djalykće.



https://szl.wikipedia.org/wiki/Zjydnocz%C5%AFne_Arabske_Ymiraty

Zjednoczůne Arabske Ymiraty, Państwo Zjednoczůnych Arabskich Ymiratůw (ar.:
الإمارات العربيّة المتّحدة) – państwo we Azyji, na Bliskim Wschodźe, na
Půłwyspje Arabskim nad Perskům Zatokům a Uůmańskům Zatokům. Skłodo śe ze śedmju
ymiratůw: Abu Zabi, Dubaj, Szardża, Ajman, Umm al-Kajwajn, Ras al-Chajma a
Fudżajra. Grańica mo s Saudyjskům Arabijům, Katarym a Uůmůnym.

We VII stoleću teryn ZAY zajyńi muzułmany, pynetracyjo ojropejsko uod XVI
stolećo (wuůnczas pora fortůw założyli sam Portugalczyki). We XVII stoleću
tajlůng sztrefůw ajnflusu mjyndzy Portugalijům a Uosmańskům Turcyjům. We 1892
Wjelgo Brytańijo szrajbowała traktaty ze wszyjskimi ymiratůma, podle kerych uůna
uodpadoła za jejich zagrańiczno polityka. Mjanowano to bůło Traktatowy Uůmůn, a
rzůndźiła ńim rada śedmju ymirůw. We lotach 60. XX wjeka Traktatowy Uůmůn
wzbogaćił śe skiż eksploatacyji ropy naftowyj. We 1968 Wjelgo Brytańijo
uodgłośiła co wycofo swojo armijo, a ymiraty uogłośiły powstańy Federacyje
Arabskich Ymiratůw, do keryj wlazowały tyż Katar a Bahrajn. We 1971 wylozły s
Federacyje Bahrajn, Katar a Ras al-Chajma, kere proklomowoły własne państwa.
Reszta ymiratůw utworzůła Zjednoczůne Arabske Ymiraty. Rok ńyskorzi, we 1972,
Ras al-Chajma przistůmpiła do tyj Federacyje nazod.

Terozki je to jedyn s nojbogatszych a nojgibćij rozwijajůncych śe krajůw śwjata.
Dochůd narodowy na mjyszkańca wynośi ůng. 28 tyś. USD. We gospodarce i terozki
sroge znoczyńe mo ropa naftowo a jeji rafinacyjo, nale rozwijo śe tyż nowe
technologije a inwestuje we turystyka.

Skiż srogigo zapotrzebowańo na śiła roboczo, przilozło sam kupa ymigrantůw a
terozki Araby a Persy to yno 42% mjyszkańcůw ZAY. Reszta ludźi to ymigranty,
głůwńy s połedńowo-wschodńij Azyje, Indji a Bangladeszu.

Prawo sam je uoparte na islamje a je fest surowe, uorzekano je kara śmjerći, we
tym za buzeranctwo.



https://szl.wikipedia.org/wiki/Wjelgo_Bryta%C5%84ja

Wielgŏ Brytanijŏ, Zjednoczōne Krōlestwo Wielgij Brytanije a Pōłnocnyj Irlandyje
(The United Kingdom of Great Britain and Northern Ireland, Britain, UK) –
unitarne wyspiarske państwo położōne we Zachodnij Ojropie. W skłŏd Wielgij
Brytanije włażōm: Yngland, Walijŏ i Szkocyjŏ położōne na wyspie Wielgŏ
Brytanijŏ, Pōłnocnŏ Irlandyjŏ leżōncŏ we pōłnocnyj tajli wyspy Irlandyjŏ.
Guernsey, Jersey a Wyspa Man, posiadajōm ôdrymbny status depyndyncyje brytyjskij
Korōny. Zależnymi teritoryjōma ôd Wielgij Brytanije sōm: Gibraltar, Anguilla,
Bermudy, Brytyjske Dziewicze Wyspy, Falklandy, Georgia Połedniowŏ a Sandwich
Połedniowy, Kajmany, Mōntserrat, Turks i Caicos, Św. Helyna, Brytyjske
Teritoryjum Indyjskigo Ôceanu a Pitcairn.

Wielgŏ Brytanijŏ je tyż człōnkym-zŏłożycielym Spōlnoty Nŏrodōw zrzeszajōncyj
bōłe kolōnije, dōminija i inksze brytyjske posiadości, włazi tyż we skłŏd G8.
Przinŏleży ku Radzie Bezpieczyństwa ÔNZ, we keryj mŏ recht veta. Wielgŏ
Brytanijŏ to jedno z głōwnych mocarstwōw ôbecnych czasōw. Jeji zbrojne siyły
stacjōnujōm we 80 krejach świata (nŏjsrogsze stałe garnizōny sōm w Niymczech, na
Cyprze, na Falklandach, na Gibraltarze a w Kanadzie). Zjednoczōne Krōlestwo mŏ
tyż ōngyfer 200 atōmowych głowicōw. Krej tyn je tyż zaliczany ku nŏjbarzi
ańflusowym we Ojropejskij Unije.



https://szl.wikipedia.org/wiki/Uopawa

Uopawa (čes.: Opava, śmg: Tropp, mjym.: Troppau, pol.: Opawa, staropol.:
Tropawa) – mjasto we kraju morawsko-ślůnskim, na Ślůnsku Českim při grańicy s
Polskům nad řykům Uopawům (Uopům). Becyrk mjasta mjanuje śe Ślůnskym Uopawskim.

Zouožůno kej grůd ślůnskigo plymjyńo Golynšycůw. We chrůńikach wzmjankowano uod
1224, we lotach 1269-1456 stolica samodźelnygo ślůnskigo kśůnstwa Přymyślidůw (s
pauzům 1308-1318). We roku 1253 došuo we Uopawje do interwyncyje a nojazdu
Dańyla Halickigo kery zaangažowou śe we zachy sukcesyje austryjackej po strůńy
Beli IV. Uod kůńca XIII wjeku podańy kej wjynkšość Ślůnsko zaśedlano bez
kolůńistůw mjymjeckych s Turyngiji, Frankůńiji a Westfaliji (np. Herburtowje).
We 1428 roku spustošůno bez wjelgi nojazd husycki Prokopa Wjelgygo. We XVI wjeku
uostřodek Reformacyje. We dńach 23 paźdźerńika-24 grudńa 1820 uodbůu śe we
Uopawje drůgi kůngres Śwjyntygo Přimjeřa, we čaśe kerygo uzgodńůno zwalčańy
důnžyń kůnstytucyjnych we Ojropje. Pod kůńec XIX wjeku jydyn s uostřodkůw ruchu
modočeskigo. 22 - 24 kwjetńa 1945 Uopawa zostoua wyzwolůna spod uokupacyje
mjymjeckij bez 38 Armijo pod dowůdztwym gyn. Kiriłła Moskaljenki a 1
Čechosuowackij Samodźelnyj Brygady Pancernyj pod dowůdztwym ppuk Vladimira Janko
- znočno tajla mjasta ulygua uškodzyńu abo coukowitymu zńiščyńu.



https://szl.wikipedia.org/wiki/Tuste

Tuste to je przetopjůny fet uod zwjyrzůnt, nojczyńśći ze szpyrki uod świńe, kery
śe wykorzistuje do przigotowywańo jodła lebo tyż do bezpostrzedńigo jedzyńo.

Wzbůgaco śe tuste czysto uo źdźebko soli, kůnski rozdrobńůnygo wůsztu a cwibla
abo szpyrki, roz na kedy tyż inksze, myńi kůnwyncjůnalne zulagi kej lb. kůnski
drobno pokrojůnygo jabka. Fest dobrze kůmpůnujům śe ze tustym uogůrki kiszůne
lebo kůnserwowe. Czynsto kanapki ze tustym do śe kupić na jarmarkach
śwjůntecznych, kej bajszpil dożynkowych, eli na przileżytość Ńydźeli Palmowyj.
Kanapki ze tustym sprawdzajům śe tyż dobrze kej zakůnska do gożołki eli
przygryzka do bjyra.

Głůwnym składńikym tustygo (bez 99%) sům roztůmańte fety, postrzůd kerych
przeważajům nasycůne, choć krům uobjygowych uopińji zawjero uůno tyż mynga fetůw
ńynasycůnych, kerych udźoł może dochodźić ańi do 40%. Uodźoł ńynasycůnych kwasůw
fetowych zależy uod paszy, kerům bůły karmjůne zwjyrzynta, ze kerych wytopjůno
tuste a uod sposobu wytapjańo. Krům tygo tuste mo normalńy tyż ńywjelge ilośći
cholesterolu a ślady soli mineralnych a fragmynty tkanek mjynkych (muskli,
skůry, atp.) zwjyrzůnt, ze kerych uostoł wytopjůny. Mo śe to durś szczygůlńy do
tustygo ze szpyrkůma.



https://szl.wikipedia.org/wiki/Tatarst%C5%8Dn

Tatarstōn (ru. Респу́блика Татарста́н, tt.Respublika Tatarstan) - je
autōnōmicznōm republikōm we Rusyje połozōnōm kole rzyki Wołga. Niyôficyjnym
mottem Tatarstōnu je: Bez Buldırabız! eli Poradzymy!.

Mianŏ Tatarstōn biere siy ôd mianã nŏjsrogszej etnicznyj skupiny Tatarōw a
doklupiyniy do tego perskegŏ słowã -stan ôznŏczŏjōnce plac pochodziyniyŏ. We
Ślōnskej gŏdce -stan sprowiył siy na -stōn. Inksze mianŏ to Tataryjŏ ôd dŏwnej
tajli SSSR, Tatarske ASSR.

Republika tajluje siy na 43 rejōny, a posiydzŏ 22 miastã, 18 ôsiydli miastowyj
zorty a 3074 wsiy.

Piyrwym krejem na tych ziymiach bŏłŏ Wołgaskŏ Bołgaryjŏ sônaczōne bez Bołgarōw
kole IX - X wiyku. We 922 Islam ôstŏł ôficyjnōm religijōm tego pōństwa. We 1236
regiōn weszedł jako tajla Mōngolskegŏ Impyrium, a niyskorŏ do Złotej Hordy. We
1438 posiydzŏł samostanowiyniy jako Kazański Chanat, a we 1552 weszedł jako
tajla Ruskegŏ Impyrium. We 1920 roku sônaczōnŏ Tatarske ASSR. We 1990 Tatarstōn
dyklarowŏł samostanowiyniy, nale podle porozumiyniyŏ we 1994 roku stŏł siy
tajlōm Rusyje. We 2008 roku Mili Medżlis Tatarskej Nacyje wypowiydziŏł
samostanowiyniy ôd Rusyje skuli uznaniyŏ bez Rusyje Abchazyje a Połedniyowej
Osetyje, nale ôstŏłŏ to signorowane bez Rusyjŏ a ÔSN.

We Tatarstōniy sōm 173 etniczne skupiny, hlawne to: Tatary (53,2%) a Ruski
(39,7%). Inksze naszkryflane na ôficyjnej zajciy Tatarstōnu to: Czuwasze,
Udmurty, Mokszany, Maryje, Ukrajińcy a Baszkiry. Nacyje wypisane we spisiy to:

Republika je nŏjbogatszym a nŏjbarzi ekōnōmiczniy zaawansowōnym regiōnem Rusyje.
Indystrujŏ Tatarstōnu skupiŏ siy na: produkcyjŏ gazu, petrolujum, a
przytwarzōniyu jejich; ônaczyniy ciynżarōwek, helikoptyrōw, fligrōw, motorōw do
fligrōw, ekwipunku do fedrowōniyŏ petrolyjum, statkōw a moplikōw.

We 2014 roku Tatarstōn posiydzŏ 1958 przydszyli lŏ bajtli w wiyku 1-7, 1431
ylymyntarnych a strzedniych szulōw. Regiōn posiydzŏ 27 wiyrchnych szuli, 17
regiōnowych a 10 prywŏtnych. Republika mŏ 14 technoparkōw.



https://szl.wikipedia.org/wiki/Ruch_Aut%C5%AFn%C5%AFmije_%C5%9Al%C5%AFnska

Ruch Autůnůmije Ślůnska (pol. Ruch Autonomii Śląska, mjym. Bewegung für die
Autonomie Schlesiens) je czelodka założůno we styczńu 1990 roku uod perzůnůw ze
Gůrnygo Ślůnska. Uod 27 czyrwca 2001 mo sztatus stowarzyszyńo. Śedźibům uůnyj
czelodki je Rybńik. Głůwnym cwekem fůngowańo RAŚ je prziwrůcyńe autůnůmije lo
ślůnskigo wojewůdztwa, kero uůne mjoło we II Rzeczpospolityj, a podug RAŚ
ńyprowńe uodebranygo. Inksze postulaty RAŚ to wkludzyńe do szulůw regijůnalnyj
edukacyji, przidańy ślůnskij godce sztatusu regijůnalnyj godki a uznańy
Ślůnzokůw za mjyńszość narodowo lebo etńiczno, dźałańo lo chrůńyńo ślůnskij
tożsamośći a spůminańy t. mj. gůrnoślůnskij tragedyji - t. j. zdarzyńůw kere sam
bůły we rokach 1945-1950, jako fůngowańy uobozůw lo Ślůnzokůw (Uobůz Zgoda, COP
Jaworzno, Łambinowicy a inksze), gwołty, szlachtowańy a chabjyńe uod Czyrwjůnyj
Armiji, wywożyńy Ślůnzokůw, gł. hajerůw do przimusowych robotůw we grubach
DONBASu a dźołańe polskich służbůw bezpjeczyństwa.

Barzi znůme akcyje RAŚ: uorgańizowany roz do roku Marsz Autůnůmije, a akcyjo
"Mosz prawo deklarować ślůnsko narodowość" przed Wszechuobecnym Wykozym we 2002
roku.

We samorzůndowym wotůngu we Polsce we 2010 roku dostoł 8,49% welowań a dostoł
trzi mandaty do Wojewůdzkigo Sejmiku we ślůnskim wojewůdztwje.

RAŚ wydowo cajtůng "Ślůnsko Szwalbka". RAŚ noleży tyż lo Swobodnygo Sojuszu
Ojropejskigo.



https://szl.wikipedia.org/wiki/Nirvana

Nirvana – amerikańsko skupina muzyčno grajůnco lajyra ze zorty grunge. Zouožyli
ja wokalista a gitařysta Kurt Cobain a baśista Krist Novoselic we Aberdeen we
stańy Waszyngtůn. Skupina s anfaga fest čynsto zmjyńoua perkuśistůw, na důžyj za
šlagcojgym zaśod we ńij dźepjyro Dave Grohl, kery začůn grać we Ńirvańy we 1990.
Přeuomym lo grupy bůu singel "Smells Like Teen Spirit", kery wydano we 1991. Dou
uůn anfang do rozkwitu couyj raje skupin kere grou wywodzůncy śe rocka
altenatywnego grunge, jako Soundgarden, Pearl Jam, Alice in Chains a inkšych.
Frontman skupiny, Kurt Cobain, uostou mjanowany "řečńikym pokolyńo", a samo
Nirvana "guosym pokolyńo X". Cobain ńy bůu zadowolůny s komercyjnygo sukcesa
grupy, bez tůž we 1993 skupina wydoua antykůmercyjno puyta "In Utero". Po
śmjyrći Cobaina, skupina ješče bez jaki čos wydowoua puyty, nale pjyršy
ńypublikowany wčeśńij utwůr, "You Know You're Right" ukozou śe dźepjyro we 1994
roku. Uod čosu debjutu, spředano wjyncyj kej 50 mln roztůmajtych nośńikůw s
lajyrům Ńirvany.



https://szl.wikipedia.org/wiki/Ly%C5%84d%C5%BAiny

Lyńdźiny (pol. Lędziny, mjym. Lendzin) – mjasto we powjeće bjerůńsko-lyńdźińskym
we wojewůdztwje ślůnskym. Sůmśaduje uod půunocy s Katowicůma i Mysuowicůma, uod
wschodu s Imjelinym i Cheumym Ślůnskym, uod pouedńo s Bjeruńym, natůmjast uod
zachodu s Tychůma.

W uokreśe předchřeśćijańskym we grańicach uobecnygo mjasta bůuo mjejsce kultu
suowjańskigo na gůře Klimůnt, zwanyj ńygdyś Pjorůnowům Gůrkům (obecńy na tym
mjejscu katolicki kośćou św. Klymynsa). Mjejscowość wspůmńano bez Jana Duůgoša,
we 1160 roku stanowiua wuasność ryceřa Jaksy s Mjechowa, kery překozou ja
Bynedyktynům. W XIV wjeku Lyńdźiny přelozuy pod panowańy Čech, uod 1742 roku we
państwje pruskym. Teryn walk s Ńymcůma we uokreśe powstań ślůnskych, ščygůlńy
zaćyntych podčas II powstańo ślůnskigo we 1920 roku. Uod 1922 roku we Polsce, we
čaśe uokupacyji hitlerowskij na teryńy Lyńdźin istńou podobůz uobozu
kůncyntracyjnygo Auschwitz (1944-1945). Po wojńy rozwůj grůbjorstwa i wzrost
ličby mješkańcůw, we lotach 1966-1975 status samodźelnygo mjasta. W 1975 roku we
wyńiku reformy admińistracyjnyj wůunčůne do Tychůw, uod 1991 půnowńy samodźelne
mjasto.

Gro sam zouožůny we 1932 roku klůb fusbalowy MKS Lyńdźiny, kery grou kedyś we
III lidze polskij pod mjanym Grůbjoř (pol.:Górnik).



https://szl.wikipedia.org/wiki/Kraking

Kraking to je proces, we kerym důgouańcuchowe čůnstečki uorgańične (np. ćynžke
wůnglowodory) sům uomane na krůtše (np. leke wůnglowodory) bez rozpod wjůnzań
wůngel-wůngel. Podle inkšej defińicyje, kraking to je rozbiće wjynkšego alkanu
na myńšy alkyn i alkan.

We 1855 krakinga ropy wynoloz amerikoński učůny Benjamin Silliman Jr. Pjyršy
termokraking wynoloz ruski inžyńyr Wuodźimjeř Šuchow.

Kraking rafineryjny pozwolo sprowjać „lekki” produkta, na přikuod LPG eli
bynzina, ze ćynžkich frakcyje pozostauych po destylacyji ropy naftowyj.
Katalityčny kraking fluidalny užywany je do produkcyje LPG a bynziny, kedy
hydrokraking to je guůwne zdřůduo produkcyje paliwa uodřutowego, diesla itp.

Kraking katalityčny wykořistowo zeolity kej katalizatory a středńe tymperatury
řynda 400-500 °C co by usprawńić rozpod wjynkšych wůnglowodorůw na myńše.

Rozpod rodńika polygo na rozpodźe rodńika na dwa čůnstečki: alkyn a inkšy
rodńik. Tyn krok uodpowjado za powstowańy alkynůw.

Addycjo rodńika polygo na tym, aže rodńik reagowo s alkynym a dowo nasycůny,
duůžšy rodńik. Je to uodwrotność popředńij reakcyje.

Terminacyjo polygo na tym, aže dwa rodńiki reagujům a powstowo čůnstečka, kero
ńy mo rodńikym. Terminacyjo uodbywo śe na dwa sposoby: při rekůmbinacyji dwa
rodńiki uůnčům śe a powstowo dužy wůnglowodůr, a při dysproporcjůnacyji bez
přeńeśyńy wodora dostowůmy alkan a alkyn.



https://szl.wikipedia.org/wiki/Kobl%C5%AFw

Koblůw (czesko godka: Koblov, mjymjecko godka: Koblau) je bůło wjeś wele Landka
we Czeskij Republice. Terozki je tajlům dźylńice Ślůnsko Uostrawa. Mjůno wywodźi
śe uod placu kaj wyposały śe krowy a kery bůł rozlygowany mjast Koblowa.

Pjyrsze pisemne spůmńyńy uo Koblowje je ze 1377 zy mjymjeckich dokůmyntůw, kere
pisali erby fyszta Mikuláša II, kere tajlowały mjyndzy śa Uopawske Kśůnżynstwo.
Koblůw erbnůły tedy (do kupy ze landeckim mjastym) fyszty Václav a Přemek. Duge
podszukůnki pokozały, co ludźe żůli sam już zawczasu. Podszukowocze nolyźli sam
mjecz ze łużyckij kultury a godajům, co je uůn na 2 000 rokůw stary. Mjecz tyn
nolyźli we nanosach Uodry. We 1742 po przegranyj wojńe uo Ślůnsk, ta dźydźina
erbnyli Prusy. Ńyskorzi (we 1846) Koblůw kupjoł śe Salomon Mayer Rothschild.

Aże do poczůnku XIX stolećo Koblowjany robjyli ino we roli. Uodmjana przilozła
tedy, kej uodkryli, co sam je wůngel. Napoczyno śe to we 1803 a aże do dźiśo
ćyrzpi Koblůw uod ślatowańo źymjůw bez festylne fedrowańy. Uode 1920 Koblůw
naloz uostoł tajlům Czechosłowacyje. Przed drugům śwjatowům wojnům wjynkszość
ludźůw mjała śe za czesko norodowość, atoli we majowych wyborach ze 1938 roku
dwje trzeće absztimowało za sudetomjymjeckům partyjům. Take festylne poparćy lo
Mjymcůw bůło bez intensywno germańizacyjo wśi, kero wyńikła ze włůnczyńo Koblowa
do Prusůw. Po Umołwje ze München ze 10 paźdźerńika 1938 Koblůw uostoł śe tajlům
Trzećego Rajchu, co bůło pozytywne lo wjynkszośći mjyszkańcůw. Dźydźina bůła
uoswobodzůno uod Czyrwjůnyj Armije 30 kwjetńa 1945. Kole ślatowańo źymjůw mo na
dźydźina tyż negatywny ajnflus fedrůnek szczyrku, kery trwo uod 1957 roku.
Koblůw przikuplowano do Uostrawy 6 kwjetńa 1976.



https://szl.wikipedia.org/wiki/Kluczborski_djalekt

Djalykt kluczborski ślůnskij godki je djalyktym, kery używany je we uokolicy
Kluczborka a Uolesna.

Podane na uopolske, atoli ino uod połedńa, bo ku půłnocy traći śe nosowe a, tak
co wele Sycowa je już ino nosowe y (cynsto, gymba). We trybje rozkazujůncym
drugij uosoby liczby mnogij je tukej yndůng -ta (glůndejta). Proteza u- (ú-)
wystympuje przed o (uod) i przed u (úućekali).

No to tak: uusmygo jes uotpus Nośwjynscy Marji Panny narodzyńy. To wjelkou
lotacka jes, wjelkou lotacka. Najpjyrw prać, prańy prać, a tu juz kaj ino zywńe
bůńdź wsysko poprać, coby ja ino wsyńdźe cysto bůło, wsysko pocoufać we izbje,
we pokojach, coby ja wsyńdźe cyśćutko bůło, pobiglować. No tu juz jes poprane,
pobiglowane. Tera zaś jesce trza uokna pucować, uokna popucować wsyńdźe, dźe juz
ino zywńe bůńdź, dźwi poomywać, to wsysko: szafa, stołki, stůł. No tuz juz jes,
ja. Nudli tys trza narobić, pobić albo gyjś, albo kacki, albo kůry pobić na tyn
uotpus – bo’ch zaprośyła gośći.(Choćanowicy)

Za tymi dżewůma we Smogorzowje to kśůndz Kubis przelicoł i u nous we skole tys
mjeli kśůnski uo tym Smogorzowje, kej Smogorzůw to mjůno dostoł, to mjoł tam być
takjy zwjyrzy wjelkjy, a to zwjyrzy bůłe we uůnym boru, a kej to zwjyrzy zacyłe
ryceć abo buceć (my tam tak můwjyli) i to ći ludźe, co in Glauśe mjynskali, nale
za mojych casůw to my Gusyna padali, to ći ludźe uogłuseli uod tego ryku uod
tego smoka.(Bukowo Ślůnsko)

W śtyrnoustym roku wybuchła wojna. We Francji zech bůł. Na wojńe, kej na wojńe:
szczylali my uućekali my. Na uurlopje ze wojny zech ńy bůł. Jou bůł porańůny.
Nojprzůd zech bůł we prawe ramje rańůny. To zech bůł we śpitalu uod pjyrsego
grudńa ouz do pjytnoustego stycńa. A potym zech przysed do rannyj kůmpańije, a
we jedyn dwudziestym lutym zech zajś przysed na frůnt do Francyje. To drugjy
rouz’ech bůł ino śtyry ńedźele, bo zech bůł ranny we gowa. Tu wlouz, a tu wysed.
To zech lezoł ouz do wrześńa. Potym zech przysed do erzacbatalijůnu, tam zech
ino bůł czszi dńi, to zech przised zaś do śpitalu i tamstůnd jou bůł zwolńůny
uod wojska i przised na pocta.(Dźadowo Kłoda)



https://szl.wikipedia.org/wiki/Javier_Saviola

Javier Pedro Saviola (rodz. 11 grudńa 1981 we Buenos Aires) – argyntyński
fusbalista, kery gro we Benfica Lisboa. Zauobycz gro jako napadźorz. Je uůn
znůmy skiż gibkośći a umjyńo przistosowańo śe do gry na bezma kożdyj pozycyji.
We 44 szpilach lo reprezyntacyje Argyntyny strzylůł 12 torůw. Bůł tyż na
mistrzostwach śwjata we 2006. Bůł nojmodszy na liśće FIFA 100, to je liśće
nojlepszych fusbalistůw, kero przigotowoł Pelé. Mo uůn krům argyntyńskigo tyż
szpańelske uobywatelstwo. Jigo przidůmek je El Conejo, El Pibito abo Krůliczek.

Swoja karjera napoczůn we River Plate we 1998. Jigo debjut bůł we paźdźerńiku
tygo roku, kej jigo manszaft groł ze Gimnasia y Esgrima de Jujuy. We River Plate
bůł do 2001 zagroł 111 razůw a strzylił 55 torůw. Ojropejske kluby gibko
spůmjarkowały śe, iże tyn mody napadźorz je fest grajfny a chćały go mjeć u
śebje. Udało śe go kupić katalůńskimu maszaftowi FC Barcelona, kero zabulůła za
Javiera bezma 25 000 000ojro. We rokach 2001 - 2004 zagroł tam aże 119 szpilůw,
we kerych strzylił 49 torůw. Ńyskorzi bez jedyn syzůn bůł pożyczůny do AS
Monaco, a jeszczy ńyskorzi do Sevilla FC. We 2007, kej skůńczůł mu śe kůntrakt
sy Barcelůnům przeloz do Reala Madrid. Zagroł tam 31 szpilůw, we kerych strzylił
5 torůw. We czyrwcu 2009 przeszoł do portugalskigo manszaftu Benfica Lisboa.

Krům tygo gro we norodowym manszafće Argyntyny, we kerym we 44 szpilach świtnył
12 torůw.



https://szl.wikipedia.org/wiki/Jab%C5%82%C5%AFnkowski_djalekt

Djalykt jabłůnkowski je djalyktym ślůnskij godki, używanym we tzw. trůjwśi
beskidzkij (Javořinka, Istebna, Końakůw). Kej ślůnsko godka podle polskij
tradycyji je růzpatrziwano kej djalykt polskij, godo śe uo gwarze jabłůnkowskij.

Nojbarźi charakterystycznům cechům uod tygo djalyktu je jabłůnkowańy, co
uoznoczo, aże we plac dwůch rajůw spůłgłoskůw č, dž, š, ž i ć, dź, ś, ź, momy
sam nojczyńśći jydno raja zmjynkczůnych spůłgłoskůw č, dž, š, ž. Bestoż trza
pamjyntać, iże take słowa, kej žima, žlje, može, suožimý, pšakrew, ješče,
chčouo, grač, časým, čyto śe tak po prowdźe jak: žjima, žjlje, možje, suožjimý,
pšjakrew, ješjčje, chčjouo, gračj, čjasým. Čynsto atoli můmy tyž we tym djalykće
wele tych mjynkych č, dž, š, ž ajnfachowe spůuguoski ć, dź, ś, ź. Pode suowackym
ajnflusym pokozauo śe sam tyž mjynke l, kere uoznačůne je we tekśće bez lj. We
djalykće jabuůnkowskym nosowo samůguosko postředńo mjyndzy e i y (ý), kero
škryflano je sům kej ýn/ým, atoli ino we yndůngach mo ausšpracha -ým. We pjyršyj
uosobje ličby mnůgij je yndůng -mý. Ř je wyraźne. Akcynt pado na pjyršo sylaba.
Wele ńysylabotwůrčygo u (u) přůdźi čynsto trefjauo śe zymbowe l (l
welaryzowone). Ńyjaki česki ajnflus pokozuje śe sům a uod zajty fůnetyčnyj
(chuapcy, dyři) i we zapožyčyńach (holcy, cesta). Proteza u- (u-) wystympuje
před o (uoćec) i před u (uůgwařili).

No býu’ech už takym holčiským, mjou’ech szesnośće rokůw. Uože mi tež chćouo
kajśi wyjść puo ćichu před uocůma. Ljygou’ech we stodolje, no ji s mojimi
rowjeśńokůma my śe uůgwařili, že pudymý dźiśka se zaśpjýwać »Hore dźedźinům«.
Pozbjerali my śe už wječůr, průgujýmý, alje tam my spjýwali, kany nejmjyńi
chauup býuo, buo kej šli ći starśi holjcý, tož nos potým přygańali. Muśeli my
ućekać do pljacu. Podoboua śe nům hanůno u Poljaka jydno dźýwka. Přidýmý tam
wječůr – ješče ńy spali. Zaźyrůmý puoza uokna – mać tam śe už rozbjýro, uoćec
tam cośi marči, a nejstarši braćikśe chyto wječeře – tež býu přidzůny ze smykůw.
(Jistebne).



https://szl.wikipedia.org/wiki/Irena_Sendlerowa

Irena Sendlerowa, s důmu Krzyżanowska (ur. 15 lutygo 1910 r. we Waršawje, zm. 12
maja 2008 we Waršawje) – polsko dźouočka spouečno, Sprowjydliwo Postřůd Narodůw
Śwjata.

Urodzyno we Waršawje, we lotach mjyndzywojynnych mjyškanka Tarčyna. Jeji uojćec
bůu lekařym, kerygo pacjyntůma bůuo moc bjydnych Žydůw. W čaśe wojny pracowoua
lo mjyjskigo uostřodka půmocy spouečnyj. Napočyua půmagać Žydům dugo před
powstańym getta waršawskigo. W grudńu 1942 r. śwježo utwořůno Rada Půmocy Žydům
"Żegota" mjanowoua ja šefowům wydźouů dźećecygo. Kej pracowńik uostřodka půmocy
spouečnyj mjoua přepustka do getta, kaj nośiua Gwjozda Dawida kej znok
solidarnośći s Žydůma a kej sposůb na ukryće śe postřůd spouečnośći getta.
Wspůupracowoua s polskům uorgańizacyjům půmocowům dźouajůncům pod mjymjeckym
nadzorym a zorgańizowoua přymycańy bajtli žydowskych s getta, ůmješčajůnc je we
přibranych familijach, důmach lo bajtli i u śůstr katolickych we Waršawje,
Turkowicach a Chotůmowje. Areštowano we 1943 r. bez Gestapo, bůua torturowano a
skazano na śmjerć. "Żegota" zdououa ja uratować, překupujůnc mjymjeckych
stražńikůw. W ukryću kůntynuowoua dali robota nad uocalyńym žydowskych bajtli -
uratowoua jejich ůngyfer 2500. Bez coue žyće podańy kej jeji uojćec zwjůnzano
bůua s ruchym socyjalistyčnym i PPS.



https://szl.wikipedia.org/wiki/Hrabstwo_Orange_(Kalifor%C5%84ijo)

Wspůłrzyndne: 33°40'12" N 117°46'48" W33.67 -117.78 (Hrabstwo Orange
(Kaliforńijo))

Hrabstwo Orange – hrabstwo we USA, we Kaliforńiji, rozlygowane na połedńe uod
Los Angeles, nad Pokojnym Uoceanem. Mo 2460 km² wjyrchu a podug danych ze 2010
roku mjyszkało sam 3 010 232 ludźůw. Siedźibům władzůw je Santa Ana, najsrogsze
mjasto - Anaheim.

Je sam fest rozwińynto industryjo wysokich technologiji a skiż tego tyż nauka.
Je to tyż plac, kaj je umjyszczono akcyjo mocki filmůw a buchůw. Srogo rola we
gospodarce mo sam turystyka. We Anaheim je rozlygowany Disneyland.

Aliso Viejo, Anaheim, Brea, Buena Park, Costa Mesa, Cypress, Dana Point,
Fountain Valley, Fullerton, Garden Grove, Huntington Beach, Irvine, La Habra, La
Palma, Laguna Beach, Laguna Hills, Laguna Niguel, Laguna Woods, Lake Forest, Los
Alamitos, Mission Viejo, Newport Beach, Orange, Placentia, Rancho Santa
Margarita, San Clemente, San Juan Capistrano, Santa Ana (ferwaltůngowo śedźiba),
Seal Beach, Stanton, Tustin, Villa Park, Westminster, Yorba Linda.



https://szl.wikipedia.org/wiki/Horst_Bienek

Horst Bieniek (rodz. 7 moja 1930 we Glywicych, um. 7 grudńa 1990 we München) –
ślůnski pisorz, publicysto, tuplikorz a reżysyr. Tworził we mjymjeckij godce.

Za bajtla mjyszkoł we robotńiczyj tajli Glywic. We 1945 bůł przekludzůny do
Mjymjec a naloz sie we sowieckij uokupacyjnyj zonie. Szkolił śe u Bertolda
Brechta we Wschodńim Berlińe.

We 1951 heresztowoło go NKWD, ancajgujůnc go uo robota przeciw kulturalnyj
polityce MDR. Na 25 rokůw trefił do sowjeckigo łagru we Workuće, atoli bůł
uoswobodzůny we 1955. Wrůćił sie do RFM a ńyskorzi robił za radyjowygo reżysyra,
lektůra a teatralnygo reżysyra.

Glywicy nawjydźił we 1987, sztyrdźyśći dwa roki po wykludzyńy, podwjela
realizacyje swojij bjografije. Mjanowoł śe "mjymjeckogodkowy Ślůnzok" a pedźoł,
że to Ńymcy sům winne strocyńy Ślůnska ńyuodpurujůnc Hitlera a nacysty.

We swojich pjyrszych kśůnżkach pisoł uo szprymach ze łagru. Ńyskorzi jego tworba
bůła skuplowano ze Glywicyma a Gůrnym Ślůnskem. Nojwjyncy mo we werće jego
glywicko teatrologijo: Pjyrszo polka, Wrzyśńowy liśt, Czas bez zwůnůw a Źymja a
uogyń. Akcyjo tych růmanůw je we Glywicych we czaśe drugigo weltkrygu, a idźe
nalyź we ńich autobjograficzne tymaty. Bienek wydoł tyż album fotografij
przedwojnowygo Ślůnska Schlesischer Bilderbogen.

Umrzył na AIDS 7 grudńa 1990. Pomjanowano je po ńim ulica we Glywicych, a na
fatrowym důmu we tajli Zatorze uobjeszůno pamjůntkowo tabula.



https://szl.wikipedia.org/wiki/Hajnel_I_Brodaty

Hajnel I Brodaty (rodz. mjyndzy 1165/1170, um. 19 marca 1238) – kśůnże
breslawski we lotach 1201-1238, uopolski 1201-1202, kaliski 1206-1207 a uod
1234, władca Źymji Lubuskiej do 1206, 1210-1218 i uod 1230, uod 1231 kśůnże
krakowski, uod 1234 we połedńowyj Wjelgopolsce po rzyka Warta, uod 1230 uopjyka
nad Uopolym, uod 1232 uopjyka nad Sandomjyrzym, uod 1234 cołko władza nad
Uopolszczyznům, ze ślůnskej linii dynastyji Pjastůw, zołożyćel mjanowanyj
powszechńe Dynastyji Hajneli Ślůnskich. 25 listopada 1202 wroz ze Mjyszkjym
Plůntonogim podrychtowoł umowa kero zatwjerdźůł papjyż Innocynty III, skiż kerej
Ślůnsk uostoł potajlowany na Dolny mjanowany kśynstwem ślůnskim (ducatus
Slezie), a Gůrny mjanowany kśynstwem uopolskim (ducatus Opol)

Hajnel I Brodaty umrził 19 marca 1238 we Krośńe Uodrzańskim. Uznowany je za
jedngo s nojwybitńyjszych Pjastůw uokrysu rozbićo dźylńicowygo. Ńyskorzi jigo
robota uostoła zniszczůna trzy lota po jigo śmjyrći bez ńyspodźywany najazd
Můngołůw, kery doł sroge straty we cołkej Wschodńij Ojropje.



https://szl.wikipedia.org/wiki/Glywicki_djalekt

Djalykt gliwicki ślůnskij godki je užywany kole Gliwic a Katowic. To na ńim
uopjyro śe po tajli ślůnsko godka literacko, kero je ješče we proceśe twořyńo.
Tyn djalykt je, na růwńi ze uopolskim, nojbarźi rozpowšechńůnym a nojbarźi
kojařůnym ze coukům godkům.

Sam můmy nosowe y we postřodku (rynka, pjynta) suůw. Na kůńcu wystympuje nosowe
-a, we kerym zatraćiua śe nosowość (widza, za chwila ze downego widzam, za
chwilam). Uode wschodu (wele Pščyny, Tychůw, Chořowa) we djalektach glywickich
sypjelyli abo syceli (terozki traći śe to coroz barźi). Na gliwicko-uopolskim
pograńiču godajům po twardych spůuguoskach šyroke nosowe a (gajńśi; bez
nosowośći na kůńcu – wjeřa), a po mjynkich spůuguoskach – nosowe y (mjyndzy);
tam tyž můmy sypjelyńy, atoli uobyjmuje uůne ino č (wřescy, cyje), a ńykej i ž
(nazarty).

Klynkańice smykajům ludźi we nocy. Roz moja starka šli do Beušńice, a byuo juž
dojś ćima. Wleźli do jednych ludźi i śedźeli tam ze dwje godźiny. Jak wyšli na
dwůr i chćeli iś du dům, to byuo juž fes ćima, nale byuo widno, bo byu śńyg
napadany. Nů i idům du dům prosto šosyjům, dźiwajům śe: tu taki chaúupy na
wysokich břegach, strůmy wjelki. Powjedźeli se: přeca abo to ńima Beušńica – i
wrůćili śe nazod (Rogůw).

To ńy žodno bojka, ańi tyž zmyślyńe – to ščyro prowda. Jake pjyńdźeśůnt rokůw
tymu mjyškou na Rybůwce zuodźyj Florek. Krod, co popaduo. Půnowi we Zowadźe
ukrod krowa i zjod jům. Pora dńi chodźyu guodny, a potym juzaś wybrou śe do
Zowady. Přišua jednak kryska na Matyska: Florka chyćili pachouki i zakludźyli go
do kancelaryje dworskij. Půn kozou go přišnalować do uawki i wlepić mu ze
dwjesta kijůw. Karbowy walyu kaj popaduo, a nojwjyncyj po pjyntach (Beuk).

Wantouka mjaua na kwatyze karlusa, co mu byuo uoźym dwadźeśća lot, a uůnyj byuo
pzez pjyńdźeśůnt. Jak zabjyua prośa, to dźećům zrić ńy daua, ino tymu karlusowi.
A ůun ji śwjacyu, śwjacyu, a to prośa jod. A kej ze wšystkjym zjod, to wypolyu.
A uůna wźyna zoguůwek pod zopaska i gůńyua go, bo myślaua ze co ze tego bydźe. A
kej dźeći wzescauy, ze karlus prośa zjod, a uůnym zur zrić dowaua, to gizdůw
scaskaua po pysku (Podleśe).

Jak jo bůua mauo – bůuo mi wtedy wjeřa ze uoźym lot – to’ch muśaua gajńsi paś.
Ńy chćauo mi śe tam barzo uaźić za gajńśůma, bo’ch widźaua, iže inše dźochy śe
lepi majům kej jo. Tůž’ech jym tyž zowiśćůua tyj swobody, bo uůne śe mjauy
dobře, bo se můguy zatyla polotać, kej přišuy ze škouy do dům, a jo zaś muśaua
zarośinki gajńśi gnać i to doś daleko za stow, až tam na pańske pola, kaj my uod
downa mjeli wynajynty rant do pasyńo kole glajzůw uod fabryki. To bůuo hned půu
godźiny uod haupy. Jak jo zaro ńy usuchua i ńy pognaua tych gajńśi, to mje
zarozki muter na´kali (Hanusek-Borušowice).



https://szl.wikipedia.org/wiki/Feliks_Steuer

dr. Feliks Steuer (rodz. 1889 we Sulkowje wele Baworowa, um. 1950 we Katowicach)
– dyrechtůr Państwowyj Gimnazyje Klasycznyj (przed 1925) a Mjejskij Gimnazyje
Matymatyczno-Przirodńiczyj (1925–1939 a 1945–1948) we Katowicach, podszukowocz
ślůnskij godki, tworzićel uortografije Steuera, kero je lo tyj godki używano.

Bildowoł śe we gimnazyji we Głubczycach, kaj go uczůł go mjyndzy inkszymi
ślůnski dichter Johannes Reinelt, znůmy pode przemjankym Philo vom Walde,
powożany jako klasyk gwarowyj literatury ślůnskij. Ńyskorzi sztudyrowoł we
Innsbrucku a na Uńiwersyteće Wrocławskim na kerůnku słowjańsko filologijo. Bez I
wojna śwjatowo sużůł na frůńće, kaj uostoł rańůny a mu uodjynto noga. Skuli
holcbajna a tygo, co szkuldukoł, szkolorze mu wymyślili przemjanek Hefajst.
Wespůłpracowoł ze Polskům Akademijům Kůnsztu we Krakowje.

Krům roboty jako pedagog, Steuer zajmowoł śe podszukowańym gwarůw ze becyrku, we
kerym mjyszkoł a ze kerygo pochodźůł. Jego tworzyńy powstało we sulkowskim
djalekće. Swoje dźeła zapisowoł włosnům uortografijům, kero śe porůżńała uode
alfabetu polskigo m.in. mańyrům zapisowańo spůłgłosek mjynkich a uobecnośćům
charakterystycznyj buchsztaby ů. ślůnski alfabet Feliksa Steuera we źdźebko
zmodyfikowanyj wersyji je dziśo alfabetym průmowanym m.in. uod towarzistwa Pro
Loquela Silesiana jako uoficjalny szrajbůnek lo skodyfikowanyj ślůnskij rzecze.

We roku 1935 we durku pojawjůły śe jego dwa dźeła, wydane pode przemjankym
"F.Res" – Ostatńi gwojźdźaurz (Uostatńi gwoźdźorz) a tyż Z naszej źymjy ślůnskej
(Z naszyj źymje ślůnskij). Pjyrsze je rozpůminańym jego fatra, druge atoli to
grůmada gydichtůw kere sům mjyndzy inkszymi uo przirodowych zjawiskach.

Feliks Steuer umrzůł we roku 1950 we Katowicach, gynau tak kej sobje zachćoł
uostoł pogrzybany na kyrchofje we Baworowje, tuż za kapliczkům uod św. Zefyla.



https://szl.wikipedia.org/wiki/Ernesto_Guevara

Ernesto Guevara de la Serna (Ernesto Che Guevara, przemjanek Fernando
Sacamuelas) (rodz. 14 czyrwńa 1928 we Rosario we Argyntyńe, um. 9 paźdźerńika
1967 we La Higuera we Boliwiji) – argyntyński rewolucjůńista, jydno ze
znamjynnych postaćůw kubańskij rewolucyje. Ze fachu bůł dochtorym. Bůł jednym ze
prziwůdcůw kubańskij rewolucyje, a po jeji zwyćynstwje wloz do władzůw
kůmůńistycznyj Kuby. We 1965 wojowoł we Kůngu a Tanzańiji. We 1966 uorgańizowoł
partyzancke uoddźały we Boliwiji, a przi tymu go wźyńi we ńywola a
zaszlachtowali. Na Kubje je do terozki powożany za norodowygo bohatyra. We
ńykerych państwach Połedńowyj Ameriki je uůn powożany za mitycznygo
wyswobodźićela. Po jygo śmjyrći pojawjůł śe tyż kult Che, kery uobjawjo śe
nojczyńśći bez umjyszczańy jygo wizerůnku na śćanach, T-shirtach a inkszych
zachach. Je uůn symbolym lo radykalnych lewicowych ruchůw a bůł ńym lo
sztudynckij rewolty we 1968 we USA a Zachodńij Ojropje. Jygo przećiwńiki a
krytykanty godajům, co zachwoloł uůn "skuteczno ńynawiść, kero przemjyńo
czowjeka we maszina do szlachtowańo", a we jydnym ze wywjodůw pedźoł, co ńy
wachołby śe wywołać nuklearno wojna, jakby uod tygo mjoł zniknyć kapitalizm.



https://szl.wikipedia.org/wiki/Dino_Merlin

Edin Dervišhalidović (rodz. 12 września 1962, Sarajewŏ) barzij znōny ze swegŏ
mjanã scynŏwegŏ Dino Merlin je bośniyackim piŏsynkŏrzem a szkryflŏrzem piōsnek.
Edin stwŏrził hymn ôbecnyj Bośniy a Hercegowiny "Jedna si, jedina".

Edin Dervišhalidović załŏzył muzycznōm skupine Merlin we 1983 a bŏł jeji
muzycznym szkryflŏrzem. S tōm skpiynōm nagrŏł 5 plat: Kokuzna vremena we 1985,
Teško meni sa tobom (a još teže bez tebe) we 1986, Merlin in 1987, Nešto lijepo
treba da se desi we 1989, a Peta strana svijeta we 1990.

Dervišhalidović sztartnŏł swōm kariyere solŏ pŏd mjanym Dino Merlin we 1991 a
nagrŏł 5 plat: Moja bogda sna we 1993, Fotografija we 1995, Sredinom we 2000,
Burek we 2004, Ispočetka we 2008 a 2 albumy na żywŏ, Vječna vatra we 1999 a Live
Koševo 2004 we 2005.

Dino Merlin naszkryflŏł piyrszy hymn Bośniy a Hercegowiny zawanŏ Jedna si,
jedina. Brŏł udziŏł tyż we Ojrowizyje, we Millstreet we 1993 (Dino je autorym
Sva bol svijeta) a we Jeruzalem we 1999 (śpiywajōnc Putnici s Béatrice,
Francuskōm piyŏsynkarkōm). Dino Merlin brŏł udziōł tyż we inkszych wjelgich
ojropejskich festach, takiye jak we Kopynhaga in 1996 a Turkovision we 1997.
Jegŏ podrŏż prōmŏcyjnŏ jegŏ album Sredinom , kej bŏłŏ wydane we 2000, zawiyrałŏ
200 koncyrtŏw, ze spektakularnym koncyrtem we Olimpijskim Stadiōniye Koševo we
Sarajewiye, z audiencyjōm kole 80,000. Sredinom album bōłŏ platōm na topiye we
Bośniy a Hercegowiniye a sprzydawane we wszystkich krajach bŏłej Jugosławije.

Nŏstympnŏ plata Dino Merlina, Burek, ôstałŏ wydanŏ we 2004. Trzi piōsnki bŏły
singlami: Burek, Supermen a Ako Nastaviš Ovako. Plata mŏ 15 utwŏrŏw. Piōsynka
Supermen je śpiywanŏ bez Dino Merlin s gastem Željko Joksimović, kiery je
kōmpŏzytŏrym tej piōsynki.

We grudniyu 2010, biŏłŏ dane, iże Dino Merlin bydziye ryprezyntantym Bośniy a
Hercegowiny we Ojrowizyje 2011 we Mjymcach. Zajŏł ôn 6 miyejsce śpiywajōnc Love
in Rewind.



https://szl.wikipedia.org/wiki/Charlie_Chaplin

Sir Charles "Charlie" Spencer Chaplin, KBE (nar. 16 kwietnia 1889 we Lōndynie,
um. 25 grudnia 1977 we Vevey we Szwajcaryji) – brytyjski aktōr i ryżyser czasōw
niymygo kina, niyskorzij tyż źwiynkowych filmōw; producynt, scynarzista i
kōmpozytōr filmowyj muzyki.

Narodziōł sie we Walworth w Lōndynie, w Angliji. Jigo fatrym bōł Charles
Chaplin, a matkōm Hannah Harriette Hill (w sztwierci rōmskigo pochodzyniŏ). Ôba
byli aktōrami. Dali mu na miano Charles Spencer.

Ôjce wziōnli szajdōng hned po narodzyniu Charlesa, kery ôd tego czasu bōł
fołdrowany ôd matki. Żyli we barzo ciynżkich warōnkach, przekludzali sie do
corŏz myńszych izbōw. W 1896 roku matka niy poradziyła znŏjść roboty i trefiyli
do przitułku. Niyskorzij społym ze bratym Sydney'ym skirz ciynżkij sztofowyj
sytuacyje prziginiyńci byli do wziyńciŏ roboty w werkszteli autowyj w Lambeth.
Po pŏru tydniach ôba przeniysiyni byli do Szkoły Siyrot i Biydnych Dziyci we
Hanwell.

Charles i jigo brat kwatyrowali bez jedyn ôkres ze ślubnōm ôd fatra i jejich
synkym, jednakōż byli tam źle traktowani (porzōnd drugŏ matka niy puszczała ich
na noc do dōm) i wrōciyli do przitułku. Kedy Sydney z niygo wyszoł, wziōń robotã
trōmbkŏrza na ausflugowym szifie. Po nawrocie zajōn sie Charlesym, co ôd
dugszygo czŏsu radziōł sie sōm. Fater umrził skirz alkoholizmu, jak Charles bōł
12 rokōw mody, a matka przeszła nerwowe załōmanie i hned ôstała wrażōnŏ do
lazarytu psychiatrycznygo w Cane Hill kole Croydon. Umarła w 1928 roku.

Chaplin piyrszy rŏz wystōmpiōł na binie w musicalu, kej bōł piyńć rokōw mody.
Tego wieczora wystympowała jigo matka, a ôn czekoł na niã na zadku. Kedy
niymocnyj matce głos sie straciōł i musiała do przerwać wystymp, dyrechtōr
tyjatru wycis na binã Chaplina. Tedy synek napoczōn naśladować matkã, kerŏ
wynauczyła go śpiywać i grać.

Za bajtla Chaplin porzōnd tydniami ôstŏwoł w becie skirz uwŏżnyj doległości, a
nocōm jigo muterka siŏdała przi nim i ôdegrywała to, co działo sie za ôknym. W
roku 1900, kej bōł jedynŏście rokōw mody, z dopōmocōm ôd brata dostoł rolã
komicznygo kota w pantōmimie "Kopciuszek", we Hipodrōmie w Lōndynie. W 1903 roku
ukŏzoł sie we grze Jim, A Romance of Cockayne. Hned niyskorzij dostoł swojã
piyrszõ stałõ robotã - groł synka, co przedowoł cajtōngi w grze ô Sherlocku
Holmesie. Rolã tã ôdegrywoł do roku 1906. Potym wystōmpiōł w programie Court
Circus, a w dalszym roku bōł zaangażyrowany do programu Fun Factory. Podle
regestōw imigracyjnych, przijechoł do Ameryki z trupōm Karno 2 paździyrnika 1912
roku. Tam ôstoł dozdrzōny ôd filmowygo producynta Macka Sennetta, kery
ajnsztelowoł go do swojigo sztudia Keystone Film Company.

Chociŏż przōdzi Chaplinowi było ciynżko przifasować sie do knifu szpilaniŏ
sztudia Keystone, hned stoł sie tam widziany. Mack Sennett znōmy bōł ze swojij
spōntaniczności, a filmy produkowane we jigo sztudiu porzōnd niy miały
scynariuszy. Sam ukŏzała sie szansa dlŏ Chaplina, kery mioł sroge talynta
improwizacyje. Jak głosi powiarka, w jednym z filmōw Macka Sennetta chybiało
gagów. Utrŏpiōny producynt kŏzoł Chaplinowi ucharakteryzować sie i zagrać bez
narychtowaniŏ. Tyn wlecioł do garderoby, ôblyk nŏjgorsze ôblyczynie, jake tam
znŏd i stworzōł postać Trampa, z kerōm permamynt je nŏjbarzij łōnczōny. Ta
filmowŏ postać to ôsoba z manierami dżyntelmyna, ôblyczōnŏ we za mały szaket, za
sroge galoty i strzewiki, z sztajfniŏkym na gowie a bambusowōm krykōm i fōnskym.
We swojij autobiografiji Chaplin pisoł ô nim Dżyntelmyn, poeta, fabulŏk,
samojednik, co sztyjc wyczekuje rōmantyczności i przigody. Chciołby wkludzić w
pana (Macka Senneta) tuszynie, co je forszerym, muzykym, fyrstym, szpilerym w
polo. A dyć niy pōmietŏ zebieraniym kipōw eli ôbkradaniym bajtli z bōmbōnōw.

W roku 1919 Charlie Chaplin sztartnōł sztudio United Artists społym ze Mary
Pickford, Douglasym Fairbanksym i Davidym Warkym Griffithym. Chociŏż filmy ze
źwiynkym stały sie postŏwōm kinymatografije hned po jigo wkludzyniu w roku 1927,
Chaplin niy przeprził sie dō niygo aż do rokōw trzidziestych. Miyniōł, co
źwiynkowy film skasyruje kinymatografijõ i kedy wszyjscy tworzili filmy ze
źwiynkym, ôn zrychtowoł niyme Światła Wielgigo Miasta, kere były ôgrōmnym
sukcesym.

Chaplin stworzōł choreografijõ i muzykã do filmu Światła Rampy z roku 1952, bōł
śpiywŏkym w tytułowyj śpiywce do filmu The Circus z roku 1928. Jednōm z pŏru
śpiywek napisanych ôd niygo je Smile, kerõ śpiywali miyndzy inkszymi Nat King
Cole i Michael Jackson, co mioł talynt Chaplina we srogij zŏcy. Skuli na
lewicowych przekōnań znŏd sie na tm. czŏrnym wykŏzie Hollywood.

Bōł hōnorowany mockōm nadgrōd, ôsobliwie pod kōniec swojij kariery. W 1975 roku
dostoł Ôrder Brytyjskigo Impyriōm, a wrŏz z nim brytyjski szlachecki tytuł.

Umrził 25 grudnia 1977 roku we Vevey we Szwajcaryji i bōł pogrzybany na
tamtyjszym smyntŏrzu. 1 marca 1978 dwōjka autowych mechaników, Polŏk Roman
Wardas i Bułgar Ganczo Ganew porwali ciało ód Chaplina i fołdrowali za jigo
powrōt kwoty 600 tys. frankōw szwajcarskich. 17 mŏja 1978 roku ciało ôd Chaplina
było znŏdniynte skryte w polu kukurzicy kole Noville. Pogrzybano było je zaś,
tym razym niy w ziymi, ale w betōngowym bloku ô rubości 1,8 metrōw.

Georges Sadoul: Charlie Chaplin : jego filmy i jego czasy. Filmowa Agencja
Wydawnicza, Warszawa 1955.



https://szl.wikipedia.org/wiki/Beskonechnoe_leto

Beskonechnoe leto (RUS: Niykōńczōne siy lato) abo Everlasting Summer (ynglickŏ
wersyjŏ) - ruski wizualny rōman fōngujōncy na motorze Ren'Py, sônaczōny a
publikowōny bez Soviet Games we 5 listopŏdziy 2013, a 19 listopŏdziy na Steamiy,
dostympny we ynglickej a ruskej godce a niyskoro bydziy we mjymjeckej gŏdce.

Hlawny bohatyr Semyon je 25 rocznym chopym, kery ino szpila na kōmputyrzy a
ôglōndŏ anime. Leziy ôn na fajer sztudyncki we srogŏ ziyma, wsiyodŏ do Ikarusã
liniy 410, kimnŏł a wstŏł we lato we jakiyś 80 rokach SSSR a kole niygŏ
Pioniyrski ôbōz Sovynok. W myślŏch bohatyrã je piyrw ino lyźć nazŏd, atoli do
tegŏ musiy ôn trefić siy s inkszymi kamratami ôbozu, by dowiydziyć siy jak, abo
powiniyn przylyźć nazŏd.

Semyon (Семён) - protagōniysta rōmanã, chop 25 rokōw, we ôboziy mŏ kole 17
rokōw, mŏ brōnŏtnŏ farba szkutōw. Slavya (Славя) - dziyołcha ô dwōch dugich do
pasã złotych spleciyōnych we warkocze szkutach, czynsto pōmogŏ we ôboziy kej ino
mŏ mogebność. Jeji prawe mianŏ to Slavyana. Lena (Лена) - dziyołcha ô krōtkich
lilowych szkutach, introwertyczkŏ, czynstŏ czytŏ kniygi. Alisa (Алиса) -
dziyołcha ô krōtkich aplozinowych szkutach, fest buntowniczŏ, szpilŏ na gitarzy.
Ulyana (Ульяна) - dziyołcha ô postrzedniych czyrwiōnych szkutach, mŏdszŏ ôd
inkszych ô 3-4 roki, fest atletycznŏ s bajtlowym charakterym. Miku (Мику) -
japōńskŏ dziyołcha ô dugich seledynowych szkutach spleciyōnych we 2 kitki,
jedyny człōnek muzycznegŏ klubu. Jeji historyjŏ je ôdblokowōnŏ po skōńczyniyu 1
dobrego kōńcŏ. Yulya (Юля) - nekomimi ô brōnŏtnych szkutach, we lygyndach ôbŏzã
gŏdŏ siy, iże buchŏ cuker, atoli żŏdyn jeji niy widziyŏł na ślypia. Jeji
historyjŏ je ôdblokowōnŏ po skōńczyniyu 5 dobrych kōńczyń.

Olga Dmitrieva (Ольга Дмитриевна) - liderka ôbozã ô dugich brōnŏtnych szkutach,
czynstŏ kŏże Semyonowi roztomajte roboty. Elektronik (Электроник) - chop ô
krōtkich złotych szkutach, ônaczōncy gadżeowe dingsy we klubowyj chaupie.
Bazowōny na bohatyrze-robociy s popularnegŏ sowiyckegŏ syrialu. Shurik (Шурик) -
chop ô krōtkich złotych szkutach, s brylōmi. Ônaczy robota we klubowyj chaupie.
Zheyna (Женя) - dziyołcha ô krōtkich granatnych szkutach, s brylōmi. Zajmujy siy
bibliotykōm. Viola (Виола) - baba we śrydniym wieku ô postrzedniyj dugościy
czŏrnych szkutach. Je dochtōrym we ôboziy. Piōniyr (Пионер) - dziywŏczny piōniyr
we roztomajtych charakterŏch.



https://szl.wikipedia.org/wiki/1._FC_Katowice

1. FC Katowice, 1. FC Kattowitz (niym: Erster Fussball-Club Kattowitz 1905 e.V.)
– jedyn ze piyrszych klubōw fusbalowych Gōrnygo Ślōnska ze Katowic.

Piyrwociny mŏ we klubie SV Frisch Auf Kattowitz, a kerego to tajlōng dokludziył
do ôtwarciŏ trzech nowych manszaftōw, p.in. FC Preussen 05 Kattowitz / 1. FC
Kattowitz. 1. FC Katowice bōł durch festelnie siekerowany ôd polskigo regyrōnku,
a to skuli tego, co dŏwano ku niymu pozōr jako na blank niymieckõ skupinã. We
roku 1927 roku bōł po blisku krajowygo majstra - wtynczŏs zadecydowoł Szpil ze
krakowskōm Wisłōm. Pod mianym 1. FC Katowice fōngowoł do 1945 roku. We skupinie
grali m.in. Richard Herrmann a Ernest Wilimowski. We 2007 roku klub napoczōn
nazŏd fōngować skiż tego, co bōł reaktywowany ôd RAŚ. We sezonie 2009/10 groł we
A-klasie (7 lidze polskij we fusbalu), a skupina kobiyt we I lidze żynskij. 1.
FC Katowice swoje szpile grŏ na szpilplacu kōmpleksu sportowygo Szopienice, a
skupina żyńskŏ swoje na szpilplacu MOSiR "Rapid" przi ulicy Grażyńskigo 51 we
Katowicach.



https://szl.wikipedia.org/wiki/%C5%BDmud%C5%BA

Žmudź (uać. Samogitia, žmudz. Žemaitėjė, lit. Žemaitija) – jydyn s pjyńću
rygjůnůw etnůgrafičnych wspůučesnyj Litwy, a tyž historyčne mjano Dolnyj Litwy.
Dawno jydnostka tajlůngu terytoryjalnygo (starostwo růwnowažne wojewůdztwu)
Řečypospolityj Uobojga Narodůw, kej Kśynstwo Žmudzke noležůnce do Wjelgygo
Kśynstwa Litewskigo. Uod 1917 r. tajla Litwy.

Pod wzglyndym geůgrafičnym twoři Pojeźeře Žmudzke (mjanowane tyž Wysočyznům
Žmudzkům) uo charaktyře morynowym, do 230 m wysokośći n.p.m., we zachodńij tajli
Litwy. Źymje růwńinne, středńo urodzajne.

Uod XIII wjeku noježdžano bez Křižokůw a kawalerůw mječowych. We roku 1398
uostouo uodstůmpjůno bez fyšta Witolda Křižakům. W 1411 r. zwrůcůna Jagelle, a
we 1413 r. wuůnčůno do Litwy kej starostwo s zachowańym pewnych přiwilyjůw. We
tym roku uochřčůno. We 1417 powstouo djecezyjo žmudzko ze stolicům we
Mjydńikach. Wuadcy Polski do 1795 zachowali titel kśůnžůnt žmudzkych (uać. duces
Samogitiae).



https://szl.wikipedia.org/wiki/Yaku_we_jap%C5%8D%C5%84skiym_mahjongu

W Japanerskym madżōngu, yaku (jap.: 役) je warunek z kerygo rychtuje sie punkty.
Znajōmość yaku je ważnŏ do strategije, atoli wiydza ta niy je ôbowiōnzkowŏ.
Szpiler musi mieć jedno yaku w rynce coby legalnie wygrać rundã. Kŏżde yaku mŏ
szpecyjalny wert han. Regle Yaku mogōm być tak zônaczōne aby zrobić jeszcze
lepszõ rynkã. Gra zawiyrŏ tyż dora, kerŏ dodŏwŏ rynce wartość han, atoli niy je
to zaliczane jako yaku.

Yaku je podane na rynce Pokera. Ônaczōm sie kej spyłniajōm wielość a warunek.
Atoli niy tak jak we pokerze, rynka moge ôstać skōmbinowanŏ w jeszcze lepszy
wert.

Wziynciy wyrfla ôd inkszygo szpilera robi rynkã ôzwartõ. Kej wygrana zawartyj
rynki je wyrfel ôd inkszygo szpilera, meldōnek zawiyrajōncy tyn wyrfel je
ôzwarty a rynka je zawartŏ. Eźli rynka je zawartŏ, sytuacyjŏ mŏ miano
"menzenchin (門前清)" abo "menzen (門前)" po japanersku.

Yntlich, kej prziłazi ku punktowaniu, cŏłki wert han we rynce trzeja porachować
. Kej han je rōwny abo mynijszy niźli 4, fu tyż sie rachuje. Kōmbinacyjŏ han a
fu korespōnduje z tabulōm punktacyje.

Tukej je lista yaku, jeji miana we ślōnskij a japanerskij godce, jeji wert han,
a wszyjske szpecyjalne warunki ku nim.

Sōm to szpycjalne rynce kere ciynszkŏ dŏstać a sōm warte szpycjalnŏm wartŏść
pōnktŏw zwanŏ yakuman (役満, or yaku-mangan 役満貫). Han niy wliczŏ siye już do
niych. Yakumany mŏgōm być łonaczōne we multi yakumany.

Kokoshi Musou, Suu Ankou a Dai Sangen sōm postrzegane jakŏ najłatwiyjsze do
zdŏbyciya ze yakumanŏw wjync sōm mjanŏwane jakŏ "trzi wjelge familije yakumanŏw"
(Japanese: 役満御三家).



https://szl.wikipedia.org/wiki/Wszyjskich_%C5%9Awjyntych

Wszyjskich Śwjyntych (łać.: festum omnium sanctorum) to je chřeśćijańsko
uročystość uobchodzůno 1 listopada ku čći wšyjstkich znajůmych a ńyznajůmych
śwjyntych, kere přebywajům juž we chwole buogosuowjůnych. We tym dńu wspůmino śe
ńy yno umartych, kerych Kośćou uznou za śwjyntych, nale wšyjstkich ludźi, kerych
žywot bůu prawy a uchodźiu za śwjynty. Je to tyž śwjynto tych, kere důnžům ku
śwjyntośći a zbowjyńu.

Uročystość Wšyjstkich Śwjyntych wywodźi śe guůwńy s čći uoddowanyj mynčynńikům,
kere ńy bůuy wspůminane we kanůńy Mšy Śwjyntyj. We III wjeku wkludzůno zostoua
tradycyjo překludzańo coukich relikwije śwjyntych abo jeich tajli we roztomajte
place, kej znok, co śwjynte sům wuasnośćům coukigo Kośćoua. We 610 roku papjyž
Bůńifacy IV erbnyu uod cysořa dowńij půgańsko śwjůntyńijo Pantyjůn, kozou zuožyć
tam mynga relikwije śwjyntych a pośwjyńćiu ja pod wezwańy Matki Boskij
Mynčynńikůw. Uod tygo času wšyjstkim umartym mynčynńikům uoddowano čeść 1 maja.
We 731 papjyž Gřygoř III přećepou ta uročystość na 1 listopada, a we 837 Gřygoř
IV zažůndźiu, coby tyn dźyń pośwjyncano pamjyńći ńy yno mynčynńikůw, nale
wšyjstkich śwjyntych.

Terozki je to na Ślůnsku dźyń wolny uod roboty a mynga ludźi přiuaźi na kirchofy
uobstroić grůby, zaśwjyćić zniče a pořykać za umartych.



https://szl.wikipedia.org/wiki/Warrior_Kings

Warrior Kings - Strategijŏ realnegŏ czasu na PC, wykreŏwanŏ bez firmã Black
Cactus ôrŏz wydanŏ bez firma Microïds we 2002 rŏku. Szpil je ôsadzōny we
śrydniŏwiycznym świyciye fantasy, kiery kōncyntruje siye na pogańskim
trybialiźmiye, ôświycyniyu rynysansŏwym a impyrialnyj teŏkracyje. We szpilu sōm
trzi rŏżne cesty ôbiŏru: pogańskŏ, impyrialnŏ (we polskiyj wersyji je tŏ jakŏ
niybiańskŏ) a rynysansŏwŏ (we polskiyj wersyji je tŏ jakŏ technolŏgicznŏ ôrŏz
dwiye ekstra we szpilu multiplayer pogańskŏ-rynysansŏwŏ a
impyrialnŏ-rynysansŏwŏ.

Historyjŏ kōncyntruje siye na Arthosiye, mŏdegŏ syna barōnã Amalrica ôd
Cravantu, małyj ziymiy pŏd władaniym Świyntygŏ Impyriōm Bŏga Jydynegŏ, głŏwnyj
siyle we landziye Orbis. Świynte Impyriōm je teŏkracyjōm poświyncōnōm bŏstwu
mjanŏwanym "Bogiym Jedynym". Kraj tyn je rzōndzōny bez spirytualnygŏ a
militarnygŏ włŏdce Patriarche brōniyŏnygŏ bez świyntegŏ protyktŏra. Nŏwy
patriarchōm ôstŏł Icthyus Granitas a protyktŏrem Karlem Agnus. Po dŏjściyu do
włŏdzy zaczŏł brać wszystkich pŏd inkwizycyje za herezyje eźli ktŏś siy mu
sprzyciwiŏł. Pŏdczŏs kej Arthos pōmŏgŏł faterŏwi zybrać żywnŏść przed ziymōm.
Impyriōm zangrajfŏwałŏ Cravant, a Arthos ôstŏł zmuszŏny dŏ uciyczki do Anglandu
(we polskiyj wersyji je jakŏ Englia). Pŏdczŏsz szpilu, gracz mŏże bez czyny
ôbrać drŏge postympŏwaniyŏ: pogańskŏ, impyrialnŏ abo renesansŏwŏ.



https://szl.wikipedia.org/wiki/Uochodze

Uochodze (pol. Ochodze, mjym. Ochotz, 1936-1945 Frühauf) – wjejś we Gůrnym
Ślůnsku, we uopolskim kryśe, we gmińe Kůmprachćicy. Uod 2009 roku we wśi
uobowjůnzuje podwůjne polsko-mjymjecke mjanowańy.

Charakteristicnyn uobjyktyn we Uochodzach je drewjanny kojśćůł śwjyntego
Mourćina ze 1702 roku. Do 1941 roku stoł uůn we Kůmprachćicach, kej bůł
przekludzůny na nowy plac. Wjejś Kůmprachćicy wcejśńi (1935) wybudowała nowou
śwjůntyńa pod wyzwańym śwjyntego Frańćika.

We wśi je tes dynkmal postawjůny we 1930 roku ku pamjyńći mjyskajńcůw ftorzi
padli we Wjelkej Wojńe (1914-1918)

Do Uochůdz jejźdźi autobus nůmer 8 fyrmy MZK Opole. Wele Uochůdz (uod
połedńowo-zachodńej strůny) przełajźi autobana A4.

17.11.1295: Napisany bůł noudouwńejsy znany dokumynt ftory spůminou uo
Uochodzach. Stoji we ńyn ize wjejś, ftorou wtyncous zwjała śe `Ochodze', płaći
źourńyn kojśćołowi wy Krzůncycach (wtyncous Chremchicz) (uoficjalne mjůno tera:
Chrząszczyce).

1300: Wjejś płaći kojśćołowi we Krzůncycach (wtyncous Chremchicz) dźejśyńćina
śtyrůma zortůma źourńou. Uochodze je wymjanowane jako Ochoss.

1536: Wjejś kupujůn braćou Buchta do kupy ze Důmeckyn. W tyn cajśe Uochodze i
Důmecko sůn jednůn wśůn.

1702: Postawjyńy barokowego kojśćoła śwjyntego Mourćina we Kůmprachćicach
(pośwjyncyńy: 1703 rok). Ńeskorzi (1941) tyn kojśćůł bůł uozebrany a postawjůny
we Uochodzach.

1736: S tego roku pochodźi pjyrsou znanou landkarta, na ftorej idźe snojś
Uochodze (Principatus Silesiae Opoliensis). Uod ńi autoryn je Johann Wolfgang
Wieland.

1807: Armijou uod Napoljůna przełajźi drůgůn Sydelskůn w rychtůnku uod Nyse ku
Uopolu, bez teryn, ftory dźiśej noulezy do Uochůdz.

1814: Spoulůł śe kojśćůł we Krzůncycach (wtyncous Chrzamtzütz), ftory bůł
kojśćołyn parafijalnyn dlou Uochodzanůw.

1845: W Uochodzach mjyskou 372 ludźi, s tego 17 wańelikůw. W tyn cajśe we
punocnej tajli Uochůdz stoł můn.

1868: Gmina kupuje uod Kaspra Barůna bauplac i jedna morga uogroda. Na tyn
bauplacu mou stanůńć skoła.

1878: W cyntrum wśi, przi drůdze, ftorou dźiśej zwjy śe `ul. Średnia',
pobudowanou bůła kaplica pośwjyncůnou Matce Boskej.

1881: Zacynou fůnkcjyrować skoła we Uochodzach. Wcejśńi Uochojdzke skolourze
muśały łajźić do skoły na Pucńiku (Simsdorf; wele 3 km uod cyntrum Uochůdz).

1887: Uotwarćy bany ze Uopolou do Nyse. Kůnsek tej bany, do kupy s placyn dźe
pjyrwej bůł przistanek Polnisch Neudorf / Polska Nowa Wieś (po ślůnsku:
Nowowjejś), przełajźi dźiśej bez teryn, ftory noulezy do Uochůdz.

1889: Wjejś Uochodze (wtyncous Ochotz) zacynou przinoulezeć do parafije
Kůmprachćice (wtyncous Comprachtschütz).

1890: W Uochodzach mjyskou 570 ludźi. Po ślůnsku/polsku radźůło 399, po
mjymjecku 33, a po ślůnsku/polsku i mjymjecku 138.

1891: Postawjyńy kaplicki dlou śwjyntej Any Samotrzećej przi śoseji pod
Kůmprachćicůma.

1900: W Uochodzach mjyskou 611 ludźi. Po ślůnsku/polsku radźůło 574, po
mjymjecku 15, a po ślůnsku/polsku i mjymjecku 22.

1904: Postawjyńy pjyrsego krziza na kjerchůwku we Uochodzach. Jego fůndatoryn
bůł Johann Hollek.

1911: Postawjyńy murowanegio krziza na Zoupůću (dźiśej: `ul. Prószkowska').
Wcejśńi na tyn placu uod ńepamjyntnych casůw stoł drewjanny krziz.

1913: Pjyrse koła we wśi. W Uochodzach pjyrse koło mjoł rechtůr Hugo Pissarczyk,
a druge sołtys Stefan Wenzel.

20.03.1921: Plebiscit na Gůrnym Ślůnsku. W Uochodzach welować můgło 464 ludźi,
ze tego 366 mjyskało we Uochodzach i bůło urodzůnich we Uochodzach, 89 bůło
urodzůnich we Uochodzach ale sam ńe mjyskało, 9 mjyskało we Uochodzach, nale
urodzyńi byli kaj ińdźi. Welowało 459 ludźi. Za Polskům bůło 121, za Mjymcůma
338.

1925: Pjyrse trzi auta we wśi. W Uochodzach pjyrsy auto kupjůł Junghofer, druge
Hollek, a trzeće Hieronymus Wenzel.

1930: (1) Postawjůny bůł dynkmal pod Kůmprachćicůma ku pamjyńći Uochodzanůw
ftorzi padli wy pjyrsej wojńe śwjatowej (Wjelkej Wojńe). Dunkmal finansjyrowały
gdowy, ftore straćůły na wojńe swojich chopůw. Wele dynkmalu Uochodzańe
posadźyli lousek. (2) W lutyn utworzůnou bůła spůłka, ftorou mjała dokludźić do
wśi śtroum. Realizacyjou całego projektu klapła dźewjyńć mjejśyncy ńeskorzi.
Pjyrse byrny we Uochodzach napocły śwjyćić swourtego listopada.

1931: (1) W Uochodzach przi wykopowańu pńoukůw snojdzůne bůły strzybne rzymske
pijůndze. Bůło to dźejś wele 100 klebzoukůw ze lout 69-197 po Krystuśe. (2)
Zacynou fůnkcjyrować fojerwera we Uochodzach. Pjyrsym kjyrowńikyn a
uorgańizatoryn fojerwery bůł Mikołaj Langner, na ftorego padali 'Lyngźik'.

1933: Postawjyńy drugygo krziza na kjerchůwku we Uochodzach. Fůndatoryn bůł
Anton Cebulla.

1935: (1) Pobudowańy důmu dlou naućićelůw (dźiśejse przedskoly). (2) Uozbudowańy
Uochojdzkej skoły do dźiśejsej srogojśći.

20.05.1936-1945: Wjejś mjanuje śe Frühauf - tak jak wcejśńi uochojdzkou
feśtrowńa.

1941: Barokowy kojśćůł śwjyntego Mourćina je przekludzůny ze Kůmprachćic
(wtyncous Gumpertsdorf) do Uochůdz (Frühauf) do tajle wśi, na ftorůn ludźe
goudali Wygůn. Pośwjyncyńy: 14.12.1941.

1946: Dźynki interwyncyji kjyrowńika skoły, ftoryn bůł wtyncous Paweł Gleńsk,
wjejś zacynou mjanować śe Ochodze - gynau tak jak śe zwjała blank na pocůntku. W
Uochodzach mjyskou 958 ludźi.

1960: Parafijou Uochodze krům śwjyntego Mourćina wybjyrou za patrůnka Matka
Boskůn Krůlowůn Śwjata. Uod tego roku w Uochodzach śwjycůne bůły dwa uodpusty:
31.05 (Matki Boskej Krůlowej Śwjata) a 11.11 (św. Mourćina). Ńeskorzi pjyrsy
uodpust bůł przecouwńynty na 22.08. W 1960 roku we Uochodzach mjyskało 1030
ludźi (s tego 503 chopůw).

1965: Do Uochůdz napocynou jejźdźić autobus nr 8 ze Uopolou. We wśi mjyskou 1118
ludźi (540 chopůw).

1986: Uotwarćy nowej fojerwery w Uochodzach. Tego samego roku starou fojerwera
bůła uozkopanou.

1994: (1) Pobudowanou bůła nowou kaplica wele kojśćoła w Uochodzach
(pośwjyncyńy: 9.06.1994). (2) Wjejś wybudowała waserlajtůng.

6.04.1997: Przi śoseji w lejśe mjyndzy Uochodzůma a Pruskowyn gińe trzuch
chopcůw z Uochůdz.

16.12.2000: Uotwarty bůł uodćinek autobany A4 uod Průndůw aze do Důmbrůwki
(21.4 km). Uod ńego mały kůnsek przełajźi zduz połedńowo-zachodńej grańice
Uochůdz.

10.11.2013: Pośwjyncyńy dynkmalu upamjyntńajůncego myjśliwich ze Uochůdz. Tyn
dynkmal stoji pod lasyn wele śpilplacu.

29.10.2015: Umar Henryk Zając, ftory w latach 1959-2006 bůł w Uochodzach za
farourza.

Adlerka (drůga). Tak śe zwjy drůga ftorou zacynou śe we lejśe przi kůjńcu uod
drůgi co mou tera uoficjalne mjůno 'ul. Górna'. Kludźi na połedńowy zachůd,
mjyndzy Uopolskůn a Grańicnůn (Ćmawůn). Mjůno wezło śe uod tego ize pjyrwej
uorły mjały przi tej drůdze gńouzdo. Na plac dźe bůło te gńouzdo ludźe ze
Uochůdz padajůn `Adlerwiza'.

Ameryka. Uochodzańe ftorzi mjeli pjyrwej swojy pola daleko uod cyntrum wśi, w
strůna Kotuloukůw, zańyn na ńy zajechali ze kalymbůma, to ńerouz i bez godźina
casu pomudźyli. Bestůs goudało śe ize na na tyn plac je tak daleko choby do
Ameryki. Padało śe "Můmy pole na Ameryce", "Byli my na Ameryce" abo "Jadymy na
Ameryka naśyc trouwy". Tukej i tukej je pokouzanou Ameryka knypsńymtou ze
satelity.

Antek (Antkowńa) W 1906 roku we lejśe, przi drůdze Uopolskej, jake 3 kilomejtry
uod Zidlůngu, kej śe jedźe ze Uochůdz do Przichoda, bůły postawjůne chaupy dlou
gojnego a dlou lejśnich robotńikůw. Bez jakiś cas mjyskoł tan gojny na ftorego
padali 'Antek'. Skuli tego do dźiśa śe goudou: "Byli my wele Antka", "Tyn las je
za Antkyn", "Nazbjyroł'ch grzibůw przed Antkyn", "Byli my u Antka", atd. Jak
Uochodzańe goudajůn "za Antkyn" abo "przed Antkyn", to zouwdy idźe uo to ize to
je "za Antkyn" abo "przed Antkyn" kej śe jedźe ze Uochůdz ku Przichodowi. Na
polskich landkartach Antkowńa je zmjanowanou jako 'Dębowiec'. Tak wyglůndou
Antkowńa ze wjyrchu, a tukej idźe ńa snojś na landkarće.

Bjołou (drůga). Drůga we lejśe ftorou kludźi na połedńowy zachůd, mjyndzy
Szydelskům a Źelůnůn. Bodejś mjůno wezło śe uod tego ize na tej drůdze na kůńec
źimy zawdy dugo lezoł śńyg.

Brůńouk. Tak goudajůn na teryn wele Podlejśou, uod strůny Uochůdz. Mjůno wezło
śe uod mjůna familije ftorou tukej pjyrwej mjyskała.

Bůmby. W 1944 roku jedyn amerikajński fliger wele Uopolou dostoł ślag uod
mjymjeckej artileryje. Coby kej noudali zalećeć śćepnůn we lejśe wszyske bůmby
jake wjůz. Ślećały uůne po lewej strůńe drůgi Ćmawej (jak śe jedźe ze Uochůdz),
ńedaleko uod Dźywki. Jako ze bůły to dojś ćynske bůmby, po kozdej uostoła we
źymi srogou dźura ftorou ze casyn przemjyńůła śe we stouwek. Pouran rokůw
ńeskorzi wy tich stouwkach sło chytać welce. Do dźiśa na las dźe sůn te stouwki
padou śe "Bůmby". Ludźe goudajůn: "jadymy na Bůmby", "byli my na Bůmbach", atd.
Co do tego amerikajńskygo fligra, to uoszczaskoł śe uůn we Ringwitz (teraski:
Rzymkowice), a uod ńygo piloći byli wejźńyńći do mjymjeckej ńewole.

Cerwjůny Krziz. Tak śe goudou/goudało na krzizůwka przi drůdze uopolskej
(mjyndzy Krapkowjůnkůn a Przichodyn, wele 1.5 km uod Gerlachwize) abo na krziz
ftory tan bůł postawjůny i stoji do dźiśa. Cerwjůny Krziz ze wjyrchu widać
tukej. Idźe go snojś tes na tej landkarće, dźe je zmjanowany jako 'Rothe Kreuz'.
Goudou śe: "jadymy na Cerwjůny Krziz / za Cerwjůny Krziz", "trefjyli my śe na
Cerwjunyn Krzizu", "byli my na Cerwjůnyn Krzizu", atd.

Ćmawou (drůga). Zacynou śe we Uochodzach we lejśe, ńedaleko uod połedńowej
grańice wśi, po prawej stůńe uod śuseje. Kludźi uůna na połedńowy zachůd. Mjůno
wezło śe uod tego ize pjyrwej przi tej drůdze rosły feste wysoke strůmy i bestůs
zawdy bůło tan ćmawo. Na 'Ćmawůn' padajůn tes 'Grańicnou', skiś tego ize za
autobanůn, po lewej strůńe drůgi je gmina Průszkůw [uoficjalne mjůno tera:
Prószków], a po prawej gmina Tylowice [uoficjalne mjůno tera: Tułowice].

Cyrńik. Jak śe wyjyzdzou ze Uochůdz śusejůn uod połedńou, we strůna Pruskowa, to
po lewej strůńe je śpilpac. Za śpilplacyn zacynou śe drůga ftorůn idźe zajechać
na Podlejśy. Na pocůntku tej drůgi, po jeji prawej strůńe, przed drugůn wojnůn
stoła festelńe fajnou chaupa wy ftorej mjyskoł wachmajster co bůł kjyrowńikyn
uod wachtyrzůw uod bůnkrůw we lejśe. Na tyn plac Uochodzańe do dźiśa goudajůn
'Cyrńik', a mjůno te wezło śe uod mjůna tego wachmajstra co tan pjyrwej mjyskoł.
Po drugej wojńe chaupa na Cyrńiku bůła uozebranou, a hnet wszysko ś ńi
pokradzůne a poswozůne na fůrach do Uochůdz. Na zdjyńću ze satelity Cyrńik je
dźejś tukej. Po lewej strůńe widać śusejan a ze wjyrchu po lewej śpilplac.

Djoubelski Krzipop. Jak bůła wojna zibcich-ajnůnzibcich ze Francyjůn (1870-71),
to we lejśe ńedaleko uod Uochůdz francuske ńewolńiki kopali głamboki a syroki
krzipop co kludźuł ze tego lasa aze do glajzůw do Sidlowa. Tyn krzipop bůł potyn
nafolowany wodůn, po ftorej kůńe ćůngły poswjůnzowane do kupy śtamy do Sidlowa.
Ze zaśtopowanůn wodům krzipop wyglůndoł hnet choby takou majnksou rzycka i ńe
sło go przeskocyć. Ńeftorzi ludźe padali ize uůn je taki syroki a głamboki, bo
go sami djoubli wyćepali. Stůnd śe wezło mjůno 'Djoubelski Krzipop'. Na
ńeftorich polskich landkartach Djoubelski Krzipop zmjanowany je jako `Wytoka'.
Wlatuje uůn do rzyki ftorou teraski zwjy śe `Ścinawa Niemodlińska', a pjyrwej
mjała mjůno `Stainau'.

Durśtik. Tak Uochodzańe padajůn na kůnsek lasa wele Uochůdz ftory w rychtůnku
SE-NW uośćůngou śe po uobu strůnach drůgi Uopolskej (uod Adlerki aze do Kurejki)
a w rychtůnku NE-SW mjyndzy pjyrsůn a drugůn alejkůn za autobanůn A4 (jak śe
jedźe uod feśtrowńe). Durśtik znany je ze swojich ganstich jagodźinewjůw. Pozůr:
ślizyk lasa uod autobany aze do pjyrsej aleje za ńůn ńe je zalicany do Durśtiku.

Dźywka. W lejśe wele Uochůdz, po prawej strůńe uod drůgi Ćmawej (jak śe jedźe
uod Uochůdz), w XIX st. jedyn feśter zatuk swoja dźywka i tan ńa zakopoł. Bez
noc jeji muter śe to wszysko śńůło i skuli tego ta dźywka tan na drugi dźyń bůła
snojdzůnou, a faśtra za to sůnd ukouroł śmjerćůn. Uod tego casu do dźiśa na
kůnsek lasa wy ftoryn to śe stało ludźe padajůn `Dźywka'. Jak śe ftojś pytou
"Dźe jedźes?", to goudajůn: "Na Dźywka". Abo: "Dźe'jś bůł?" "Na Dźywce".

Ganśirynek. Pjyrwej wele uochojdzkej fojerwery bůł stouwek ze ftorego fojermany
brali woda kej śe we wśi cojś chyćůło. Hnet kozdy dźyń prziłajźůły śe do tego
stouwku ćůmplać ganśi a kacki ze chaupůw douokoła. Bestůs do dźiśa na plac przi
fojerwerze padajůn 'Gansirynek'. Padou śe "trefić (kogo) na Ganśirynku", "iś na
Ganśirynek", atd. W pojstrzodku tego zdjyńća idźe snojś Ganśirynek a uochojdzkůn
fojerwera. Drůga ftorou kludźi ze zachodu na wschůd zwjy śe teraski 'ul.
Średnia', drůga co idźe na punoc to je 'ul. Stawowa' a ta co kludźi na połedńy
mou mjůno 'ul. Hibnera'. Na teryn wele Ganśirynku, ńekjedy do kupy ze
Ganśirynkyn, padajůn 'Pastusyńec' abo Pastuszyńec.

Gerlachwiza. W lejśe mjyndzy Uochodzůma a Przichodym, jake 6 kilomejtrůw uod
uochojdzkej feśtrowńe, we 1919 roku dwa roupśiki zaszczelyli feśtra ftory śe
zwjoł Paul Gerlach (i mjyskoł przi Cournyn Krzizu). Dźiśej stoji na tyn placu
dynkmal ftory dała postawić gdowa po Gerlachu. Na łůnka dźe tyn dnkmal stoji a
las wele ńi padajůn 'Gerlachwiza' (mjym. Wiese=łůnka). Gerlachwiza je
rozlygowanou mjyndzy drůgůn Bjołůn a Źelůnůn. Wele Gerlachwize swůj pocůntek mou
rzyka Pruskowjůnka (uoficjalne mjůno: Prószkowski Potok; dů ńi wlatuje Rynna).
Na ńeftorich polskich landkartach Gerlachwiza zmjanowanou je jako `Łąka
Gerlacha'. Goudou śe: "Jadymy na Gerlachwiza", "Byli my na Gerlachwiźe / na
Gerlachwiźi", "Jadymy bez Gerlachwiza / wele Gerlachwize".

Gminka. Tak śe zwjy teryn po lewej strůńe drůgi ze Zoupůćou na Likowjec. Przed
drugůn wojnůn i krůtko po wojńe bůł san kopany scyrk. Bestůs uostała po tyn
kopańu srogou dźura wy ftorej uochojdzke bajtle bez źima jejźdźůły na sůnkach a
na śijach. Potyn plac ze tůn dźurůn kupjůła gmina Kůmprachćice. Teraski Gminka
je jus zasutou rostomajtnymi chaśůma i abfalůma, zarojśńynntou strůmůma, a
douokoła stoji pot. Gminka knypsńyntou ze satelity idźe uobejzdrzeć tukej.

Grobla (Groblou). Jescy na pocůntku XX st. we lejśe na połedńowo-zachodńyn kraju
Uochůdz bůły stouwki ze rybůma przi ftorich lůngło śe kans kackůw. Mjyndzy
pjyrsůn a drugůn wojnůn wyćepane bůły krzipopy (ftore kludźůły bez Likowjec do
Rynny) coby wysusyć las a łůnki douokoła. Skuli tich krzipopůw ńy ma jus dźiśej
stouwkůw uo ftorich goudka. Ale do dźiśa uostała grobla ftorou pjyrwej bůła
mjyndzy ńymi. I bestůs na tyn teryn do teraska śe padou `Grobla' abo `Groblou'.
Goudou śe: "iś na Grobla", "być na Grobli", "śpacyrować po Grobli", atd.

Judynberg. Pjyrwej Uochodzańe a Kůmprachcańe Judynbergyn zwjeli gůrka wy
Kůmprachćicach ftorou je rozlygowanou wele grańice ze Uochodzůma. Starzi ludźe
padajůn ize bodejś jescy przed pjyrsůn wojnůn Zydy mjeli san swoje trefy i stůnd
śe wezło mjůno 'Judynberg'. Bez drugůn wojna na Judynbergu bůła kisgruba wy
ftorej ńewolńiki ze Rusyje dobywali scyrk do stawjańou kůmpraskich kaserńůw.
Dźiśej na placu tej kisgruby je pole a douokoła rosnůn lejśne strůmy. Ze
Judynbergu do cyntrum Uochůdz je blizy kej do cyntrum Kůmprachćicůw, bestůs kans
ludźi stůnd łajźi do kojśćoła do Uochůdz. Goudou śe: "iś na Judynberg", "mjyskać
na Judynbergu". Na Judynbergu mou tes swojy zdrzůdło krzipop Studźůnka ftory
wlatuje do Rynny.

Kotulouki. Jak Kotulla po pjyrsej wojńe kupjůł pole na Ameryce do kupy ze
kůnskyn lasa to zacůn tan kopać pjousek a scyrk. Na doły ftore po tyn kopańu
uostały ludźe padali 'Kotulowe Doły' abo ajnfach 'Kotulouki'. Ńeftorzi goudali
tes 'Kotuloły'. Potyn Uochodzańe, Kůmprachcańe a Nowowśańe zacli do Kotuloukůw
wyćepować roztomajtne klamorstwo i maras, bestůs Kotulowe Doły sůn jus dźiśej
feste zasute. A do tego zarosły strůmůma co śe same wyśoły. Bez dugi cas tes
chopcy tan krajzowali na kołach a na mopkach. Jak ftojś zbjyrou grziby we lejśe
wele Kotulowich Dołůw, to goudou śe ize to je 'na Kotuloukach', 'przi
Kotuloukach' abo 'wele Kotuloukůw'. Ja śe jedźe ze Uochůdz na flugplac do
Nowejwśi, to śe 'przejyzdzou bez Kotulouki' Tukej idźe uobejzdrzeć Kotulouki
knypsńynte ze satelity.

Krzizůwka. Krzizůwka to je cyntrum Uochůdz. Słazůn śe tan nouwazńejse drůgi we
wśi. Wele krzizůwki stoji kacma, sůn tes trzi sklepy i bozoumanka (krziz).
Pjyrwej bůł tukej uostańi przistanek uod lińje autobusowej nůmer 8. Teraski je
uůn przecouwńynty na plac przed Zidlůngym, tan dźe słazům śe 'ul. Myśliwska' a
'ul. Leśna'. Krzizůwka je we pojstrzodku tego zdjyńća. Drůga co idźe ze połedńou
na punoc zwjy śe 'ul. Opolska' (ńeftorzi padali tes na ńa 'Uochodzůnka'), drůga
uod Krzizůwki na zachůd zwjy śe 'ul. Myśliwska' (kludźi na Zidlůng), a drůga uod
Krzizůwki na wschůd mou mjůno 'ul. Średnia' i kludźi wele Ganśirynku na Zoupůćy.
Na zdjyńću widać jescy jedna drůga co idźe uod krzizůwki na połedńowy zachůd. To
je teraski 'ul. Górna' i idźe ńůn zajechać na pocůntek Adlerki.

Kůntńik. Tak śe zwjy tajla Uochůdz mjyndzy śusejůn (połedńowou tajla) a drůgůn
co śe zacynou za skołůn (jak śe jedźe uod Krzizůwki na połedńy).

Kurejka (drůga). Tak śe zwjy drůga we lejśe ftorou zacynou śe wele Zidlůngu i
kludźi na połedńowy zachůd, mjyndzy Źelůnůn a Uopolskůn.

Likowjec. Jak śe jedźe ze Uochůdz na Důmecko wele kjerchůwka, to nouprzůd
przejyzdzou śe bez Zoupůćy, kole Gminki, a dali, przed Pucńikym, je Likowjec.
Pjyrwej na Likowjec padali 'Lipowiec' skiś tego ize rosło tan fol lipůw.
Ńeskorzi, ńe wjadůmo camu, 'Lipowjec' bůł przemjanowany na 'Likowjec'. Inksymi
uzywanymi mjůnůma sůn: Lynkowjec (uod `lynkać śe') i Uochojdzki Przewůz.

Jak jescy w Uochodzach ńe bůło skoły, dźejcka muśały łajźić pjechty bez Likowjec
do skoły na Pucńiku (3 kilomejtry uod cyntrum Uochůdz). Padajůn ludźe, ize rouz,
jescy w XIX st., bůła bardzo srogou źima. Pjyńćoro uochojdzkich skolourzůw sło
ze Pucńika dodům. Jak przełajżyli prawje bez Likowjec, to wrouz zrobjůła śe
wijatyka a mrok. Zacůn tak feste suć śńyg ize ńic ńe bůło widać. A stoł tan taki
stary ruby strům (jedńi goudajůn ize tu bůł toupůl, a drudzy ize lipa), do
ftorego sło rajń wlyjź. I uůńi, wszyscy pjyńće, skludźyli śe do tego strůma.
Radzůn ludźe, ize bodejś to te dźejcka uratowało uod zasućou uod śńega.
Ńeskorzi, jak śńyg jus ńe su, jechoł tich skolorzůw łowić jedyn uochojdzki
bamber a jak jich snoud wy tyn strůmje na Likowcu, to jich prziwjůz dodům na
sańach. Uod tego casu, zawdy jak nasuło kans śńega, to ftojś s kůńmi na sańach
wojźůł skolourzůw z Uochůdz na Pucńik, a popołedńu juzajś jich prziwojźůł nazoud
do wśi. Dźiśej tego starego strůma na Likowcu jus ńy ma, ale wiśi tan śwjynty
uobrouzek. Bez Likowjec leći tes uochojdzko-důmeckou grańica. Goudou śe: "jadymy
na Likowjec", "jadymy bez Likowjec", "byli my na Likowcu", "łajźyli my po
Likowcu". Likowjec ze wjyrchu idźe uobejzdrzeć tukej.

Můnek. Pjyrwej (w XIX st.) we punocnej tajli Uochůdz bůł můn. Kśůnzka "Powiat
opolski - szkice monograficzne" podouwou ize to bůł můn wodny i stoł tan jus we
1845 roku. Ludźe we Uochodzach rostomajtńe radzůn. Jedńi padajůn ize richtich,
uochojdzki můn bůł wodny, a woda broł ze krzipopa co tan je ńedaleko i wlatuje
do Rynny. Yno ze tyn krzipop ńy mou za tela wody coby poradźůła krůńćić kołůma
uod můna. Bestůs barzi wjerzić trza tyn ftorzi radzům ize to bůł wjatrouk i stoł
na gůrce ńedalako. Jak śe můnourz Mourćinek uobjejśůł, to pod Kůmprachcicůma,
wele Rynny, we 1891 roku postawjůnou bůła kaplicka dlou śwjyntej Any. Ta
kaplicka stoji do dźiśa. Jescy przed pjyrsůn wojnůn, kej rouz przisoł feste
wjater, uochojdzki můn śe uobalůł i jus zoudyn nazout go ńe postawjůł. Przed
pjyrsůn wojnům ńedaleko uod můna bůła tes wypoulanou cegła. Na placu ze ftorego
ceglourze brali glina zrobjůł śe stouwek ftory uostoł do dźiśa. Drůga ftorou
kludźůła uod śuseje do můna teraski zwjy śe 'ul. Młyńska'. Jak ftojś tan
mjyskou, to padajůn ize uůn "mjyskou na Můnku". Goudou śe tes "iś na Můnek" abo
"iś bez Můnek". A tak wyglůndou Můnek knypsńynty ze satelity.

Pastusyńec (Pastuszyńec). Tak padajůn na teryn wele fojerwery i Ganśirynku (abo
tyn teryn do kupy ze Ganśirynkyn).

Plama. Tak goudajůn na teryn mjyndzy Půlkyn a glajzůma ftore kludzůn ze Uopolou
do Nyse.

Podlejśy. – pouran chaupkůw pod lasyn wele Nowej Kuźńe. Na polskich landkartach
Podlejśy je zmjanowane jako 'Podlesie'. Podlejśy ze wjyrchu idźe uobejzdrzeć
tukej.

Půlko. Tak śe zwjy krzizůwka na pocůntku drůgi Szydelskej. Na zachůd uod Půlka
je Plama, we rychtůnku punocnyn idźe zajechać do cyntrum Kůmprachćic. Na wschůd
uod Půlka je śusejou.

Rejmize/Ryjmize. Rejmiza abo Ryjmiza to je po ślůnsku taki lousecek mjyndzy
polůma abo łůnkůma. Douokoła Uochůdz rojśńe kans małich louskůw, nale mjůno
'Rejmize'/'Ryjmize' je uzywane yno dlou tich louskůw ftore rosnůn mjyndzy
Uodzodzůma a Důmeckyn, tak barzi uod punocnej strůny. Jak śe idźe na prostki ze
Judynbergu we strůna Důmecka, tak co Rynna śe mou po prawej strůńe, to za
trzećůn ślojzůn (zastawůn) na Rynńe je nouprzůd Pjyrsou Rejmiza, a dali Drugou i
Trzećou. Goudou śe: "iś na Rejmize", "iś bez Rejmize", "być my na Rejmizach",
"łajźić my po Rejmizach". Tak widać Rejmize ze satelity.

Rynna (Uochodzůnka). Tak śe zwjy krzipop przi ftoryn wele śuseje (co leći uod
Pruskowa bez Uochůdze aze do cyntrum Kůmprachćic) przełajźi
uochojdzko-kůmpraskou grańica. Tak richtich to nouprzůd sůn dwje Rynny: Prawou
Rynna i Lewou Rynna. Prawou Rynna mou swůj pocůntek we Uochodzach przi Zidlůngu
a przełajźi ńedaleko uod Skwarzisu. Lewou Rynna zacynou śe we louskach na
Ameryce, mjyndzy Zidlůngyn a Kotuloukůma. Lewou Rynna je dugsou uod prawej,
bestůs ńeftorzi yno na ńa goudajůn 'Rynna', a Rynńe Prawej ńe douwajůn zoudnego
mjůna. Uobje Rynny słazůn śe po zachodńej strůńe uod śuseje i dali zwjůn śe jus
ajnfach Rynnůn. Do Rynny wlatuje krzipop Studźůnka co śe zacynou na Judynbergu.
Za kůjńcym Studźůnki na Rynnie sůn trzi małe ślojze (place dźe woda je
zaśtopowanou), na ftore padajůn 'zastawy'. Dali, za tymi trzůma zastawůma, Rynna
leći bez Rejmize we strůna Důmecka dźe wlatuje do Pruskowjůnki (uoficjalnyn
mjanyn uod tej rzycki je 'Prószkowski Potok'). Jescy przed drugůn wojnůn sło we
Rynńe chytać ryby. Skůnd śe wezło mjůno 'Rynna', gynau ńe wjadůmo. Ńeftorzi
radzůn ize pjyrwej tyn krzipop bůł wyćepany wy formje rynny bestůs tak a ńe
inacy śe zwjy. Prawou Rynna zacynou śe dźejś tukej. A totukej widać pocůntek
lewej Rynny. Całou Rynna (uod zdrzůdła lewej Rynny aze do Pruskowjůnki) je dugou
na jake 5 kilomejtrůw. Na ńeftorich topograficnych landkartach Rynna i lewou
Rynna majůn mjůno `Moszczana'.

Skwarzis. Wele drůgi ftorou teraski mjanuje śe 'ul. Leśna', uod strůny Ameryki,
pjyrwej bůły bagna i kans torfu. Jak śe tyn torf rouz chyćůł, jescy przed
pjyrsůn wojnůn, to bez dugi cas śe hajcowoł i durch śe tan skwarzůło a
smańdźůło. Ludźe bouli śe na tyn plac łajźić, bo przecyś to můgło zynknůńć i
můgli by pod spodek wlećeć. Uochodzańe padali ize tan śe djoubły poulůn abo
skwarzůn pod źymjůn. Stůnd śe wezło mjůno 'Skwarzis'. Tukej je Skwarzis
knypsńynty ze satelity. Ńedaleko uod Skwarzisu tes zacynou śe prawou Rynna.

Stoletńi Důmb. Je to noubarzi znany strům pod Uochodzůma. Jak śe wele feśtrowńe
wjedźe na drůga Uopolskou, to za autobanůn A4 a jake 700-800 mejtrůw przed
Antkym (przed Antkowńůn) trza skrůńćić tukej w prawo. W lejśe po lewej strůńe
drůgi stoji feste stary důmb, na ftory jus przed pjyrsůn wojnůn ludźe padali
'stoletńi důmb'. Bestůs uůn jus baje mjoł tera bez dwjesta rokůw. Goudou śe
"jadymy na stoletni důmb". Trza sam tes pedźeć ize kej śe pojedźe dali uod drůgi
Uopolskej we strůna Sidlowa [uoficjalne mjůno tera: Szydłów], to na kraju lasa
stoji drugi 'stoletńi důmb', ftory bodejś je jescy starsy uod tego Uochojdzkygo.

Studźůnka. Studźůnka je to krzipopek wy Kůmprachćicach dugi na jake 400-500
mejtrůw ftory mou swojy zdrzůdło na Judynbergu i wlatuje do Rynny. Ludźe padajůn
ize rouz, jescy przed pjyrsůn wojnůn, przijechoł tukej jedyn cowjek ftory mjoł
ślepego kůńa. I uopůkoł tymu kůńowi uocy ze studźůnkowego zdrzůdła. Bodejś tyn
kůń zacůn zarouski widźeć. I kej śe to uozesło, to ludźe ze wśůw douokoła zacli
przijyzdzać san po woda na uocy. Zdrzůdło uod studźůnki jus wjela rokůw ńe bůło
ślůmowane i bestůs je tera blank zarojśńynte trouwůn, a kej desc ńe padou, to
ańi ńy ma we ńyn wody. Przi zdrzůdle stoji strům na ftoryn je powjesůny
uobrouzek ze Matkůn Boskůn.

Śpitoul (Śpitoulik). W Uochodzach nigdy śpitoula ńe bůło i ńy ma. Trza bůło
zawdy jejźdźić na Pruskůw (pjyrwej 'Proskau', teraski 'Prószków'), tak wele 7 km
na połedńowy wschůd uod Uochůdz. Jak ftojś jechoł ze Uochůdz śusejůn we
połedńowyn rychtůnku, to padali ize uůn "jedźe na Śpitoul". Skuli tego
połedńowou tajla Uochůdz mou do dźiśa mjůno Śpitoul.

Sydelskou /Szydelskou (drůga). Tak śe zwjy drůga we lejśe ftorou zacunou śe przi
Půlku, kludźi wele Kotuloukůw i dali na połedńowo-zachodńi zachůd, do Sidlowa
[uoficjalne mjůno tera: Szydłów]. Ludźe we Uochodzach radzůn, ize bez lato 1807
roku uod Neisse [teraski: Nysa] drůgůn Szydelskůn przełajźůła armijou uod
Napoljůna.

Tabula. Jak śe jechało ze Krzizůwki na Zidlůng, to tan dźe zacynou śe drůga do
feśtrowńe bez kupa lout stoła zaruśćałou tabula. Jak ftojś kumu pedźoł ize
bańdźe na ńygo cekoł "przi tabuli" abo "wele tabule", to bůło wjadůmo dźe to je.

Uochodzůnka. Tak śe padou (a) na krzipop Rynna (b) na śuseja ftorou kludźi ze
Pruskowa bez Uochodze do cyntrum Kůmprachic; ta drůga mou dwa uoficjalne mjůna:
we Uochodzach to je 'ul. Opolska', a we Kůmprachćicach 'ul. Ochodzka'.

Uopolskou (drůga). Uopolskou zacynou śe wele uochojdzkej feśtrowńe i kludźi na
połedńowy zachůd mjyndzy Kurejkůn a Adlerkůn, nad autobanůn A4, bez Durśtik,
wele Antka (po polsku: 'Dębowiec'), bez Cerwjůny Krziz, aze do Przichoda. Mjůno
'Uopolskou' dali tej drůdze Przichodzańe ftorzi pjyrwej ńůn jejźdźyli ze
Przichoda bez Uochodze na tourg do Uopolou. Pozůr: drůga Uopolskou we lejśe a
śuseja ftorou śe teraski uoficjalńe zwjy 'ul. Opolska' to sůn blank roztomajtne
drůgi!

Wypoulůnka. Jak śe jedźe uod Uochůdz drůgůn Uopolskůn we strůna Przichoda, to za
Antkyn je las ftory śe wyhajcowoł we 1943 roku. Na tyn las Uochodzańe padajůn do
teraska 'Wypoulůnka'.

Źelůnou (drůga). Tak goudajůn na drůga we lejśe ftorou kludźi na połedńowy
zachůd, mjyndzy Bjołům a Kurejkům. Mjůno wezło śe uod tego ize na tej drůdze
zouwdy rosło kans trouwy.

Zastawa. Tak śe goudou na pjyrsou ślojza na Rynńe, jake pu kilomejtra uod
Jydynbergu we strůna Důmecka. Pjyrwej bůł tan taki podugowaty stouwek do ftorego
kans dźejckůw ze Uochůdz jejźdźůło śe kůmpać. Jak łůnka wele Zastawy bůła
uośycůnou, to fojermany przijyzdzali tan ibować abo plůmpać woda. Padou śe "być
my na Zastawje", "iś/jechać na Zastawa", "Kůmpać śe na Zastawje/w Zastawje".
Ńeftorzi 'zastawůma' zwali wszyske trzi ślojze na Rynńe.

Zidlůng. Tak śe zwjy zachodńou tajla Uochůdz, ńedaleko uod lasa. Mjůno wezło śe
uod mjymjeckygo słowa 'Siedlung'. Na Zidlůng ńeftorzi padali tes `Teksas'. Tukej
idźe uobejzdrzeć Zidlůng knypsńynty ze satelity. Uoficjalnyn mjůnyn Zidlůngu
teraski je 'Osiedle'.

Zoupůćy/Zoupůć. Tak goudajůn na tajla Uochůdz przi drůdze ftorou zwjy śe teraski
'ul. Prószkowska'. Douwnyn mjůnyn zoupoćou je `Zaśyłek'.



https://szl.wikipedia.org/wiki/Szczyrkowa

Szczyrkowa (Crotalus atrox) je půłnocnohamerikański god ze familije żmijowatych.
Půmjyszkuje połedńe USA a půłnocno tajla Meksyka. Mo do 2 m dugośći, je fest
ćynżki a mo śe go za nojbarzi ńybezpjeczno szczyrkowa Půłnocnyj Ameriki, bo
zajmuje pjyrszy plac jeli chodźi uo wjelość bajsńyńćůw a letalne przipodki. Ńy
je to gatůnek, kery mo jakich naturalnych wrogůw, skiż tygo wystympuje na
szyrokim uobszorze.

Gůńi uůn uosobliwje małe cyckocze a ptoki, nale bez toksyczność jego gidu, jego
bajsńyńće moge być tyż letalne lo czowjeka - kożdy rok prziuwożo śe we USA pora
śmjyrtelnych przipodkůw, atoli egzystuje prawe antidotům blank chrůńůnce przed
nastymstwůma pobajsańo. Gorszy gid mo ino djamyntowo szczyrkowa.

Szczyrkowa mo na kůńcu kwosta uostrzegajůncy narzůnd. Gady przed pjyrszům
wylinkům jeji ńy majům, u majerantnych skłodo śe ze ůng. cyjn pustych
kamerlikůw, co szczyrkajům kej uo śa uoćyrajům. Po kożdyj nowyj wylince dochodźi
jedyn kamerlik szczyrkůwki. God tyn mo nojgłośńyjszo szczyrkůwka spojstrzůd
wszyjskich ze swojij zorty. Ńykej szczyrkůwka śe uodrywo a zaczyno rosnůńć na
nowo. Srogo szczyrkůwka do śe usuchać ze poradźyśyńću myjtrůw. Przi szczyrkůwce
sům tyż bjoło-czorne gurty.

Mjůno "szczyrkowa" ńy je lo ślůnskij godki uosobliwe - wźyno śe ze teksaskij
gwary jako jedno ze słůw utworzůnych lo nowych zachůw, kere ślůnsko ymigracyjo
tam můgła uobezdrzeć.



https://szl.wikipedia.org/wiki/Su%C5%AF%C5%84ce

Słůńce inakszyj Klara – postrzodkowo gwjozda Słůnecznygo Ukłodu, wele keryj
kwyrlo Źymja, inksze planety a myńsze ńybjeske ćoła. Klara to nojwidńyjszy
uobjekt na ńybje a uobyczne zdrzůdło energije, kero przibywo ku Źymji.

Astronůmiczny simbol Słůńca to uokrůng s punktym we postrzodku: (Unicode: 2609).

Słůńce je gwjozdům głůwnygo ćůng (V klasa widnośći). Typ widmowy uod ńigo (G2)
charakteryzuje bjoławo farba a uobecność we widmje lińji zjůńizowanych a
neutralnych metali a fest lichych lińji wodoru.

Klara leży we jydnym s ramjůn szpiralnych Galaktyki, 26 tyśyncy śwjytlnych rokůw
uod jeji postrzodka a ůngyfer 26 rokůw śwjytlnych uod plaszczyzny růwńika
Galaktyki. Kwyrlo wele cyntrům Mlycznyj Cesty gibko na 220 km/s we czaśe 226
miljůnůw lot, co dowo bez 20 uobjygůw po dźiś dźyń we gyszichće gwjozdy. Uod
Słůńca dźeli nos ůngyfer 150 mln km.

Słůńce je kuglům zjůńizowanygo gazu uo maśe 1,9891 × 1030 kg (333 950 mas
Źymje), przi czym 74% zajmowo wodůr, 25% - hel, a myńi kej 1% to ćyńżejsze
elementy a roz za kedy proste chymiczne spojiny (zwjůnzki). Kugla plazmy
utrzimywano je we hydrostatycznyj růwnowadze skiż śiły grawitacyje s jydnyj
zajty a rosnůncym a tyż s głymbokośćům a ćiśńyńym gazu, kere růwnoważy ćynżar
materyje ponad. W cyntrům ćiśńyńy erbuje wertość 1016 Pa, co je wyńikym faktu,
aże jůndro rozhajcowuje śe do tymperatury poranośće miljůnůw stopńi, we keryj to
tymperaturze můgům już zalajzować reakcyje jůndrowe. W przipadku gwjozd głůwnygo
cugu reakcyjům jůndrowům, kero dowo ynergijo je pomjana wodoru we hel. Gynstość
materyje we jůndrze Słůńca to 1,5×105 kg/m³, nale wysoko tymperatura trzimje
materyja we stańy gazowym, atoli gynstość gazu na wjyrchu to 10–4 kg/m³, czyli
je to prawje průżńo. Na podstawje uodmjynnych własnośći plazmy a procesůw we ńij
zachodzůncych, kere wyńikajům s růżńic we gynstośći i tymperaturze, idźe
wyrůżńić trzi roztůmajte becyrki postrzodku Słůńca: jůndro, uotoczka a
atmosfera.

Připuščo śe, aže Suůńce powstouo ůng. 4,6 milijorda lot tymu. Po trwajůncym
kilkadźeśůnt miljůnůw lot uokreśe kurčyńo śe uobuoku mjyndzygwjozdowygo, Suůńce
rozpočyuo pobyt na ćůngu guůwnym (zob. Djagrům H-R). Bez 4,6 milijorda lot
Suůńce zwjynkšůúo swůj průmjyń uod 8 do 12%, a jasność uo uok. 27%. Zawartość
wodoru we jůndře modygo Suůńca wynośiua ůng. 73%, uobecńy juž yno 40%. Kedy
zapasy wodoru wyčerpjům śe, co nastůmpi za myńi wjyncyj kolejne 5 mld lot,
Suůńce zmjyńi śe we čerwůnygo uolbřima, po čym uodřući zewnyntřne warstwy,
přeistačajůnc śe we bjouygo karua. Bez wjela milijordůw lot bydźe styguo, až
stańy śe čornym karuym (wšychśwjot je ješče za mody, by istńouy take uobjekty).



https://szl.wikipedia.org/wiki/Stany_Zjydno%C4%8D%C5%AFne

Zjednoczůne Sztaty, Zjednoczůne Sztaty Ameriki (ang.: United States, United
States of America, we abrewjacyji: US, USA) – państwo rozlygowane we Půłnocnyj
Americe. Grańica mo s Kanadům na půłnocy a Meksykym na połedńu; uod wschodu
grańica kraju stanowi Atlantycki Uocean, uod půłnocnygo wschodu Arktyczny
Uocean, a uod zachodu Pokojny Uocean. Je to trzeće państwo śwjata jeli chodźi uo
terytoryjům (po Rusyji a Kanadźe), a tyż trzeće we wjelośći ludźůw (po Chinach a
Indyjach).

Zjednoczůne Sztaty powstały pod kůńec XVIII stolećo, Deklaracyjo Samostanowjyńo
uogłoszůno we 1776 roku. Na poczůntku mode państwo toczůło wojny, wpjyrw ze
Ynglandym, do kerygo zawczasu uosobne sztaty noleżały jako kolůńije, ńyskorzi we
rokach 1861-1865 bůła secesyjno wojna, mjyndzy půłnocnymi sztatůma, kere bůły za
zńyśyńym ńywolńictwa, a połedńowymi, kere chćały je utrzimać, a tyż we tym samym
XIX stoleću ze Meksykym.

Terozki Zjednoczůne Sztaty sům nojwjynkszům ekůnůmicznům a armijnům potyngům
śwjata. We zagrańicznyj polityce uod wrześńa 2001, po terrorystycznych zamachach
na World Trade Center a Pentagůn, kůncyntrujům śe na wojńe s terroryzmym.

Admińistracyjńy sům potajlowane na 50 sztatůw a dystrykt Kolůmbijo, s czygo 2
sztaty - Alaska a Hawaje - leżům poza zasadńiczym uobszarym kůntynyntalnyj tajli
USA - Alaska na půłnoc uod ńygo a Hawaje furt na zachůd, na Pokojnym Uoceańe.



https://szl.wikipedia.org/wiki/SSSR

Sojusz Socjalistycznych Sowjeckich Republik (ros. Союз Советских
Социалистических Республик, СССР, trb. Sojuz Sowjetskich Socjalističeskich
Rjespublik, trl. Soûz Sovetskih Socialističeskih Respublik) inakszy SSSR, Sojusz
Sowjecki – historyczne, totalitarne państwo socjalistyczne we Ojropje půłnocnyj
a wschodńij a Azyje půłnocnyj a strzodkowyj.

Uobjymowoło plac kole 22 mln km² uod Bałtyckego Morza a Czornygo do Pacyfiku
(nojsrogsze we historyji nowożytnyj śwjata), istńoło uod 30 grudńa 1922 do 26
grudńa 1991.

S kůńcym swojigo istńyńo, we 1991, SSSR mjoł do kupy pjyntnośće republik
(Zakałkasko FSSR we 1936 roku podźelůno na Armyńsko SSR, Azyrbejdżańsko SSR a
Gruźińsko SSR; Karelo-Fińsko SSR wklůdzono do Ruskij FSSR we 1956 roku).
Nojsrogszo s republik, tako skuli ludnośći, placu, jako śyły
polityczno-ekůnůmicznyj, bůła to Rusko FSSR. S kůńcym istńyńo tygo państwa we
SSSR kole uůnych 15 republik bůuo tyż 20 republik autonomicznych, 8 uobwodůw
autonomicznych, 10 uokryngůw, a jeszcze 6 krajůw a 123 uobwodůw.



https://szl.wikipedia.org/wiki/Pr%C5%AFd%C5%84icki_djalekt

We tych djalyktach ńy mo sypjelyńo. Downe duge a godajům we ńych: ou, oeu abo eu
(zoulyty, čekoeu, w treuwje). Na kůńcu traći śe spůuguoska nosowo, kero śe mjyńi
we nosowo farba uod samoguoski (drugim, mům, kůńům čyto śe kej drugi, mů, kůńů
ze samoguoskům nosowům na kůńcu). Nosowe a můmy sam po mjynkich i twardych
spůuguoskach a na kůńcu (prandko, kśandza, zrobjam). Tymaty sům wyrůwnane i we
řečowńikach (jelyńy, kej baby) i we přimjotńikach (stari, kej tůńi). Před
spůuguoskůma mjynkimi we postřodku pokozuje śe j (kojśćůu) – je to fynůmyn
mjanowany antycypacyjům mjynkośći.

Jedńi ludźe mjeli jednam cůrkam, a ta cůrka chćaua mjeć kawalyra ze bany. No i
tak śe znejdli dwa ty kawalyry. Uoba byli ze bany. Ale uůna byua bardzo
wymyjślatou. Jednygo by byua chćaua ze tich dwůch. I tak powjedźaua. Jednymu
byuo Jůzek, a jednymu Karlik. I přišeu dźiś wječůr Karlik, a tyn sům wječůr
godźinam ńeskoři přišeu Jůzef, a jedyn uo drugim ńe wjedźou. A ti dźouše byuo
Kajśka. I kej přišeu tyn Karlik na ty zoulyty, ta Kajśka mu padaua: »Karličku,
ejźli to učyńiš, co jou bydam chćaua, to byńdźeš můj«. A Karlik powjedźou: »ńech
jest, co chce, jou wšystko zrobjam« (Uynžce).

Antek i Francek robjyli u dwůch śoduoeúkůw i ńy mjeli co jejś. I smůwjyli se,
iže tyn jedyn śoduoeúk moeu na gůře uořechi, a tyn drugi moeu we chlywiku
wjepřka. I smůwjyli se tak, iže jedyn půdźe po tygo wjepřka, a drugi po uořechi,
a we zwůńicy we kojśćele śe zyjńdům. Francek nabroeu worek uořechůw i čekoeu we
kojśćele na Antka, a Antka zuapoeu śoduoeúk na wjepřku. Francek čekoeu we tyj
kojśćele na Antka i tam přebjyroeu ty uořechi. Rano uo pjůntyj šeu kojśćelny
zwůnić jučšńam i suyšou tam šuščeć. I šeu dů dům i powjedźöu kobjyće, iže tam ńe
idźe iś, bo tam kojśćůma řańźi (Kjyrpjyń).



https://szl.wikipedia.org/wiki/Otto_I_Wjelgi

Otto I Wielgi (* 23 listopada 912, † 7 maja 973 w Memleben) – ksiōnżã Saksōnije
w rokach 936-961, miymiecki krōl ôd 936 a rzimsko-miymiecki cysŏrz ôd 962, z
dynastyje Ludolfingōw.

Otto sie stoł krōlym Miymiec bez elekcyjõ w roku 936. Fajernŏ koronacyjŏ bōła we
tym samym roku w Aachen. Po korōnacyji musioł pokōnać rebelijõ saksōńskich,
bajerskich, lōtaryńdzkich a frankōńskich ksiōnżōnt, kerym pomŏgali braty Otto –
Thankmōr a Hajna. Kej wygroł w roku 939 napoczōn potyngować swojã władzã –
pōmŏgały mu w tym Kościōł a skuplowania we dynastyji.

Polityka Ottōna była ekspansywnŏ wōczy Słowianōm – na jejich ziymi tworził
poczetne marchije a jego państwo ôbsadziyło teryn aże do Ôdry. Na Miymcach
znŏleżoły Italijŏ, Czechy a Danijŏ. Podbite ludy chrystianizowoł. 10 siyrpnia
955 pokonoł Madźarōw na Lechowym Polu wele Augsburga a zastawiył jejich angryfy
na strzodkowõ Ojropã. Ôd 963 podle Thietmarowyj kroniki Otto dostŏwoł trybut ôd
ksiyncia Polan, Miyszka I.

2 lutygo 962 papiyż Jōn XII koronowoł Ottōna w Rzimie na rzimskigo cysŏrza.
Bezto że chcioł uznaniŏ Bizancjum, używoł jyno tytuły „cysŏrz” bez przimiotnika.
Jeszcze za swojigo życiŏ zrobiył cysŏrzym swojigo syna, Otto II. W roku 972
wynokwjoł ôddać Bizantyjskimu Cysŏrstwu podbite ziymie w Italiji za wzajymne
uznaniy cysŏrskich tytułōw. Coby to podsztrychnōńć Otto II hajtnōn sie z
Theofano z familije bizantyjskigo cysŏrza Jana I Tzimiskesa.

Otto I umrził w 973 roku (bōł 61 rokōw stary), jego grōb je we katedrze w
Magdeburgu.



https://szl.wikipedia.org/wiki/Ner%C5%AFn

Nerůn (Lucius Domitius Ahenobarbus, a po adopcyje bez Klaudjuša Tiberius
Claudius Nero Caesar Drusus Germanicus) – ur. 15 grudńa 37 we Ancjům - um. 9
čerwca 68 we Řimje) – cysoř řimski we lotach 54 - 68, syn Gnyjuša Důmicjuša
Ahynobarbusa a Agrypiny Muodšyj - půźńijšej žůny cysořa Klaudjuša.

Wychowanek Syneki Muodšygo, wbrew powšychńy panujůncyj uopińje (kero zawdźynčo
wybitnymu historykowi Tacytowi) mjou wjelgo grajfka poetycko a aktorsko. Cysoř
řimski uod 54 roku, kedy to jygo matka uotrůua swojygo chopa a přejyua wuadza.
Nerůn uodsůnůu půźńij matka uod ajnflusu na wuadza, a we kůńcu, we 59 roku,
zlećiu jeji zamordowańy. W 62 roku Nerůn hajtnůu śe s Poppeům, kero pjyrwy boua
žůnům Rufrjusa Crispinusa, a nastympńy Uothůna - kamrata Nerůna. Poppea bůua
kochankům Nerůna juž uod 58. Umřyua we 66 roku, odug Swetůńuša we wyńiku
kopńjyńća zadanygo bez moužůnka, gdy bůua we ćůnžy.

We 64 roku shacowou śe Řim. Nerůn wykořistoú fakt, aže srogi plac mjasta śe
zwolńiu a rozkozou wybudować uolbřimi pauac. Wywououo to podejřyńo,
rozpowšychńane bez wrůge cysořowi strůnńictwa we synaće, jakoby to Nerůn
rozkazou shajcować mjasto. Ńy je to prawdopodobńy prowda, gdyž wůwčas Řim
hajcowou śe čynsto, bůuo to zwjůnzane ze sposobym stawjańo budynkůw. Podug
Tacyta (Ročńiki ks. XV, rozdź. 44), Nerůn chcůnc uodćůngnůńć uod śebje
podejřyńo, wina za požar ściepou na zamješkujůncych we Řimje chřeśćijan, co
stouo śe přičynům fali krwawych represyji. Uo uowych represyjoch wspůmino
Swetůńuš we žywoće Nerůna rozdz. 16: "Ukarano torturůma chřeśćijan, wyznawcůw
nowygo a zbrodńičygo zabobůnu".

Despotyzm Nerůna wywouywou coroz srogše ńyzadowolyńy. W marcu we Galiji
zbůntowoú śe přećiwko ńymu Windeks, powstańo wybuchy we Hišpańiji a Judyji. Juž
na počůnku kwjetńo wojsko we Hišpańje uobwououo cesařym Galbym. Uopuščůny nawet
bez gwardja pretorjańsko, zdradzůny bez nojbližšych wspůupracowńikůw, Nerůn
popeuńiu samobůjstwo 9 čyrwca 68 roku.



https://szl.wikipedia.org/wiki/Namibij%C5%8F

Namibijo (Republika Namibije, ang. Republic of Namibia, afrik. Republiek van
Namibië, mjym Republik Namibia) – państwo we połedńowyj Africe, nad Atlantycki
Uoceanym (mo 1572 brzygowyj lyńije). Grańica mo s Angolům, Botswanům, RPA,
Zambijům a Zimbabwe. Dowńi kraj bůł mjanowany "Połedńowo-Zachodńo Afrika".

S anfanga zaśedlůno bez Buszmynůw a Hotyntotůw. Skiż trudno dostympnych brzygůw
a ńygośćinnygo, skalistygo a pustynnygo lůndu, bez dugszy czas uomijano uod
Ojropejcykůw. Pjyrsze ojropejske pośadłośći założyli sam Ńiderlandczyki we XVIII
stoleću (Wjelorybjo Zatoka a Wyspa Halifax). Uod 1884 uostała mjymjyckům
kolůńijům pode mjanym Mjymjecko Połedńowo-Zachodńo Afrika. We 1915 zajůno bez
armijo RPA, ńyskorzi, we 1920, uostała jeji mandatowym terytoryjům.

We 1959 powstało SWAPO, kere bůło uorgańizacyjům walczůncům uo ńypodległość lo
Namibije. We 1968 Uorgańizacyjo Zjydnoczůnych Norodůw půmjyńůła mjano kraju na
Namibijo a uodebrała RPA mandat do kůntroli nad Namibijům. RPA ńy uznała tyj
decyzyje a durch Namibijo uokupowała, aże po 1990 rok.



https://szl.wikipedia.org/wiki/Mokszany

Mokszany (mokszańsko godka: мокшет, mokshat) je rodźimy lo terynůw Strzodkowyj
Wołgi lud fino-ugryjski, kery wespůł ze Erzjanůma a Maryjczykůma sům mjanowańi
Wołżańskimi Finůma. Myńi kej jydno trzećo Mokszanůw mjyszko we Autůnůmicznyj
Republice Mordowije we Rusyji, we baseńe Wołgi. Reszta je porozćepowano po
ruskich uobwodach kej rjazański, tulski, tambowski, samarski, uorynburski,
pynzyński, uljanowski, saratowski jako tyż we Tatarstańe, Czuwaszyji,
Baszkortostańe a strzodkowyj Azyji (Kirgistůn, Turkmyńistůn, Uzbekistůn,
Kazachstůn, Syberyjo, Daleki Wschůd), Azerbejdżůn, Armyńijo, Estůńijo, Ukrajina,
Finlandyjo, Australijo a Zjednoczůne Sztaty. Mokszanům a Erzjanům śe dostało
autůnůmiczne terytoryjo a prawa nacyje kej bůł Sojusz Socjalistycznych
Sowjeckich Republikůw we 1928. Rusyfikacyjo zwjykszůła śe we rokach 30. XX
stolećo, a wjadůmość mokszańskij godki do rokůw 50. bůła fest ńikło.

Androphagi (po grecku na “ludożyrcůw”) na půłnoc uod Scytyje (podle Herodota),
we lasach mjyndzy wjyrchńimi bjygůma Dńepra a Důna sům powożańi jako pjyrszy lud
smjanowany przodkůma Mokszanůw (Gorodecko archeologiczno kultura). Herodot tyż
dowo uopis persko-scyckij wojny we 516-512 p. Chr., kero powźůna wszyjske
plymjůna Strzodkowyj Wołgi. Sarmaty wypyńdźili Scytůw a podporzůndkowały sobje
ńykere mokszańske klany, nale ńy poradźili śe dali rozplewić skiż jejich
ńyliczebnośći. We rokach 100 a 200 n.e. Anty, Słowjany, Mokszany a Erzjany bůły
nojtyngszymi a nojliczebńijszymi ludůma uod Wschodńich Ojropejcůw. . Do końca IV
w. n.e. srogo tajla Mokszanůw dołůnczůła do plymjůnůw Hůnůw a wźůna udźoł we
uobrůńe Uostrogockigo Imperyjům we 377, tedy śe przesůnyli na wschůd a
zamjyszkali we Panůńiji. Zaprzynże uod kůńůw bitewnych, a znamjyńńy wyńdźidła
sům take same kej u Hůnůw a jejich uodpedńiki sům znejdźůne we Wschodńij Ojropje
a Kaukaźe.

Mokszany bůły wymjyńane postrzůd norodowośći Panůńije a Bohymije ze tygo
uokrysu. Kśůnżynstwa mokszańske Murunza, Onuza, Seliksa we mjyndzyrzyczu Uoki a
Důna bůły we przimjerzu ze wczesnym hůńickim państwym Hůńiwar. Podczas panowańo
Attili panůńske Mokszany bůły tajlům jygo armije we uoblynżyńu Rzimu.
Archeologiczne dane potwjyrdzajům, co grańica byćo Mokszanůw śe ńy pomjyńůła
mjyndzy IV a VIII stolećym. To bůł czas powjarkowygo krůla Tjusztja, władcy
Mokszanůw, Erzjanůw, wjerza tyż ludůw Meszczera a Murůmjanůw. Ůngyfer roku 450
Mokszany mjały smołwa ze Alanůma na Strzodkowyj Wołdze, (Przimjerze Burtass).

Kśůnżynstwo Seliksa stało śe wasalym Chazarskigo Chanatu we IX stoleću. Fyszt
Śwjyntosłow I we 965 roku podug Ibn Haukala „zaatakowoł sprzimjerzyńcůw, napod
na Sarkel a Bulgar a uośůngnůł Symyndyr” Dwa lata po Wjelgij Wodźe wykorzistoł
ja a uzdobůł Itil . Na poczůnku X stolećo wołgobůłgarski krůl Almysz powźůn
chazarski hołd. Nawrůćůł śe na islam, zawar przimjerze ze kalifym bagdadzkim
Muktafim a fůndnůł handlowe stojisko we becyrku zakolůw rzyki Uoki. Kijowski
kńaź Władimir powźůn kůmpańijo armije a przejůn Bulgar we 985 roku. Krůl Almysz
a kńaź Władimir dali swe szrajby pode handlowym a pokojowym paktym we 1006 a to
bůł anfang “wjecznygo pokoju” kery trwoł 80 rokůw. Wojna uo důminacyjo na Uoce a
erzjańsko forteca Obranosz sztartnůła nazod we 1120 roku.

Fyszt Władimir uopanowoł Uoszel we 1220 a zachćoł umyńszyć bůłgarski ajnflus na
Erzjańske Krůlestwo (Purgas Rus), kero bůło ze Wołżańskům Bůłgaryjům
sprzimjerzůne. Kńaź Władimir porwoł a ńiszczůł Obranosz we 1221 a założůł Ńiżnij
Nowgorod. Erzjański krůl Purgas a mokszański krůl Puresz prowadźili wojna a kej
Purgas sprzimjerzůł śe ze Wołżańskům Bůłgaryjům, Puresz nawjůnzoł dobre kůntakty
ze kńaźym Jurijym.. We 1230 Purgas uoblygoł Ńiżnij Nowgorod, nale uostoł
pokůnany we walce. Ńyskorzi syn Puresza, fyszt Tjusztjůn ze swojimi kamratůma
Połowcůma najechali na jygo źymja a ja pońiszczůli.. Jak godo Raszid ad Din we
swojij Dżami al-tauarich, 4 wrześńa 1236 roku syny Dżoczi: Batu, Orda, Berke,
Kadan syn Ugedej chana, Buri wnuk Czagataja a Kulkan syn Czyngis chana wypedźeli
wojna Mokszanům, Burtasům a Erzjanům. Kożdy śnich kludźůł tůmynym (můngolskům
armijnům jednostkům růwnakům 10 000 ludźůw). Wojan zakůńczůła śe 23 śyrpńa 1237
kluczowům porażkům przi czornym leśe bliżno grańice państwa Rjazanůw.. Puresz
uostoł wasalym můngolskigo chana a muśoł przikuplować swoja armijo do tyj, kero
lozła na zachůd



https://szl.wikipedia.org/wiki/Maria_Goeppert-Mayer

Maria Goeppert-Mayer lub Maria Göppert-Mayer (urodzono 28 czyrwca 1906 roku we
Katowicach, umrziła 20 lutygo 1972 we San Diego we Kaliforńiji) – fizykerka
amerikańsko mjymjeckego pochodzyńo. We 1963 roku erbła Nobelprajsa s fizyki za
"uoddekńyńćo przi powłokowyj sztrukturze atůmowygo jůndra". Sům ino dwje baby
kere sům loberńikůma nobelprajsa, uůna, a Maria Skłodowska-Curie.

Pochodziła ze zasłůżonyj lo Ślůnska familiji uczůnych. Uod strůny fatra Maria
bůła śůdmům generacyjům uńiwersyteckich profesorůw. Rodzono bůła 28 czyrwca 1906
we Katowicach we doma na hulicy Młyńskij 5. Mjoła krzćiny we ywangelickim
kośćele Zmartwychwstańa Pańskigo wele Warszawskij hulicy, tym we kerym jeji
uojce mjeli żyńaczka.

We 1910 przekludzili śe do Getyngi. W 1924 zdoła matura, nasomprzůd bez trzi
roki sztudjyrowała matymatyka, a ńyskorzi půmjyńyła richtung na fizyka. We 1930
zdobůła doktorat ze kwantowyj fizyki. Po wydańu śe za Josepha Edwarda Mayera
przekludziła śe do USA, kaj rodźůła dwoje dźećkůw Marie Ann Wentzel a Petera
Conrada. Bez drugo śwjatowo wojna robjůła wele projektu Manhattan. Robota kero
przińosła uůnyj Nobelprajza robjůła we Argonne National Laboratory.

Aspoń wykludziła śe ze Ślůnska we trzećim roku żyćo to czuła śe zwjůnzana ze
Ślůnskem. Rychtowała půmoc lo Gůrnoślůnzokůw we USA, krům tygo spomůgała
geselszaft Gůrnoślůnzakůw we Pensylwanii - World Association of Upper Silesians.
W 1967 bůła we Warszawje skuli fajrowańo stoleća urodźin Marii
Skłodowskiej-Curie. Jak naukowy sekretorz PAN prof. Henryk Jabłoński doł ji
anfrag czy ma uůna jake szpecyjalne życzyńo, pedźała zarozki, co chćoła by być
we Katowicach. Ku swoji utropje ńy mogła uůnygo jasta uobejrzeć.

We 1972 umrziła na hercszlag a uostoła pogrzebano na kirchowje El Camino
Memorial Park we San Diego.

Amerikański Gezelszaft Fizyczny je szypferem wyróżńeńo uo mjańe Marii
Göppert-Mayer, dowanygo modym uczůnym dźołchům we fizyce s anfanga uůnych
karjery. We roku 2011 Amerikůński Postamt wydoł brifmarka s uůnyj uobrozkem.

Maria Göppert-Mayer uostoła uszanowano gryfńy pamjůntkowům tabulkům na murze
katowickiej chałpy we kerej śe rodźůła. Dźyńki starańom Zespołu Szkół
Ogólnokształcących nr 1 im. Mikołaja Kopernika w Katowicach mjanym Marii
Göppert-Mayer uostoła mjanowano hulica we cyntrum Katowic, mjyndzy ulicůma
Grundmanna a Sądowům. We fajrowańu nadańa mjana uůnyj hulicy broł udział źyńć
noblistki Donat Wentzel



https://szl.wikipedia.org/wiki/Kristbaum

Kristbaum (gojik, krisbaum) to je uobstrojůny iglok, kery śe stowjo důma we
adwynće a trzimje aże do Trzech Krůlůw. Nojczyńśći je to śwjyrk abo jodła, roz
za czas tyż dowo śe sztuczny iglok ze plastiku. Kristbaum uoblyko śe we
glaskugle, kety s kolorowych papjůrůw, lameta, wata, kero mo udować śńyg, wjyszo
śe tyż bůmbůny, a na samjuśkym wjyrchu betlyjemsko gwjozda. Zapalo śe na ńym
lampki, dowńi, kej ńy bůło po chaupach sztrůmu, a tyż i jaki czas kej sztrům już
bůł, nale ńy bůło tůńich lampek, dowało śe śwjyczki. We Wilijo po uroczystyj
wjeczerzy, pod kristbaum dowo śe geszynki (znamjyńńy lo bajtlůw), nale tak, coby
uůne ńy widźały co dowajům jejim dorośli a myślały co robi to jańołek abo
Dźećůntko. Zwyk strojyńo kristbauma prziloz na Ślůnsk ze Mjymjcůw we XVIII-XIX
stoleću. Dowńi, tradycyjům bůło zachabjyńy igloka prosto ze lasa, co trza bůło
robić rankym we Wilijo, noleżało to do gospodarza (gowy důmu) a mjało przitorgać
szczyńśćy cołkij familije. Uoficjalńy, pochodzyńy zwyku a jygo symbolika sům
tumaczůne jako nawjůnzańy do strůmu wjadůmuści dobrygo a złygo ze Biblije, nale
barzi je możebne co je to znůmy we Ojropje dowńi kej krześćijaństwo kosmiczny
strům mjanowany tyż strůmym żywota.



https://szl.wikipedia.org/wiki/Kornwalijo

Kornawalijo (ang. Cornwall IPA: /ˈkɔrnwɔːl/; kor. Kernow IPA: /ˈkɛ(r)nɔʊ/ abo
/ˈkɛ(ɹ)nɔʊ/) – gyszichtowo-geograficzny kraj, a tyż nojbarzi na zachůd położůne
hrabstwo Ynglandu. Je uůno położůne na Kornwalijskim Půłwyspje, na zachůd uod
rzyki Tamar. Ferwaltůngowe cyntrům a tyż jedźine mjasto uo katedralnym (city)
sztatuśe je Truro. Wjyrch Kornwalije (do kupy ze wyspůma Scilly je 3 563 km².
Gynstość zaludńyńo hrabstwa je 144 ludźi na km².

Kornawlijczyki to je jedyn ze sześću celtyckich norodůw. Ńykere ś ńich
uodporujům uobecnymu politycznymu sztatusowi regijůnu a fantujům uo wjynkszo
autůnůmijo.

Mjano Kornawlije (Kernow) wźyno śe uod celtyckigo plymjyńa, kere kejśik
pomjyszkiwało teroźno Kornwalijo, a kere Rzimjany zmjanowali Cornovii. Uůne
słowo wźyno śe uod jeszcze wcześńijszygo mjana plymjyńa Brytůw - Corneu.
Celtycki zdrzyń cern abo łacińske mjano cornu - uoba uoznoczajům winkel abo
půłwysep - mogům pokozować, co mjano uodnośi śe do kształtu Kornwalije . Podańy
na to używane uod ůng. 700r. p.n.e. mjano Cornubia uoznaczo ludźůw winkla a
nawjůnzuje do kształtu půłwyspa.

We VI a VII stoleću mjano bůło pomjyńane skiż ewolucyje staroangelskij godki.
Anglosasy dodali przirostek -wealas (auslyndery), kery we przikuplowańu do
jednyj ze nowszych form stworził mjano Corn-weales.

Fana Kornwalije (fana św. Pirana) to je czorny prostokůnt ze bjołym krziżym,
kery je prostopadły do podstow a bokůw. Powjarka godo, co tworzićel fany,
śwjytny Pirůn (patrůn kornwalijskich grubjorzůw cyny) stworził ja, kej widźoł
erc cyne, kery rozpuszczoł śe we uogńu. Jeji pochodzyńy ńyma ale do kůńca
ustalůne. Terozki je coroz czyńści używano, choćoż dali je powożano za
nacjonalistyczny symbol.

Patrůnym Kornwalije je śwjynty Piran, kery je tyż patrůnym grubjorzůw cyny. Je
uo ńim kupa kornwalijskych powjarkůw. Kornwalijczyki fajrujům uůnygo dźyń 5
merca.

Krům tygo roz za kedy godo śe, co patrůny Kornwalije to tyż św. Petroc a św.
Michał. Nale tyn pjyrszy czyńśći kojarzůny ze sztadym Padstow a drugi ze gurům
St Michael's Mount.

Korńijsko godka przinoleży do skupiny celtyckich godkůw a je fest spokrewńůno ze
walijskům a bretůńskům, myńi ze irlandzkům, szkockům gaelickům a manx. Korńijski
fůngowoł jako godka społecznośći do kůńca XVIII stolećo. We 1904 wydany uostoł
"Porynczńik korńijskij godki", kery napisoł Henry Jenner. Podszukůnki ze 2002
pokozały, iże po korńijsku poradźi godać do porzůndku wele 300 perzůnůw, a 3 000
poradźi po korńijsku jyn trocha pogodać. We Wjelgij Brytańiji ńy mo uůna
uokreślůnygo prownygo sztatusu, nale uczům jeji we 12 kornwalijskich
podstawowych szulach. Używo śe ji na przileżytość religijnych a śwjeckich
śwjůnt. We 2002 korńijski uostoł uoficjalńy uznany za godka norodowyj myńszośći
we Wjelgij Brytańije, a we 2005 lokalny regjyrůnek dostoł pjyńůndze uod
cyntralnygo rejyrůnku na jeji průmocyjo a uochrůna. Sztandardowo forma godki
przijyli we 2008. Dwa człůnki brytyjskigo parlamyntu: Andrew George, deputowany
ze St Ives a Dan Rogerson, kery reprezyntowoł Půłnocno Kornwalijo, złożyli
parlamyntarno prziśynga po kornijsku.

We Kornwaliji pomjyszkuje 513 527 perzůnůw, co dowo 144 ludźe na km2. Bestoż pod
zglyndym gynstośći zaludńyńo Kornwalijo je 41 na 47 hrabstwůw Ynglandu. Strzedńi
stoleće je 42roki. Kornwalijo mo zatela wysoki wzrost populacyje - 11,2% we
dźyśyńćoleću 80. a 5,3% we dźyśyńćoleću 90. co dowo ji zaś pjůnty plac pojstrzůd
hrabstwůw.

Nojmyńszo gynstość mo půłnocne wybrzeże a Wyspy Scilly. Jedźińy dystrykt
Restormel je mo gynstość zaludńyńo wjynkszo ańiżeli cołki regijůn South West
England.

Podug uůńskigo wszechuobecnygo wykozu (2001) nowjyncyj we Kornwaliji je
Ynglanderůw, zaś Kornwalijczykůw je ino 7%. Godo śe, iże wele 50% mo richtig
celtycke korzyńe.

Kornwalijo je rozlygowano na nojbarzi wysůńůnyj na połedńe tajli Wjelgij
Brytańije, skuli czygo jeji klimat je ćopły a słůneczny. Źimy sům łagodne a śńyg
ślatuje fest rzodko. (krům wyżki we postrzodkowyj tajli Kornwalijskigo
Půłwyspa). Strzedńo roczno tymperatura je mjyndzy 9,8 a 12°C. We Kornwaliji je
moc łagodnych zachodńich wjatrůw uod Atlantyckigo Uoceanu a je sam trocha
deszczůw, nale myńi kej we inkszych tajlach zachodńigo wybrzyżo Wjelgij
Brytańije. Rocznych uopadůw je kole 1100mm.



https://szl.wikipedia.org/wiki/Kongres_Nowej_Prawicy

Kongres Nowej Prawicy (tōmaczyniy: Kōngres Nowy Prawice. abrewjacyjŏ: Nowa
Prawica – Janusza Korwin-Mikke) je polskŏ, prawicowŏ politicznŏ partyjŏ ze
naturōm kōnserwatiwno-liberalnōm. Powstała ze skuplowaniŏ partyjōw Wolność i
Praworządność a Unia Polityki Realnej. Zarejerowali ja 25 marca 2011 ze mianym
Unia Polityki Realnej – Wolność i Praworządność (Ōńijo Realny Politiki - Swoboda
a Prawe Reskiyrowaniy). Prezesym partyje ôstoł Janusz Korwin-Mikke. 12 moja 2011
przemianowali ja na takŏ, jakŏ mŏ terŏzki: Kongres Nowej Prawicy.

Kongres Nowej Prawicy we ekōnōmiji uważŏ austryjacko szula reprezyntowanŏ
pojstrzōd inkszymi ŏd Ludwiga von Misesa a Friedricha Augusta von Hayeka a
mōnetarism (do bajszpilu Milton Friedman). Sōm ôni ku tymu, aże gospodarka to
sōm za fest złożōne procesy coby bar fto poradził je kōntrolować. Skirz tego
Nowa Prawica – Janusza Korwin-Mikke chce swobodnygo rynku. Dŏwajōm ôdpora do
włażyniŏ państwa we gospodarka. Sōm za zmyńszyniym dŏwek do państwa a
wyciepaniym bezma wszyjskych kōncesyjōw.

Wapynym partyje je ptŏk (fyniks), kery wzlatywŏ ku wiyrchowi, co mŏ pokŏzać
ŏdrodzyniy Polski. Mŏ ôn trzi farby - czŏrno, czyrwjōnŏ a modrŏ.

Polski śpiywkŏrz Genek Loska pedziŏł we wywiadzie, aże Kongres Nowej Prawicy je
ruchym, kery poradziłby pociōngnyć ruch dlŏ swbodoby Polski do przodku.
Ekōnomista Krzysztof Rybiński napisŏł, co ta partyjŏ mŏ nŏjlepszy ze wszyjskich
we Polsce program gospodarczy



https://szl.wikipedia.org/wiki/Kasz%C3%ABbscz%C3%A9_n%C3%B3t%C3%AB

Kaszëbsczé nótë (śl.: kaszubske nůty) to je kaszubsko śpjywka, kero śe śpjywo a
przi tymu pokazuje na planszy. Śpjywka je znůmo we cołkich Kaszubach. Uopisoł ja
kaszubski pisorz a dźyńńikorz Izydor Gulgowski.

To je krótczé, to je dłudżé, to kaszëbskô stolëca. To są basë, to są skrzëpczi,
to òznôczô Kaszëbã. Òznôczô Kaszëbã, basë, skrzëpczi, krótczé, dłudżé, to
kaszëbskô stolëca.

To je ridel, to je tëcz, to są chòjnë, widłë gnojné. Chòjnë, widłë gnojné,
ridel, tëcz, òznôczô Kaszëbã, basë, skrzëpczi, krótczé, dłudżé, to kaszëbskô
stolëca.

To je prosté, to je krzëwé, to je sledné kòło wòzné. Slédné kòło wòzné, prosté,
krzëwé, chòjnë, widłë gnojné, ridel, tëcz, òznôczô Kaszëbã...

To są hôczi, to są ptôczi, to są prësczé półtrojôczi. Hôk, ptôk, półtrojôk,
slédné kòło wòzné, prosté, krzëwé, ...

To je klëka, to je wół, to je całé a to pół. Klëka, wół, całé, pół, hôk, ptôk,
półtrojôk, ...



https://szl.wikipedia.org/wiki/K%C5%9Bynga_Morm%C5%AFna

Kśynga Mormůna je uznowano bez Kośćou Jezusa Chrystusa Śwjyntych w Dńach
Uostatńich, Spouečność Chrystusa i inkše kośćouy s ruchu Śwjyntych w Dńach
Uostatńich, za ješče jydno śwjadectwo uo Jezuśe Chrystuśe a do wyznawcůw tych
kośćouůw stanowi jydno (obok Bibliji) s podstawowych pism śwjyntych (pjyrše
wydańy - mařec 1830, Palmyra, USA). Zdańym tych wspůlnot je tuůmačyńym s godki
reformowanyj ygipskij dokůnanym bez Jůzefa Smitha na podstawje starožytnych
puyt, uotřimanych uod proroka Morůńygo.

Uopublikowano ja dotychčas we přez 93 godkach. Wydowano we nojwjynkšej ličbje
ygzymplaři bez Kośćou Jezusa Chrystusa Śwjyntych we Dńach Uostatńich pod
rozšeřůnym titlem: Kśynga Mormůna - Ješče Jydno Śwjadectwo uo Jezuśe Chrystuśe.

Kśynga Mormůna zawjero religijne zapisy prorokůw majůncych zamješkiwać ńygdyś
uoba kůntynynty Ameriki. Zgodńy s treśćům Kśyngi, jydyn s tych prorokůw, Lehi,
wywodźiu śe s Jerozolimy. Uokouo 600 roku p.n.e. Lehi uotřimou uobjawjyńy, we
kerym Bůg nakazou mu poprowadźić moua grupa ludźi na kůntynynt amerykański. Po
dotarću do Ameriki grupa ta stwořůua wspańauo cywilizacyjo. Bůg powouywou
kolejnych prorokůw, a Kśynga Mormůna mo stanowić zbjůr jejich pism. Jeji mjano
pochodźi uod Mormůna, proroka-krůńikařa, kery streśćiu uobšerne zapisy
uobejmujůnce wjela stoleći.

Gůuwnym wydařyńym we Kśyndze Mormůna je ukazańy śe Jezusa Chrystusa na
kůntynyńće amerikańskym chnet po uůnygo zmartwychwstańu. Wedle Kśyngi Mormůna
Chrystus naučou we Americe swojij Ewangeliji a zouožůu swůj kośćou podańy kej we
Jerozolimje.



https://szl.wikipedia.org/wiki/Jurij_Gagarin

Jurij Aleksiejewicz Gagarin (rus.: Юрий Алексеевич Гагарин, rodz. 9 marca 1934
we Kułszyńy kole Gżatska, um. 27 marca 1968) to bůł sowjecki kosmůnałta, pjyrszy
czowjek kery pofurgoł we kosmos. Pochodźił s familije robotniczo-bauerskij.
Wybroł karjera pilota, we 1957 ukůńczůł szula lotńiczo we Orenburgu, rok
ńyskorzi Akademijo Lotńictwa im. Żukowskigo we Moskwje. We 1960 dostoł śe do
grupy 20 pilotůw, kere zaczyńi tryńingi do furgńyńćo we kosmos. 10 kwjetńa 1961
Kůmisyjo Państwowo zdecydowoła, co uůn bydźe pjyrszym kosmůnałtům. Historyczny
lot mjoł plac 12 kwjetńa 1961 i trwoł godźina a 48 minut, za tyn czas Gagarin
uoblećoł roz doobkoła Źymja. Uostoł bohatyrem narodowym, a ńy poradźyu śe s tům
rolům, zaczůn nadużiwać alkoholu a zolyćić s myngům babůw uoroz. Zginył we
ńywyjośńůnych uokolicznośćach we katastrofje fligra Mig-15 kole mjasta Kirżacz.
Jygo mjano dano mjastu kole kerygo bůł rodzůny - Gżatsk, terozki Gagarin.



https://szl.wikipedia.org/wiki/Jap%C5%8D%C5%84ski_mahjong

Japōński madżōng (jap.: 麻雀, 麻将 abo マージャン; mājan), tyż wiadōmy jakŏ Riichi
Madżōng, je to zorta madżōnga. Elymentarne prawidła madżōngã sōm zachŏwane,
atoli riichi madżōng daje nōm nowe, takie jak riichi abo dora. We tej zorciye
niy gŏdŏ siye już "chow", "pong", "kong" ino "chi", "pon", "kan".

We 1924, żołdok ô mianiye Saburo Hirayama przitachnōł tōm gre do Japōńiyji. We
Tokjo zônaczył klub, salon a szule do madżōngã. Bez roki, tyn szpil zyskŏł
popularnŏść. We tym procysiye, gra ostałŏ uprŏszczōnŏ ôd Chińskiyj zorty.
Ńyskŏrzi, dodatkŏwe regle ostały dŏdane aby zwjynkszyć komplyksŏwość.

Riichi Madżōng, we 2010 roku je najpopularniyjszŏ gra planszowŏ we Japońiji. We
2008 roku bŏłŏ ōngyfer 7.6 miljōnōw szpilerōw madżōngã a ōngyfer 8900 salōnōw
madżōngã we Japōniyji. Salōny zarŏbiły 300 Biljōnōw Jenōw we 2008 roku. Je mocka
anime a mang we kierych wystympujy madżōng. Japōnskie wideo galeryje
zaprezyntŏwały automaty do gry we madżōng, we kierych możnŏ podłōńczyć do
internyca. Wystymuje tyż wideo wersyjo mahjonga seblykanegŏ.

Wjele elymentarnych regli wystymujōm we japōńskiyj zorciye. Na sztarciye
szpilerzy losujōm swŏj wiyatyr. Wschŏd zŏwżdy zaczinŏ. Skludzo siye 4 mury po 2
sztoki 17 wyrfli a niyskorzi szpiler ze wschodu ciyepiye 2 kŏstkōmi
szyściynnymi, wylosŏwanŏ liczba je ŏdliczanŏ ŏd muru wschodniego do lewyj zajty.
Ôd padniyntygo muru wschŏd ôdliczŏ ze prawyj zajty muru tŏ samŏ liczbã a
przerywa mur we tym miyejscu. Trzeciy wyrfel ŏd przyciyńciya ôbracŏ a rŏbi pauzã
sztyry miyejsca po ôdsłōniyōnym. Ôdsłōniyōny wyrfel to wykaźniyk dory, wyrfel
powyżej jigŏ to dora. Szpilerzy siadajōm na swych miyejscach podle kursōw
świyata a rozdajōm sŏbie trzi razy po 4 wyrfle a rŏz po 1 ôd lewyj zajty ôd
pauzy we murze. Wschŏd dobierŏ jedyn wyrfel i wyciyepuje tyż jedyn, gra ma na
cel posiadŏniye 4 sykwencje (1,2,3) abo te same wyrfle (3,3,3) a jednŏ para
(1,1).

Meldŏwaniye bez wołŏniye Szpilerzy mogōm zrŏbić meldōnek bez zabrŏniye wyrfla
wyciyepanego bez inkszegŏ szpilera. Gracz kiery zameldŏwał pokŏzuje meldōnek, a
wyciyepuje jedyn wyrfel. Meldŏwaniye automatyczniye zmieniŏ rynka na ôtwartŏ.
Eźli wygrana rynka zamkniynta je bez wziynciye ôstatniygo wyrfla ôd szpilera,
rynka pozŏstŏje zamknyinta, atoli zestŏw s tym wyrflem je liczŏny jakŏ ôtwarty.

Pon Szpiler mŏże wziōńć do meldōnku trzech takich samych wyrfli bez wŏłaniye
"pon" (碰 or ポン). Mŏżnŏ wziōńć ôd kŏżdygŏ gracza.

Kan Sōm trzi typy kanã, szpiler wołŏ "kan" (槓 or カン) na kŏżdy typ. Po wezwŏniyu
kanã kolejny wykaźniyk dory je ôdsłaniŏny(po prawyj ôd piyrszyj) ôroz gracz
biere ze trupiego muru ze lewyj zajty kōńca dodatkōwy wyrfel. Mŏżno zameldŏwŏć
ino 4 kany atoli ô tym niyskorzi.

Wygranŏ Szpiler mŏże wygrać bez ron (bez wziyńciye wyrfla ôd inkszego szpilerã)
abo tsumo (bez wziyncie wyrfla s muru).

Kolejnŏść biereniya Eźli wjyncyj niż 1 szpiler chce wziōńć tyn sōm wyrfel, je
tak zwanŏ kolejnŏść biereniya, piyrszy je gracz do ronã (wygranŏ gra), potym do
kanã a ponã a na kōniyec do chi.

Wjyncyj na Yaku we japōńskiym madżōngu Yaku je to szpycjalnŏ kombinacyjŏ wyrfli
kiero daje pōnkty han. Zwyciyenskŏ rynkã musiy zawiyroć aby jednŏ yaku. Kiery
siye pōnktuje kŏżde yaku mŏ swojã wartość han, kierŏ niyskorzi siye wyliczŏ na
pōnkty. Yakuman je to spycjalnŏ kombinacyjŏ rynki abo wartŏść wiynksza niżeli 13
han, yakumana ciynszko sônaczyć. Rynka mŏże zawiyrŏć wiyncyj niżeli 1 yakuman.
Rīchi Dyklarŏwaniye riichi znŏczy dyklarowaniye byciya fertich eli czekŏniye na
ôstatni wyrfel. Riichi je zaliczanŏ jakŏ yaku. Niy możnŏ dyklarŏwać riichi, eźli
mŏ siye rynkã ôtwarto (czytej meldŏwaniye bez wołŏniye). Po dyklaracyji niy
możnŏ uż zmiyniŏć rynki (mŏżnŏ dyklarŏwać kanã) ino czekŏ siye na ôstatni
wyrfel. Dora Dora (ドラ) je to szpycjalniye pōnktŏwōnã zorta wyrfla, kierŏ dŏdŏje
wartŏść han. Dore wyznaczŏ siye ze wykaźniykŏw dory, eźli bŏłŏ dyklarŏwōne
riichi bez szpilerã wygrywŏjōncygŏ ôdsłaniyŏ siye wyrfel spŏd ôdsłoniyonych
wczesnŏ wykaźniykŏw dory (tyż s tych ôd kanã). Dora je wyznaczŏna s wyrfla
powyżyj wykaźniykã dory. Kej wykaźniyk dory to smŏk abo wiyatyr kŏlyjnŏść je
takŏ: Biyŏły-Czerwiyōny-Ziyelōny-Biyŏły; a Wschŏd-Połedniye-Zachŏd-Sewer. Gŏdŏ
siye, iże dora je ze ynglickiegŏ słowŏ dragon, eli smŏk atoli to niy mŏ niyc s
tym wspŏlnygŏ. Czyrwiyōne wyrfle, eli aka-dory sōm liczŏne jak dorã. Pōnktacyjŏ

We japōńskiym madżōngu rychtōje siye pōnkty ze 2 czynniykŏw: Fu a Han. Eźli je
wiyncyj niżeli 5 han, fu niy je potrzebne. Furiten Furiten (振聴 or フリテン) eli
świynte wyciyepaniye, je to sytuacyjŏ we kierej możnŏ wygrać ino bez tsumo.

Wygranŏ Kōńczōncŏ Szpiler kōńczŏncy je wschŏdym a wygrŏł rundã mŏże zakŏńczyć
gre abo kōntynôwać runde.

Kōntynôcyjŏ do rundy zachŏdniyj Eźli po wszyjskich 2 grach wygrywajōncy mŏ mniyj
niżeli 30000 pōnktŏw gra kŏntynôje siye we rundziye zachŏdniyj. Tak samŏ może
przijść rundŏ Sewernã.

Gra wystympuje we kilku Anime a Mangach takich jak Saki (manga), Akagi (manga),
Mudazumo Naki Kaikaku. We interneciye mŏżno grać na neczajtach Tenhou.net,
Ron2.jp abo Janryumon.plaync.jp . Je tyż mocka gier na konsolã.



https://szl.wikipedia.org/wiki/Harry_Potter

Harry Potter to je mjano seryje kśůnżek kerych autorkům je J. K. Rowling. Sům
ůune fest popularne postřůd bajtli a modych, majům tyż czytoczůw postrzůd
dorosłych.

Seryjo Harry Potter uopisuje przigody modygo czarodźeja bez sześć lot, bez kere
bůł ůun szkolorzym we Szule Magije a Czornokśynstwa we Hogwarće. Autorka pado,
co idyja seryje wlozła jeij do gowy kej mjoła rajza cugym.

Pjyrszo kśůnżka, Harry Potter a Filozoficzny Kamjyń, bůła wydano we 1997 roku,
nale jeij akcyjo mo plac we roku 1991. Nostympne tajle majům anfang przed
anfangym roku we szule a kůńczům śe na anfangu wakcyji letńich. Choć uopisujům
roztomajte przigody, ńy sům ůune uodrymbymi cołośćůma, ino tajlůma seryje uo
wspůlnyj fabule. Zwjyńczyńy cołkigo cyklu mo być jygo uostatńi, śůdmy tům.

Krům kśůnżek, s kuli "Poteromańije" a srogigo zainteresowańo fanůw (we 2007
podug stanu na lipjec sprzedano 325 mln. egz. růmanůw uo Potterze), powstoły tyż
adaptacyje filmowe, szpile kůmputrowe a inksze. Do terozki sfilmowano pjyńć
tajli cyklu, prymjera kinowo szůstyj tajle je planowano na 2009, a śůdmyj we
dwůch tajlach na 2010 a 2011.



https://szl.wikipedia.org/wiki/Halloween

Halloween abo Hallowe'en to je śwjynto ubchodzůne roz do roku 31 paźdźerńika,
nojhuczńij we anglosaskich krejach. Wywodźi śe uůne s celtyckego uobrzůndku
Samhain. Tradycyjo ta przekludźili do USA s Irlandyje irlandzke imigranty. We
Irlandyje tygo dńa hajcowano fojyry a uodprawjano rzykańa za duszyczki umartych.
Dowńij bůł to dźyń, we kerym żygnano lato, witano źima a spůminano umartych. We
půgańskich czasach ludźe we Halloween przeblykali śe we kolorowe kostjumy a
uodprowadzali duchy poza grańice ludzkich uosad. Mjano Halloween pochodźi wjerza
uod ynglickego All Hallows Eve - "wilijo Wszyjstkich Śwjyntych".

Tradycyjo teroźnigo Halloween to uůnaczyńe roztůmajtych wrůżbůw, przeblykańy śe
za duchy, wampjyrze a inksze strachy a stowjańe we uokńy wydrůnżůnych korboli s
wyćyntymi dźurůma kere robjům ja podano na gowa ze ślypjůma a zymbůma uod jakego
ducha; rajn do jej środka dowo śe zapalůno śwjyczka (śwjotło śwjyczki je
symbolym barzołowych uogńikůw, kere poważano za duszyczki umartych). Trefjo śe
tyż kośćotrupy, śmjertki a inksze. Bajtle poprzeblykane za strachy łażům po
chałpach a dostowajům za byzuch bůmbůny.

Helloween je krytykowany uod bezma wszyjstkich religijůw. Krześćijańske kośćůły,
judajizm a islam skiż uůnygo půgańskigo pochodzyńo, zaś rodźimowjercy skiż jygo
kůmercjalizacyje, a te słowjańske skiż tygo co je to tradycyjo uobco a jeich
zdańym powinno śe we krajach słowjańskich uodprowiać Dźady.



https://szl.wikipedia.org/wiki/Gyszichta_%C5%9Al%C5%AFnska

Źymja, kero mjanuje śe Ślůnsk (tyż Ślůnsko) je rozlygowano we połedńowyj Polsce
a we půłnocno-wschodńij tajli Czeskij Republiki. Roztomajte prziczyny a warůnki,
kej bez tyn przikłod geograficzne rozlygowańy lebo naturalne bogajstwa, sztyjc
ćůngły sam wojny a najazdy. Kultura tygo regijůnu uostała uksztołcůno uod
polskich, mjymjeckich a czeskich ajnflusůw.

Pjyrsze znoki pojawjeńo śe czowjeka na Ślůnsku uoddykńynto we uokolicach
Strzygůńa na Dolnym Ślůnsku. Bůły tam kamjynne werkcojgi ze uůn. 500 tys. lot
tymu. Pod kůńec IX, abo X stolećo, wedle wjynkszůśći naukowcůw, Ślůnskem
rzůndźiło Wjelgomorawske państwo, nale ńy je to cołkjym zicher, beztuż je to
kůntrowersyjům. Uobecno wjedza archeologicznona zicher godo ino uo kulturze
wjelgomorawskej na Ślůnsku.

Wjerza mjyndzy 985 a 990 rokym, skiż tygo na zicher kej kůńczůło śe X stoleće,
Ślůnsk noloz śe pode włodańym Mjeszka I, we grańicach polskigo kreju. Mjyszkały
tedy we Ślůnsku roztomajte plymjůna - we Sowich Gůrach żywobyli Uopolany,
Morawjoki, Golynszycy, Dźedoszany. Cołki teryn bůł spůjny dźynka Uodrze, kero
stanowjůła zdrzyń lo uosodzańo grodůw a ślůnskich mjastůw. We lotach 1010 a 1017
mjymjecki kajzer Hajnel II Śwjynty napadoł na zachodńo tajla Ślůnska, bezto
plymje Dźedosznůw upadło. We 1038 kśůnże czyski Brzetysław I napodł a
prziłůnczůł tajla Ślůnska po lewyj zajće Uodry do Czechůw. Ńyskorzi po 12 lotach
Kaźimjyrz I Uodnowićel zdobůł zaś cołki Ślůnsk lo Krůlestwa Polskego. Do 1106
roku bůło wjela wojyn Polski ze Czechůma, potym s mjymjeckim cesarzym Hajnlym V,
Ślůnsk bůł tajlowany, aż we 1137 po pokoju kłodzkim ustalono, iże źymja opawsko,
karńowsko a kłodzko bydźe należoła do Czechůw a reszta Ślůnska do Polski.

We 1138 bez testamynt Bolesława Krziwoustego, kery napoczůn uoztajlowańe
dźelńicowe Polski, Ślůnsk dostoł jigo nojstarszi syn Władysław II Wygnańec. Jigo
władza zakůńczůła śe we 1146 roku, kaj przegroł bitwa s jigo braćikůma a ućeknůł
do Rzimu i poprośůł uo hilfa szwagra Kůnrada III. Po wygronych bitwach bez
Kůnrada III a śmjyrći Wygnańca Ślůnsk trefjůł do jigo nojstarszego syna
Bolesława I. We 1172 juńorzy (braćiki Bolesława I): Mjeszko a Kůnrad wroz ze
jigo synem Jarosławym wywołali wojna domowo, po kerej Kśynstwo Ślůnske uostoło
roztajlowane na sztyry tajle.

We 1178 kśůnże krakowski Kaźimjyrz doł kśynću uopolskemu terytorja małopolske:
kasztalańa bytomsko, uośwjynćimsko a Chrzanów. Uode tygo czasu przyjmuje śe
noleżnůść tych źymji do Ślůnska.

We 1201 Mjeszko doł anfang kśynstwu uopolskemu a po śmjyrći Bolesława I jigo
władza dostoł Hajnel I Brodaty, założyćel mjanowanyj powszechńe Dynastyji
Hajnlůw Ślůnskich. Cwekym tyj dynastyji bůło zdobyće władzy we cołkej Polsce.
Jich rzůndy to czas srogi napływ uosadńictwa mjymjeckego, wzrost gospodarczy,
wzrosła wjelość ludźůw, powstoło wjela mjast a wjosek na prawje mjymjeckim
(nojczynśći magdeburskim). Kůńec rozwoju Ślůnska doły napady Mongołůw, śmjyrć
wjelu ludźůw, wroz ze Hajnlym II kery umrził we bitwje pod Legńicům.

25 listopada 1202 kśůnżynta Hajnel Brodaty a Mjyszko Plůntonogi podszkryflali
umowa kero zatwjerdźůł papjyż Innocynty III, skiż kerej Ślůnsk uostoł
potajlowany na Dolny mjanowany kśynstwem ślůnskim (ducatus Slezie), a Gůrny
mjanowany kśynstwem uopolskim (ducatus Opol). We XIII stoleću nastympowoło fest
gibke tajlowańe kśůnżynstw Dolnygo Ślůnska (uod 1249 r.) a Gůrnygo Ślůnska (uod
1281 r.) na majse, a pod kůńec XIII st. bůło kilkanośće uosobnych kśynstw
pjastowskich.

Kej pomarli krůle Polski a Czech Wancel II (1305 r.) a Wancel III (1306 r.) uo
ślůnske kśůnżynstwa spůrkowali śe Luksymburski Jůn (krůl Czech) a polski krůl
Władysław I Łoketek we 20-tych lotach XIV stolećo. We czaśe wojny Łoketka ze
Brandenburgjům Luksymburski Jůn zebroł armja a we roku 1327 wyruszůł na Ślůnsk.
Ńim wloz na teryny kśůnżynstw we Uopawje hołd uůnymu złożyło pora kśyńćůw, a
ńyskorzi kolyjne. Zatrzimany bez Łoketka uostoł dopjyro przed Krakowym. Podczas
uobrad we Trenczyńe (24 śyrpńa 1335) a ńyskorzi we Wyszehradźe na Madźarach (12
listopada 1335), we kerych udźoł broł m.in. madźarski krůl, Wjelgi Kaźimjyrz a
Luksymburski Jůn uzgodńůno, aże zowdy uznowane bydźe zwjyrzchńictwo
Luksymburskigo Jůna we kśůnżynstwach kerych władcy uůnymu uoddoli hołd.
Luksymburski Jůn tyż przestoł używać titel krůla Polski (kery podug ńygo mu śe
noleżoł) a uod kśůnżynstw ślůnskich dostoł uobjetńica wypłaceńo 20 000 kop
praskich groszy. Układy te trefjůły śe ze uodporům po polskij a czeskij zajće,
nale uobje zajty doły do zrozumjeńo, aże dowo to mogebność dyplomatům dźołać we
uo wjela ważńijszych sprawach.

Regle te uznowane za status quo (śl. tum. Sztand rzeczy) potwjerdzůne tyż
układym ze 1339, pomjyńůła ńyskorzi we lotach 1345-1348 wojna czesko-polsko.
Fest ajnflus na ńa mjoło połedńowo tajla Uodry. Krůl Polski Wjelgi Kaźimjyrz
sznupajůnc za pretekstym, kery doł by mu mogebność zdobyćo ślůnskich terynůw
uodnołd go przi spůrze biskupa Bryslału Nankera a jigo mjejskům radům. Pod
pretekstym uobrůny wolnośći biskupstwa Bryslału, kere należoło do archidjecezyji
Gńeźńejskij polsko zajta doła poparće biskupstwu a sztarowoła śe, coby
zbajstlować zło opińa czeskimu krůlowi. Wygrano Nankera mjoły by zły ajnflus na
Bryslał, kery bůł przodńim mjastym władzy czeskij na Ślůnsku. Ńy bůło beztuż
cufalu, aże drugi angrif wojny czesko-polskij bůł na wrocłowske kśůnżynstwo,
nale ńy rachujůnc wschodńij tajli kśůnżynstwa polske wojska ńy uodńosły wjelkego
sukcesu.

Na terynach Gůrnygo Ślůnska czeski krůl Luksymburski Jůn ńy mjoł poparća we
srogich mjastach kej Bryslał, beztuż fest potrzebna uůnymu bůła hilfa uod zajty
kamratůw - kśyńća uopawskego a raćiborskego Ńikolałsa II ze rodu Przemyślidůw,
kery zaś rychtowoł na hilfa Luksymburskigo Jůna przi zdobyću raćiborskego
dźedźictwa po swojim szwagrze. We styczńu 1337 Luksymburski Jůn doł wolne lenno
Nikolałsowi II co wywołoło spůry ze uopolskimi Pjastami. Ńyskorzi krůl sprzedoł
za prajza 2000 grzywjyn Ńymodlińskimu Bolesławowi Průdńik, zaś bytomskimu
Władysławowi Koźle i Glywicy, a skiż tygo wzmoćnůł swojo armijo a kśůnżynstwo
Ńikolałsa II uoblozło śe bez angrifůw.

Rodowo důmyna kśůnżůnt ze rodu Przemyślidůw — Uopawske kśůnżynstwo, należoła
tydy do Morawůw, beztuż po zdobyću raćibůrskij źymji zaczyli dźołać we polityka
na Ślůnsku. We 1345 roku polske wojska ze hilfům madźarskich a litewskich
zaangrifowoły we důmyna Ńikolałsa II, uopawske kśůnżynstwo, a zdobůły Rybńik a
Pszczyna. Kśůnżynta uopawski a raćibůrski za cyntrům uobrony wźyli Żory, kaj ńy
bůło kamjůnnych murůw ino drywńane wały, nale krůl Luksymburski Jůn szafnůł
napadźorůw pokonać a zaloz ze wojskjym aż po Krakůw, skůnd poszoł nazod, skiż
powjynkszajůncygo śe wojska madźarskego. Wojna czesko-polsko ze lot 1345-1348
jeszcze barzij roztajlowoła teryny ajnflusůw na Ślůnsku půmjyndzy Czechy a
Polsko.

Uod kedy we 1337 kśůnżynstwo raćibůrske a uopawske śe skuplowoły i powstoło
kśůnżynstwo uopawsko-raćibůrske, kerych kśynćem bůł Ńikolałs II mjoło sroge
polityczne znaczyńy. Ńyskorzi we 1339 roku, skuli spůru ze Luksymburskim Jůnym a
jigo nojstarszym synem Karolym muśoł uoddać połedńowe teryny a doć mocka
pjyńyndzy czeskimu krůlowi. We tym samym roku mjanowoł uopolskij szlachće
przywilej, kery dowoł prawo do uodwołańo śe uode krůlewskigo gerichtu. 26 śyrpńa
1346 krůlem Czechůw uostoł Luksymburski Karol IV, a ślůnske kśůnżynstwa dalij
uoddowoły sam lenno. 7 kwjetńa 1348 Luksymburski Karol prziuůnaczůł Ślůnsk do
Korony Czeskigo Krůlestwa, krům tygo aże świdńicko-jaworske kśůnżynstwo bůło
tedy cołkym samostanowjůne. Ustawa ta protwjerdźůł we 1355 kej rzimski cesorz.
Polski krůl (Wjelgi Kaźimjyrz) zaś wloz na teryny wrocłowskigo kśůnżynstwa. Spůr
tyn zakůńczůno namysłowskim pokojem. Uod poczůntku XIV stolećo ślůnske mjasta
tworziły pokojowe zwjůnzki, kerych cwekym bůła wspůlno uobrona a chytańy
uoszydzorzůw. We 1383 roku wzajemno hilfa napoczyły szrajbować mjasta
gůrnoślůnske wroz ze małopolskimi, kerymi włodoł Władysław II Uopolczyk. We
matyrjołach zdrzůdłowych, kere sům do dźiśoj do śe nojść godka m. in. uo
namjarach stworzyńo cyntralego ferwaltůngu do chytańo roztomajtych uoszydzorzůw.

Krům tygo napoczyła śe tworzyć uogůlnokrejowo ślůnsko śwjadomość. Przelyźůno uod
dowńij używanygo titla Polonia, kerym Czechy mjanowali teryny ślůnskich
kśůnżynstw, do mjana Silesia, kere bůło tyż gryfne lo luksymburskij a
pjastowskij dynastyji skuli jich tajlůngu ajnflusůw a zrzeczyńo śe bez
Luksymburskigo Jůna we 1335 roku titla polskigo krůla. Title kśůnże ślůnski a
pon mjasta pjyrśi używali dolnoślůnske Pjasty, ńyskorzi uod 80. lot XIV stolećo
dowoło śe to uobrzirać tyż u kśůnżůntw gůrnoślůnskich. Zaś na poczůntku XV
stolećo title te fůngowoły już wszandy na Ślůnsku. Wroz ze coroz wjynkszům
śwjadomośćům ślůnskům uoderwanům uod grańic polskego państwa zaczyły śe pojawjoć
pjyrsze podpory půmjyndzy ślůnskimi kśůnżynstwůma, nojfestelńyj na dworach
biskupůw breslawskich..



https://szl.wikipedia.org/wiki/Familok

Familok – chaupa stowjano lo familijůw uod grubjorzůw we mjastach we cołkym
Gůrnym Ślůnsku mjyndzy XIX a XX stolećym.

Bezma wszyjske familoki stowjane bůły ze cegły, mjały uůne jedyn abo dwa sztoki,
bez kanalizacyje (bůła ino na schodach, tam kaj waserlajtůng). Kożde pomjyszkańy
skłodało śe ze kuchyńe a izby, ńykej kůmory. Nad ausgusym nojdowoł śe
waserlajtůng, a haźel we familokach pjyrwyj bůł na placu, potym, kej sprawjůno
uostała kanalizacyjo, we śyńi.

Familoki bůły stowjane wele drůgi, jedyn kole drugigo, raja za rajům, a skiż
tygo powstowoł charakterystyczny ukłod urbańistyczny. Uodrůżńały śe tyż uod
inkszych kamjyńicůw tym, co mjały fynsterrůmy (abo futrziny) we uoknach a
fynsterbrety uobmalowane blank na czyrwjůno (we kerych pomjyszkiwali grubjorze)
abo źylůno (pomjyszkiwane bez hůćorzůw).

Moc familokůw je we Biskupicach, Bobrku, Chropaczowje, Chwalowicach, Lipinach,
Ńikiszu, Fryńe, Uorzegowje, Śymjanowicach, Szůmbjerkach, Szopjeńicach,
Śwjyntochlowicach, Zołynżu. Czynsto sům zabytkowymi uobjektůma.



https://szl.wikipedia.org/wiki/Deep_Purple

Deep Purple – brytyjsko skupina hard rockowo ze miszůngym heavy metala a prog
rocka. Powstoła we 1968 roku we Hertfordshire. Kole Led Zeppelin a Black Sabbath
je uważano za nojbarzij wpływowo skupina lo rocku a metalu[zdrzůdło?]. Tryfjili
tyż do Guinessowyj kśyngi rekordůw skiż srogigo larma jejich lajery.

Pjyrwy skupina tworzili: Rod Evans (śpjyw), Jon Lord (uorgany Hammonda), Ritchie
Blackomre (gitara), Nick Simper (basowo gitara) a Ian Paice (szlagcojg). Bez rok
nagrali trzi albůmy, ńyskorzi Blackmore chćoł, co by zauostrzyli zorta muzyki a
zwolńůł Evansa i Simpera. Na jich plac przilyźli: Ian Gillan (śpjyw) i Roger
Glover (basowa gitara). Uostali znůmi grajůnc ze uorkestrům i nagrali albům Deep
Purple In Rock (zawjyroł uůn Child In Time, śl. tum. Bajtel we czaśe), kery stoł
śe sukcesym. Bez trzi lata nagrali ńyskorzi Fireball, Machine Head a Who Do We
Think We Are. Chnet stali śe fest znůmi. Ńyskorzi przilozło do haje půmjyndzy
Blackmore'ym a Gillanym. Skuli tego Gillan wylećoł, a zarozki tyż Glover. Do
Deep Purple prziszoł David Coverdale i Glenn Hughes. Uoba spjywali, a krům tego
Hughes tyż groł na basowyj gitarze. Wydali Burn i Stormbringer, a dalij
Blackomore ńy mjoł lustu a uodloz. Na gitara wźůnli Tommy'ego Bolina. Tako grali
bez rok, potym śe rozwjůnzali. We 1984 roku zaśik śe tryfjyli we klasycznym
skłodźe: Gillan, Blackmore, Lord, Glover a Paice. Wydali Perfect Strangers a The
House of Blue Light i skiż haji Gillan zaś wylećoł. Nowym spjywokym uostoł Joe
Lynn Turner, ze kerym Blackmore groł we skupińe Rainbow bez 1980-84 rok. Dwa
roki ńyskorzi wrůćůł Gillan, ino Blackmore zaś uodloz. Na gitara prziszoł Steve
Morse. Jeszcze ino Jon Lord we 2002 poszoł na pynzyjo i na jigo plac prziszoł
Don Airey. Na sztand 4 kwjetńa 2014 szpilajům we takim skłodźe:



https://szl.wikipedia.org/wiki/Cixi

Cixi, Cu Si, Xiaoqin Xian, Jehonala (chiń. 慈禧太后; rodz. 29 listopada 1835, um. 15
listopada 1908) – chińsko cysarzowo ze dynastyje Qing we rokach 1861-1908.

S anfanga bůła nałożnicům cysorza Xianfenga; kej uůn umrził, uobjyła władza a
sprawowała ja we lotach 1861-1873, 1874-1889 a 1898-1908 kej regyntka we mjańe
swojego synka, małoletńygo Tongzhi, a ńyskorzi synka uod uůnygo braćika Guangxu
(1874-1889). Mjała kůnserwatywne a izolacjůńistyczne poglůndy, kere sprowjůły,
co we Chinach pogłymbjůło śe zacofańy. Průby reformůw, kere podjůn cysorz
Guangxu (Sto Dńi Reformůw), skůńczůły na uodsuńyńću uůnygo uod władze. Cysorz
trefjůł do důmowygo heresztu, kaj bůł trzimany aże do śmjyrći we 1908 roku.
Reformatorůw wyćepano abo zaszlachtowano. Dźyń po śmjyrći Guangxu umrziła Cixi.

We uostatńich rokach swojej władze, Cixi podjyna uograńiczůne průby wkludzyńo
reformůw, dozwolůła na uodymkńyńće szulůw a modyrńizacyjo armije. Po jeji
umrzyńu, władza cysorz Pu Yi, gynau jako sobje tygo winszowała.



https://szl.wikipedia.org/wiki/Bycirk_normalny

Bycirk (we R 2 {\displaystyle {\mathbb {R} }^{2}} ) normalny wele uośi OX –
podzorta D płaskego placu ze wyrůżńůnym kartezjońskim ukłodem koordynatůw kery
je uograniczoůy dwůma wykresůma funkcyji ćůngłych a prostymi růwnolygłymi do
uośi OY.

Zorta D ⊆ R 2 {\displaystyle D\subseteq {\mathbb {R} }^{2}} je bycirkem
normalnym wele uośi OX eli

kaj f , g : [ a , b ] ⟶ R {\displaystyle f,g:[a,b]\longrightarrow {\mathbb {R}
}} sům ćůngłymi funkcyjůma, a < b {\displaystyle a<b} .

Proste x = a {\displaystyle x=a} a x = b {\displaystyle x=b} uograńiczajům
bycirk po prawyj a lewyj zajće, a krziwe y = g ( x ) {\displaystyle y=g(x)} a y
= f ( x ) {\displaystyle y=f(x)} uodpedńo uod wjyrchu a dołu.

Plac | D | {\displaystyle |D|} bycirku normalnygo D ⊆ R 2 {\displaystyle
D\subseteq {\mathbb {R} }^{2}} rachuje śe podug mustra:

f ( x ) {\displaystyle f(x)} je ćůngło we przedźole [ a , b ] {\displaystyle
[a,b]} , skiż tygo zaspokojo założyńo twierdzyńo Weierstraßa, beztuż ∀ x ∈ [ a ,
b ] {\displaystyle \forall x\in [a,b]} załaźi f ( x ) > m {\displaystyle f(x)>m}
lo uůnygoś m ∈ R {\displaystyle m\in \mathbb {R} } .

Eli m < 0 {\displaystyle m<0} to trza szibnůńć bycirk D {\displaystyle D} uo
wektor [ 0 , − m ] {\displaystyle [0,-m]} .

Uotrzymony bycirk D ′ = D {\displaystyle D^{\prime }=D} skiż tygo, co szibńyńće
uo wektor (translacyjo) je izomeryjům.

Uoznoczmy f 1 ( x ) = f ( x ) + m {\displaystyle f_{1}(x)=f(x)+m} a g 1 ( x ) =
g ( x ) + m {\displaystyle g_{1}(x)=g(x)+m} .

Skuli tygo, aże f 1 ( x ) {\displaystyle f_{1}(x)} a g 1 ( x ) {\displaystyle
g_{1}(x)} růżńům śe uod f 1 ( x ) {\displaystyle f_{1}(x)} a g 1 ( x )
{\displaystyle g_{1}(x)} ino uo stało. QED.

Zorta V ⊆ R 3 {\displaystyle V\subseteq {\mathbb {R} }^{3}} je bycirkem
normalnym wele płaszczyzny xy eli je bycirk normalny V ′ ⊆ R 2 {\displaystyle
V'\subseteq {\mathbb {R} }^{2}} a ćůngłe a uograńiczone funkcyje f , g : V ′ ⟶ R
, f ⩽ g {\displaystyle f,g:V'\longrightarrow {\mathbb {R} },f\leqslant g} ,
take, aże:



https://szl.wikipedia.org/wiki/Bjylsko-Bjo%C5%82o

Bjylsko-Bjoło (śl-mjym.: Beltz-Beil, pol.: Bielsko-Biała, mjym.: Bielitz-Biala,
czes.: Bílsko-Bělá) – mjasto na prawach krysu we połedniowyj Polsce, we ślůnskim
wojewůdztwje, na Ślůnskim Pogůrzu, pod Mołymi a Ślůnskimi Beskidůma, nad rzekům
Bjołům. Je stolicům bjylskigo krysu, Ojroregjůnu Beskidy, bjylsko-żywjeckij
djecezyje rzimskokatolickigo kośćoła a ćeszyńskij djecezyje wańelickigo kośćoła
a tyż gůwnym mjastym bjylskij aglomeracyje.

Bjylsko-Bjoło formalńy powstoło 1 styczńa 1951 ze skuplowańo położůnygo na
Ćeszyńskim Ślůnsku Bjylska, uo ktůrym pjyrszo zmjanka je ze roku 1312 a
małopolskij Bjołyj, kero bůła założůna na kůńcu XVI stolyćo. Uod 1975 do 1999
roku bůło stolicům bjylskigo wojewůdztwa.

Mjasto je gůwnym ferwaltungowym, industryjnym, handlowym, usugowym, akadymickim
a kulturalnym uostrzodkim regjůnu potoczńe mjanowanygo Podbeskidźe. Noleży do
nojlepij gospodarczo rozwińyntych mjast we Polsce (bezroboće 5,8%), je tyż
wożnym drůgowym a banowym krojcungim.



https://szl.wikipedia.org/wiki/Bjo%C5%82o_Ymigracyjo

Bjoło Ymigracyjo to je termin polityczny, kerym śe mjanuje Ruskůw, kerzi
uopuśćili Rusyjo we czas rewolucyjůw we 1917 a trocha ńyskorzi (1917-1922) kere
sům we uopozycyji do kůmůńistůw. Je uůn nojczyńśći używany we Francyji, Wjelgij
Brytańiji a Skuplowanych Stanach. We SSSR te same mjano mjoło negatywne
kůnotacyje. Uod kůńca lot 80. uo tyj ymigracyji zaczyno godać "pjyrszo wela
ymigracyje" (rus.: Эмигрант первой волны). Mjano "Bjoło Ymigracyjo" wźyno śe uod
tygo, co nojczyńśći te ymigranty należoły abo bůły zwjůnzane s Bjołům Armijům.
Myńszo tajla noleżoła do Mjynszewikůw abo do Eserowcůw, kere tyż bůły we
uopozycyji do Bolszewikůw. Na anfangu some uo śe godali "русская эмиграция"
(rusko ymigracyjo) abo русская военная эмиграция (rusko wojynno ymigracyjo) a ńy
przyjmowali uokryśyńo "bjoło ymigracyjo". Jejich wjelość podug roztůmajtych
szacunkůw bůła uod 900 tyś. do 2 miljůnůw.



https://szl.wikipedia.org/wiki/Agatha_Christie

Agatha Christie, Lady Mallowan, DBE, (po prowdźe: Agatha Mary Clarissa Miller
Christie, znano tyž kej Dame Agatha Christie) cera Clary a Fredericka Miller
(ur. 15 wřeśńa 1890 we Torquay, umřyua 12 styčńa 1976 we Wallingford) – angelsko
autorka kryminalnych růmanůw.

Agatha Christie je nojbarźi znůmům na śwjeće pisarkům kryminouůw a nojlepij
předajůncům śe autorkům wšechčasůw. Wydano přez miljord ygzymplaři jeji kśůnžek
we angelskij godce a drůgi miljord přetuůmačůnych na 45 inkšych godek. We
Francyji předano 40 miljůnůw jeji kśůnžek, lo porůwnańo: zajmujůncygo drůgi plac
Ymila Zoli – 22 miljůny. Pod pseudůńimym Mary Westmacott wydoua pora powjeśći
uobyčajowych, kere tyž ćešůuy śe popularnośćům.

Christie wydoua přez 80 powjeśći a štuk teatralnych. Jejich akcyjo točůua śe
guůwńy we zawartych půmješčyńach, a mordercům můg być ino jydyn s mješkańcůw.
Wńosua wjela nowych rozwjůnzań do tradycyjnyj štuki pisańo kryminouůw, co
zapewńiuo jyj sukces. Ńykere s jeji powjeśći majům zaskakujůnce a wčeśńij
ńyspotykane we kryminouach rozwjůnzańo, lo bajšpila: Zabůjstwo Rogera Ackroyda
abo Morderstwo w Orient Expresśe.

Agatha Christie stwořůua suynne postaći literacke dwojga detektywůw:
ekscyntryčnygo Belga Herkulesa Poirota a staršyj pańi, detektyw-amator panny
Marple. Bydůnc ješče u ščytu karjery naškryfloua dwje powjeśći s tymi bohaterůma
s zastřežyńym, aže majům śe ukazać dźepjyro po jej śmjerći (čyli kilkadźeśůnt
lot půźńij).



https://szl.wikipedia.org/wiki/%C5%BBydowski_kalyndorz

Żydowski kalyndorz, lebo hebrajski (hebr. הלוח העברי) – mjeśůnczkowy kalyndorz
(terozki mjeśůnczkowo-klarowy) używany bez symicke plymjůna uod
przedgyszichtowych czasůw. Terozki używano wersyjo bůła wkludzůno we 359 roku
uod sanhedryna.

Ajnfachowy rok moge być 354, 355 abo 356 dńůw dugi. Dugość przestympnych rokůw
je 383, 384 abo 385 dńůw. Mjanůje śe uůne roki ułůmnymi, ajnfachowymi a połnymi.
We ułůmnym roku we mjeśůncu cheszwan je jedyn dźyń myńi. We połnym kislew mo
jedyn dźyń wjyncy.

Hebrajski rok je potajlowany na 12 mjeśůncůw na 29 abo 30 dńůw dugich. Co trzi,
a roz za kedy 2 roki dodowo śe trzinosty mjeśůnc mjanowany adar bet, adar szeni
(adar II) abo weadar kery mo 29 dńůw, coby roki mjeśůnczkowy a klarowy bůły
jednake. Drugi adar dodowo śe we cyklu Metůna co mo 19 rokůw, bez dwa kolejne
roki, dodawany je zowdy do 3, 6, 8, 11, 14, 17 i 19 roku tygo uokresu.

Mjana mjeśůncůw sům brane ze babilůńskij tradycyji: tiszri, cheszwan, kislew,
tewet, szwat, adar I (inksze nazwy: adar, adar-alef, adar II (tyż adar-bet,
weadar), nisan, ijar, siwan, tamuz, aw, elul, kere majům do śa na uopy 30
(tiszri) abo 29 dńůw. Anfang mjeśůnca tiszri a śwjynto nowygo roku (Rosz
ha-Szana) przipado kole podźimkowyj růwnonocy.



https://szl.wikipedia.org/wiki/%C4%86eszy%C5%84ski_djalekt

Ćeszyński djalekt ślůnskij godki (ćesz. po naszymu, ćeszyńsko rzecz, pol.: gwara
cieszyńska, czes. těšínské nářečí) – skupina gwar, kerymi godo śe we Ślůnsku
Ćeszyńskim - we becyrku Ćeszyna. Je djalektym, kery nojbarzi śe uodrůżńo uod
inkszych.

Po ćeszyńsku godo ůng. 150 000 ludźi. Po zajće czeskij używocze djalektu
kůncyntrujům śe we krysach Karwina a Frydek-Mistek.

Ćeszyńske narzecza rozwinůły śe ze starosłowjańskij godki, a na jejich uobecno
forma mo wjelgi ajnflus mjymjecko, polsko, czesko a słowacko. Podug czeskich
lingwistůw, ćeszyński djalekt je jydnym ze djalektůw laszskij godki. Lo
uodmjany, Poloki klasyfikujům go jako jedyn ze djalektůw ślůnskij godki, abo,
kedy ślůnsko godka je rozpatrywano kej djalekt polskij, używo śe uokreślyńo
gwara cieszyńska (ćeszyńsko gwara).

Ćeszyński djalekt połńi lo swojich używoczůw rola interdjalektu. Uoznoczo to, co
łůnczy we śe elymynty czeskigo a polskigo a moge stanowić strzodek kůmůńikacyje
przikłodowo půmjyndzy perzůnůma ze Ćeszyna, lo kerych te godki sům rodne. Ze
tygo powodu ćeszyński djalekt je nojczyńśći używanům godkům, narzeczym lebo
gwarům we tamtym rygjůńe.

Ćeszyńskymu djalektowi darzi śe lepi we Czeskij Republice ańiżeli we Polsce.
Powůdym rychlejszyj integracyje ze literackům polszczyznům je wjynksze podańy
tych godek mjyndzy sobům ańiżeli ze czeskům. Po polskij zajće dochodźi przede
wszyjskim do fůnetycznygo przibliżańo śe ku polskimu.

We tym djalykće můmy nosowe ý (gýmba, ćýnžor) abo y (gymba, ćynžor). Na kůńcu
słůw we tyj samogłosce nosowość śe zatraćůła, skiż czygo je -e (ućeche). We
pjyrszyj perzůńe liczby pojedynczyj je yndůng -ým/ym (idým, widzým abo idym,
widzym). Ńy mo sam przedńojynzykowygo l (u) – wszandy je ńysylabotwůrcze u (u).
Rz coroz barzi śe traći, tak samo kej akcynt na pjyrszyj sylabje. We djalekće
tym tyż pokozuje śe ńijaki fůnetyczny a leksykalny ajnflus czeski (chłapjeczek,
wajca, dźiwać śe, dwacat), a wele tygo kajńykaj pokozowo śe słowacke mjynke l
(lj).

W praktyce stosuje śe dwje wersyje po našymu. Pjyrszo ś ńich to gorolsko gwara
(po gorolsku), we keryj śe godo nauokoło Jabłůnkowa a inkszych sztadůw. Drugo
wersyjo mjanuje śe po dolańsku a używo śe jeji we coukyj Karwińe. We becrku
Czeskigo Ćeszyna do śe usuchać dwůch tych wersyjůw.

Uobecńy, ćeszyński dialekt je wypjyrany bez polski a czeski. Utrzimuje śe atoli
dobrze we myńszych społecznośćach, kej na wśi.



https://szl.wikipedia.org/wiki/Zecer

Zecer (mjym.: Setzer) to mjano uosoby, kera zajmuje śe rynčnym abo mašynowym
skuodańym na potřeby druku typůgrafičnygo. Zecer skuodou s materjouů zecerskigo
(čćůnki a inkše elymynty) proste formy drukowe, abo přigotowywou elymynty tych
form (špalty, tabele, wzory) do půźńijšygo wykořistańo bez metrampaža.

Zecer pracowou "w uouowju" (stop drukarski), stůnd uouowica bůua ńymocům
zawodowům mengi zecerůw, a we koždej zecerńi istńouy lo pracowńikůw přidźouy
mlyka na mjejscu. Postřůd zecerůw douo śe spotkać ńyřodko uosoby guchůńyme -
take ludźe potrafili idealńy skupić śe nad pracům wymagajůncům srogjej
kůncyntracyji, a gynau zawůd zecera bůu jydnům s tych profesyji, kaj guchůńyme
uosoby skerowywano. "Ńymocům zawodowům" zecerůw bywouy tyž śińoki, ščygůlńy kedy
zecerńi towařišůu butel ńyuodlyguych mašyn drukarskych, a wtedy uosoby (nawet te
suyšůnce) rozpočynouy godka ze swojim přišuym interlokutorym uod zwrůcyńo na
śebje uwagi za půmocům řucyńo jakymś drobnym elymyntym justůnku čy ńywjelgům
čćůnkům.

Zecerstwo bůuo řymjosuym, wymagajůncym uolbřimjej wjydzy a dośwjadčyńo, stůnd
zecerůw na růwńi s drukařůma nazywano "towařišůma štuki drukarskij" a bůuo to
uokreślyńy majůnce we se bardzo dužo prowdy. Postřůd kupy ńyzwykuych
ůmjejyntnośći zecera bůuo m. in. bjygue čytańy tekstu jydnočeśńy do gůry nůgůma
a we uodbiću zdřadlanym.



https://szl.wikipedia.org/wiki/Ynglicko_godka

Angelsko godka (ang. English language ɪŋglɪʃ 'læŋgwɪʤ) – urzyndowo godka na
terytorjach zależnych Wjelgij Brytańije, a we wjynkszośći jeji bůłych kolůńiji i
důmińjůw, p.in. Irlandyji, Kanadźe, RPA, Australiji i Nowyj Zelandyji.

We sůmy Wjelgij Brytańije angelsko godka je de facto godkům urzyndowům, nale
formalńy państwo to ńy mo żodnej uoficjalńy ustalůnej urzyndowyj godki. Podano
sytuacyjo je tyż we Zjednoczůnych Sztatach. Angelski noleży do uoficjalnych
godek ONZ, a uod XX wjeku je nojczyńśći używanům godkům we kůntaktach
mjyndzynarodowych. Roz na kedy uokreślany kej pjyrszo ůńiwersalno godka
ludzkośći.

Angelsko godka je fest zrůżńicowano geůgraficzńy. Djalykty růżnům śe fůnetykům,
słowńictwym i do pewnygo stopńo gramatykům.

Alfabyt angelski je uobecńy taki sům kej alfabyt łaćiński i skłodo śe s
dwadźeśća sześću buchsztabůw:

Angelsko godka je godkům pozycyjnům a analitycznům (wjelge znoczyńy majům
czasowńiki pośiłkowe), nale wystympujům tyż ńykere elymynty fleksyji. Sům to
relikty indoeuropejskigo systymu deklinacyji i kůńůgacyji, we pełńi zachowanygo
we godkach słowjańskych i łaćińy, a we tajli we staroangelskej godce. Uodmjano
bez przipadki dotyczy zaimkůw, rzeczowńiki pośadajům yno dopełńacz (Saxon
genitive), tworzůny s kůńcůwkům -s.

W angelskej godce wystympujům przedimki: uokreślůny the i ńyokreślůny a(n).
Formy an używa śe przed wyrazůma wymawjanymi s nagosowům samůgoskům - an hour
nale a European. Co ńyzwykłe wśrůd godek indoojropejskych, ńy istńije kategoryja
rodzaju gramatycznygo, s wyjůntkym zaimkůw trzećij uosoby liczby pojydynczej.

W angelskij godce je szesnośće czasůw (sztyry czasy po sztyry aspekty czasowe).
Půńiższo tabela przedstawjo przikładowe zdańi we 16 czasach strůny czynnej
(Present Simple: I do - Robia):

Wśrůd jynzykoznawcůw ńy mo połnej zgody co do tygo, eli kożdům s podanych wyżej
kůnstrukcyji uważoć za samodźelny czas. Ńykerzi wyrůżńajům we angelszczyźńy
jydyńy czas przeszły i teraźńijszy (ze wzglyndu na istńyńy we ńich prostych form
czasowńika), pozostołe zaś czasy uważajům za aspekty tych dwůch czasůw.

Podstawowym szykym zdańo je SVO, podańy kej we Ślůnskej godce. Wyrazy
uokreślajůnce poprzedzajům uokreślane. Szyk zdańo je uo wjela myńi swobodny we
porůwnańu s Ślůnskům godkům.



https://szl.wikipedia.org/wiki/V%C3%A1gar

Vágar (důń. Vågø, IPA: /vɔːar/) tyż inakszy mjanowano Vágoy - uoceańiczno wyspa,
wulkańicznygo pochodzyńo, kero prznoleży do archipelagu Faerskich Wyspůw, kery
je na Norweskim Morzu. Mo 177,16 km², skuli czygo je trzećo, jeli chodźi uo
srogość, we archipelagu. Pomjyszkuje we ńi 2 987 ludźůw, a na jedyn km² przipado
strzedńo 16,9 ludźůw.

We wyspje sům dwa nojwjynksze jeźora cołkigo archipelagu: nojwjynksze
Sørvágsvatn, kere mo 3,56 km² a tyż druge pod wzglyndym wjelgośći Fjallavatn
(1,02 km²). Do wodnygo systymu wyspy wrachowuje śe tyż moc wodnych ćekůw, kere
majům zdrzůdła we gůrach, abo wypływajůncych ze Fjallavatn, nauobkoło kerygo je
nojbarzi podmokły teryn cołkigo archipelagu. Ze jeźora Sørvágsvatn ślatuje do
uoceanu srogi ślatowůd Bøsdalafossur.

Nojwyższy půnkt wyspy je wjyrch gůry Árnafjall, kery mo 722 m. Zarozki potym je
Eysturtindur, kere je ńiższe ino uo 7 m. Krům tygo je sam 37 inkszych wyspůw.
Ksztołt wyspy je podano na gowa psa, kaj fjord je uodewrzitym pyskym, a jeźoro
Fjallavatn ślypjym.

We Vágar je jedźine lotńisko Faerskich Wyspůw - Vágar Airport, kere wybudowali
sam we czas Drugij Śwjatowyj Wojny alijanty, kerzi wuůnczas we wyspje
stacyjůnowali. Dźiśej przilatuje abo uodlatuje ś ńigo kole 170 000 ludźůw na
rok. Ze Vágar Airport do śe lećeć do Dańije, Grynlandyje, Islandyje, Norwygije,
Szkocyje, Szwecyje a Ynglandu.

Ze wyspy kursujům průmy ze Sørvágur dů Mykines, małyj wysepki, na keryj mjyszko
ino poranośće ludźůw. Lo tych ludźůw je to jedźyne połůnczyńy ze resztům śwjata.



https://szl.wikipedia.org/wiki/Silesiana

Silesiana (mjanůwano tyż Ślůnskym Szrajbůngym) – szńit szrajbůnga co powstoł na
uobsztalůnek władze wojewůdztwa ślůnskigo, kero je włośćićelym wszyjskich
autorowych prawůw tygo fůnta. Silesiana bydźe używano we uoficjalnych pismach a
urzyndowych dokůmyntach.

Czćůnka pokozano uostała 17 paźdźyrńika 2006 roku. Powstoła dźynka badańům nad
szńitůma szrajbůngůw ze mińůnych stolećůw, wjedźůnych na grůńće zbjorůw ze
Biblijotyki Ślůnskij a Kśůnżńice Ćeszyńskij.

Ślůnski fachmůn po kaligrafiji Henryk Sakwerda a typůgraf Artur Frankowski,
kerzi arbajćyli przi projekće, postanowjyli, iże szrajbůng wińyn być pochůły a
wyrostać ze tradycyjnyj kaligrafije. Szńit Silesiany nawjůnzuje do dźałalnośće
literńiczy Hieronima Wietora, XVI–wjecznygo ślůnskigo wydawce a typůgrafa a do
ślůnski kurrynty, uodryncznygo szrajbůnga wywjedźůnygo ze gotyka.

Uod 18 kwjetńa 2007 roku letter ta je dostympno lo kożdygo, co mo we tymu
interesa na zajće Ślůnskigo Marszalamta.



https://szl.wikipedia.org/wiki/Ruch_%C5%9Awjot%C5%82o-%C5%BBy%C4%87e

Ruch Śwjatuo-Žyće (znůmy tyž kej Oaza) – jedyn ze ruchůw uodnowy Kośćoua podug
naučańo Soboru Watykańskigo II. Ruch tyn powstou we Polsce, a zauožůu go suga
Božy ks. Franciszek Blachnicki.

Do ruchu noležům ludźe we růžnych lotach a powouańu: mode, bajtle, stare nale
tyž faroře, zakůnńiki, kloštorne panny, čuůnki inštytutůw śwjyckich a familije
we astce familijnyj, kerům je Důmowy Kośćou (mjanowany tyž Uoazům Familijůw).
Bez uodpedńo do každyj ze tych grupůw formacyjo Ruch Śwjatuo-Žyće staro śe
wychowywać "dozdřouych chřeścijanůw" i sužyć uodnowje Kośćoua bez přeuonačyńy
parafijůw we žywe "wspůlnoty wspůlnot", to je doprowadzańy parafije do stanu, we
kerym ńy bydźe třa istńyńo wspůlnot (stańe śe uodnowa Koścoua).

Znakym rozpoznawčym Ruchu Śwjatuo-Žyće je starochřeśćijański symbol ΦΩΣ ΖΩΗ
(filuj. fos-dzoe) – greckje suowa "śwjotuo" a "žyće", křyžujůnce śe na
buchštabje "uomega", kero sam je symbolym Ducha Śwjyntygo (jako tygo, kery ta
jedność śwjotuo a žyćo sprawio):

Počůnki historyje Ruchu śyngajům pjyršyj "oazy", eli wyjazdu rekolekcyjnego o
programje charakterystyčnym lo Ruchu, kero uodbůua śe we 1954 roku ze
mińistrantůma. Před rokym 1976 Ruch bůu znajůmy pod mjanym "Ruch uoazowy", "Ruch
Žywygo Kośćoua", "Ruch Ńypokalanyj". Twůrcům uoazy, zauožyćelym Ruchu a pjyršym
moderatorym krajowym bůu urodzůny we 1921 roku we Rybńiku Ślůnzok ks. Franciszek
Blachnicki (pochowany we kośćele pw. Dobrygo Pasteřa we Krośćynku), umaruy we
1987. Drugym, po ks. Blachnickim moderatorym Ruchu Śwjatuo-Žyće bůu ks. Wojciech
Danielski (pochowany we Waršawje na Powůnzkach), umaruy we 1985. Uod kilkunostu
lot Ruch Śwjatuo-Žyće dźouo tyž za grańicům: we Bůugaryji, we Suowacyji, na
Litwje, we Českij Republice, we Ńymcach, na Bjouoruśi, na Ůkrajińe (skůnd
corozki to ličńyj modźi ludźe přyjyždžajům na feryjowe uoazy do Polski) a na
Uotwje oraz uod 2006 roku we Irlandyje.

Cel Ruchu Śwjatuo-Žyće je uośůngany bez realizacyjo programu formacyjnego. Koždy
učestńik Ruchu po ewangelizacyji, prowadzůncyj do přyjynćo Jezusa Chrystusa kej
swego uosobistego Pana a Zbawićela, učestńičy we formacyji we grupje "učńůw
Jezusa" (deuterokatechumynat), a půźńij we wspůlnoće djakůńijnyj, podejmujůnc
kůnkretno sužba (djakůńa) we "Kośćele a śwjeće". Je uona bezmaua zawše zwjůnzano
ze posugami lo Ruchu. Ewangelizacyjo - katechumynat - djakůńa, to tři etapy
drogi formacyjnyj Ruchu Śwjatuo-Žyće na wšyjskich poźůmach formacyji.
Ńyuoduončńe ze tym ruchym je zwjůnzano Krucjata Wyzwolyńo Čowjeka, polegajůnco
na:

Struktura ruchu je zgodno ze strukturům Kośćoua: maue grupy do kerych noležům
učestńicy Ruchu, zasadńičo twořům jego wspůlnota we parafiji. Wspůlnoty Ruchu
utřymujům ze sobům uončność spotykajůnc śe na Dńach Wspůlnoty.

Faroře pounům rola moderatorůw abo uopjekunůw (kej ńy noležům do Ruchu), a
ńynoležůncy do stanu duchownego - śwjeckich uodpowjedźalnych a ańimatorůw.
Spočywo na ńich uodpowjedźalność za duchowo formacyjo učestnikůw Ruchu a
eklezjalność wspůlnot.



https://szl.wikipedia.org/wiki/Republika_Tatarstanu

Tatarstōn (ru. Респу́блика Татарста́н, tt.Respublika Tatarstan) - je
autōnōmicznōm republikōm we Rusyje połozōnōm kole rzyki Wołga. Niyôficyjnym
mottem Tatarstōnu je: Bez Buldırabız! eli Poradzymy!.

Mianŏ Tatarstōn biere siy ôd mianã nŏjsrogszej etnicznyj skupiny Tatarōw a
doklupiyniy do tego perskegŏ słowã -stan ôznŏczŏjōnce plac pochodziyniyŏ. We
Ślōnskej gŏdce -stan sprowiył siy na -stōn. Inksze mianŏ to Tataryjŏ ôd dŏwnej
tajli SSSR, Tatarske ASSR.

Republika tajluje siy na 43 rejōny, a posiydzŏ 22 miastã, 18 ôsiydli miastowyj
zorty a 3074 wsiy.

Piyrwym krejem na tych ziymiach bŏłŏ Wołgaskŏ Bołgaryjŏ sônaczōne bez Bołgarōw
kole IX - X wiyku. We 922 Islam ôstŏł ôficyjnōm religijōm tego pōństwa. We 1236
regiōn weszedł jako tajla Mōngolskegŏ Impyrium, a niyskorŏ do Złotej Hordy. We
1438 posiydzŏł samostanowiyniy jako Kazański Chanat, a we 1552 weszedł jako
tajla Ruskegŏ Impyrium. We 1920 roku sônaczōnŏ Tatarske ASSR. We 1990 Tatarstōn
dyklarowŏł samostanowiyniy, nale podle porozumiyniyŏ we 1994 roku stŏł siy
tajlōm Rusyje. We 2008 roku Mili Medżlis Tatarskej Nacyje wypowiydziŏł
samostanowiyniy ôd Rusyje skuli uznaniyŏ bez Rusyje Abchazyje a Połedniyowej
Osetyje, nale ôstŏłŏ to signorowane bez Rusyjŏ a ÔSN.

We Tatarstōniy sōm 173 etniczne skupiny, hlawne to: Tatary (53,2%) a Ruski
(39,7%). Inksze naszkryflane na ôficyjnej zajciy Tatarstōnu to: Czuwasze,
Udmurty, Mokszany, Maryje, Ukrajińcy a Baszkiry. Nacyje wypisane we spisiy to:

Republika je nŏjbogatszym a nŏjbarzi ekōnōmiczniy zaawansowōnym regiōnem Rusyje.
Indystrujŏ Tatarstōnu skupiŏ siy na: produkcyjŏ gazu, petrolujum, a
przytwarzōniyu jejich; ônaczyniy ciynżarōwek, helikoptyrōw, fligrōw, motorōw do
fligrōw, ekwipunku do fedrowōniyŏ petrolyjum, statkōw a moplikōw.

We 2014 roku Tatarstōn posiydzŏ 1958 przydszyli lŏ bajtli w wiyku 1-7, 1431
ylymyntarnych a strzedniych szulōw. Regiōn posiydzŏ 27 wiyrchnych szuli, 17
regiōnowych a 10 prywŏtnych. Republika mŏ 14 technoparkōw.



https://szl.wikipedia.org/wiki/Prziborze_(zachod%C5%84op%C5%AFmorske_wojew%C5%AFdztwo)

Wspůłrzyndne: 53°40'49" N 15°34'27" E53.6802778 15.5741667 (Prziborze
(zachodńopůmorske wojewůdztwo))

Prziborze (pol. Przyborze, mjym. Piepenberg, Piepenhagen, Pipihoga) – wjeś we
Polsce, położůno we zachodńopůmorskim wojewůdztwje, we łobeskim kryśe, we gmińe
Łobez, kero bezpostrzedńo mo grańica ze sztadym Łobez. Dźydźina je składowům
tajlům szołtystwa Dalno. Zorta dźydźiny to hulicůwka, wszyjske důmy rozlygowane
sům prosto po jednyj drůdze.

Prziborze leży ůngyfer 7 kilomyjtrůw na půłnoc uode Łobza, na Łobeskij Wyżce. Na
zachůd uod Prziborzo płyńe rzyka Rega, ńydaleko nojduje śe tyż jeźoro Karwowo.

Prziborze rozlygowane je na wjyrszku uo ćyntych rantach (dyńiwelacyjo růwno śe
ńykej do 50 myjtrůw). Teryn, na kerym leży dźydźina, je wschodńim brzygym doliny
Regi. Jak jynoż śe kůńczům wszelake prziborske důmy, zaczyno śe strůmy rant,
kery je uobserwacyjnym půnktym na becyrkowe stawy a lasy.

Wjozdym do wśi je aleja ze uobuch strůnůw uobrůśńynto strůmůma. Je uůna uodnogům
wojewůdzkij cesty nr. 148, kerům idźe dojechać do peryferyjnych hulicůw Łobza
(ul. Nowe Osiedle). Uod tyj hulicy drůga do wśi je růwnako 5,5 kilomyjtrůw - ze
czygo gynau 2 km je to dojozd bez aleja.

Do Prziborzo prowadźi tyż polno cesta, kero przebjygo bliżno uode wsi Dalno.
Zarozki na poczůntku dźydźiny krziżuje śe ze głůwnům drůgům.

Je sam tyż inkszo cesta ze uobuch strůnůw uobrůśńynto brzozůma, klůnůma a
wjerzbůma, kero prowadźi do Regi, a tamstůnd drzewjanny most skroco drůga nad
jeźoro Karwowo.

Nojbliższy banhow to banowo stacyjo Łobez. Do nojbliższyj lotńiczyj hawyny -
Sztetin-Golyńůw - je 64,7 kilomyjtrůw.

Dokůmynta za pjyrsze spůminajům uo Prziborzu we XVI stoleću. Uod Strzedńich
Storoczůw aże do XIX stolećo wjeś bůła lynnym rycerskim szlacheckij familije
Borkůw. We 1945 przelozła we pośadowańy rodu Rohrschneider.

We rokach 1975-1998 mjejscowość bůła położůno we sztetińskim wojewůdztwje. Za
czasůw Polskij Ludowyj Republiki, nojdowoł śe sam Państwowy Rolny Statek (PGR),
kery wroz ze upodkym systymu zaczůn mjyńić śe we rujina a dźiśo stojům eszcze
uůnygo uostatki, uodgrodzůne a przirychtowane do rozebrańo.

We uostatńich rokach do śe uoboczyć sroge ślatywańy wjelośći ludźůw we wśi,
znamjyńńy skuli ymigracyje do bliskigo Łobza. Wjynkszość důmůw stoji pusto,
widźalno tajla wykorzistywano je jedźińy we czaśe feryjůw jako důmki letńiskowe.
Prziborze połńi terozki jedźińy mjyszkalno fůnkcyjo, Prziborzany robjům wjync
poza dźydźinům. Ńy mo sam ańi szuli a tutejsze bajtle chodzujům do szuli we
Łobźe, kaj klůdzům śe autobusym.

Prziborze ńy je dźydźinům, kero echt je nastowjůno na turystyka. Ńy mo sam
noclegowyj baze. Je we ńi ale pora zachůw, kere skiż swoji gyszichty můgům być
lo turystůw interesantne.

Na kraju wśi znojdujům śe uostatki wańelickigo smyntorza, kery założyli we XIX
st. Zachowały śe żeliwne krziże, nojstorszy ze 1862 r. Nojstorszy grůb pochodźi
ale ze 1858 r. Sům tam ale pogracańi ńy ino Mjymcy, nale tyż Poloki (kerzi lyżům
barzi na poczůnku kerchůwa). Nojuostatńijszy pochůwek uodbůł śe sam we 1953
roku.

Kyrhof tyn znůmy je tyż ze stanowisko ajnfachowygo efoja. Źelina aże po korůny
uoploto strůmy pnůnczůma uo rubośći ramjyńo dorosłygo czowjeka. Skuli tygo, co
je to źelina dycki źylůno, nojlepi je widźalno we źimje, kej ńy mo inkszych
zaroślůw mjyndzy strůmůma a krziżůma.

We becyrku Prziborzo wystympujům tyż klify nad Regům, dochodzůnce ańi do 50 m.
Na połedńu uod zabudowańo mjyszkalnygo spoczywo naćepńynty grańitowy kamjyń uo
szyrzce 9,1 m, przitransportowany sam ze Skandynawije przed kilkůnastůma tyś.
rokůw. Akuratne rozlygowańy kamjyńa je na połedńe uod mjyszkalnych stowjyńůw, we
downym szczyrkowym wyrobisku.

Becyrk Prziborzo je wykorzistywany lo nauczańo a uprowjańo lotńarstwa. Durch
wjejům sam połedńowe a zachodńe wjatry a Rega mo wysoki trawjast brzyg, co je
fest půmocne lo tyj zorty szportu.

We czas źimy używo śe zboczůw a rantůw Prziborzo do narćarskich a saneczkowych
zjozdůw.

Bez Prziborze prowadźi modro kołowo cesta, kero mo prezyntować roztomajte formy
rzeczne Regi. Cesta przebjygo bez půłnoc wśi, kole kerchůwa a złaźi na strůmy
krej. Na traśe cesty pokozany je kamjyń a wzgůrze lotńorzůw. Cołko cesta mo swůj
anfang we becyrku jeźora Karwowo, kůńczy śe bliżno uode grańice Nadleśnictwa
Łobez a Resko.



https://szl.wikipedia.org/wiki/Papjy%C5%BE

Papjyż, we Rzimskokatolickim Kośćele mjanowany tyż "Uojćec Śwjynty" to je biskup
a patrijarcha Rzimu, gowa Rzimskokatolickigo Kośćoła, Katolickich wschodńich
Kośćołůw, Apostolskij Stolicy a państwa Watykůn.

Uod 1870 Kośćůł uważo a przijůn za dogmat, aże papjyż je ńyuomylny we
interpretacyje wjary a moralnośći. Godność papjyża je dożywotńo, chyba co sům śe
jeji zrzekńe. Do terozki ino dwůch papjyżůw, Celestyn V a Benedykt XVI,
skorzistoło s takij możliwośći. Papjyż je wybjyrany uod kardynołůw na kůnklawe.
Uokres půmjyndzy umrzińym abo abdykacyjům papjyża a wyborym nowygo mjanuje śe
sediswakancyjům.

Podug katolickigo Kośćoła, władza papjyża bjere śe ze apostolskij sukcesyje, a
pjyrszym papjyżym bůł św. Pyjter. Protestanty godajům, co ńy mo dowodůw na to,
coby św. Pyjter bůł we Rzimje, ańi na to co uode samygo anfanga krześćijaństwa
Rzim bůł uostrzodkym kerymu podlegoły inksze biskupstwa.

Terozki papjyżem je Franćiszek, a je uůn 266. (podug uoficjolnyj wersyje
katolickigo Kośćoła) za rajům.



https://szl.wikipedia.org/wiki/N%C5%AFmera

Nůmera je abstrakcyjno zacha, użiwano we matymatyce. Nojbarźi ajnfachowo idźe
pedźeć, co nůmera uodpado na pytańy "wjela". Z anfanga używono do rachowańo
wjelośći jakich zachůw – naturalno nůmera. Je do sporu, aże zero je naturalno
nůmera eli ńy, kej przijmjymy co zbjůr naturalnych nůmerůw mo anfang uod zera,
tak kożdo nastympno nůmera je srogszo uo 1. Dali můmy cołkowite nůmery - do
uůnych zbjoru wlazujům ujymne nůmery, t.j. wszyjstke nůmery kere rachujymy uod
zera co jedyn do zadku a dowomy uůnym ze przodku znok "-". Dali můmy wymjerne
nůmery, je to zbjůr wszyjskich nůmerůw kere idźe zaszrajbować kej iloczyn ze
tajlowańo przez śa dwůch naturalnych nůmerůw, przi tymu we mjanowńiku ńy idźe
dać zera. Dali sům rzeczywiste nůmery, kerym idźe prziszrajbować jaki půnkt na
uośi nůmerůw, do kerych wlazujům tyż ńywymjerne nůmery, kerych ńy idźe
zaszrajbować kej uobyczny ułomek.

Skuplowane nůmery to je zbjůr do kerygo wlazujům rzeczywiste nůmery a wynukwjůne
nůmery, uoznaczůne i {\displaystyle i} ze nůmerům, kerych jydnostkům je i
{\displaystyle i} lo kerygo i 2 = − 1 {\displaystyle i^{2}=-1} .

Sům tyż inksze roztomajte zbjory nůmerůw, jako algebrajiczne nůmery, ńilpotyntne
nůmery, dopeltowe nůmery a inksze.



https://szl.wikipedia.org/wiki/Mount_%26_Blade

Mount & Blade – Szpil akcyje-rpg wyprŏdukŏwany bez tureckŏ firmã Taleworlds a
wydōny bez szwecyjskŏ firmã Paradox Interactive 15 wrzyśniyŏ 2008.

Mount & Blade je szpilem ino na jednygŏ szpilerã. Akcyjŏ tŏczy siy we
śrydniyŏwiycznyj krajiniy mjanŏwanyj "Calradia". We szpilu niy wystympuje żŏdna
fabuła. Pjyrw szpiler musiy sônaczyć se pŏstać, ôbrać jeji płyć, histŏryjŏ a
wyglōnd. Podczŏs rŏzgrywki szpiler rykrutuje se żŏłdakōw ze rygjōnalnych
wiyśniakōw by niyskŏrŏ ich wyszkŏlić. Podle rŏzwoju mŏżnŏ terfić siy s inkszymi
pŏstaciyōmi herŏsami a ich srykrutŏwŏć. Mŏżnŏ tyż dŏłōnczyć do ôbycnych
frakcyji, dostŏć źymje a sônaczyć se manufakture. Wszytkie te akcyje sōm
wykōnywane bez myszkã. Walka we Mount & Blade je podana na sztandarŏwych szpilŏw
RPG. Szpiler użiwa klawjiry do pŏruszaniyŏ siy, a myszki do zadŏwaniyŏ ciyŏsu a
strzylŏniyŏ. Wjelgim aspyktym tygŏ szpilã je walka kōnnŏ, kierŏ rŏżniy tōm
produkcyje ôd inkszych.



https://szl.wikipedia.org/wiki/Mona_(wyspa)

Mona (hišp. Isla de Mona) to je wyspa we archipelagu Portoryko (Wjelge Antyle),
třećo pod wzglyndym powjeřchńe po guůwnyj wyspje Portoryko a Vieques. Znajduje
śe bezma gynau we postřodku mjyndzy wyspůma Hajiti a Portoryko, we Ćyśńińy Mona.
Noležy do Portoryko, państwa stowařyšůnygo s USA. Mo ůng. 11 km na uośi
wschůd-zachůd a ůng. 7 km na uośi půunoc-pouedńe. Zajmuje 57 km² placu. Je couko
rezerwatym přirody a skiž tygo ńy mo stouych mjyškańcůw. Přebywajům sam ino
pracowńiki Dypartamyntu Střodowiska a Surowcůw Naturalnych Portoryko, keryj to
inštytucyji podlygo rezerwat.

Wyspa bůua s anfanga pomjyškiwano bez Indjanerůw s plymjeńo Arawakůw, a ńyskoři
Taino kerych sam zastoua ekspedycyjo Kolůmba we 1493 roku. We 1502 Nicolás de
Ovando průbowou zauožyć sam stouo uosada, kero pomjyškiwouo 2000 Hišpanůw, nale
skiž tygo, co na wyspje bůuo za mauo placu a dostawy jodua přiuaźiuy sam
ńyregularńy, uosada uopuščůno. Na wyspje pozostali jeji rdzyńńi mjyškańcy -
Taino.

Na wyspa zaglůndali Ynglandry, Francuzy a inkše nacyje kolůńjalne, nale aže po
XIX wjek ńy bůua kůlůńizowano, a bůua ino schrůńyńym lo piratůw a korsořůw. We
XIX wjeku bůuo sam eksploatowane guano, co poćepńynto we 1927.

Uod 1898 wyspa noležy do USA, kerym překozoua ja Hišpańijo. Amerikany postowiuy
sam latarńa morsko, kero fůngowoua do 1976, a wůunčas postawjono autůmatyčno. W
čos prohibicyje Mona bůua užywano kej baza bez přemytńikůw.



https://szl.wikipedia.org/wiki/Mjymce

Mjymcy (mjym.: Deutschland abo Bundesrepublik Deutschland, BRD) – państwo we
strzodkowyj Ojropje, noleży do Ojropejskij Uńiji a NATO. Mo dostymp do
Bołtyckigo Morza a Půłnocnygo morza. Mo nojwjynkszo liczba ludźůw we cołkij
Ojropejskij Uńiji - przez 82 miljůny. Ńymcy sům państwem federalnym a skłodajům
śe ze zwjůnzkowych krejůw. Stolica majům we Berlińe.

Po II wojńe śwjatowyj wschodńo tajla Mjymcůw prziłůnczůno do Polski a SSSR, a
pozostołe terytorjům potajlowano mjyndzy zachodńich alijůntůw (trzi uokupacyjne
strefy) a SSSR (jednoł uokupacyjno strefa). Stolica, Berlin, tyż podźelůno na
sztyry zony. Ńyskorzi ze trzuch zachodńich zonůw utworzůno państwo uo mjańy
Republika Federalno Mjymjcůw, a ńyskorzi ze zony radźeckij Mjymjecko
Dymokratyczno Republika, ze stolicům we wschodńij tajli Berlina. Berlin Zachodńi
mjoł uodrymbny status.

Zjydnoczyńy Mjymcůw nastůmpiło we 1990 bez prziłůnczyńy MRD do RFM. Stolica RFM
przećepano potym s Bonn do Berlina.



https://szl.wikipedia.org/wiki/Marsz_Aut%C5%AFn%C5%AFmije

Marsz Autůnůmije to je cykliczno, kożdoroczno mańifestacyjo uorgańizowano uod
Ruchu Autůnůmije Ślůnska we Katowicach, we roczńica uchwalyńo uod Sejmu
Republiki Polskij Uorgańicznygo Sztatutu Ślůnskigo Wojewůdztwa, kery uůnymu
prziznowoł autůnůmijo. Mańifestanty domogajům śe jeji prziwrůcyńo.

Pjyrszy marsz bůł we akuratno 87. roczńica uchwalyńo autůnůmije, to je we
ńydźela, 15 lipca 2007. Napoczůn śe uůn uo 10:30. Bez sztreka, kero bůła uod
katowickigo rynku do pl. Sejmu Śląskiego przelozło wele 300 perzůnůw. Do kupy ze
mańifestantůma lozła bergmańsko uorkestra.

Kej autůnůmisty doszli do kůńca marszu, posłali szkartki do prezydynta Polski,
kerym tedy bůł Lech Kaczyński. Potym wszyjske poszli do Gůrnoślůnskigo Cyntrům
Kultury, kaj uobejzdrzeli śe filmy uo ślůnskij tymatyce.

Przi drugym marszu postanowjyli, iże trasa trza przedugszyć. A skiż tygo
mańifestanty ruszyli ze pl. Wolności. Marsz tyn bůł we sobota 12 lipjyńa, a
ludźe puśćili śe gynau we połedńe, uo 12:00. Podug godańo policyje, kero
uochrůńała pochůd, we marszu wźyno udźoł bezma 800 ludźůw. Nojsamprzůd szli
dźołacze RAŚu ze swojim banerym, potym bůły motory, wojoki a reszta chopůw ze
banerůma. Za ńimi szła reszta marszu, nale we keryj postrzodku wćiśńynto bůła
uorkestra. Na pl. Sejmu Śląskiego zaczły śe przemołwy. Nojsampjyrw godoł Marian
Makula, potym Jerzy Gorzelik. Szło tyż kupić roztomajte zachy na sztandach
ślůnskich sklepikůw abo pouobźyrać pokoz wojokůw.

III edycyjo marszu bůła pjyrszům, keryj na pewno skala zrobjyli reklama. We
ńykerych mjastach plakaty szło nolyź bezma na kożdyj zojli. Krům tygo we
Śymjanowicach rozdowali ulotki. Nad marszym medyjalny patrůnat uobjyna TV
Silesia.

Bůł uůn 18 lipjyńa 2009, to je we sobota, jakoa łůński. Poczůntek bůł uo 12:00.
Szrteka tyż ńy zmjyńůła śe uod II Marszu Autůnůmije, podańy na szyk. Pjyrw
jechały mopliki, motory a kuady, ńyskorzi ludźe ze banerůma, potym uorkestra,
pikap ze Marianym Makulům, kery we traśe uosprawjoł uo autůnůmiji a RAŚu a do
kupy ze Pyjtrym Langerym zaczynoł skandowańy proautůnůmicznych hasłůw. Kej
tyśůńc-perzůnowo skupina ludźůw dolozła na pl. Sejmu Śląskiego głos zabroł
Marian Makula, ńyskorzi uosprawjoł Alojzy Łysko, a potym Jerzy Gorzelik.

Po przemołwach, wszyjske uczestńiki ustowjyli śe na schodach gmachu Ślůnskigo
Sejmu, a potym wźyńi udźoł we kůnkurśe na zgadowańy autorůw cytatůw uo Ślůnsku.
Nostympńy spostrzůd ńich wybrali nojbarzi kurjozalno pedzyńy. Wybrany uostoł
cytat Jarosława Kaczyńskiego. Ńyskorzi szło kupić jaki ślůnski gadżet,
uobejzdrzeć pokoz walk wojokůw, wybić śe pamjůntkowo můneta, abo podpisać
petycyjo do prymjera Donalda Tuska, we keryj RAŚ domogoł śe prziwrůcyńo
autůnůmije. Na kůńec we podćyńach GCK wyśwjytlili filmik uo państwowośći we
Gůrnym Ślůnsku.



https://szl.wikipedia.org/wiki/Luftbiksa

Luftbiksa – popularne uokreślyńy karabinu pneumatycznygo abo pistoletu
pneumatycznygo.

Materjołym pyndnym we luftbiksach je sprynżůny luft abo dwutlynek wůngla. Ze
wzglyndu na sposůb sprynżańo luftu luftbiksy idźe potajlować na: tłokowe (luft
sprynżany je we můmyńće strzołu bez tłuk napyndzany fedrům metalowům abo tzw.
fedrům gazowům), ze wstympnym sprynżańym luftu (ang. PCA - pre-compressed air),
we kerych luft sprynżany je przed kożdym strzołym we kůmorze sprynżańo (za
půmocům tłoka poruszanygo dźwigńiům), a luftbiksy zasobńikowe (PCP), zaśilane s
wjelorazowyj biksy ze sprynżůnym luftym abo s jydnorazowych biksůw s dwutlynkym
wůngla.

Luftbiksa strzylo poćiskůma (śrutym) wyrychtowanymi zazwyczej ze stopu ołowju
(spotyko śe tyż wyrychtowane ze stopu cynku abo s tworziwa sztucznygo s
uosadzůnym we ńim tajlym metalowym).

Kaliber luftbiksůw szportowych to nojczyńśći 4,5 mm (ze wzglyndu na bardźij
płasko trajektorja lotu śrutu), a myśliwskych - 5,5 mm a 6,35 mm; kalibrym
pośredńim je 5 mm. Ńyliczne modele karabinkůw sům produkowane we kalibrze 9 mm i
wjynkšym.



https://szl.wikipedia.org/wiki/Liczba

Nůmera je abstrakcyjno zacha, użiwano we matymatyce. Nojbarźi ajnfachowo idźe
pedźeć, co nůmera uodpado na pytańy "wjela". Z anfanga używono do rachowańo
wjelośći jakich zachůw – naturalno nůmera. Je do sporu, aże zero je naturalno
nůmera eli ńy, kej przijmjymy co zbjůr naturalnych nůmerůw mo anfang uod zera,
tak kożdo nastympno nůmera je srogszo uo 1. Dali můmy cołkowite nůmery - do
uůnych zbjoru wlazujům ujymne nůmery, t.j. wszyjstke nůmery kere rachujymy uod
zera co jedyn do zadku a dowomy uůnym ze przodku znok "-". Dali můmy wymjerne
nůmery, je to zbjůr wszyjskich nůmerůw kere idźe zaszrajbować kej iloczyn ze
tajlowańo przez śa dwůch naturalnych nůmerůw, przi tymu we mjanowńiku ńy idźe
dać zera. Dali sům rzeczywiste nůmery, kerym idźe prziszrajbować jaki půnkt na
uośi nůmerůw, do kerych wlazujům tyż ńywymjerne nůmery, kerych ńy idźe
zaszrajbować kej uobyczny ułomek.

Skuplowane nůmery to je zbjůr do kerygo wlazujům rzeczywiste nůmery a wynukwjůne
nůmery, uoznaczůne i {\displaystyle i} ze nůmerům, kerych jydnostkům je i
{\displaystyle i} lo kerygo i 2 = − 1 {\displaystyle i^{2}=-1} .

Sům tyż inksze roztomajte zbjory nůmerůw, jako algebrajiczne nůmery, ńilpotyntne
nůmery, dopeltowe nůmery a inksze.



https://szl.wikipedia.org/wiki/Lean_Back

Lean Back – niyformalnŏ grupa, kerŏ grała acid-jazz, funky, soul, pop a blues,
fōndowanŏ we 1985 r. we Rudzie Ślōnskij; wstōmpiōła na muzycznõ binã ze
kōncertym bluesowym we Klubie „Pulsar”, kaj grała sztandardy m.in. B.B. Kinga,
Luther Allisona i Jeffa Becka. We 2000 r. zespōł zagroł ôstatni autorski kōncert
na żywo dlŏ TVP 3 Katowicy; w tym tyż roku bōł rôzwiōnzany.

Janusz Biedrowski – saksofōn, Jacek Dobrzański – gitara, Wojciech Feodorow –
trōmbka, Janusz Frychel – basowŏ gitara, Damian Jambor – szlagcojg, Zbigniew
Janowski – szlagcojg, Maciej Kałwak – gitara basowŏ, Jarosław Kierkowski –
gitara basowŏ, Marian Kowalik – gitara basowŏ, Ireneusz Kucharczyk – gitara
basowŏ, śpiyw, Tomasz Kupka – klawiszowe insztrumynta, Jarosław Lelen –
saksofōn, Krzysztof Nowakowski – szlagcojg, Zbigniew Szczerbinski – szlagcojg,
Dariusz Wantuch – klawiszowe insztrumynta, Michał Zabrzeński – puzōn, Robert Zug
– puzōn.

Ze skupinōm spōłrobiyli: Patrycja Gola, Andrzej Gaszczyk, Justyna Gwardecka,
Marek Raduli, Michał Czachowski



https://szl.wikipedia.org/wiki/Kwantow%C5%8F_mechanika

Kwantowŏ mechanika (znōmŏ tyż jako kwantowŏ fizyka abo kwantowŏ teoryjŏ) to je
part fizyki, kery tykŏ sie fizycznych zdŏrzyń we skali mikroskopowyj, kaj akcyjŏ
trefiŏ sie podle ôbstōnyj Plancka. Kwantowŏ mechanika ôdłazi ôd klasycznyj
mechaniki nŏjbarzij we kwantowyj sferze skal atōmowyj i subatōmowyj. Kwantowŏ
mechanika lifruje matymatyczny ôpis interakcyjōw energije i materyje.

Matymatyczne formulacyje kwantowyj mechaniki sōm abstrakcyjne. Funkcyjŏ
matymatycznŏ mianowanŏ funkcyjōm wele lifruje informacyjõ ô amplitudzie
prŏwdopodobności pozycyje, gibkości i inkszych fizycznych włŏsności ôd tajlikōw.
Matymatyczne manipulacyje funkcyje wele porzōnd ôbjymujōm notacyjõ Diraca, kerŏ
wymŏgŏ pokopiyniŏ kōmpleksowych nōmerōw i linijowych formōw. Funkcyjŏ wele
uznŏwŏ obiekt za linyarny harmōniczny oscylŏtōr, a matymatyka je skuplowanŏ ze
tōm, kerŏ ôpisuje akustyczny rezōnans. Mocy wynikōw kwantowyj mechaniki niy
idzie pokŏzać podle klasycznyj mechaniki, btp. podstawowy stan we kwantowym
mechanicznym modelu je stanym niyzerowym, kery je nŏjniższym stanym energije
systymu. Je to ôpaczne do "tradycyjnygo" systymu, w kerym podstawowy stan to
ańfach pokōj ze zerowōm kinetycznōm energijōm.

Piyrsze wersyje kwantowyj mechaniki bōły sformułowane we piyrszyj dekadzie XX
stoleciŏ. We tym samym czasie atōmowŏ teoryjŏ i korpuskularnŏ teoryjŏ światła
(rozszyrzowanŏ ôd Einsteina) ôstały przijmniynte za naukowy fakt. Na piyrszõ z
nich idzie patrzeć jak na teoryjõ materyje, a na drugõ jak na teoryjõ
elektromagnetycznygo prōmiyniowaniŏ. Starŏ kwantowŏ teoryjŏ była moc zmiyniōnŏ
we postrzodku lŏt 20. ôd Wernera Heisenberga, Maksa Borna i Pascuala Jordana,
kerzi złōnaczyli maciyrzowõ mechanikã; Louisa de Broglie'a i Erwina Schrödingera
(welowŏ mechanika); i Wolfganga Pauligo i Satyendry Nath Bosygo (statystyki
subatōmowych tajlikōw). Kopynhaskŏ interpretacyjŏ ôd Nielsa Bohra ôstała szyroko
zaakceptowanŏ. Przed 1930 rokym, kwantowŏ mechanika była ulicōnŏ i
sformalizowanŏ prŏcami Davida Hilberta, Paula Diraca i Johna von Neumanna, ze
srogszym naciskym na mierzyniy we kwantowyj mechanice, statystycznõ naturã
naszyj wiedzy ô realności i filozoficznõ spekulacyjõ ô roli cichtyrza. Ôd tego
czasu kwantowŏ mechanika rozkrziła sie do bezma kŏżdygo aspektu fizyki XX
stoleciŏ, a tyż inkszych dyscyplin, jako kwantowŏ chymijŏ, kwantowŏ elektrōnika,
kwantowŏ optyka i kwantowŏ informatyka. Moc fizyki XIX stoleciŏ ôstała
ôsztrychowanŏ za "klasyczny limit" kwantowyj mechaniki i ôd niyj rozszyrzowań we
kategoryjach kwantowyj teoryje pola, teoryje zajtōw i spekulatywnych teoryjōw
kwantowyj grawitacyje.



https://szl.wikipedia.org/wiki/Klara

Słůńce inakszyj Klara – postrzodkowo gwjozda Słůnecznygo Ukłodu, wele keryj
kwyrlo Źymja, inksze planety a myńsze ńybjeske ćoła. Klara to nojwidńyjszy
uobjekt na ńybje a uobyczne zdrzůdło energije, kero przibywo ku Źymji.

Astronůmiczny simbol Słůńca to uokrůng s punktym we postrzodku: (Unicode: 2609).

Słůńce je gwjozdům głůwnygo ćůng (V klasa widnośći). Typ widmowy uod ńigo (G2)
charakteryzuje bjoławo farba a uobecność we widmje lińji zjůńizowanych a
neutralnych metali a fest lichych lińji wodoru.

Klara leży we jydnym s ramjůn szpiralnych Galaktyki, 26 tyśyncy śwjytlnych rokůw
uod jeji postrzodka a ůngyfer 26 rokůw śwjytlnych uod plaszczyzny růwńika
Galaktyki. Kwyrlo wele cyntrům Mlycznyj Cesty gibko na 220 km/s we czaśe 226
miljůnůw lot, co dowo bez 20 uobjygůw po dźiś dźyń we gyszichće gwjozdy. Uod
Słůńca dźeli nos ůngyfer 150 mln km.

Słůńce je kuglům zjůńizowanygo gazu uo maśe 1,9891 × 1030 kg (333 950 mas
Źymje), przi czym 74% zajmowo wodůr, 25% - hel, a myńi kej 1% to ćyńżejsze
elementy a roz za kedy proste chymiczne spojiny (zwjůnzki). Kugla plazmy
utrzimywano je we hydrostatycznyj růwnowadze skiż śiły grawitacyje s jydnyj
zajty a rosnůncym a tyż s głymbokośćům a ćiśńyńym gazu, kere růwnoważy ćynżar
materyje ponad. W cyntrům ćiśńyńy erbuje wertość 1016 Pa, co je wyńikym faktu,
aże jůndro rozhajcowuje śe do tymperatury poranośće miljůnůw stopńi, we keryj to
tymperaturze můgům już zalajzować reakcyje jůndrowe. W przipadku gwjozd głůwnygo
cugu reakcyjům jůndrowům, kero dowo ynergijo je pomjana wodoru we hel. Gynstość
materyje we jůndrze Słůńca to 1,5×105 kg/m³, nale wysoko tymperatura trzimje
materyja we stańy gazowym, atoli gynstość gazu na wjyrchu to 10–4 kg/m³, czyli
je to prawje průżńo. Na podstawje uodmjynnych własnośći plazmy a procesůw we ńij
zachodzůncych, kere wyńikajům s růżńic we gynstośći i tymperaturze, idźe
wyrůżńić trzi roztůmajte becyrki postrzodku Słůńca: jůndro, uotoczka a
atmosfera.

Připuščo śe, aže Suůńce powstouo ůng. 4,6 milijorda lot tymu. Po trwajůncym
kilkadźeśůnt miljůnůw lot uokreśe kurčyńo śe uobuoku mjyndzygwjozdowygo, Suůńce
rozpočyuo pobyt na ćůngu guůwnym (zob. Djagrům H-R). Bez 4,6 milijorda lot
Suůńce zwjynkšůúo swůj průmjyń uod 8 do 12%, a jasność uo uok. 27%. Zawartość
wodoru we jůndře modygo Suůńca wynośiua ůng. 73%, uobecńy juž yno 40%. Kedy
zapasy wodoru wyčerpjům śe, co nastůmpi za myńi wjyncyj kolejne 5 mld lot,
Suůńce zmjyńi śe we čerwůnygo uolbřima, po čym uodřući zewnyntřne warstwy,
přeistačajůnc śe we bjouygo karua. Bez wjela milijordůw lot bydźe styguo, až
stańy śe čornym karuym (wšychśwjot je ješče za mody, by istńouy take uobjekty).



https://szl.wikipedia.org/wiki/K%C5%9Bynga_hynrykowsko

Kśynga hynrykowsko (Kśynga zouožyńo klaštoru Panny Maryje we Hynrykowje) –
stustrůńicowo spisano po uaćińy krůńika opactwa cystersůw we Hynrykowje we
Dolnym Ślůnsku. Powstoua na počůntku jako spis majůntku klaštornygo, skuli
ńystabilnyj sytuacyje po wojńe ze Můngouůma we 1241.

Tajla pjyršo tyj kśyngi uopisuje lota uod fůndacyje klaštoru we 1227 bez Hynryka
Brodatygo do 1259, tajla drůgo prowadźi historyjo uopactwa do 1310.

Kśynga znojduje śe terozki we Muzyjům Archidjecezyjolnym we Wrocuawju, a jeji
kopja znojduje śe henrykowskym uopactwje.

Kśynga zawjero we zapiskach s 1270 zdańy, kere je uwožane za nojstarše zapisane
we godce polskij, českij a ślůnskij (te godki bůuy wtedy blank na śa podane):

Uostouo uůno wypedźane bez uośaduygo we Dolnym Ślůnsku českigo ryceřa Boguchwoua
do jigo mjejscowyj baby, kedy uůna bruśiua meuua źarno. Zdańy to znojduje śe we
uopiśe pochodzyńo nolyžůncyj do majůntku klaštornych pobliskij dźedźiny
Brukalice. Aže brušyńy źarna bůuo wtedy uwožane za robota ńy do chopůw, Čech tyn
uostou zmjanowany bez sůmśadůw Brukouům (zbrukůny), a přezwisko to douo tyž
mjano coukij uosadźe.

Zdańy to uostouo uokreślůne bez krůńikořa jako polske (Ślůnsk znojdowou śe wtedy
pod řůndůma Polski), zawjero nale we śa charakterystyčne cechy tako dźiśijšyj
polskij godki, českij godki a ślůnskij godki - "day" (polsko kůńcůwka "-aj", we
českym a ślůnskym "-ej"), "ut" (česke "ať", po ślůnsku "dyć", po polsku
"niech"), "pobrusa" (echt ślůnsko kůńcůwka "-a", we polskym "-ę", we českym
"-ím").



https://szl.wikipedia.org/wiki/Istanbu%C5%82

Stambůu (Istambůu, tur. İstanbul - s greckigo is ten poli - do mjasta (tak
godali greccy mjyškańcy w časach podboju tureckigo)), we starožytnośći Bizancjum
(Βυζάντιον Byzantion), půźńij Kůnstantynopol (gr. Κωνσταντινούπολις
Konstantinupolis, uać. Constantinopolis, nowogr. Κωνσταντινούπολη
Konstantinupoli - mjasto Kůnstantyna), we krajach suowjańskich dowńij Carogrůd –
kolůńja grecko zouožůna we 660 p.n.e. we ojropejskij tajli Bosforu, we 330 n.e.
zostou stolicům Cesarstwa Wschodńořimskigo, 324-1930 Kůnstantynopol, 1453-1930
mjana Kůnstantynopol a Stambůu užywane zamjynńy, uod 18 marca 1930 uoficjalne
mjano Stambůu - mjasto nad Ćeśńinům Bosfor uůnčůncům Moře Marmara s Mořym
Čarnym.

Nojwjynkše mjasto Turcyje a jydno s nojwjynkšych mjast śwjata, nojwjynkšo
aglůmeracyjo mjejsko we Ojropje. Stolica prowincyji (il) İstanbul. Rozwińjynty
uośrodek přymysuowy, wytwařajůncy uokouo ¼ produkcyje kraju. Guůwne cyntrům
finansowe Turcyje, śedźiba kilkudźeśyńću bankůw a geudy papjůrůw wartośćowych.
Dužy wynzeu kůmůńikacyjny: nojwjynkšy port handlowy Turcyje; dwa mjyndzynarodowe
porty lotńiče Atatürk Havalimanı a Sabiha Gökçyn Havaalanı, kůńcowo stacyjo
kolei ojropejskij (dwořec Sirkeći) a počůntkowo kolei na Bliski Wschůd (banhof
Haydarpasha). Śedźiba 5 ůńiwersytetůw, s kerych nojstaršy - Ůńiwersytet
Stambulski - zostou zouožůny we 1453.

Ćeśńina Bosfor (šyrokość do 4 km) dźeli mjasto na tajla ojropejsko a azyjotycko
(Stambůu je jydynym mjastym na śwjeće pouožůnym na dwůch kůntynyntach). We
Stambule zbudowano dwa mosty uůnčůnce uoba břygi Bosforu - jydyn, mjanowany
Mostym Bosforskym a ukůńčůny we 1973 mo dugość 1074 m, a drůgi - Most Mehmeta
Zdobywcy ukůńčůny we roku 1988, mo dugość 1090 m. Ńyspeuna kilůmetrowo zatoka
Zuoty Růg dźeli tajla ojropejsko na pouedńowo dźelńica Stary Stambůu a půunocno
Beyoğlu.

Stambůu je śedźibům prawosuawnych patrjarchůw Kůnstantynopola. Katedra patrjaršo
mo plac we dźelńicy Fanar. Dźelńica ta je nojwjynkšym skupiskym ludnośći greckij
we mjeśće. Ze wzglyndu na lokalizacyjo śedźiby patrjarchatu zamješkujůncy Fanar
Grecy ńy zostali wyśedlyńi do Grecyji we lotach 20. XX wjeku wroz s couům
pozostouům greckům ludnośćům Turcyje. We Stambule we 1855 roku umor Adam
Mickiewicz.



https://szl.wikipedia.org/wiki/Hypatyjo_ze_Aleksandryje

Hypatyjo ze Aleksandryje (gr.: Ὑπατία; rodz. 355 abo 370, um. marzec 415 we
Aleksandryje) – neoplatůńsko filozoferka a matymatyczka ze starożytnyj
Aleksandryje. Podug powjarki, wynojdła astrolabijům a zorta aeromyjtra. Bůła
cerům uod Teůna ze Aleksandryje, filozofera, matymatykera a astrůnoma. Je
przimowane, aże pomogała Ptolymejuszowi a Euklidesowi we redagowańu naukowych
pracůw. Pisoła komyntarze do pracůw Djofantosa a Apolůńijusza ze Fergi. Jako
filozoferka, mjoła we kole śa szkolorzůw uoddanych jeji filozoficznyj szuli,
kero bůła zwjůnzano ze ezoterykůma metafizykům. Publiczńe uczůła astronomije a
matymatyki. W czas kůnflikta mjyndzy mjyndzy prefektym Egipta Orestesym a
biskupym Cyrylym wźyna strůna prefekta. Cyryl uobwińoł ja uo zawodzańe we dojśću
do zgody ze prefektym. Podległe biskupowi ludźe zaszlachtowali Hypatja bez
porżńyńce uostrymi muszlůma. Skiż tygo powstoło sroge zgorszyńe, tyż postrzůd
krześćijanůw (mimo aże Hypatja bůła poważano za poganka).



https://szl.wikipedia.org/wiki/G%C5%8Drny_%C5%9Al%C5%8Dnsk

Gůrny Ślůnsk (gś-mjym. Oberschläsing, śl-mjym. Aeberschläsing, pol. Górny Śląsk,
czes. Horní Slezsko, łać. Silesia Superior, mjym. Oberschlesien) – historyczno
krajina rozlygowano na teryńe Polski a Czeskij Republiki we dorzyczu gůrnyj
Uodry a poczůnkowygo bjygu Wisły, połedńowo-wschodńo tajla Ślůnska.

We uoficjalnym smjanowańu pedźano po tymu za pjyrsze we XVII stoleću. We
gyszichće bůły stolicům Gůrnygo Ślůnska Uopole a Raćibůrz, a śedźibůma
pjastowskich a tyz inkszych gůrnoślůnskich fysztůw bůły Bytůń, Ćeszyn (podug
brańo Ćeszyńskigo Ślůnska za tajla Gůrnygo, bo tyż idźe mjeć go za uosobno
wytajlowano krajina), Glywicy, Hlubczycy, Karńůw, Kojźly, Lublińec, Ńymodlin,
Uopawa, Toszek. We Gůrnym Ślůnsku bůły tyż stanowe kreje, mjyndzy inkszymi we
Wodźisłowju, Pszczyńe, Bogůmińe, Bjelsku (uod 1752 kśůnżynstwo) a Bytůńu.

Uośwjyńćim, Zator a Śewjerz felerńy śe mo za śedźiby gůrnoślůnskich půnůw. Mjano
Gůrny Ślůnsk pojawjůło śe poradźeśůnt rokůw po powroće tych kśůnżynstwůw do
Małopolski.

Nojwjynkszům gůrům we Gůrnym Ślůnsku je Pradźod, na postrzůd tych rozlygowanych
we polskij tajli Gůrnygo Ślůnska - Barańo Gůra.

Gůrny Ślůnsk spostrzůd inszych krajin mo srogo zorta kůnsztownych drewńanych
kośćůłůw a kaplic rozlygowanych we wjelu wśach a mjastach. Nojczyńśćij
baumajstry, ftorzy je stworzili uostali anońimowi. Nojstarsze kośćůły połażům ze
XV stolećo kej lb. we Pońiszowicach (1404), a Kśynżym Leśe (1494). Wśe na Gůrnym
Ślůnsku rozlygowane sům nojczyńśćij na reglach cyntralnygo, dugego placu, na
kerygo jednym ze kůńcůw nojdźi śe kośćůł (nojlepij do śe to uobrzirać we bycirku
Raćibůrza a Pszczyny).

Wschodńo tajla Ślůnska mjanowano we Strzedńich Storoczach Kśůnżynstwym Uopolskim
a mjano te pochodźi uod tytulatury Pjastůw, uopolskich fysztůw – Dux Opoliae –
erbůw Mjeszka I Motloszłapygo. Tytuła ta porůżńała jejich uod erbůw Bolesława
Wysokigo, kerzi używali przede wszyjskim tytuły ślůnskich fysztůw – Dux
Silesiae. We czasach uostatńigo uopolskigo Pjasta Jana II Dobrygo (um. 1532) za
pjyrsze pojawjůło śe słowo Horne Slezsko. Mjano to bůło do uoznoczańo terynůw
Ślůska położůne we gůrnym bjygu rzyki Uodry. Na uodwyrtka do tygo zaczyno używać
mjana Dolny Ślůnsk, na uostatki ślůnske, choćoż rozlygowane bůły we strzodkowym
a ńy dolnym bjygu Uodry (ta tajla rzyki przepływo już bez Půmorze). Uodra je
naturalnym "krziżym" Ślůnska a stela uodńeśyńy do rzyki. Terozki mjano Gůrny
Ślůnsk ńy fůnguje we żodnym szczeblu państwowygo ferwaltůngu. Źymje Gůrnygo
Ślůnska zajmujům tajla uopolskigo a ślůnskigo wojewůdztwa a we Czeskij
Republice. Je to prziczynům do marasu we mjanowańu. Uokryślyńym "gůrnoślůnski"
fest czynsto używo śe do jednostkůw a uorgańizacyjůw uod Slůnska a Małopolski a
tyż te, kere leżům we ślůnskim a małopolskim wojewůdztwje. Bez tyn przikłod:



https://szl.wikipedia.org/wiki/Fobos

Fobos (tyż: Phobos, gr. Φόβος – bojůnczka) to wjynkszy a bliższy s dwůch
kśynžycůw Marsa. Je uůn we coukim Ůkuodźe Słůnecznym położony nojbliżyj planety,
nauokoło kerej śe zwyrto. Fobos je planetojida przechwycůno bez Marsa.

Uodkrywcům Fobosa je amerikański gwjoźdźorz Asaph Hall. Pjyrszy roz uostou uůn
zaobserwowany 18 sierpnia 1877 we uobserwatorjum wojynnyj marynarki USA kole
godźiny 9:14 UTC. Kapka dńi wcześnij (12 śyrpńo) Asaph Hall uodkrył tyż drugi
kśynžyc Marsa, Deimosa.

Průmjyń uorbity Fobosa je mjyńszy uod průmjyńa uorbity synchrońicznyj, co
uoznaczo, aże zwyrto śe uůn gibćij kej Mars zwyrto śe nauobkoło uośi. Beztůż
wschodźi na zachodńij strůńe marsjańskigo ńyba, gibko przemjeszczo śe po ńybje a
po ůngyfer 4 godźinach a 15 minutach zachodźi na wschodńij strůńe ńyba.
Uobecność Fobosa na ńybje trwo 11 godzin a 6 minut. Fobos je fest blisko
powjyrzchńe planety (2,76 promienia Marsa). Beztůż ńy je uůn widoczny s
powjyrzchńe planety s uobszarůw uo wspůłrzyndnej rubośći planetograficznej
wyższyj kej 70,4°.



https://szl.wikipedia.org/wiki/D%C5%8Dminiykana

Důmińikana, Republika Důmińikańsko – państwo we Americe Půunocnyj, druge podug
powjeřchńe a ličby ludźi na Mořu Karajibskim (po Kubje). Zajmuje ůng. 2/3 placu
wyspy Hajiti, kero je podźelůno mjyndzy ńa a państwo Hajiti.

Pjyršymi mjyškańcami byli sam Tainowje. Lo Ojropejčykůw teryny uobecnyj
Důmińikany uodkryu Křištof Kolumb we 1492 roku. Ńyskoři kraj přeloz pode wuadza
Hišpańije. Stolica Důmińikany, Santo Domingo, zouožůno we 1496 roku je
nojstaršym stouym uośedlym zouožůnym bez Ojropejčykůw we uobu Amerikach.
Zachodńo tajla wyspy Hajiti bůua pode kontrolům francuskům a we 1804 uoguośiua
ńypodleguość kej Hajiti. Bez lata 1821-1843 Důmińkana bůua bez Hajiti
uokupowano. Ńypodleguość uoguošůno po wygrańu powstańo, 27 lutygo 1844. Ńyskoři
Důmińikana točůua wojna s Hajiti, bůua uokupowano bez Hišpańijo (1861-1865), a
zaś bez USA (1916-1924).

Wjynkšość ludnośći je krojcokůma dwu abo wjyncyj ras. S bjouych nojwjyncyj mo
hišpańske pochodzyńy. Katolicyzm wyznowo 79% mjyškańcůw. Postřůd čornoskůryj
ludnośći idźe trefić tyž ańimistůw a wyznowcůw Voodoo. Gospodarka dowńij bůua
uoparto na bauerstwje, terozki krům ńygo sroge znočyńe mo turystyka.



https://szl.wikipedia.org/wiki/Czesko

Czesko Republika (czes.:Česká republika, Česko; ČR) – państwo we Postrzodkowyj
Ojropje, bez dostympu do morzo. Uod 1918 do 1939 a uod 1945 do 1993 bůło tajlům
Czechosłowacyje. Uode 2004 roku Czesko Republika je we Ojropejskij Uńiji.

Teroźno Czesko Republika skłodo śe ze trzech gyszichtowych regijůnůw, kerymi sům
Czechy (czes. Čechy), Morawijo (czes. Morava) a Ślůnsk (czes. Slezsko). We 1920
przikuplowali do Czechosłowacyje małe kraje Dolnyj Austryje a sům uůne bestůż
tyż we teroźnyj Czeskij Republice. Godłym państwowym Republiki je Czeski Lew a
dwa uorły - ślůnski a morawski. Stolicům państwa je Praga.

Czesko Republika je we ńykerych państwach felerńy mjanowano "Czechůma", choćoż
Czechy to je ino jedyn s regijůnůw CZR a ńyma to mjano uode państwa. Mjyszkańcy
Czeskij Republiki fest růżńicujům mjano Czechy uod Czeskij Republiki a nojbarzi
godajům cołkym mjanym: Česká republika ("U nás, v České republice" abo krůcyj "U
nás, v Republice")[zdrzůdło?].

Co by bůło jeszcze krůcyj průmujům uůńi we swojij godce nowe mjano państwa Česko
(analogiczńy jako "Polsko", "Slovensko", "Německo" atp.), nale ńyma to
powszechńy we stosowańu.[zdrzůdło?]



https://szl.wikipedia.org/wiki/Chi%C5%84sko_Republika_Ludowo

Chińskŏ Ludowŏ Republika, skrōt CHLR (People's Republic of China > P.R.C.
Angelsko godka, chiń. trad. 中華人民共和國, uleksz. 中华人民共和国; pinyin: Zhōngguó, Zhōnghuá
Rénmín Gònghéguó;  posuchej po chińsku) – państwo we Azyji wschodnij, kere
ôbjymuje historyczne Chiny (bez Tajwanu) a Tybet i inksze ziymie we Azyji
Postrzodkowej zamiyszkane społym ôd 56 skupin etnicznych. Chiny to je
nŏjludniyjsze państwo świata, jejich populacyjŏ je wiynkszŏ jak 1,3 mld ôsōb.
Wiyrchniowo sōm 4. na świecie, a ekōnōmicznie (PKB nōminalny) – 3. (w 2007 r.,
po USA i Japōniji) abo tyż 2. (PKB realny) po USA.

Państwa, kere graniczōm ze ChLR to: Afganistan, Bhutan, Birma, Indie,
Kazachstan, Kirgistan, Koryjŏ Pōłnocnŏ, Laos, Mōngolijŏ, Nepal, Pakistan,
Rusyjo, Tadżykistan, Wietnam.

Chociŏż za kōntynuatora tradycyje politycznyj Chin widzi sie tyż Republikã
Chińskõ na Tajwanie, ôd lot 70. za przizwolyniym USA to ChLR reprezyntuje nŏrōd
chiński we ôrganizacyjach miyndzynŏrodnych, tj. ÔNZ abo WHO.

Władza we ChLR sprŏwuje ôd 1949 r. Kōmōnistyczno Partyjŏ Chin. Do kōńca lot 70.
Chiny były państwym totalitarnym na wzōr stalinowski, a we latach 60. nasiliły
sie we kraju tyndyncyje izolacjōnistyczne. Po śmiyrci Mao Zedōnga i fiasku
maoizmu, we latach 80. partyjŏ napoczła ale reformy ekōnōmiczne, tj.: Ôdchōd ôd
gospodarki planowyj a ôdwarcie na świat, a ustrōj zaczōn przenosić sie we strōna
autorytaryzmu. We latach 80. i 90. prziszła liberalizacyjŏ życiŏ społecznygo i
kulturalnygo, bez m.in. wkludzynie swobody rajzowaniŏ. Społym ze reformami
ekōnōmicznymi zaczła sie terŏźnie nŏjwiynkszŏ migracyjŏ we historyji świata - ze
wsi do miast przekludziyło sie już 140 mln Chińczykōw.

Terŏźny ustrōj Chin je nōminalnie socjalistyczny (tm. socjalizmus ô chińskych
włŏsnościach), we praktyce je to ale kapitalizmus, bez typowych np. do UE
rozlygłych zabezpieczyń socjalnych, co absztichuje sie lekim zafarbiyniym
nōmynklaturowym i srogim woluminym inwestycyji zagranicznych a eksportu. W
sferze polityki, partyjŏ kōmōnistyczno regyruje autorytarnie, a przi tym
ôdwołuje sie do nacjōnalizmu, banuje ruchy ôpozycyjne i prōbuje budować
gospodarkã ôpartõ na wiydzy na muster krajōw sōmsiednich m.in. Japōnije, Koryje
Płd., a tyż Singapuru.

Chiny to tyż jedyn ze nŏjstarszych ôstrzodkōw cywilizacyjnych świata, ô ôsobnyj
i bōgatej tradycyji muzycznyj, tyatralnyj, literackij, filozoficznyj a
historycznyj, a tyż naukowyj. Po zakōńczyniu rewolucyji kulturalnyj chińskŏ
kultura poleku sie ôdrŏdzŏ, chociŏż podle krytykōw szkody wyrzōndzōne za czasōw
Mao Zedōnga sōm zbyt wielge, coby możebne było jij połne ôdrodzynie.
Bezprecedynsowe we dzisiyjszych Chinach je tyż terŏźne ôdymkniyńcie tygo kraju
na świat i jigo wartkŏ okcydyntalizacyjŏ.



https://szl.wikipedia.org/wiki/Che_Guevara

Ernesto Guevara de la Serna (Ernesto Che Guevara, przemjanek Fernando
Sacamuelas) (rodz. 14 czyrwńa 1928 we Rosario we Argyntyńe, um. 9 paźdźerńika
1967 we La Higuera we Boliwiji) – argyntyński rewolucjůńista, jydno ze
znamjynnych postaćůw kubańskij rewolucyje. Ze fachu bůł dochtorym. Bůł jednym ze
prziwůdcůw kubańskij rewolucyje, a po jeji zwyćynstwje wloz do władzůw
kůmůńistycznyj Kuby. We 1965 wojowoł we Kůngu a Tanzańiji. We 1966 uorgańizowoł
partyzancke uoddźały we Boliwiji, a przi tymu go wźyńi we ńywola a
zaszlachtowali. Na Kubje je do terozki powożany za norodowygo bohatyra. We
ńykerych państwach Połedńowyj Ameriki je uůn powożany za mitycznygo
wyswobodźićela. Po jygo śmjyrći pojawjůł śe tyż kult Che, kery uobjawjo śe
nojczyńśći bez umjyszczańy jygo wizerůnku na śćanach, T-shirtach a inkszych
zachach. Je uůn symbolym lo radykalnych lewicowych ruchůw a bůł ńym lo
sztudynckij rewolty we 1968 we USA a Zachodńij Ojropje. Jygo przećiwńiki a
krytykanty godajům, co zachwoloł uůn "skuteczno ńynawiść, kero przemjyńo
czowjeka we maszina do szlachtowańo", a we jydnym ze wywjodůw pedźoł, co ńy
wachołby śe wywołać nuklearno wojna, jakby uod tygo mjoł zniknyć kapitalizm.



https://szl.wikipedia.org/wiki/Buzeranctwo

Hōmoseksualnota, inakszyj: hōmoseksualizmus (ôd grec. ὁμός "tyn sōm" a łac.
sexus "płeć") to je rōmantyczny abo seksualny cug abo seksualne dziołaniy
miyndzy czōnkami tyj samyj pōłcie abo rodzeju. Kej seksualnŏ ôriyntacyjŏ to
"ciyngły sztimel ymocyjalnygo, rōmantycznygo a/abo seksualnygo cugu" nŏjsōmprzōd
abo ino ku perzōnōm tyj samyj pōłcie. To tysz "ôdnosi sie do czuciŏ
idyntyfikacyje ôd perzōny na grōndzie tych cugōw, dziołōń po blisku a czōnkostwa
we spōlnocie ôd inkszych, kerzi dzielōm te cugi".

Cuzamyn ze biseksualnotōm a heteroseksualnotōm, hōmoskesualnota je jednōm ze
trzech przōdnych kategoryjōw seksualnyj ôriyntacyje na hetero-hōmo kōntinuōm.
Sztyjc niy mŏ kōnsynsusu co ônaczy jakõsik ôriyntacyjõ, nale rozprawiano uż ô
ausdruku gynōw, hormōnōw a strzodowiska. Wiynkszość naukowcōw sie forszteluje,
iże wszyjske trzi mogōm ônaczyć ôryjyntacyjõ. Zdŏwŏ sie, co uchowaniy a
absztychowania ze bajtelstwa niy majōm rōle przi tym tymacie. Chocia podug tajle
ludkōw hōmoseksualnota je niynaturalnŏ, naukowe badania pokŏzały, iże je to
normalny, naturalny bajszpil zorty ludzkij seksualnoty a sama we siã niy ônaczy
żŏdnych negatywnych, psychologijnych efektōw. Wiynszość ludkōw gŏdŏ, co niy
majōm żŏdnygo abo majōm richtich rzadny ausdruk na swojã ôriyntacyjõ.

Nŏjbarzij roztopiyrzōnymi mianami lŏ hōmoseksualistōw je "gej" lŏ chopōw a
"lesbijka" lŏ babōw. Wielość hōmoseksualnych perzōnōw je trudnŏ do wyrachowaniŏ
beztōż, co moc niy gŏdŏ ôfyn ano niy akceptiyruje swojij ôryjyntacyje bez
hōmofobijõ a heteroseksistowskõ dyskrymiancyjõ. Hōmoseksualne dziołania ôstoły
ôbŏczōne a udokumyntiyrowane u mocki inkszych zortōw zwiyrzōw.

We socjologije bōła durś haja miyndzy "esyncyjonalnym" a
"kōnstrukcyjōnistycznym" wezdrokiym na hōmoseksualnotã. Dyskusyjŏ dzieli na
tych, co wierzōm, iże miana kej "hōmo", "hetero" ôdnoszōm sie do ôbiektywnych,
niypōmiynnych podug kultury cechōw ôd czowieka a tych, kerzi sie forsztelujōm,
co czucia, kere te perzōny mianujōm to efekty kōnkretnych ausdrukōw kulturowych
a społecznych procesōw. Esyncyjalisty gŏdajōm, co ôriyntacyjŏ je ônaczōnŏ ôd
biologije, kej kōnstrukcyjōnisty, iże seksualne cugi sōm wyuczōne.



https://szl.wikipedia.org/wiki/Bur%C5%8Dndi

Burůndi (rundi Uburundi, franc. Burundi) Republika Burůndi (rundi Republika
y’Uburundi, franc. République du Burundi) – państwo we střodkowyj Africe, bes
dostympu do mořa. Grańica mo s Rwandům, Tanzańijům a Dymokratyčnům Republikům
Kůnga. Ležy nad Jeźorym Tangańika.

We XVI abo XVII wjeku powstouo sam państwo plemjynne Tutsi pode mjanym Urůndi,
kere přetrwouo aže do 1896, kej uopanowali je Ńymcy. Uod 1903 do 1916 wlazowouo
we skuod Ńymjeckij Afriki Wschodńij, ńyskoři zdobyte bez Belgijo. Po I wojńe
śwjatowyj wlazowouo we skuod terytorjům mandatowygo Ligi Nacyj Ruanda-Urůndi
pode admińistracyjům Belgije. Po II wojńe śwjatowyj terytorjům powjerńiče UoNZ.
Uod 1962 ńypodlegue. We 1992 sroge ńypokoje a rozruchy na tle etńičnym, ůng. 150
tyś umartych a mynga ludźi cituo do sůmśedńich krajůw.

Terozki je to mauo rozwińynty kraj bauerski uo gospodarce s přežytkůma ůstroju
rodowygo. 91% ludźi mo robota při bauerstwje, kere dostarčo 41% PKB. Ńywjelge
wydobyće zuota, wolframu a inkšych.

83% ludźi je s plymjeńo Hutu, 15% Tutsi, 1% Pigmeje. Podug wyznańo, 60% je
katolikůma, 33% to ańimisty, 3,2% protestanty a 1% muzůumany. Je sam fest srogi
přirost naturalny - 29,7‰. We mjastach mjyško ńywjela půnad 7% ludźi.



https://szl.wikipedia.org/wiki/Brudnopis/Chorz%C3%B3w

Chorzůw (historyczne ślůnske mjana: Krůlewsko Huta, pol.: do 1934 Królewska
Huta, póżniej Chorzów, mjym.: Königshütte) je mjasto we Polsce, położůne we
Gůrnym Ślůnsku, we ślůnskim wojewůdztwje, we cyntrům Gůrnoślůnskigo
Industryjnygo Uokryngu, wożny lokalny gospodarczy a kulturalny postrzodek. Je
mjastym na prawach krysu.

Chorzůw leży na Bytůńsko-Katowickij Płaskij Wyżyńe, kero je tajlům Ślůnskij
Wyżyny. Bez Chorzůw przepływo rzyka Rawa, kero je fest zamaraszůno. Sůmśaduje ze
Katowicůma, Rudům, Śwjyntochlowicůma, Śymjanowicůma, Pjekarůma a ze Bytůńym.

Znůmy je mjyndzy inkszymi ze Wojewůdzkigo Parku Kultury a Dychu a szportowygo
klubu Ruch Chorzów. Je sam tyż Tyjater Rozrywki rozlygowany we downym Hotelu
Redyn.

Do żodnyj ze dźelńicůw Chořůwa ńe wrachowuje śe Wojewódzkiego Parku Kultury i
Wypoczynku, nale leży uůn na teryńe mjasta.

Gyszichta mjasta je skuplowano fest blisko ze rozwojym bergmaństwa, hutńictwa,
ynergetiki a chymije. Teroz wszyske gruby we Chorzowje sům ale pozawjyrane,
dźołańy hutůw tyż je uograńiczůne. We mjeśće fůngujům atoli dali Azotowe Zakłady
a Elektroćepłowńa ELCHO. Chorzůw mo tyż znůme zakłady KONSTAL, kere produkujům
bany.

We Chorzowje je dobrze rozwińůno śeć banowygo a autobusowygo ruchu. Krům tygo
sům sam trzi banhowy - Chorzów Miasto, Chorzów Batory a Chorzów Stary. Wele
mjasta bjygńe tyż autobana A4.



https://szl.wikipedia.org/wiki/Borowo_Wje%C5%9B

Borowo Wjeś (pol.: Borowa Wieś, mjym.: Neudorf) – szołtystwo rozlygowane we
půłnocno-zachodnij tajli Mikołowa, wjelość ludźůw - ůng. 2000.

Kośćůł je uorjentowany (prezbiterijum je zwyrtńynte na wschůd). Nawa postawjůno
uostała na planie prostokůnta. Przilego do ńij wynższe prezbiteryjum zawarte
trzijboczńe, do kerygo uod půłnocy przilygo prostokůntno zakrystyjo, a uod
połedńa – czworoboczno kaplica zawarto trziboczńe. Do nawy uod połedńa przilygo
prostokůtno kruchta, a uod zachodu wjeża – stowjono ůng. 1720-1730 r. na plańe
kwadrata, uo słupowyj kůnstrukcyji. Wjeża je zakůńczůno izbicům a dekńynto
cwiblastym hełmym ze latarńům. Dach nawy uozdabjo barokowo wjeżyczka ze
ńyfůngujůncům sygnaturům dekńůno bańatym hełmym. Cołke stowjyńe kośćoła jest
uotoczony sobotůma.

Stowjano we rokach 1937-1939 we moderńistycznym stylu. Terozki śedźiba Zespołu
Szuli nr 2 im. Jana Pawła II, we skłod kerygo wlazujům Podstawowo Szula nr 6 a
Gimnazyjům nr 3.



https://szl.wikipedia.org/wiki/Bjylsko-Bjouo

Bjylsko-Bjoło (śl-mjym.: Beltz-Beil, pol.: Bielsko-Biała, mjym.: Bielitz-Biala,
czes.: Bílsko-Bělá) – mjasto na prawach krysu we połedniowyj Polsce, we ślůnskim
wojewůdztwje, na Ślůnskim Pogůrzu, pod Mołymi a Ślůnskimi Beskidůma, nad rzekům
Bjołům. Je stolicům bjylskigo krysu, Ojroregjůnu Beskidy, bjylsko-żywjeckij
djecezyje rzimskokatolickigo kośćoła a ćeszyńskij djecezyje wańelickigo kośćoła
a tyż gůwnym mjastym bjylskij aglomeracyje.

Bjylsko-Bjoło formalńy powstoło 1 styczńa 1951 ze skuplowańo położůnygo na
Ćeszyńskim Ślůnsku Bjylska, uo ktůrym pjyrszo zmjanka je ze roku 1312 a
małopolskij Bjołyj, kero bůła założůna na kůńcu XVI stolyćo. Uod 1975 do 1999
roku bůło stolicům bjylskigo wojewůdztwa.

Mjasto je gůwnym ferwaltungowym, industryjnym, handlowym, usugowym, akadymickim
a kulturalnym uostrzodkim regjůnu potoczńe mjanowanygo Podbeskidźe. Noleży do
nojlepij gospodarczo rozwińyntych mjast we Polsce (bezroboće 5,8%), je tyż
wożnym drůgowym a banowym krojcungim.



https://szl.wikipedia.org/wiki/Bitwa_pode_Szawl%C5%AFma

Bitwa pode Šawlůma (lit. Saulės mūšis abo Šiaulių mūšis, uot. Saules kauja,
mjym. Schlacht von Schaulen) – bitwa mjyndzy Zakůnym kawalyrůw mječowych a
śiuůma Zemgalůw a Žmudźinůw, do kery došuo 22 wřeśna 1236 kole mjejscowośći
Šawle. Štichym do starćo buůa agresywno polityka Zakůnu, kery průbowou
zaprowadźić na źymjach Boutůw chřeśćijaństwo metodům uogńa a mječa. We 1236
zakůn dostou uod papjyža bulla, we kery uoguošůno bůua krucjata přećiwko Litwje
a Žmudźi.

Pode Šawlůma zakůnniki napadli na pora wjosek Žmudźinůw. Jak průbowali přelyźć
nazod bez Dźwina, trefili jeich grupa wachujůnco při brodźe a zdecydowano na
walka. Ryceře Zakůnu ńy chćeli walčyć po ćmoku, skiž tego co ńy znoli dobře
terynu a boli śe potopić kůńe we bařouach. Jeich wůdz, Volquin, nakozou rozbić
na noc uobůz. Do rana na plac bitwy půgany śćůnguy pośiuki uod inkšych plemjůn.
Jeich přewoga bůua tako, co znoli fest dobře teryn a tyž ńy byli ćynžko
uopancyřeńi, bez cůž mogli gibćij manewrować a ńy boli śe bařouůw.

We starću śiuy půgan zmuśiuy do ućečki zakůnńikůw, 50 ś nich zašlachtowali na
placu bitwy (w tym Valquina), a 2700 ńigdy ńy powrůćiuo s krucjaty,
prawdopodobńy tyž zostali zašlachtowani, yno juž půźnij, kej průbowali przelyźć
bez lasy a bařouy nazod do Rigi a Dorpatu.

Po bitwje znajůnce jeij wyńik pjyrwyj podbite ludy: Zemgale, Zelowje a Kurowje
začyńi powstańe přećiw Zakůnowi. Wšyjstke efekty dowńijšych podbojůw a
chrystiańizacyje źym na pouedńe uod Dźwiny zostouy zńiwečůne, a Zakůn rozpod śe,
jygo pozostali při žyću čuůnkowje přistůmpili do Zakůna Křižackigo.

Uo bitwje pod Šawlůma śpjywo uotewsko grupa folkmetalowo Skyforger we śpjywce
Kauja pje Saules.



https://szl.wikipedia.org/wiki/Arkona_(muzyczno_skupina)

Arkona (rus.: Аркона) – zouožůno we 2002 roku rusko grupa muzyčno wykůnujůnca
folk-pagan metal. Grupa do tyj pory mo we dorobku štyry puyty a wydańy DVD
kůncertu.

Grupa zostoua zouožůna ze ińicjatywy Mašy "Scream" Arachipowyj i Aleksandra
"Warlocka" Korolijewa, keři noleželi do koua rodźimowjercůw s mjejscowośći
Dougoprudnyj. Počůnkowo grupa mjoua mjano Hiperboreja (rus. Гиперборея). W jeji
skuod wešli: Maša "Scream" Arichipowa (śpjyw), Jewgyńij Kńazyjew (gitara),
Jewgyńij Bořow (bas), Ilja Bohatyrjew (gitara), Aleksandr «Warlock» Korolijew
(bymbny), Uolga Uůginowa (klawiše). Juž we lutym tygo samygo roku grupa zmjyńiua
mjano na Arkona (oryg. ros. Аркона). Tymatyka utworůw počůnkowo bůua
zorjyntowano na folk-pagan metal, s tekstůma nawjůnzujůncymi do rodźimowjerstwa
i historii Ruśi.

Pjyrše dymo zespůu nagrou we 2002 roku we studju CDM-records. Zawjerouo tři
utwory: Kouada, Sůnceworot, Ruś. Materjou tyn do śe nolyźć na bůnus-tracku
albůmu Žyzń wo suawu.

Muzykanty Arkony čynsto wspůupracujům s zespouůma Swarga, Butterfly Temple i
Aukonost, wzajymńy wspůmagajůnc śe we sesyjach nagrańowych.



https://szl.wikipedia.org/wiki/Arkona_(grupa_muzy%C4%8Dno)

Arkona (rus.: Аркона) – zouožůno we 2002 roku rusko grupa muzyčno wykůnujůnca
folk-pagan metal. Grupa do tyj pory mo we dorobku štyry puyty a wydańy DVD
kůncertu.

Grupa zostoua zouožůna ze ińicjatywy Mašy "Scream" Arachipowyj i Aleksandra
"Warlocka" Korolijewa, keři noleželi do koua rodźimowjercůw s mjejscowośći
Dougoprudnyj. Počůnkowo grupa mjoua mjano Hiperboreja (rus. Гиперборея). W jeji
skuod wešli: Maša "Scream" Arichipowa (śpjyw), Jewgyńij Kńazyjew (gitara),
Jewgyńij Bořow (bas), Ilja Bohatyrjew (gitara), Aleksandr «Warlock» Korolijew
(bymbny), Uolga Uůginowa (klawiše). Juž we lutym tygo samygo roku grupa zmjyńiua
mjano na Arkona (oryg. ros. Аркона). Tymatyka utworůw počůnkowo bůua
zorjyntowano na folk-pagan metal, s tekstůma nawjůnzujůncymi do rodźimowjerstwa
i historii Ruśi.

Pjyrše dymo zespůu nagrou we 2002 roku we studju CDM-records. Zawjerouo tři
utwory: Kouada, Sůnceworot, Ruś. Materjou tyn do śe nolyźć na bůnus-tracku
albůmu Žyzń wo suawu.

Muzykanty Arkony čynsto wspůupracujům s zespouůma Swarga, Butterfly Temple i
Aukonost, wzajymńy wspůmagajůnc śe we sesyjach nagrańowych.



https://szl.wikipedia.org/wiki/Arkona

Arkona (mjym.: Kap Arkona) – skolisty přilůndek na půunocnym kraju Růgije
(Meklymburga-Půmoře Předńy).

We wčesnym średńowječu bůu sam cyntralny grůd uobrůnny zachodńosuowjańskych
Ranůw kery ležou na trudno dostympnym, wůnskym cyplu půuwyspa Wittow. Uotočůny
bůu ze třech strůn urwiskym wysokym na 45 metrůw i uopadajůncym ku mořu. Uod
strůny lůndu počůnkowo wouem źymnym i fosům, potym kole 1000 roku zostou
rozbudowany i postawjůno mur drewńano-źymny wysoki na ńymal 10 metrůw a dugi na
wjyncy kej 250 metrůw we lińie prosty. Na dodatek uod strůny Boutyku bůuy sam
ůmocńyńo šyroke na 4,5 metra.

Arkona bůua znano kej uośrodek kultu pogańskigo boga Śwjyntowita (pouabske:
Svątevit, čytej swantewit). Wedle Saxo Grammaticusa, świůntyńi Śwjyntowita
(kůńćiny) střygua stoua zouůga kero mjoua 300 wojůw, podlyguych pod arcykapuana.
We świůntyńy znojdowou śe posůng i skarbjec Śwjyntowita, kery bůu waśćiwje
skarbcym państwa Růgjan. Po splůndrowańu (1067/1068) a potym zńiščyńu (1125)
Radogoščy, Arkůna stoua śe nojwažńijšym mjejscym kultu religijnygo Suowjan
nadboutyckych.

We 1136 roku, krůl Dańije Eryk II Pamjyntny, zmuśiu do kapitulacyje uobrůńcůw,
po takymu co zajůn uůn nadbřežne zdřůdua wody, nale Ranowje gibko uodzyskali
samodźelność, a mjyškańcy zbudowali wnůntř grodu zbjorńik na woda, coby
zabezpječyć śe na zaś před podobnymi wypadkůma.

Arkůna zdobůu i zńiščůu we 1168 krůl důński Waldymar I. To wydařyńy popředźiuo
přimusowo chrystjańizacyjo mjyškańcůw tygo rygjůnu.



https://szl.wikipedia.org/wiki/Angielsko_godka

Angelsko godka (ang. English language ɪŋglɪʃ 'læŋgwɪʤ) – urzyndowo godka na
terytorjach zależnych Wjelgij Brytańije, a we wjynkszośći jeji bůłych kolůńiji i
důmińjůw, p.in. Irlandyji, Kanadźe, RPA, Australiji i Nowyj Zelandyji.

We sůmy Wjelgij Brytańije angelsko godka je de facto godkům urzyndowům, nale
formalńy państwo to ńy mo żodnej uoficjalńy ustalůnej urzyndowyj godki. Podano
sytuacyjo je tyż we Zjednoczůnych Sztatach. Angelski noleży do uoficjalnych
godek ONZ, a uod XX wjeku je nojczyńśći używanům godkům we kůntaktach
mjyndzynarodowych. Roz na kedy uokreślany kej pjyrszo ůńiwersalno godka
ludzkośći.

Angelsko godka je fest zrůżńicowano geůgraficzńy. Djalykty růżnům śe fůnetykům,
słowńictwym i do pewnygo stopńo gramatykům.

Alfabyt angelski je uobecńy taki sům kej alfabyt łaćiński i skłodo śe s
dwadźeśća sześću buchsztabůw:

Angelsko godka je godkům pozycyjnům a analitycznům (wjelge znoczyńy majům
czasowńiki pośiłkowe), nale wystympujům tyż ńykere elymynty fleksyji. Sům to
relikty indoeuropejskigo systymu deklinacyji i kůńůgacyji, we pełńi zachowanygo
we godkach słowjańskych i łaćińy, a we tajli we staroangelskej godce. Uodmjano
bez przipadki dotyczy zaimkůw, rzeczowńiki pośadajům yno dopełńacz (Saxon
genitive), tworzůny s kůńcůwkům -s.

W angelskej godce wystympujům przedimki: uokreślůny the i ńyokreślůny a(n).
Formy an używa śe przed wyrazůma wymawjanymi s nagosowům samůgoskům - an hour
nale a European. Co ńyzwykłe wśrůd godek indoojropejskych, ńy istńije kategoryja
rodzaju gramatycznygo, s wyjůntkym zaimkůw trzećij uosoby liczby pojydynczej.

W angelskij godce je szesnośće czasůw (sztyry czasy po sztyry aspekty czasowe).
Půńiższo tabela przedstawjo przikładowe zdańi we 16 czasach strůny czynnej
(Present Simple: I do - Robia):

Wśrůd jynzykoznawcůw ńy mo połnej zgody co do tygo, eli kożdům s podanych wyżej
kůnstrukcyji uważoć za samodźelny czas. Ńykerzi wyrůżńajům we angelszczyźńy
jydyńy czas przeszły i teraźńijszy (ze wzglyndu na istńyńy we ńich prostych form
czasowńika), pozostołe zaś czasy uważajům za aspekty tych dwůch czasůw.

Podstawowym szykym zdańo je SVO, podańy kej we Ślůnskej godce. Wyrazy
uokreślajůnce poprzedzajům uokreślane. Szyk zdańo je uo wjela myńi swobodny we
porůwnańu s Ślůnskům godkům.



https://szl.wikipedia.org/wiki/An_Dehai

An Dehai (Hanyu pinyin: Ān Déhǎi, Wade-Giles An Te-hai, chiński tradycyjny
szrajbůnek 安德海, chiński ajnfachowy szrajbůnek 安德海) (um. 1869), chiński
polityker, głůwny eunuch Zakozanygo Mjasta we rokach 1861 – 1869. Jedyn ze
głůwnych wspůłpracownikůw cysarzowyj Cixi.

Asystowoł przi ceremoniji welowańo na krůlewske baby a kůnkubiny we 1851, we
kerym Jehonala przikuplowano do harymu. Podug jednyj ze relacyji, przi wojowańu
o władza po tym kej umrził Xianfenga doł kśyńću Gongowi brif uod gdůw po uůnym
władcy, we kerym wzywano uůnygo a kśyńća Chun do rajzy ku Rehe (Dżehol). Pora
dńůw ńyskorzi, we tajymńicy przed regyntůma, zorganizowoł tref spiskowcůw. We
1861, we uznańu uůnygo zasugůw, dostoł robota kej głůwny eunuch. Stoł śa jydnym
ze nojbliższych spůłpracowńikůw cysarzowyj Cixi, kero doła uůnymu uorgańizowańy
szpasu we uůnyj apartamyntach. Uůnygo ajnflus na cysorski dwůr bůł tak festylny,
co we przitomnośći inkszych dworzanůw ćepoł śe do drugij regyntki, Ci'an.

Jak prziszło do coroz srogszyj zwady mjyndzy Cixi a kśyńćym Gongem we 1865,
mjoło to tyż ajnflus na tryjtowańy uůnygo politykera uod głůwnygo eunucha.
Zaczůn tryjtować uůnygo ńyprawo a pokozywać mu pogarda, łomoł przi uůnym normy
uod etykety.. Wykorzistoł swůj ajnflus coby arystokracyjo doła mu cynny ring.
Ńyskorzi, mimo aże Cixi prośůła go, coby tygo ńy robjůł, aśił śe uůnym ringym we
przitomnośći somygo Gonga. Chćoł uůnygo půńiżyć a coby dostoł chyńći do zymsty.

Můnarchini, kero chćoła chrůńić An Dehai, postanowjůła doć go kajś poza stolica
na jaki czas. Mjoł wyjechać na połedńe Chin coby lo uůnyj wybrać jake ńydbowne
tkańiny. Bůło to ńy do zgody ze cysorskim prawym, podug kerygo eunuchy mjoły
zakaz opuszczańo stolicy. An Dehai ruszył mimo to we rajza, a uorszak kery ś ńim
jechoł zajmowoł pora bogato zdobjůnych łodźůw. We mjastach, we kerych
zatrzimywoł śe faworyt Cixi bůł przijmowany kej cysorski wysłanńik. Wroz ze
głůwnym eunuchym rajzowoł Ding Baozhen, gubernatůr prowincyji Shandong. Bůł uůn
uůnygo wrogym, od kedy zmuszůno go coby przekazoł uůnymu 10 tyś. liangůw
strzybła. Przi jydnym ze postojůw posłoł do kśyńća Gonga posłańca ze wjeśćům, co
złomano zakoz przebywańo eunuchůw poza stolicům. Uůna wjeść dotarła tyż do
Ci'an, kero postanowjůła zlikwidować uůnygo dygńitarza, kerygo ńynawidźůła.
Wydoła edykt, we kerym kozała dać uůnygo do cuchthauzu a ńyskorzi zaszlachtować.
Rozkaz wykůnano pod nadzorym Ding Baozhena. Zwłoki An Dehaia pogrzebano na
kirchofje, na kerym chowano dźodůw.



https://szl.wikipedia.org/wiki/Alfabyt_%C5%9Bl%C5%AFnski

Ślůnsko godka (ślůnski, ślůnsko mołwa; roz za kedy mjanowano uod jeji używoczůw:
pů naszymu; wymowa podug Mjyndzynorodowygo Fůnetycznygo Abecadła: [ˈɕlonskɔ
ˈgɔtka]) – godka, podug keryj godajům rdzynne ludźe Gůrnygo Ślůnska a reliktowo
tajla ludźůw Dolnygo Ślůnska. We Norodowym Wszechuobecnym Wykoźe we 2011 roku
bez 509 tyśůncůw perzůnůw pośwjodczůło ślůnski jako důmowo godka. Tajla ś ńich
przebywo za krejůma Polski - we Mjymcach, Czeskij Republice a USA. Ślůnsko
godka, podug SIL International, wrachowuje śe do grupy lechickij
zachodńosłowjańskich godkůw. Nojbliższe ji godki to polsko, kaszubsko, godki
sorbske (gůrno- a dolno-) a tyż czesko a słowacko. Ślůnsko mołwa uodrůżńo śe uod
inkszych godek słowůma, fůnetykům a uortografijům. We polskij naukowyj
literaturze důminuje poglůnd, co etnolekt ślůnski je skupinům gwarůw abo
djalektůw/poddjalektůw we ramach polskij godki.

Godka mo kupa roztůmajtych mjanůw, używanych rzodźi lebo czyńśći. W Internecu
nojbarzi popularne je ślůnsko godka. Drugim używanym tyż je przimjotńik ślůnski,
kery pochodźi uod wyrażyńo "jynzyk ślůnski" (samo słowo jynzyk ńy mo we
ślůnskim, na uopach do polskigo, znoczyńo godki; podańy je we godce gůrno- a
dolnosorbskij, kaj używo śe uokryślyńůw hornjoserbski a dolnoserbski, nale słowo
godka mo śe tam jako reč a rěc, eli je babskij zorty).

Roz za kedy trefjo śe tyż pojstrzůd rodźimych ludźi używajůncych godki
uokreślyńa: pů naszymu, ślůnsko rzecz, prawjyńy, rzůndzyńy, ślůnsko mowa (tyż
mołwa).

Skiż tygo, co ńy mo ślůnski statusa godki we przekůnańu ńykerych polskich
godkoznowcůw, godo śe uo ńi dialekt śląski (ślůnski djalekt) a roz za czas tyż
gwara śląska (ślůnsko gwara).

Nojczyńśći mjano lo godki pochodźi uod łaćinskigo mjana Ślůnska - Silesia.
Bestůż je na tyn przikłod Silesian language (angelsko godka), Langue silésienne
(francusko godka), Sziléziai nyelv (madźarsko godka) a Сілезька мова (ukrajińsko
godka). Ńykere godki zaadaptowały mjano zy mjymjeckigo Schlesien, jako bajszpil
Šlešćina (gůrnosorbsko godka), Schlesisk (norwesko godka) a Шлезиски јазик
(macedůńsko godka). We czeskij godce pado śe Slezský jazyk abo Slezština.

Podstawowo systema samogłoskowo rozrůżńo samogłoski [a], [e], [ɛ], [i], [ɔ],
[o], [u], [ɨ], szkryflanych kej a, e, e, i, o, ů, u a y.

Ćeszyński djalekt, glywicki djalekt, kluczborski djalekt a uopolski djalekt
mojům tyż nosowe y, uoznaczůne kej [ɨ̃].

Pjyrszym hanszriftym, na kery śe przistowo, iże we ńim uostała użyto ślůnsko
godka, je Kśynga Henrykowsko (Hańcowy Festbuch). Padze tam wywołane zdańe dai ut
ia pobrusa a ti poziwai, kere uoznoczo dej, dyć jo pobrusza, a ty poczywej (pol:
daj, niech ja pomielę, a ty odpocznij). Bezto, co tyn zac barźi podany je na
ślůnsko godka, pokozała śe starość, eli je to blank ślůnski abo polski, a jużći
strzedńowjeczny miszůng tych godek.

Za pjyrsze, mjano ligwa Sleziana (ślůnsko godka) przekozało śe we chrůńice
jydnygo żagańskygo klosztora, mjanowanyj Catalogus abbatum Saganensium a kero
uostała naszkryflano za XIV wjeka (postrzůd rokůma 1392 a 1422).

W teroźńich czasach zaboczyć śe do chudoba a pomjyrańy ślůnskij godki pod
ajnflusym polskij. Ńykere gramatikowe kůnstrukcyje charakterystyczne lo
ślůnskigo, mjyńo śe na wszechuobecny polski, ntp. mjast Być na wjelaś rokůw
stary godo śe czynsto Mjeć ileś lot. Ślůnsko godka rygjůnalno mo śe tyż u
ńykerych kej godka ludźi bez ausbildůnga a ńyuoklanych.

Atoli ślůnsko godka tam, kaj je we użyću, ńy mo uoficyjalnygo statusa, to dźynki
internecowi po prowdźe terozki uodżywo. Brano je tyż do ryklamůw. Ze godki
potocznyj uoddźylo śe typowy slang, powstajům nowe uokreślyńa, kej na tyn
przikuod mobilńok (pol. telefon komórkowy) lebo szlustydźyń (pol. weekend).

Na poczůnku styczńa zaczůn fungować ferajn Pro Loquela Silesiana, kery dowo se
za cyl pjastowańy a průmowańy ślůnskij godki. Postrzůd jigo założyćelůw je m.in.
Bogdan Kallus, autor "Słownika gůrnoślůnskij godki", Mirosław Syniawa, kery we
2007 roku narychtowoł tekst internecowego dyktanda we ślůnskij godce, a Rafał
Adamus, ekůnůmista ze Chorzowa.

Na formowańy śe słowńictwa godki ajnflus mjały pożyczki ze godek: polskij,
czeskij (a rodszy morawskij, fůngůjůncygo dowńij kej uodrymbno godka),
mjymjeckij (tajli s germańskigo djalyktu ślůnskigo, ńiźli ze standardowygo
mjymjeckigo) a tyż słowackij. W godce ty przewożo zdrzůdłosłůw
zachodńo-słowjański. Srogo tajla wyrażyńůw bliższo je rodszy godce staropolskij,
a kůnkretńy sůmśedńym djalyktům wjelgopolskimu i mołopolskymu a godce
dolnołůžyckij, gůrnosorbskij i morawskij, kej wspůłczesnymu standardowymu
polskimu.

Krům tygo, do śe tyż nolyźć słowa s takich godek, kej francusko, laszsko,
łaćina, słowacko, starowysokomjymjecko, strzedńowysokomjymjecko,
strzedńońiderlandzko a italsko.

Choća tela godek mjoło ajnflus na ślůnski, mo uůn tyż słowa, kere sům typowo
ślůnske. Ńy uobstały śe uůne we inszych godkach, djalyktach lebo gwarach,
uostały śe ino we ślůnskich. Godkoznowce za taky uokryślyńa uznowajům mjyndzy
inkszymi swaczyna, kopruch, starzik, dokorzůnd a inksze. Co wjyncyj, do śe tyż
trefić jake słowa ślůnske we inkszych godkach. Towům pożyczkům we polski godce
sům uokryślyńa jodła, jako bajszpil modro kapusta, ciapkapusta a wodzionka
(wodźůnka), nale sům tyż take bez polskigo uodpowjedńika, ntp. familok. Roz na
kedy ajnfachowo stosuje śe tyż ślůnske gysztele, jako bajszpil po ptokach (pol.
za późno). We wilamowickim majům słowo uöbroz, kere śe mo za polski ajnflus,
nale we literackij godce ńy uokozuje śe prelabjalizacyjo, stůnd moge to być uod
ślůnskigo.

Już uod somygo anfangu robůt nad ślůnskům kodyfikacyjům bůły problymy kej uoddoć
głoski kere ńy wystympujům we polskij godce, a gynał ů a u pochodzůnce s
prelabjalizacyje. Dowańy sam ł kej we słowje uoko ńy mjało cweku, kej ńy bůło
tukej zachowane starodowne prawidło uo ł jako nachfolgera l welaryzowanygo.

Atoli ten warjant szkryflańo je używany nojczyńśći, istńijům tyż inksze
szrajbůngi, zawjyrajůnce np. v, ú, ũ a ô. Pojawjajům śe uůne atoli sporadyczńy.
Uogůlńy, godka ślůnsko może być szkryflono 10 alfabytůma, co sům gorzij lebo
lepij widźane.

Godka ślůnsko ńy je wszandy jednako we wszyjskich tajlach Gůrnygo Ślůnska.
Inakszy godo śe wele Ćeszyna, inakszy – wele Uopola. To, co je mjanowone u
użytkowńikůw ślůnskigo djalyktůma, bez ńykerych godkoznowcůw polskich uokreślo
śe kej gwary etnolektu ślůnskigo. Wspůłcześńy do śe wyrůżńić 7 uodmjon godki
ślůnskij: ćeszyńsko, gliwicko, jabłůnkowsko, kluczborsko, ńymodlińsko, průdńicko
a uopolsko.

Ślůnski ńy je jydnolity a na růżnych uobszarach kulturowo-historycznych do śe
trefić zarůwno roztůmajte znoczyńo tych samych słůw, kej a jejich růżno wymowo.
Ńy wszyjske wjync cechy djalyktu uopisane wystympujům na wszyjskych jigo
uobszarach. Czynsto ale wystympujům m.in. labjalizacyjo, mazurzyńy a
jabłůnkowańy.

Terozki trwo robota nade wytworzyńym literackij godki ślůnskij. Używany we
Internecu waryjant ślůnskij godki je uoparty zauobycz na djalyktach, we kerych
śe godo we becyrku Katowic a Gliwic. Uod lot 30. XX w. egzystuje już ślůnsko
mikrogodka literacko – laszsko, ustandaryzowano bez frydeckigo pisorza Erwina
Goja, wywołanygo kej Óndra Łysohorsky, nale zostoł uoparty na grůńće
pograńicznyj ślůnsko-morawskij gwary gůrnouostrawskij, beztůż ńy je uůn
reprezyntantym lo zespoła djalyktůw ślůnskych.

Bibljoteka Kůngresu USA 18 lipca 2007 wepisała ślůnsko godka we regest godek
śwjata. Ślůnsko godka uostała tyż zaregistrowano we Mjyndzynorodowy
Uorgańizacyji Godkowyj, kaj przidano uůnyj kod ISO: "szl". Bůły to pjyrsze kroki
zdatne do stworzyńo m.in. ślůnskij Wikipedyje.



https://szl.wikipedia.org/wiki/Zorian_Do%C5%82%C4%99ga-Chodakowski

Zorian Dołęga-Chodakowski (prowdźiwe mjano Adam Czarnocki, ur. 4 kwjetńa 1784 we
Podhalnej kole Ńyśwježa, zm. we 1825 r.). Etnůgraf, archeolůg i historyk;
prekursor badań nad Suowjańščyznům. Badou pozostouośći materjalne a duchowe
Suowjańščyzny předchřeśćijańskij. Zachwycůny swymi uodkryćůma etnůgrafičnymi
postanowiu chodźić po krajach suowjańskych. Uod tamtyj pory začůn wojować s
klasykůma a klerym uo wartość kultury Suowjan. W swojich půglůndach bůu, kej na
časy, we kerych žůu, wjelgim radykauem. W liśće do kśyńća Adama Čartoryskigo
škryflo: "Dwa stany zagubiuy starožytnům narodowość tygo kraju. (...) Prowda
historyčno bez wšyjstke wjeki nošygo bytu pokazuje, aže duchowjyństwo podlygue
uobcyj gowje, cudzům mowům i naukům řůndzůnc śe zbyt přymožńy, wstřůnsnyuo ńyraz
trůnym nojlepšych krůlůw našych i widźalńy usposobjouo nas na prowincyjo
papjeskům. Šlachta uopanowano zupeuńy uod duchowjyństwa, wyřekušy śe bez uośym
wjekůw swyj mowy, ćůngle přijmowoua uobce zwyčaje, gardźiua narodowośćům, bo ńy
chćoua mjeć ńic wspůlnygo s pospůlstwym i lekko dajůnc śe kouysać wšelkym
zamařyńům, ńic juž stouygo i uodwječnygo dźiś nům ńy ukazuje"." Czarnocki
nazywou śebje wyndrowńikym dźikym.

Dźynki jygo badańům udouo śe uobudźić zainteresowańy ludyčnośćům w štuce i
kultuře. To dźynki Zorjanowi powstouy tak znůmjynne půmysuy jak "Dźady"
Mickewiča, abo "Krůl-Duch" Suowackigo. Dźynki Zorjanowi tyž w uostatńim ńymal
můmyńće udouo śe zwrůćić uwaga na střympki suowjańskej mitolůgii i pozbjerać je
před zaguadům katolickych misjůnaři i šlachty. Historycy uwažajům, aže ńy
istńouby nawet ćyń mitolůgii polskej bez Zorjano.

Uostatńo uo Zorjańy piše uobšerńy Maria Janion w "Ńysamowitej Suowjańščyźńy"
ńykej přiwracajůnc pamjyńć uo ńim kej uo šalůnym historyku-etnůgrafje, kery
ńypůmjerńy zasuužůu śe do polskej Suowjańskośći.



https://szl.wikipedia.org/wiki/ZSO_nr_1_im._Miko%C5%82aja_Kopernika_w_Katowicach

Zespół Szkół Ogólnokształcących im. Mikołaja Kopernika we Katowicach – zespůł
szul, do kerygo noleży Gimnazyjům nr 24 s francuskům godkům nauczańo we
Katowicach a I Liceům Uogůlnokształcůnce we Katowicach. We gimnazyjům sům ino
klasy dwugodkowe, a we liceům zauobycz sům sztyry klasy, dwje dwugodkowe, jedna
matymatyczno-przirodńiczo, a jedna dźynńikarsko. Szula ta mjoła swůj anfang we
1922, atoli lo budynku we kerym szula je terozki, kery znojduje śe na hulicy
Śenkewicza 74 szula przekludziła śe we 1966 roku.

Szule te znůme sům głůwńe ze dwugodkowośći polsko-francuskij. Coby dostoć śe do
gimnazyjům trza zdać test godkowych predyspozycyji. We kożdyj klaśe gimnazyjum a
liceum je sześć lekcyj godki franuskij. We gimnazyjům szkolorze uczům śe godki
francuskij kej uobcyj godki, nale uod drugij klasy gimnazyjum dwugodkowe sům
lekcyje matymatyki, a uod trzećij dwugodkowe sům tyż lekcyje geografiji a
gyszichty. Uod pjyrszyj klasy liceům szkolorze uczům śe godki francuskij kej
uojczystyj, uoroz wkludzo śe tyż bjologijo nauczono dwugodkowo. We liceům
szkolorze mogům se wybrać dowolne rozszerzyńa. Nosůmkůńec liceům szkolorze
zdajům matura we polskij a tyż we francuskij godce.

We klaśe tyj je mogebne wybrać matymatyka, fizyka, chymijo, abo bjologijo,
fizyka, chymijo kej rozszerzyńa. Ze anfanga we 1924 ta szula mjoła mjano
Miejskie Gimnazjum Matematyczno-Przyrodnicze, nale we 1948 strociła swůj
matymatyczno-przirodniczy charakter aże do 1993 kedy uostoło nazod uodemkńynto
matymatyczno-przirodńicza klasa. Szkolorze matymatyczno-przirodniczych klas
mogům brać udźoł we roztůmajtych wydarzyńach a projektach takich jak:

We Liceům szkolorze mogům tyż wybrać dźynńikarska klasa. Szkolorze tyj klasy we
kożdy rok rychtujům Tydźyń Kultury Ślůnska, na kerym sům roztůmajte wydarzyńa
zwjůnzůne ze Ślůnskem a uůnygo gyszichtům, kulturům atp..

ZSO im. Koperńika co roku rychtuje charytatywny kůncert na kerym sům zamlowůne
dudki co roku s inkszym cwekem, lo bajszpila na Hospicjum Cordis we Myslowicach
abo na 11 rokůw starygo synka ze wadům śerca.

Lo szkolorzůw liceům je mogebne broć udźoł we uńijnym projekće Comenius we kerym
mogům śe zapoznać ze recyklingem, uodnowjolnymi energijůma a tyż ze
sprowjedliwym handlym.

We rokach 1925 do 1939 a tyż uod 1 marca 1946 do 31 wrzyśńa 1946 dyrektorem tyj
szuli (wuůnczas Mjejske Gimnazyjům Matymatyczno-Przirodńicze) bůł Feliks Steuer,
szypfer uoficjalnygo na tyj Wikipedyji szrajbůnku.

Dźyńki tyj szuli mjanym Marii Goeppert-Mayer mjanowana uostoła hulica we
Katowicach.



https://szl.wikipedia.org/wiki/Xavier_Dolan

Xavier Dolan, Xavier Dolan-Tadros (* 20. marca 1989 we Montrealu) −
frankokanadzki (québecki) reżyser, szauszpiler, scynarzista, filmowy producynt a
dabingowiec.

Je synym rechtōrki Geneviève Dolan a ze Egipta pochodzōncygo śpiywŏka a aktora
Manuela Tadrosa, kery zuczastniōł sie gościnnych wystōmpiyń we porã Dolanowych
filmach (J’ai tué ma mère, Laurence Anyways, Tom à la ferme).

Swoje piyrsze wystōmpiyni choby aktor miŏł Dolan we swych sztyrech rokach we
seryji spotōw reklamowych lo jedny siyci aptek. Porã rokōw niyskorzi wystōmpił
we telewizyjnych seryjalach Miséricorde, Omertà II a L’Or. Uczynkowŏł we
krōtkometrażnych a granych filmach: J’en suis! (1997), Le marchand de sable
(1999), La Forteresse suspendue (2001), Miroirs d’Été (2006), Martyrs (2008) a
Good Neighbours (2010). We Miraculum (2014) ôd reżysera Daniela Groua miŏł Dolan
popiyrwe gōwnã rolã we filmie, kery sōm niyreżyserowŏł. Tyż we roku 2014
wystōmpił wele Bruce’a Greenwooda, Catherine Keener und Carrie-Anne Moss we
filmie Elephant Song pod reżyseryjōm Charlesa Binamé’a, adaptacyji stejnie sie
mianujōncygo szpilu ôd Nicolasa Billona. Dolan robi tyż choby dabingowiec, gŏdŏł
baji Rona Weasleya we québecko-francuski wersyji filmōw ô Harrym Potterze a
Jacoba Blacka we seryji Twilight.

Piyrszym filmem we reżyseryji Dolana bōło J’ai tué ma mère we roku 2009. Tyn
miŏł premierã 18. maja 2009 na festiwalu we Cannes we tajli lo młodych twōrcōw
Quinzaine des réalisateurs (Piytnŏstka reżyserōw) a bōł sprzedōny do wiyncy kej
20 statōw. Je to napōł autobyjograficzny ôbrŏz, kery wzniknył na zakłŏdzie
gyszichty ze postrzedni szkoły, a Dolan sōm wystōmpił we gōwny roli. Jego drugi
film Les amours imaginaires bōł popiyrwe ukŏzany 16. maja 2010 we Cannes we
sekcyji Un Certain Regard (Isty blik), Dolan grŏ tukej jednygo ze trzech gōwnych
perzonōw. Aji trzeci film, Laurence Anyways, miŏł premierã we ty tajli we Cannes
18. maja 2012, yny że tukej autor pojawiŏ sie yny we epizodzie.

We roku 2013 nagrŏł Dolan wideoklip k piosynce College Boy ôd francuskigo
New-Wave’owygo bandu Indochine, kery skuli ekscesywnym przedstŏwiyniōm gywałtu
skuplowanygo s poużyciym krześciański symboliki bōł silniy krytykowany.

Sztwŏrtym Dolanowym filmem bōła adaptacyjŏ szpilu ôd Michela Marca Bouchardsa
Tom à la ferme. Tyn bōł ukŏzany na 70. Miyndzynarodowym Filmowym Festiwalu we
Wenecyji 2. wrzyśnia 2013 a zyskŏł prajs FIPRESCI. Aji we tym filmie Dolan grŏ
gōwnõ rolã. Piōnty film, Mommy, bōł nakryncōny na jesiyń 2013 a ukŏzany we
Cannes 22. maja 2014 we ramach konkursu ô Złotã Palmã. Zyskŏł, społym s Adieu au
Langage ôd Jeana-Luca Godarda Prajs Jury. Mommy bōło piōntym filmem s kerym szeł
Dolan do Cannes, nale piyrszym we ramach gōwnygo konkursu. Choby szōsty film
planuje Dolan adaptacyjõ szpilu Juste La Fin Du Monde ôd Jeana-Luca Lagarce’a s
baji Marionym Cotillardym, Léōm Seydoux und Vincentym Casselym. Tyn mały ôbrŏz
mō przekrōczać wielgõ żanrowõ rōżnicã miyndzy Mommy a siōdmym filmym The Death
and Life of John F. Donovan a przirychtować Dolana ku dŏlszymu wielgiymu
projektu. The Death and Life of John F. Donovan, kery napisŏł społym s Jacobym
Tierneyym mŏ być jego piyrszym filmym na anglijski gŏdce. Sztart nakryncaniŏ je
planowany na jesiyń 2015. Krōm tego we jednym wywiadze lo Montreal Gazette
padŏł, że choby dŏlsze dzieło planuje modernõ adaptacyjõ Hitchcockowygo Rope,
nale nŏjsamprzōd chce se dać pauzã a wysztudyrować historyjõ kunstu, bo zatym je
ze swoji enormny produktywności we ôstatnich rokach styrany.

Dolan je otewrzicie gejym. Temat hōmoseksualnoty je osnowōm filmōw J’ai tué ma
mère, Les amours imaginaires a Tom à la ferme, pojawiŏ się aji we Elephant Song,
zaś Laurence Anyways miyrzy sie s tematym transseksualnoty.



https://szl.wikipedia.org/wiki/Wilamowicko_godka

Wilamowsko godka abo tyż wilamowicko (Wymysöryś) – je to wyspowo godka ze grupy
zachodńij godkůw germańskich, kerům używało śe kożdy dźyń we Wilamowicach
(ślůnske wojewůdztwo) zarozki uod przibyćo grupy ludnośći jako uośydlyńy
mjymjycke na źymji Polski (a akuratńi - ślůnsko-małopolskigo pograńiczo). Kej
jyno nastůmpjůł anfang XXI stolećo szło godać, co je uůn już bezmała umarty, a
to stůnd, co godo po wilamowsku jynoż 70 perzůnůw, uosobliwje stare ludźe. Mjano
godki śe wźyno uode Wilamowjanůw - regijůnalnyj skupiny, skiż tygo je to mjano
barzi preferowane uod "wilamowicko godka", kero pochodźi uod mjana wilamowiczany
- mjyszkańcy Wilamowicůw.

Chocoż moge śe wydować, co tako godka, kero je używano jynoż we jydnym mjeśće a
to jedźińy uod 70 perzůnůw je fest jednolito, je to ńyprowda. Wilamowsko godka
ńyma jednako, inkszość godańo znoleży przede wszyjskim na roku urodzyńo. Bez tyn
przikłod Wilamowjany urodzůne mjyndzy 1913 a 1920 swůj sztad mjanujům Wymysou,
te s mjyndzy 1926 a 1935 - Wymysoü, a ludźe porodzůne mjyndzy 1926 a 1935 roku -
Wymysoj.

Kryteryjům růżńicujůncym godka je tyż geograficzne rozlygowańy terynu a plac
zamjyszkańo Wilamowjana. Do śe wyuodrymńić roztoliczne zorty godki wele
zidlůngůw we Wilamowicach - inakszy godo śe we Ufer Heł, inakszy we Underum Puś
a jeszcze inkszo godka mo Ym mytułdiöf. We kożdym zidlůngu je inszy akcynt,
słůwka, a ńykej tyż cołke ausdruki. Ńy idźe skiż tygo smjanować jednygo
sztandardu wilamowskij godki.

Godka Wilamowjanůw na isto wrachowuje śe do skupiny germańskich godkůw. Wywodźi
śe uůna ze trzinastastorocznyj mjymczyzny używanyj nad strzodkowům a dolnům
Wezerům.

Józef Latosiński klasyfikuje wilamowsko godka jako zorta starogůrnomjymjeckij
godki (Althochdeutsch) ze ajnflusym dolnomjymjeckij (Altsächsichsch,
Altnordisch). Ze drugij strůny uobszor kśůnżynstwa Schaumburg-Lippe je
wrachowowany we cołkij tajli do sztrefy Plattdeutsch - godki bliżnyj
ńiderlandzkij. Wjelostoroczny rozwůj we izolacyji uod spůlnygo mjymjeckigo a
druk polskigo becyrku sům prziczynům stanu, co Mjymcy tyż ńy poradzům
wilamowskij godki spokopić.

Wilamowsko godka przelozła bez procesa na uodwyrtka uod ślůnskij mjymjeckij
inzelowij godki do ślůnskij godki - we pjyrszym przipadku germańsko godka bůła
pod ajnlfusym polskim, a we drugim - słowjańsko godka pomjyńůła śe pod ajnflusym
mjymjeckij.

Wilamowsko godka posuguje śe 26 spůłgłoskůma (spojstrzůd kerych l we praktyce
uostała blank wyparto uod ł, pojawjůła śe ale spůłgłoska rz) a 8 samogłoskůma,
kere potworziły kupa dyftůngůw, ze kerymi je roz za czas utropa, kej je we
szrajbůnku uoznoczać.

Fest srogi jawi śe polski ajnflus we wilamowszczyźńe. Wlozła dů ńi mjyndzy
inkszymi samogłoska y wymołwjano kej po polsku. Podańy na to, ausszpracha głoski
z je tyż cołko polsko, ńy kej to śe mo we mjymczyźńe.

Choćoż klangi wilamowskij godki przelozły pod ajnflusym polskij godki sroge
porůżńyńy uod swojich przodkůw, mo we śe ale jake ńyuobecne we polskim
spůłgłoski a samogłoski. Noleżům dů ńich mjyndzy inkszymi:

Jako godka typowo germańsko, wilamowski mo fest widźalne samogłoskowe redukcyje,
we tym spůminajůnce ynglicki przelyźyńy ńyakcyntowanygo (gyszichtowygo) "e" do
[ɪ] (we szrajbůnku <y>), a tyż przelyźyńa we kerůnku /ə/ przed /r/ a
roztajlowańy na duge a krůtke samogłoski. We szrajbůnku wystympuje ino
roztajlowańy <ao> /ɔː/ od <o>, nale dugich a krůtkich parůw je wjyncy, a sům
uůne wywołowane akcyntym a pozycyjům.

Ze wilamowskům godkům je tako utropa kej u ślůnskij - ńy mo ino jednygo
abecadła. Kożdy, kery kejś pisowoł po wilamwsku używoł ńyroz blank inkszygo
abecadła, barzi podanego na polski lebo tyż na mjymjecki.

We teroźńim pisańu używo śe abecadła Józefa Gary, kery tworzi we ńim roztomajte
gydichty a pisuje uozprowki. Mo uůne tako forma:

Swojich autorskich abecedůw używali mjyndzy inkszymi Herman Mojmir, Florian
Biesik, Ludwik Młynek, Tomasz Wicherkiewicz a Adam Kleczkowski. Tyn uostatńi
dowoł forszlag uznańo abecedy, kero uddowała fest złożůne fůnologiczne procesa a
bůło by ćynżko posugować śe takim alfabetym, skiż tygo, co mjoł kupa
djakrytykůw.

Gyszichta wilamowskij godki napoczyno śe we drugij połowje XIII stolećo. Tedy po
tatarskim nojeźdźe polski krůl wprowadźůł na průzne źymje uosadńikůw - przodkůw
Wilamowjanůw. Wroz ś ńimi przilozła do Polski kultura, zwyki a godka. We XV
stoleću przibůła drugo wela imigrantůw, wjerza ze Szkocyje (pokozuje śe to bez
szkocko krata na wilamowskim uobleczyńu lebo choćożby bez mjano Foks). Cołke
ludztwo godało tedy po wilamowsku. Jedźińy we urzyndach a kośćele roz za kedy
stosowano mjymjecko godka, podańy na szula, anle sam trza bůło do bajtlůw po
wilamowsku godać, coby uůńi spokopili.

Cołko sytuacyjo uodmjyńůła śe we 1847 roku, kej to do urzyndůw wprowadzůno
polsko godka – poczůntek polůńizacyje. Bez tyn przikłod we 1880 roku, 92%
mjyszkańcůw godało wilamowskim jako pjyrszům rzeczům, a we 1890 już ino 72%, a
we 1900 jedźińy 67%. Kulminacyjnym půnktym polůńizacyje bůł 1946 rok, kej
kůmůńistyczny regjyrůnek zakozoł godańo po wilamowsku słowůma "Niniejszym
ogłosiłem śmierć języka i kultury Wilamowic" (Wobec uogłośůł'ech śmjyrć godki a
kultury Wilamowicůw). Po tym używańy wilamowskij godki, śpjywańy śpjywkůw lebo
chodzowańy we ludowym wilamowskim uobleczyńu bůło wroz zgłoszane na milicyjo a
ćynżko sztrofowane. Uojce przestali przekazować godka bajtlům, co bůło
prziczynům ku jeji wymjyrańu. Ńimo uchylyńo zakazu we 1956 roku ńy poradzůno
powstrzimać śmjyrći wilamowskij kultury. Terozki jynoż stare ludźe godajům po
wilamowsku, a pojstrzůd modych ńy mo bezma żodnygo zajimańo.

Bibljoteka Kůngresu USA, kero nadowo godkům buchsztabowe abrewjacyje, 18 lipca
2007 roku dała wilamowickymu abrewjacyjo "wym". Wilamowsko godka uostała
zaregistryjrowano (we mjyndzynarodowyj normalizacyjnyj uorgańizacyji) pod
abrewjacyjům "wym".



https://szl.wikipedia.org/wiki/Uocean_Atlantycki

Uocean Atlantycki, Atlantyk – drůgi pod wzglyndym wjelgośći uocean na Źymji,
kery pokrywo ůngyfer 20% jeji powjeřchńi. Mjano wywodźi śe s mitolůgji greckij a
uoznačo "Moře Atlasa".

Atlantyk mo kštout půgrubjůnyj a ńyco rozćůngńjyntej buchštaby "S"(abo lekko
zńykštoucůnyj papůgi, uobrůcůnyj dźobym na lewo). Znojduje śe půmjyndzy:
Ojropům, Afrikům, Amerikům Půunocnům, Amerikům Pouedńowům a Antarktydům.
Atlantyk pouůnčůny je s Uoceanym Spokojnym bez Uocean Arktyčny na půunocy a
Ćeśńina Drake'a na pouedńu.

Atlantyk wroz s přileguymi mořůma zajmuje powjeřchńo ůng. 106 450 000 km², a bes
ńich 82 362 000 km². Přibližůno uobjyntość tygož uoceanu wynośi 354 700 000 km³
(z mořůma) a 323 600 000 km³. (bez můř). Středńo guymbokość: 3600 m; nojwjynkšo
- Růw Puerto Rico - 9220 m. Dugość lińji břygowej: 111 855 km (nojbařij
urozmaicono we tajli půunocnyj). Rozćůnguość růwnoležńikowo we nojwjynkšym
přewynžyńu mjyndzy wybřežůma Ameriki Pouedńowyj a Afriki wynośi 2 800 km, a 13
500 km rachujůnc uod zachodńigo kraja Zatoki Meksykańskij do wschodńygo břygu
Mořa Čornygo.

Charakterystyčnymi lo dna Uoceanu Atlantyckigo sům wzńyśyńo Gřbjetu
Śrůdatlantyckigo rozćůngajůnce śe bez střodek dna. Guymbja Růmanche (7 758 m)
dźeli Gřbjet Śrůdatlantycki na půunocnoatlantycki a pouedńowoatlantycki. Na
wschůd uod Gřbjetu Śrůdatlantyckigo wystympujům basyny uoceańične - Hišpański,
Gwinyjski, Angolski, Kapski, Afrikańsko-Antarktyčny a Źelůnygo Přilůndka,
natůmjast zachodńo tajla Uoceanu Atlantyckigo zawjero basyny - Gujański,
Půúnocnoamerykański, Labradorski, Brazylijski a Argyntyński.

Uogůlno powjeřchńa wysp pouožůnych na Uoceańy Atlantyckym to 8,6 mln km².
Wjynkše wyspy a archipelagi: Grynlandja, Wyspy Brytyjske, Islandja, Źymja
Baffina, Nowo Fůndlandja, Wjelge a Moue Antyle, Bahamy, Azory, Wyspy Kanaryjske
a Wyspy Źelůnygo Přilůndka.

Myńše wyspy: Wyspa Bouveta, Georga Pouedńowo, Sandwich Pouedńowy, Tristan da
Cunha, Gough, Wyspa Śwjyntej Helyny.



https://szl.wikipedia.org/wiki/Trzy%C5%9B%C5%84a

Trzyśńa, mjanowano tyż amlarům, ptaśům trzyśńům (Prunus avium, Cerasus avium
(L.) Moench.) – gatůnek uowocowygo strůmu, kery noleży do familije růżowatych.
Rośńe we dźiwokim stańe uod půłnocno-zachodńij Afriki a zachodńij Azyje, bez
Brytyjske Wyspy na połedńe dů Maroko a Tůnezyjo do połedńowyj Szwecyje, Ukrajiny
aże śyngo na Kaukaz a půłnocny Irůn, s mołymi populacyjůma we zachodńich
Himalajach. We Polsce trefjo śe ja na teryńe cołkigo kreju, uod ńiźinůw po
pogůrze a ńiższe gůrske teryny (po 700 – 900 m n.p.m.), nale znamjyńńy na
połedńu kreju.

Trzyśna je to strům śćepujůncy liśće na źima, kery dorosto ańi do 15-32 myjtrůw,
s pńym uo szyrzce 1,5 m. Mode strůmki pokozujům śylno apikalno důminancyjo ze
prostym pńym a symetrycznům korůnům, kero pomjyńo śe na ńyregularno ino we
starych strůmach. Trzyśńa wyrobjo żywica ze swojich ranůw na pńu, kerům lakuje
se rany coby ńy wpuśćić do śe chrobokůw a grzibowych infekcyjůw.

Pjyń je lekuśko modro-brůnzowy a mo mołe gůmkowe wćyńća na modych strůmkach,
kere stowajům śe ćmawo czorno-brůnzowe a rube na starych uosobńikach. Liśće sům
uobłůnczaste a uostre, 7–14 cm duge a 4–7 cm szyroke, gładke a matowe lebo leko
śe jarzůnce na wjyrchu, roz za czas tyż uomszůne, ze zůmbkowanym brzygym a
szpicatym kůńcym. Sům utwjyrdzůne do sztyngla mołym źylůnym abo czyrwjůnym
sztyngelkym uo dugośći uod 2 do 3,5 cm, kery mo na śe jake gruczołki (uod dwůch
do pjyńću). A tyż na brzygach liśći wystympujům take gruczouki. Na podźim, liśće
stowajům śe apluzinowe, růżowe abo czyrwjůne podwjela ślatujům.

Kwjoty pojowjajům śe na trzyśńi wczesnym zeźimkym tedy, kedy robjům to tyż
liśće. Rodzům śe we wjechach od dwůch do szyśću, kożdy kwjotek mo 2,5-3,5 cm
wjelgośći a 2-5 cyntymyjtrowo szypułka, 5 śńyżnobjołych płatkůw, żůłte pryńćiki
a srogi supek (kwjoty sům uobupłećowe a zapylane uod pszczołůw).

Uowoc je 1-2 cyntymyjtrowy we uobwodźe kostkowjec (może być srogszy we chowanych
zortach), leko czyrwjůny do ćmawomodry kedy je już dojzdrzały latym), kożdy je
zjodliwy, uod słodkich bez ćyrpke, do gorzkich. Amlarowe jagůdki nodajům śe do
jedzyńo na surowo. Skłodo śe ze uoźmju- do dwanastumilimyjtrowyj szupy szyrokij
na 7–10 mm a rubyj na 6–8 mm, mjůnższowyj uotoczki a samygo źorynka dugigo na
6–8 mm. Uowoc je jydzůny uod moce ptokůw a cyckaczůw, kere trowjům trzyśńa a
wydolajům źorynka we uodchodach. Ńykere gryzůńe a pora ptokůw (uosobliwje
rubodźůb) uodmykajům szupa coby zeźreć naśůnko. Wszyjske tajle trzyśńe krům
dozdrzałych uowocůw sům leko trujůnce skuli tygo, co zawjyrajům glikozydy.

Jako jodło, amlarowe jagůdki sům zdrzůdłym cukrůw, uorgańicznych kwasůw,
pektyny, witaminy C, prowitaminy A, mineralnych solůw a srogij ilośći
ryboflawiny.

Postrzůd uodmjan trzyśńi mogymy stworzić podstawowy tajlůng na syrcůwki (uo
uowocach mjynkich a pounych soku) a chrzůnstki (uo uowocach twordych, nale lepi
przetrzimujůncych transportowańy). Jagůdki mogům być zbjyrane uod styczńa do
wrześńa, zależy to uod uodmjany (kej bajszpil zorta Rivan wytrzimuje do styczńa,
mo strzedńo podatność uowocůw na pynkańy, nale jeji jagůdki sům fest moue; půźno
zorta Regina zbjyro śe uod śyrpńa do wrześńa, nale sam już uowoce barzi
pynkajům, choć sům srogsze). Nojbarzi wytrzimołům zortům amlarowům je Sam, kery
jednocześńy mo nojwjynkszo śyła wzrastańo strůmůw.

Downo historyjo klasyfikacyje trzyśńe ńy je fest jednoznaczno. We pjyrszyj
edycyji Species Plantarum (1753) Karol Linneusz traktuje tyn uowoc ino jako
waryjacyjo a ńy jako gatůnek, Prunus #8 cerasus [var.] ι avium, cytujůnc Pinax
theatri botanici (1596) Gasparda Bauhina. Jigo uopis, Cerasus racemosa hortensis
("Wiśńa grońasto zygrodowo") dowo bewajs, co uopisańy gatůnku mjouo plac na
roślińe uprowjanyj. We drůgij edycyji Flora Suecica ze 1755 roku Linneusz
pomjyńo waryjacyjo na uosobliwy gatůnek Prunus avium, co śe tuplikuje "ptaśo
wiśńa" s łaćiny. Mjano łaćińske trzyśńi to zaadaptowane a przetumaczone słowo we
słowo mjana duńske a mjymjecke (uodpowjydńo: Fugle-Kirsebær, Vogel-Kirsche). We
angelskij godce mjano Bird Cherry (ptaśo wiśńa) je używane lo czeremchy
pospolityj (Prunus padus).

Dźiwoke jagůdki amlarowe skłodoły śe na ludzke jodło juz pora tyśůncůw lot
nazod. Skamjylinki uodnejdźůno na roztůmajtych stanowiskach s Epoki Brůnzu,
pojstrzůd cołkij Ojropy, a we tym tyż we Wjelgij Brytańiji. We jydnym bajszpilu
uod ńich, skamjyńołośći trzyśńe znjedźůno we uodwjyrće uod nygůw spode důma na
palach, wywodzůncygo śe ze wczesnyj lebo strzodkowyj Epoki Brůnzu, a stawjůnygo
kole jeźora Garda we Italiji. Pri půmocy datowańo radyjowůnglowygo ustalůno, co
průnbka pochodźi s przydźouł czasowygo uod 2077 do 10 roku p. Chr. Naturalne
lasy bůły wtynczos fest wyplewjůny.

Kole 800 roku p. Chr. trzyśńe bůuy już cylowo cuchtowane we Turcyji, a ńyskorzi
potym we Grecyji.

Jako poprzedńik chowanyj suodkij wiśńe, dźiwoko amlara je pod tyn czas jydnym s
dwůch gatůnkůw kery dostarczo nojwjyncyj plůnůw pode industryjo a handel
zjodliwymi gatůnkůma wiśńe (tyn drůgi to je wiśńa pospolito – Prunus cerasus –
używano guůwńy do warzińo; reszta zort mojům sam fest mouy ajnzac). Roztůmajte
uodmjany trzyśńe do chowu sům cichtowane na coukim śwjeće kaj ino klimat na to
pozwolo; nůmera uodmjan do chowu je fest wjelgo. Gatůnki tyż a ućyknůuy uode
chowu a stouy śe wynaturalizowane we ńykerych uagodnych rygjůnach, wuůnczajůnc
sam Kanada, Japůńijo, Nowo Zelandyjo a ańi půunocno-zachodńe a půunocno-wschodńe
tajle Stanůw Zjydnoczůnych.

Uobecńy, srogům problymům we chowańu trzyśńi je uobecność muszki trzyśńůwki s
gatůnku Rhagoletis cingulata. Skuodo uůna jajca we uowocach, ker stanowjům potym
joduo lo larw. Take uowoce sům po wylyngu skurczůne, uodksztoucůne a
ńywyrůśńynte. Gibći tyż gńijům a dozdrzewajům, a jejich mjůnższ je wydrůnżůny
uod larw. Uobecność Rhagoletis cingulata wymogo uod sadowńikůw kůntrola kożde
dźyśyńć dńůw.

Trzyśńa je czynsto chowano lo swych kwjotůw. Skiż swygo rozmjaru, je durś
używane we parkach, nale tyż myńi czynsto na ulicach. Nojczyńśći ale spotykano
uodmjano, kero nadaje śe do tygo cyla to je Plena, skuli tygo, co mo podwůjne
kwjoty, uodmjyńńy uod dźiwokich, jednokwjotowych zortůw.

Dwje specyficzne mjyndzygatůnkowe hybrydy, P. x schmittii (P. avium x P.
canescens) a P. x fontenesiana (P. avium x P. mahaleb) sům tyż cuchtowany
ńyrzodko jako strůmy zdobńicze.

Ćymne, czyrwůno-brůnzowe drzewo kere śe pozyskuje uod trzyśńi, je wysoko cyńůne
we swyj roli jako uatwo formowalne strům do tokarstwa. Powszechńy wyrabjo śe ś
ńigo meble a tyż i instrumenta muzyczne.

Je możność żućo żywicy amlarowyj kej substytut gumy do żućo. Medikamynta mogům
być narychtowane sztyngelkůw - mojům uůne tedy dźołońy śćůngajůnce,
przećiwkrzipotny a moczopyndny. Ze strůmu do śe ańi pozyskać farba uo uodćyńu
źylůnkawym.

Już Plińjusz Starszy rozrůżńo gatůnek Prunus, śliwkowy, a Cerasus, wiśńowy. We
zdrzůduach uode ńigo je cytowane mynga uodmjan, ńykere ale to jedźińy warjanty,
a ńykere mogły być uosobnymi gatůnkůma. Wymjyńo uůn take kej Aproniana, Lutatia,
Caeciliana atd. Dźeli je podug szmaku, włůnczajůnc sam dulcis (słodke) a acer
(ćerpke)

Idźe we swych szrajbůngach ańi dali, kedy godo, co podwjela rzimski kůnsul
Lucius Licinius Lucullus pokonoł Mitradytůw we 74 roku p. Chr., Cerasia... non
fuere in Italia, “Ńy bůło trziśńowych strůmůw we Italiji”. Podug ńigo, Lucullus
sprowadźił je ze Pontu a po 120 lotach rozplywiły śe po cołkij Ojropje a Wjelgij
Brytańiji.

Naśůnka kupy zort amlarowych uostoł znejdźůne we Epoce Brůnzu a rzimskich
stanowiskach archyjolůgicznych po cołkij Ojropje. Uodńeśyńa do “słodkich” a
“gorzkich” wspjyrajům uobecno teza, co “słodko” bůła Prunus avium; ńy mo bowjym
inkszych kandydatůw postrzůd znajůmych wiśńi. We 1882 roku Alphonse de Candolle
wskozoł co naśůnka Prunus avium trefjůno na na zachach uod kultury Terramare na
půłnocy Italije (1500-1100 p. Chr.) a przez warstwůma uod szwajcarskich důmůw na
palach. Uo zdańu Plińjusza godo (z. 210):

De Candolle sugeruje, iże to co Lucullus przińůs to bůła zorta Prunus avium s
Kaukaza. Pochodzyńy uodmjan Prunus avium je durś problematyczno a uodymkńynto
kwestyjo. Ńykere uoźymnasto- a dźewjytnastowjeczńi botańiki przipisujům
pochodzeńy amlary ze zachodńij Azyje, bazujůnc na szrajbůngach Plińjusza;
zaprzeczajům tymu ale uodkryća archyjolůgiczne a uodnejdźůne naśůnka s
prehistorycznyj Ojropy.

Uobecńy cuchtowane trzyśńe růżńům śe uode dźiwokich skiż tygo, co mojům wjynksze
uowoce uo uobwodźe 2–3 cm. Strůmy sům chowane na karuowatych kłůnczach coby
utrzimać je myńsze a łatwijsze we plonowańu.



https://szl.wikipedia.org/wiki/Towns

Towns je szpilem symulujōncym budŏwe miasta nŏd lŏchami ze potwŏrami ôd 0 ôrŏz
czyńsciyŏwym RPG durś aktualizŏwanym bez Supelmaritã a Birningpetã. Prŏjyktanciy
inspirŏwali siy szpilami takimi jak Diablo, Dungeon Keeper a Dwarf Fortress. We
listŏpadziye 2012 rŏku szpil ôstŏł wydany na Steam Greenlight jakŏ prŏdukt
beta..

Szpil zaczynŏ siy s grupōm ôsadniykŏw kierzi muszōm stawiyć ôsadã. By tŏ
zônaczyć muszōm ôniy ściynŏć drzywa, bergmanŏwać a nŏjważniyjsze pozyskiwŏć
żywnŏść. Niyskŏrŏ ludkŏwiye potrzybujōm miyjsca do spōniya, kwatyry
przyciyōngajōm nowych ôsadniykŏw kerzi zatapiajōm siy dali we lŏchy, walczōnc ze
napŏtkanymi potwŏrami. Stawiyniya budynkŏw je rŏbiŏne manualniye bez stawiyaniye
kwadrŏtŏw ze matyriałŏw (jak w Minecrafciye).

We 9 lutym 2014 Supelmarit informowŏł, iże v14b bydziy ôstatniyōm wersyjōm a ôn
sōm anulowuje prŏce nad szpilem skuli fachowegŏ wypalyniyŏ. Supelmarit tuplikuje
siy, iże dodaniy nowych funkcyj niy ciyupniy siy na prŏce skōńczōnōm.



https://szl.wikipedia.org/wiki/The_Hooters

The Hooters – amerykańsko skupina rokowo ze Filadelfiji, fungujůnco we lotach
1980-1995, reaktywowano we 2001. Znůmo ze szlagrůw takich kej "All You Zombies",
"Johnny B", "And We Danced", "500 Miles" i "Satellite".

Pora rokůw ze anfanga fůnkcjůnowańo skupiny uograniczoły śe do wystympůw we
klubach a radyjowych sztacyjach. We 1983 The Hooters wydali swůj pjyrszy albům
Amore, ze uoryginalnům wersyjům "All You Zombies", kery przedoł śe we ůng.
100 000 ygzymplorzy. Skupina spůłpracowoła ńyskorzi ze Cyndi Lauper przi nagrańu
singla "Time After Time".

Drugo halba lot 80. to uokres nojwjynkszych sukcesůw skupiny sztartńynty
platynowym sztatusym jeich drugij platy Nervous Night. We 1995 The Hooters
zawjeśili swoja dźołalność na nastympne szyść lot. We 2001 doszło do
reaktywacyji skupiny. 21 listopada tygo samygo roku skupina zagroła jedyn
kůncyrt we Filadelfiji na 20-leće lokalnego radyja WMMR ze Pynsylwańiji. We 2003
uodbyła liczůnco 17 wystympůw trasa kůncyrtowo na teryńe Mjymcůw, ńyskorzi we
2004 i 2005 nastympne dwje trasy po Mjymcach, Szwajcaryji a Szwecyji. We czyrwcu
2006 uodbyło śe pjyrsze po reaktywacyji tournée sskupinyy we Zjednoczůnych
Sztatach.

We drugij halbje 2006 skupina sztartła nagrywać nowy materjoł, pjyrszy uod
wydańo we 1993 platy Out of Body. Nowy albům, Time Stand Still, ukozoł śe 14
wrześńa 2007.



https://szl.wikipedia.org/wiki/Tatarstan

Tatarstōn (ru. Респу́блика Татарста́н, tt.Respublika Tatarstan) - je
autōnōmicznōm republikōm we Rusyje połozōnōm kole rzyki Wołga. Niyôficyjnym
mottem Tatarstōnu je: Bez Buldırabız! eli Poradzymy!.

Mianŏ Tatarstōn biere siy ôd mianã nŏjsrogszej etnicznyj skupiny Tatarōw a
doklupiyniy do tego perskegŏ słowã -stan ôznŏczŏjōnce plac pochodziyniyŏ. We
Ślōnskej gŏdce -stan sprowiył siy na -stōn. Inksze mianŏ to Tataryjŏ ôd dŏwnej
tajli SSSR, Tatarske ASSR.

Republika tajluje siy na 43 rejōny, a posiydzŏ 22 miastã, 18 ôsiydli miastowyj
zorty a 3074 wsiy.

Piyrwym krejem na tych ziymiach bŏłŏ Wołgaskŏ Bołgaryjŏ sônaczōne bez Bołgarōw
kole IX - X wiyku. We 922 Islam ôstŏł ôficyjnōm religijōm tego pōństwa. We 1236
regiōn weszedł jako tajla Mōngolskegŏ Impyrium, a niyskorŏ do Złotej Hordy. We
1438 posiydzŏł samostanowiyniy jako Kazański Chanat, a we 1552 weszedł jako
tajla Ruskegŏ Impyrium. We 1920 roku sônaczōnŏ Tatarske ASSR. We 1990 Tatarstōn
dyklarowŏł samostanowiyniy, nale podle porozumiyniyŏ we 1994 roku stŏł siy
tajlōm Rusyje. We 2008 roku Mili Medżlis Tatarskej Nacyje wypowiydziŏł
samostanowiyniy ôd Rusyje skuli uznaniyŏ bez Rusyje Abchazyje a Połedniyowej
Osetyje, nale ôstŏłŏ to signorowane bez Rusyjŏ a ÔSN.

We Tatarstōniy sōm 173 etniczne skupiny, hlawne to: Tatary (53,2%) a Ruski
(39,7%). Inksze naszkryflane na ôficyjnej zajciy Tatarstōnu to: Czuwasze,
Udmurty, Mokszany, Maryje, Ukrajińcy a Baszkiry. Nacyje wypisane we spisiy to:

Republika je nŏjbogatszym a nŏjbarzi ekōnōmiczniy zaawansowōnym regiōnem Rusyje.
Indystrujŏ Tatarstōnu skupiŏ siy na: produkcyjŏ gazu, petrolujum, a
przytwarzōniyu jejich; ônaczyniy ciynżarōwek, helikoptyrōw, fligrōw, motorōw do
fligrōw, ekwipunku do fedrowōniyŏ petrolyjum, statkōw a moplikōw.

We 2014 roku Tatarstōn posiydzŏ 1958 przydszyli lŏ bajtli w wiyku 1-7, 1431
ylymyntarnych a strzedniych szulōw. Regiōn posiydzŏ 27 wiyrchnych szuli, 17
regiōnowych a 10 prywŏtnych. Republika mŏ 14 technoparkōw.



https://szl.wikipedia.org/wiki/Tatarst%C5%AFn

Tatarstōn (ru. Респу́блика Татарста́н, tt.Respublika Tatarstan) - je
autōnōmicznōm republikōm we Rusyje połozōnōm kole rzyki Wołga. Niyôficyjnym
mottem Tatarstōnu je: Bez Buldırabız! eli Poradzymy!.

Mianŏ Tatarstōn biere siy ôd mianã nŏjsrogszej etnicznyj skupiny Tatarōw a
doklupiyniy do tego perskegŏ słowã -stan ôznŏczŏjōnce plac pochodziyniyŏ. We
Ślōnskej gŏdce -stan sprowiył siy na -stōn. Inksze mianŏ to Tataryjŏ ôd dŏwnej
tajli SSSR, Tatarske ASSR.

Republika tajluje siy na 43 rejōny, a posiydzŏ 22 miastã, 18 ôsiydli miastowyj
zorty a 3074 wsiy.

Piyrwym krejem na tych ziymiach bŏłŏ Wołgaskŏ Bołgaryjŏ sônaczōne bez Bołgarōw
kole IX - X wiyku. We 922 Islam ôstŏł ôficyjnōm religijōm tego pōństwa. We 1236
regiōn weszedł jako tajla Mōngolskegŏ Impyrium, a niyskorŏ do Złotej Hordy. We
1438 posiydzŏł samostanowiyniy jako Kazański Chanat, a we 1552 weszedł jako
tajla Ruskegŏ Impyrium. We 1920 roku sônaczōnŏ Tatarske ASSR. We 1990 Tatarstōn
dyklarowŏł samostanowiyniy, nale podle porozumiyniyŏ we 1994 roku stŏł siy
tajlōm Rusyje. We 2008 roku Mili Medżlis Tatarskej Nacyje wypowiydziŏł
samostanowiyniy ôd Rusyje skuli uznaniyŏ bez Rusyje Abchazyje a Połedniyowej
Osetyje, nale ôstŏłŏ to signorowane bez Rusyjŏ a ÔSN.

We Tatarstōniy sōm 173 etniczne skupiny, hlawne to: Tatary (53,2%) a Ruski
(39,7%). Inksze naszkryflane na ôficyjnej zajciy Tatarstōnu to: Czuwasze,
Udmurty, Mokszany, Maryje, Ukrajińcy a Baszkiry. Nacyje wypisane we spisiy to:

Republika je nŏjbogatszym a nŏjbarzi ekōnōmiczniy zaawansowōnym regiōnem Rusyje.
Indystrujŏ Tatarstōnu skupiŏ siy na: produkcyjŏ gazu, petrolujum, a
przytwarzōniyu jejich; ônaczyniy ciynżarōwek, helikoptyrōw, fligrōw, motorōw do
fligrōw, ekwipunku do fedrowōniyŏ petrolyjum, statkōw a moplikōw.

We 2014 roku Tatarstōn posiydzŏ 1958 przydszyli lŏ bajtli w wiyku 1-7, 1431
ylymyntarnych a strzedniych szulōw. Regiōn posiydzŏ 27 wiyrchnych szuli, 17
regiōnowych a 10 prywŏtnych. Republika mŏ 14 technoparkōw.



https://szl.wikipedia.org/wiki/Tad%C5%BEykistan

Tadžykistan, Republika Tadžykistanu – państwo we střodkowyj Azyje, grańica mo s
Ůzbekistanym, Kirgistanym, Chinůma a Afgańistanym. Stolicům kraju je Dušanbe. Je
to kraj bes dostympu do mořa, bezma couko jygo powjeřchńa zajmujům gůry, pouowa
kraju ležy wyžyj kej 3000 m n.p.m. Nojwjynkše pasma gůrske sam to Autaj a Pamir.
Nojwyžšy je Wjyrch Ismaila Samańijego, wysoki na 7495 m n.p.m. Yno we půunocnyj
tajli kraju je nižyj puožůno, urodzajno Kotlina Fergańsko. Klimat sam je
kůntynyntalny a skrajńy suchy.

Problymym kraju je kůmůńikacyjo, skiž fest ćynžkich warůnkůw naturalnych nec
drogowy je fest suabo rozwińynty, a s ńykerych wyžyj pouožůnych drogůw idźe
kořystać yno bez lato. Srogi je sam potyncjou we hydroynergetyce, terozki
wykořistywany yno we ůng. 5%. Ńywjelge wydobyće surowcůw: zuota, ůrůnu,
boksytůw, industryja wuůkeńńičo a spožywčo. Bez Tadžykistan prowadzům cesty
přemytu narkotykůw.

Ludność sam to we wjynkšośći Tadžyki (79,9%) a Ůzbeki (15,3%); 85% wyznowo islam
sunńicki, 54% šyicki.



https://szl.wikipedia.org/wiki/TVS

TVS (pol.: Telewizja Satelitarna Silesia) – ńypubliczno rygjůnalno telewizyjno
stacyja we ślůnskim wojewůdztwje, kero mo profil informacyjno-rozrywkowy.
Stacyjo mo zaśyng na cołko Polsko bez satelita. Regularny przekoz TVS mjoł
anfang 29 marca 2008 uo godź. 10:00.

Kanał TVS je kerowany głůwńy ku mjyszkańcům ślůnskigo wojewůdztwa. Uobliczym
kanauů bůł Marek Czyż, kery pracowoł we TVS do 2011 roku. Informjyrůje uůn uo
nowinach s wojewůdztwa, a tyż s inkšych tajli Polski. Przed godźinům 10:00
emitowane je Radio Silesia. We ramůwce je dźewjyńć informacyjnych serwisůw -
gůwne nowiny uo 21:00 godźińe. W TVS uoboczyć idźe tyż programy promůjůnce
Ślůnsk, jigo kultura, historyjo, muzyka a tradycyjo.

Kanał je dostympny we wszyjskich cyfrowych platformach, ńykerych kablowych
necach a FTA. Dźynki technologiji kablowyj telewizyje JamBox, telewizyjo Silesia
emituje we rozdźelczośći HDTV. Terozki TVS HD je na wyłůnčność ino we kablowym
necu.

Pjyrszům prywatnům telewizyjům we Gůrnym Ślůnsku bůła PTV Rondo, kero nadowoła
swoje programy ze Katowic na anfangu 90. lot (ńyskorzi uostoła przejynto uod TV
Wisła, s kerej powstoł uogůlnopolski TVN]. Pjyrszům we cołkim Ślůnsku (i
wszyjskich krajach downygo kůmůńistycnygo "wschodńigo bloku") bůła PTV Echo,
kero nadowoła we Wrocławju uod 6 lutygo 1990 do 8 marca 1995.



https://szl.wikipedia.org/wiki/T.A.T.u.

Tatu, stylowane kej t.A.T.u. (rus. Тату) — ruski duet muzyczny, we kerygo skłod
wlazujům Julija Wołkowa a Jelena Katina, załůżony we 1999 roku uod Iwana
Szapowałowa, kery gro muzyka pop, pop rock, techno, chillout, synth pop,
electronic i dance-pop

Skupina sztartła swoja mjyndzynarodowo karjera po wydańu debjutanckigo singla
„Ja soszła s uma” (wersyjo angelsko: „All the Things She Said”), kero trefjůła
na pjyrwsze place ńe ino ruskich, nale tyż śwjotowych list szlagrůw (m.in. we
Australiji, Danii, Mjymcach, Irlandyji, Meksyku, Nowyj Zelandyji, Wjelgij
Brytańiji a tyż we Italiji). Inksze śpjywki duetu, take kej „Nas nie dogoniat”
(ang.: „Not Gonna Get Us”) czy „All About Us”, tyż dolazły na wysoke place
notowań radyjowych. Skupina wydoła do kupy sześć albůmůw sztudyjnych, ze kerych
trzi rusko- i trzi angelskogodkowe. Jeich debjutancke wydawnictwo - 200 po
wstriecznoj (ang.: 200 km/h in the Wrong Lane) – zyskało uod International
Federation of the Phonographic Industry sztatus platynowyj płyty we Ojropje za
uzyskańy wyńiku przez milijůna przedanych egzymplorzy, dźynki czymu t.A.T.u.
stoła śe pjyrwszům skupinům, kero erbła certyfikat za tyn som albům we dwůch
roztomajtych wersyjach godkowych. Do kupy skupina przedała przez 15 milijůnůw
sztuk płyt, a debjutancki uostoł nojchyntńyj kupowanym albůmem we ich cołkim
dorobku.

Przed wystympůma cuzamyn pod mjanym t.A.T.u., Jelena Katina a Julija Wołkowa
śpjywoły we bajtlowyj skupińy Neposedi wroz ze Sergejem Łazarewem a Władem
Topałowem. Po pojawjyńu śe ńyprawych godek uo wyćepańu Wołkowyj ze skłodu skiż
jeji ńyprawego zachowańo (palyńu cygaret, pićo alkoholu) a inkszych, śpjywoczki
zakůńczůły kamractwo ze grupům.

We 1999 roku producynt Iwan Szapowałow, jigo biznysowy kamrat a kamrat
Aleksander Wojtyńskij mjeli chynći zbajstlować muzyczny projekt we Rosyji, lo
kerego szukali za wokalistkůma. Po wywelowańu dźeśyńću, do wspůłpracy uostoła
zaproszono Katina, a pjyrszym nagrywanym bez ńa utworym uostoł kůnsek
„Yugoslavia”, bydůncy śpjywkům protestacyjnům wele agresyji NATO na Jugosławije.
Po uostatycznym wyćepańu ideji realizowańo kompozycyji bez jedno wokalistka, do
projektu doklůdźůła - 14-letńo wuůnczas - Wołkowa. Producynći mjanowali duet
Тату, kery je abrewjacyjům ruskij frazy Эта девочка любит ту девочку, co
uoznoczo Ta dźołcha kocho te dźołche. Lo debjutanckego angelskogodkowygo albůmu
śpjywoczki postanowjůły půmjyńić szrajbůng mjana na t.A.T.u., coby żodnymu ńy
przipominoło australijsko skupina Tatu.

Pjyrwszy singel skupiny – „Ja soszła s uma” – mjoł swojům prymjere podźimum 2000
roku, natomjost we wersyji fizycznyj uostoł wydany we grudńu tygo samygo roku.
Do utworu půwstoł teledysk, kery wywołoł kontrowersyje ze powodu poruszeńa we
ńim tyjmatyki homoseksualnyj uoraz ukazańa całujůncych śa wokalistyk. Klip
uotrzimał title Teledysku roku yod telewizyji MTV Russia. We maju kolejnygo roku
ukazoła śa debjutancko płyta 200 po wstriecznoj, a ńydugo potym – drugi utwůr
promujůncy wydawńictwo – „Nas nie dogoniat”, kerego ńy wydano we formje płyty
kompaktowej, ino zaprezentowano do ńygo teledysk. We Polsce ukazała śa jydnok
płytowa wersyjo promocyjnyj wersyji singla, zawjyrajůnca utwory „Ja soszła s
uma” a „Nas nie dogoniat”. Podobnie kej drugi singel, trzeći utwůr „30 minut” ńy
doczykoł śa kompaktowyj wersyji. Albům studyjny uokazoł śa sukcesym we Europje,
uośůgajůnc wynik půnad 2,5 milijona sprzydanych egzymplarzy. Płyta uostoła także
wydana we Japońiji, gdźy zyskoła status złotyj. We 2001 roku skupiny wyruszył we
trase koncyrtowům po Ameryce i Europie, składajůncyj śa ze wystynpůw we
Mjymczech, Bułgaryji, Słowacyji, Czechach a Izraelu.

We grudńu 2002 roku ukozała śa angelsko wersyjo debjutanckigo albůmu – 200 km/h
in the Wrong Lane. Plata trafjůła na lista dźeśynću nojchyntńyj kupowanych
krůnżkůw we ojropejskich krejach – cuzymyn sprzydano jich půnad 5 miljůnůw, we
tym půnad 200 tyśyncy kopiji albůmu zakupjůno we Polsce, kaj t.A.T.u. uodybroło
platynowo plata. Pjyrwszym singlem ze platy uostoła śpjywka „All the Things She
Said”, kero trafjůła na pjyrsze place we mocce śwjotowych radyjnych rozgłośńoch,
we tym m.in. we Australiji, Dańiji, Mjymcach, Irlandii, Meksyku, Nowyj
Zelandiji, Wjelgij Brytańiji uoraz we Italiji. Teledysk do utworu wywołoł
kolyjny spůr, beztuż co – podug muzycznych krytykůw a publicznych nadawcůw –
uostoł mjanowany klipym, kery promuje dźołańo homoseksuelne a pedofilske. Ńydugo
potym skupina zapowjydźoła swojo brytyjsko trasa koncyrtowo, zatitlowano Show Me
Love Tour. Skuli felernych wyńikůw sprzydaży biletůw, koncyrty uostoły
uodwołane. Kej śe uokozoło, małe zainteresowańy kupnym biletůw bůło skiż
negatywnych uopiń rodźicůw, kerzy uznoli, aże seksualny auszicht śpjywoczek je
ńyuodpedńi lo bajtli.

Kolyjny singel t.A.T.u. – „Not Gonna Get Us” – uostoł wydony we maju 2003 roku.
We tym samym mjeśůncu Szapowałow uostoł arysztowany za krynceńy teledysku do
inkszego utworu skupiny – „Show Me Love” – na tereńy moskewskigo Placu
Czyrwjůnygo, beztuż co ńy mjoł na to pozwolyńo uod władz mjasta. Wczyśńyj robota
nad klipem uostoła zakůcono we Wjelgij Brytańiji, kaj ekipa planowoła nakrynćić
pora scen pod śydźibům brytyjskigo parlamyntu. Po uotrzymańu upomńyńo uod
policyji skupina wroz ze bezma stoma statystkůma, ubranymi we (charaktyrystyczne
lo duetu) szkolne mundurki, przyńůsł śa na Tower Bridge. Nagrane fragmynty
uostoły wykorzystone we teledysku do singla „Show Me Love”, kery we fizycznyj
zorće ukazoł śa jydyńe we Polsce. Ńydugo potym na rynku uokozoł śa pjyrszy
singel promocyjny skupiny – „30 Minutes” a sztworty singel, kerym uokozoł śe
cover utworu skupiny The Smiths – „How Soon Is Now?”.

We lutym 2014 roku t.A.T.u. potwjyrdźił po wystympje na ceremońiji uotwarća
Źimowych Igrzisk Uolimpijskich 2014 uorganizowanych we Soczi, aże skupina bydźe
dalij wrozpracowoła. 14 lutygo grupa zaprezyntowoła swůj nowy singel „Love in
Every Moment” na walyntynkowym kůncyrće Big Love Show, a sztyry dńi ńyskorzi na
uoficjolnym fan page’u skupiny na Facebooku Katina pokozoła wideo a uośwjodczyńe
godajůnce uo zakůńczyńu roboty ze Wołkowům. Powodym ponownygo rozpodu duetu bůło
– podug Katiny – ńyprawe zachowańe uod zajty Wołkowyj, negatywne lo ńij
wypowjydźi a inksze.

Drugi albům skupiny godoł uo problymach mjyndzyludzkich, a sam titel rosyjskego
wydańo (Ludi inwalidy) budźůł kontrowersyje postrzůd uorgańizacyji brońůncych
praw ńypołnosprawnych. Podug ńich, mjano platy godo, aże inwalidy ńy żyjům, ino
fungujům a jich cechůma sům ino gupota, uokrućyństwo, a inksze. Podobno tyjma
poruszůł tyż trzyći albům, kery promowany bůł m.in. bez militarny teledysk
„Biełyj płaszczik”/„White Robe”, kery zawjyroł scena skazańo a postrzelańo
ćenżarnyj baby, co mjoło pokozać sprzećiwjyńe śa aborcyji.



https://szl.wikipedia.org/wiki/Strefa_%C4%8Dasowo

Czasowo strefa – wytyczůny wjyrch powjyrzchńi Źymje uo szerokośći 15° dugośći
geograficznyj, kery rozćůngo śe połedńikowo mjyndzy bjygůnůma, we kerym
urzyndowo uobowjůnzuje jednoki czas (czas strefowy). Je uůn słůnecznym czasym
strzedńim postrzedńygo połedńika tej strefy, kery růżńi śe uo cołkowito liczba
godźin uod uńiwersalnygo czasu.

Wszyjske půnkty położůne na tym samym połedńiku majům tyn sům lokalny czas
(mjejscowy). Kożdo zmjana dugośći geograficznyj powoduje zmjana lokalnygo czasu
- we uokreśe, kej ludźe zaczyńi przekludzać śe coroz czyńśći a gibći, stowało śe
to fest ńywygodne. Cołko Źymja potajlowano na 24 strefy czasowe. Uńiwersalny
czas a czasowe strefy zostoły zapropůnowane we 1878 roku uod kanadyjskigo
wynalazce Sandforda Fleminga, zaś wkludzůno je we 1884 roku.

Strefy czasowe we ńyzmjyńůnym ksztołće uobowjůnzujům na morzach a uoceanach. Na
lůndach jejich ksztołt zostoł zmodyfikowany tak, coby małe a strzredńe państwa
znodły śe we uobrymbje jednyj czasowyj strefy, czyli uobowjůnzywoł we ńich jedyn
czas. Wjynksze państwa, take kej Zjednoczůne Sztaty, Kanada, Brazylijo, Rusyjo
abo Australijo, znojdujům śe we kilku czasowych strefach. Nojwjynkszym krajym na
śwjeće, we kerym na cołkim terytorjům uobowjůnzuje ta sama czasowo strefa sům
Chiny i to půmimo, aże růżńice we suůnecznym czaśe mjyndzy wschodńimi i
zachodńimi prowincyjůma wynoszům przez 3 godźiny.



https://szl.wikipedia.org/wiki/Stany_Zjydnocz%C5%AFne

Zjednoczůne Sztaty, Zjednoczůne Sztaty Ameriki (ang.: United States, United
States of America, we abrewjacyji: US, USA) – państwo rozlygowane we Půłnocnyj
Americe. Grańica mo s Kanadům na půłnocy a Meksykym na połedńu; uod wschodu
grańica kraju stanowi Atlantycki Uocean, uod půłnocnygo wschodu Arktyczny
Uocean, a uod zachodu Pokojny Uocean. Je to trzeće państwo śwjata jeli chodźi uo
terytoryjům (po Rusyji a Kanadźe), a tyż trzeće we wjelośći ludźůw (po Chinach a
Indyjach).

Zjednoczůne Sztaty powstały pod kůńec XVIII stolećo, Deklaracyjo Samostanowjyńo
uogłoszůno we 1776 roku. Na poczůntku mode państwo toczůło wojny, wpjyrw ze
Ynglandym, do kerygo zawczasu uosobne sztaty noleżały jako kolůńije, ńyskorzi we
rokach 1861-1865 bůła secesyjno wojna, mjyndzy půłnocnymi sztatůma, kere bůły za
zńyśyńym ńywolńictwa, a połedńowymi, kere chćały je utrzimać, a tyż we tym samym
XIX stoleću ze Meksykym.

Terozki Zjednoczůne Sztaty sům nojwjynkszům ekůnůmicznům a armijnům potyngům
śwjata. We zagrańicznyj polityce uod wrześńa 2001, po terrorystycznych zamachach
na World Trade Center a Pentagůn, kůncyntrujům śe na wojńe s terroryzmym.

Admińistracyjńy sům potajlowane na 50 sztatůw a dystrykt Kolůmbijo, s czygo 2
sztaty - Alaska a Hawaje - leżům poza zasadńiczym uobszarym kůntynyntalnyj tajli
USA - Alaska na půłnoc uod ńygo a Hawaje furt na zachůd, na Pokojnym Uoceańe.



https://szl.wikipedia.org/wiki/St%C5%99iga

Strziga (ze łaćiny striga bez grecke στρίξ, στρίγξ), abo mynski uodpowjydńik
strzigůń – dymůn ze prasłowjańskich wjerzyńůw, uobecny tyż we kulturze, bojkach
a uosprowkach wywodzůncych śe ze rygjůnu Ślůnska. Coby tako strziga ńy můgła
ludźům szkůdźić, trza jům bůło wykopać a przebić ji śerce dymbowym kołkym (we
Ślůnsku, bo kaj ińdźi godało śe, co nojlepszy je uośinowy), abo ji uoberznůńć
gowa a wraźić ji jům mjyndzy nogi. Jak już kogo za żywobyćo mjeli we
podejzdrzyńu, co po śmjyrći może śe uostać strzigům, to go chowali gymbům na důł
a wstyrczali mu do gymby kamjyń.

Padało śe, co tako strziga już za żywobyćo mjała dwa śerca, dwje dusze a dwje
raje zymbůw, nale drugo ńy je zauobycz dobrze widoczno, przinojmyńi na pjyrszy
rzut uoka. Bestůż mjanuje śe je tyż dwuduszńicůma abo dwuduszńikůma. Po śmjyrći
ino jydno duszyczka uopuszczała ćało, a ta drugo uostowoła we ńim, a skiż tygo
żyła uůna dali we grobje, we kerym ńům pochowali. Strzigi forsztelowano śe tyż
kej ojle.

Dowńij wjerzůło śe, iże ńykedy umarlok cycko abo zjodo we trule śmjertelńica a
bez to sprowadzo śmjyrć na familijo a sůmśadůw uod ńygo. Ta prziwjarka śe
nojczyńśći szerziła we czasach srogich zarazůw, kedy jedyn po drugim umjyroł,
ńykej a cołke wśe, a ludźe ńy wjedźeli pojakymu. Ńykej tyż můg taki umarlok
wylazować ze grobu a stroszać, szterować a nynkać ludźi po nocach, larmo robić a
jodło wyżyrać. Jak wloz kaj na jako wjeża, to kaj by ńy wezdrzoł, nauobkoło
wszyndy půmjyrali ludźe. We Dolnym Ślůnsku to śe na takigo padało Nachzehrer abo
Wiedergänger, a we Gůrnym – strziga, jeli to bůła baba, abo strzigůń, jeli to
bůł chop. Padało śe tyż, co dobrze je ukraść strzidze śmjertelńica uod ńi abo śe
legnůńć we trule uod ńij, bo śe wtynczos ńy můgła do grobu wrůćić a cołko moc
traćůła, nale to bůło fest a fest ńybezpjyczne a mało bůło takich, kere śe na to
powożyli. Na uodwyrtka do upjorůw, ukůnszyńy strzigi ńy muśi uoznoczać śmjyrći
uofjary ańi tyż půmjyńyńo śe tyjże we strziga. Bez jaki czas můgům śe uůne tyż
zadowolać krwjům zwjyrzyncům.

Uo strzigach ze Ślůnska stoji już we hańszrifće ze stolećo, kery mo titel Contra
incubum, alias latalecaem. Uo takich, kere we trule cyckajům abo zjodajům
śmjertelńica, pelcjakla (to bůł prawje taki jedyn uowczorz) abo gryzům swoje
palcyska, we stoleću szkryflali Martin Böhm a Joachim Curaeus. Dwa znane
przipodki strzigůńůw – szewjeca-samobůjce ze Breslau a Johannesa Cuntiusa ze
Bennisch (Horní Benešov wele Krnova) – uopisoł tyż lykorz ze Breslau, Martin
Weinrich, we wstympje do kśůnżki Giovanniego Francesco Pico della Mirandoli,
kero wydoł we roku 1612 we Sztrasburgu.

Podwjela śe we cołkij Ojropje ńy zrobjůło głośno uo syrbskich wampjyrzach, we
kśůnżce Sympathetisch- und Antipathetischer Misch Masch ze roku 1715 stoło już
uo strzigach ze kole Tarnowskich Gůr. Pisoło tam, kej te strzigi wyglůndajům,
jako mogům ludźi ukrziwdźić i jako to śe przede ńymi idźe uobrůńić. Bůło tyż tam
uopisane, co groźi takymu, co strzidze śmjertelńica powoży śe ukraść. Potym te
nojgłośńyjsze to już bůły ino te syrbske wampjyrze.

Tych serbskich wampjyrzůw badało we roku 1732 trzech austryjockich lykorzůw,
kere słůżili przi wojsku – Flückinger, Siegele i Baumgarten. Cołko historyjo ze
serbskij dźedźiny Medwegja uopisali te lykorze we raporće Visum et repertum.
Raport tyn narobjůł kupa larma we cołkij Ojropje a dyskusyjo uo wampjyrzach
ćůngnyła śe aże po lata 60. XVIII wjeku. Ńykere ze dyszkutantůw, lo bajszpilu
Augustin Calmet spominali tyż przi przileżytośći uo ślůnskich strzigach. A we
Ślůnsku tyż śe uo tych syrbskich wampjyrzach szkryfloło. Już we tym samym 1732
roku pisoł uo ńich legńicki lykorz Pohl, a potym Christian Stieff we Ślůnskim
labiryńće historycznym, kaj spůmńoł i uo tych strzigůńach, uo kerych pisoł
przůdźi Weinrich.

Potym śe za tyn tyjma wźyńi literaty, a skuli tego, co do růmanůw ńijak ńy
pasowoł bjydny chop ze dźedźiny, zrobjyli wampjyrzami grofůw i princůw.

We wjeku XIX mocka gyszichtůw uo strzigach pozbjyroł Józef Lompa, a ńyskorzij
pokozało śe uůnych ńymało we zborńiku Richarda Kühnaua a tyż we Zarańu Ślůnskim.

W ślůnskij tradycyji folklorystycznyj znůme sům uosprowki uo strzidze, kero do
śe uodpyńdźić, bez trzi dńi gynau dajůnc pozůr na jeji truła. Krům tygo, co
wůntek tyn przekazywano we wjelu uodmjanach a warjacyjach, nojczyńśći uůnczy śe
ze strzigům, kero pochodźiua s krůlewskigo lebo kśůnżyncygo rodu.

Na kożdym zakůntku downyj Polski we XVIII wjeku tradycyjo strzigi wygasło lebo
przejszła we jakego upjora a wampjyrza, nale na Gůrnym Ślůnsku ńy przijůny śe
nowe mjana. Dali uostawoła sam strziga kej persońifikacyjo epidymije –
pochodzeńy uobrozu strzigi ńykerzi wjůnżům s tym, co we czośe zarazy ludźi
grzebano wartko a przitrefiło śe tyż, co půgrzebano kogoś, kto jeszcze żůł, nale
bůł głymboko uomdloły. Tedy śe uůńi průbowali wygrzebać, a jejich ćoła
uodnajdywano ńynaturalńy powykryncone, s poszarpanym uobleczyńym a krwjům na
wargach. Ludźe godali, co je to tedy strziga a muśeli uodprowić drůgi půgrzeb.

Podane půńiżyj fragmynty uostoły wźynte ze Zarańo Ślůnskigo (cajtůnga
ćešyńskigo) s 1932 roku.:



https://szl.wikipedia.org/wiki/Ruch_%C5%9Awjotuo-%C5%BDy%C4%87e

Ruch Śwjatuo-Žyće (znůmy tyž kej Oaza) – jedyn ze ruchůw uodnowy Kośćoua podug
naučańo Soboru Watykańskigo II. Ruch tyn powstou we Polsce, a zauožůu go suga
Božy ks. Franciszek Blachnicki.

Do ruchu noležům ludźe we růžnych lotach a powouańu: mode, bajtle, stare nale
tyž faroře, zakůnńiki, kloštorne panny, čuůnki inštytutůw śwjyckich a familije
we astce familijnyj, kerům je Důmowy Kośćou (mjanowany tyž Uoazům Familijůw).
Bez uodpedńo do každyj ze tych grupůw formacyjo Ruch Śwjatuo-Žyće staro śe
wychowywać "dozdřouych chřeścijanůw" i sužyć uodnowje Kośćoua bez přeuonačyńy
parafijůw we žywe "wspůlnoty wspůlnot", to je doprowadzańy parafije do stanu, we
kerym ńy bydźe třa istńyńo wspůlnot (stańe śe uodnowa Koścoua).

Znakym rozpoznawčym Ruchu Śwjatuo-Žyće je starochřeśćijański symbol ΦΩΣ ΖΩΗ
(filuj. fos-dzoe) – greckje suowa "śwjotuo" a "žyće", křyžujůnce śe na
buchštabje "uomega", kero sam je symbolym Ducha Śwjyntygo (jako tygo, kery ta
jedność śwjotuo a žyćo sprawio):

Počůnki historyje Ruchu śyngajům pjyršyj "oazy", eli wyjazdu rekolekcyjnego o
programje charakterystyčnym lo Ruchu, kero uodbůua śe we 1954 roku ze
mińistrantůma. Před rokym 1976 Ruch bůu znajůmy pod mjanym "Ruch uoazowy", "Ruch
Žywygo Kośćoua", "Ruch Ńypokalanyj". Twůrcům uoazy, zauožyćelym Ruchu a pjyršym
moderatorym krajowym bůu urodzůny we 1921 roku we Rybńiku Ślůnzok ks. Franciszek
Blachnicki (pochowany we kośćele pw. Dobrygo Pasteřa we Krośćynku), umaruy we
1987. Drugym, po ks. Blachnickim moderatorym Ruchu Śwjatuo-Žyće bůu ks. Wojciech
Danielski (pochowany we Waršawje na Powůnzkach), umaruy we 1985. Uod kilkunostu
lot Ruch Śwjatuo-Žyće dźouo tyž za grańicům: we Bůugaryji, we Suowacyji, na
Litwje, we Českij Republice, we Ńymcach, na Bjouoruśi, na Ůkrajińe (skůnd
corozki to ličńyj modźi ludźe přyjyždžajům na feryjowe uoazy do Polski) a na
Uotwje oraz uod 2006 roku we Irlandyje.

Cel Ruchu Śwjatuo-Žyće je uośůngany bez realizacyjo programu formacyjnego. Koždy
učestńik Ruchu po ewangelizacyji, prowadzůncyj do přyjynćo Jezusa Chrystusa kej
swego uosobistego Pana a Zbawićela, učestńičy we formacyji we grupje "učńůw
Jezusa" (deuterokatechumynat), a půźńij we wspůlnoće djakůńijnyj, podejmujůnc
kůnkretno sužba (djakůńa) we "Kośćele a śwjeće". Je uona bezmaua zawše zwjůnzano
ze posugami lo Ruchu. Ewangelizacyjo - katechumynat - djakůńa, to tři etapy
drogi formacyjnyj Ruchu Śwjatuo-Žyće na wšyjskich poźůmach formacyji.
Ńyuoduončńe ze tym ruchym je zwjůnzano Krucjata Wyzwolyńo Čowjeka, polegajůnco
na:

Struktura ruchu je zgodno ze strukturům Kośćoua: maue grupy do kerych noležům
učestńicy Ruchu, zasadńičo twořům jego wspůlnota we parafiji. Wspůlnoty Ruchu
utřymujům ze sobům uončność spotykajůnc śe na Dńach Wspůlnoty.

Faroře pounům rola moderatorůw abo uopjekunůw (kej ńy noležům do Ruchu), a
ńynoležůncy do stanu duchownego - śwjeckich uodpowjedźalnych a ańimatorůw.
Spočywo na ńich uodpowjedźalność za duchowo formacyjo učestnikůw Ruchu a
eklezjalność wspůlnot.



https://szl.wikipedia.org/wiki/Rozbarske_uobleczy%C5%84y

Rozbarskie ôblyczynie (gōrzańskie ôblyczynie, rozbarsko-bytōńskie ô.) – jedno z
nojznańszych ludowych ôblyczyń Gōrnego Ślōnska. Uznawomy je za ogōlnoślōnskie
ludowe ôblyczynie (choby było nacyjonalnym).

kiecka,mazylonka - kiecka dugo do kostek, na knefliki z prawyj strony. Tam, kaj
bōły knefle, tam i bōła geldtasza. Jak kero Ślōnzoczka bōła bogatszo, to siy ta
kieca doła splisować, inkszy bōły proste. Zauobyczaj bōły jednyj farby. Ôd dołu
dowali pliśborty abo szczotki', coby siy ta kieca nie uwalić.

zopaska - fortuch, ôd pasa w dół. I niy bōło tak, coby ta zopaska ino kieca
osłaniōła, niy. Ôna bōła paradno. Lakowali na niyj blumy, coby siy synkom
przypodobać. Zopaskę dowało siy na wierzcheń.

kabotek - bioła bluzka, kero zakłodali pod jakla abo merynka bōła ino bióła i
prosto, nale tako, kero dowali pod wierzcheń bōła gryfniyjszo, haftowano.

wierzcheń - babsko westa na 5 kneflikōw, dokoła haftowano żakardowo tasiemka.
Wierzcheń bōł farby kiecki abo czōrny.

jakla - kaftan, żakiet, na knefle, na zadku duższo niźli z przodu. Miano je
podane na inksze godki np. łac. iacca abo niem. jacke - szaket. Jakla bōła
kraszono haftowanymi blumami abo koronkami. Jak miōła koronka doszyto do spodu,
to gōdali że to szpica. Nojbarzij paradno bōła czōrno, jedwabno jakla, w kerej
siy szło ino do kościōła nikaj indziyj. Tako jakla to tyż tajla weselnygo
ôblyczynio.

Pod kieckōm baby miōły nojmniyj dwiy spodnice, czyrwono i bioło. Pod niōm
zakłodały biołe galoty (choby batki z krauskami). Ślōnzoczka musiōła tyż mieć
kiēłbaśnica. Bōł to płōcienny wuszt na 5 – 10 cm ruby, w kery ciśli co kto miōł
piyrze abo wata. Baby to wieszōły dokoła pod kiecka, coby bōło wiynksze
"wciēncie i wygiēncie" w pasie, tako frelka bōła szwarniyjszo (durch ino aby siy
synkōm przipodōbać).

galanda abo (pl. korona śląska) paradny wiōnek, w kery ciśli blumy, błyskotki i
szlajfki.

szpigeltuch abo szaltuch- chusta turecko. Paradny plyjt cwistōwy abo jedwōbny.
Czōrno, haftowano na ziylono, czyrwono abo żōłto. Wielgo na 3 m x 1,5 m.

purpurka - paradno kwadratōwo chustka (bok kole 80 – 90 cm). Czyrwonyj farby.
Lakowano w blumki. Chodziōły (a nikere i chodzōm) w niëj wydany baby.

Na chopske ôblyczynie godajōm tyż ancug. Ôd wiyrchu chop miōł ôblyczony hut,
szaket (czōrny abo ciymnomodry), westa (tako jak szaket), biōła koszula,
jedwōbka pod szyja abo szlajfka, galot (jelenioki abo bizoki jeźli miōły bizy)
no i strzewiki zauobyczaj czōrne.

A strzewiki tyż mo nowe, niy chcōm mu siy łyskać, Bo na zadku tako dziura, mōgby
siy piys wys*ać.

Szaket to mo w same łaty, koszula niy dobro, A u lymca takiy strzympy jak
trowisia drōbno.

Kapudrocek tyż mo nowy, dość mu tam pasujy, Jydno skrzidło po kolana, drugiy
przistympujy.



https://szl.wikipedia.org/wiki/Rezerwat_przirody_%C5%81yn%C5%BCczok

Rezerwat Przirody Łynżczok – rezerwat przirody pora kilomyjtrůw za Raciborzym.
Je sam uńikalno na Ślůnsku fauna i flora. Żyje sam i lynguje śe połowa zortůw
ptokůw, kere żyjům we cołkij Polsce.

Wszyjskich zortůw źelin a gadźin je cało mocka. Do śe sam trefić borsuka,
zygzakowato żmija, rybitwy i perkozy, czornygo boćana, bjelika i mocka inkszych.

Cołki rezerwat mo wele szterysta hektarów. Sześćdźeśůnt procynt to sům stawy. Je
ich uośym i kożdy mo inksze mjano. Cołko reszta to lasy i łůnki.

Bez Łynżczok przechodzům dwa szlaki turystyczne i droga po kerej do śe pojeździć
na kole.

To wszysko powstoło wele trzinostego stolećo, kej zakůnńiki zaczły bajstlować
szlojzy i groble we starorzeczu Uodry.

Moc stromůw, kere rosnům we rezerwacie mo przeszło sto lot, a wjela śńich
(przeważnie dymby) majům uůn. trzista, szterysta lot.

Bez Łynżczok jechoł tyż na Wjedyń polski krůl Jůn III Sobjeski i posadźył, kej
legynda pado, pora dymbůw lo erbńizy. Polowoł tyż na tych terynach cysorz
niymiecki Wiluś II. Łynżczok je uoficjolnym rezerwatym uod 23 styczńa 1957
roku..



https://szl.wikipedia.org/wiki/Rezerwat_Przirody_%C5%81yn%C5%BCczok

Rezerwat Przirody Łynżczok – rezerwat przirody pora kilomyjtrůw za Raciborzym.
Je sam uńikalno na Ślůnsku fauna i flora. Żyje sam i lynguje śe połowa zortůw
ptokůw, kere żyjům we cołkij Polsce.

Wszyjskich zortůw źelin a gadźin je cało mocka. Do śe sam trefić borsuka,
zygzakowato żmija, rybitwy i perkozy, czornygo boćana, bjelika i mocka inkszych.

Cołki rezerwat mo wele szterysta hektarów. Sześćdźeśůnt procynt to sům stawy. Je
ich uośym i kożdy mo inksze mjano. Cołko reszta to lasy i łůnki.

Bez Łynżczok przechodzům dwa szlaki turystyczne i droga po kerej do śe pojeździć
na kole.

To wszysko powstoło wele trzinostego stolećo, kej zakůnńiki zaczły bajstlować
szlojzy i groble we starorzeczu Uodry.

Moc stromůw, kere rosnům we rezerwacie mo przeszło sto lot, a wjela śńich
(przeważnie dymby) majům uůn. trzista, szterysta lot.

Bez Łynżczok jechoł tyż na Wjedyń polski krůl Jůn III Sobjeski i posadźył, kej
legynda pado, pora dymbůw lo erbńizy. Polowoł tyż na tych terynach cysorz
niymiecki Wiluś II. Łynżczok je uoficjolnym rezerwatym uod 23 styczńa 1957
roku..



https://szl.wikipedia.org/wiki/Py%C5%84is

Pyńis (pot. pulok, ćulik) to je nařůnd kopulacyjny samcůw cyckočy a ńykerych
inkšych kryngowcůw (majům go tyž ńykere gody a ptoki).

Pyńis (uać. membrum virile) – nařůnd hůmologičny babskij uechtački. U chopůw bez
pyńis přebjygo uostatńi uodćinek ukuodu močowygo. Skuodo śe s dwůch růwnoleguych
ćou jamistych a ćoua gůmbčastygo kere formuje žouůńdź pyńisa a uopuška, a
uosuańo tyž cewka močowo. Pyńis dozdřauygo a sprownygo seksualńy chopa mo
zdolność ku erekcyje, we keryj krew wypuońo ćoua jamiste a skiž tygo pyńis rubńe
a stowo śe twordy.

Istńije mynga mitůw uodnośńy ajnflusu dugośći pyńisa na satysfakcyjo seksualno
baby. Seksuologi prawjům co ńy je to prowda, skiž tygo co štandardowo dugość
pyńisa we spočynku to 6–10 cm a we wzwodźe 11–16 cm, a dugość pochwy to
štandardowo ůng. 10 cm. Badańa we kerych wyńik podowo som badany sům powažane za
zcygańůne skiž tygo co chopy zawyžajům jeich wyńiki. Badańo robjůne bez
naukowcůw dowajům wyńiki půmjyndzy 13 a 14,5 cm. Trefajům śe udchylyńo we uobje
strůny, uod 7 cm (mikropyńis) do aže 30 cm, nale tako srogość je fest a fest
řodko.



https://szl.wikipedia.org/wiki/Proximus_S.A.

Proximus S.A. – ślůnsko informatyczno firma, ze zorty integratorůw IT,
szpecjalizuje śe we kůmpleksowych rozjůnzańach lo informatycznych firmůw:
produkcyjnych, ynergetycznych, gazowńictwa, firm uod waserlajtůngůw a hajcowańo.
Firma dźoło we Polsce, a strzodkowo-wschodńij Ojropje.

Głůwnym uobszorem dźołańa firmy sům kůnsultingowe usugi, budowa a moderńizacyjo
srogich informatycznych systymůw, zarzůndzańe zakupem ynergiji, zarzůndzańe
strzodowiskem IT, wdrożańe rozwjůnzańůw uopartych uo nowe technologije, systymy
GIS a paszportyzacyjo, rozwjůnzańa do zabezpjyczańa danych, audyty, serwisowe
cyntrům, serwis systemowyj infrasztruktury a sprzyntowy werkcojg kery wspjyro
zarzůndzańy firmůma.

Za wdrożyńa kere śe zakůńczůły sukcesym we latach 2008-2009, firma Oracle
prziznoła firmje Proximus titel partnera roku 2010 Oracle we kategoryji
Integrator Systemůw. Proximus uostoł tyż wyrużńůny za nojlepsze wyniki
przedowańo systymu Impuls we 2008 roku.

Proximus S.A. robi s takimi firmůma kej BPSC, Cisco, Citrix Systems, Consorg,
Transition Technologies, HP, Globema, IBM, Microsoft, Oracle, SAP, Sun
Microsystems, Sybase, Symantec, Xerox.



https://szl.wikipedia.org/wiki/Prawid%C5%82a_p%C5%8Dnkt%C5%8Fwaniy%C5%8F_we_jap%C5%8D%C5%84skim_mahjongu

Prawidła pōnktŏwaniyŏ we japōńskim madżōngu sōm użiwane we Japōńskim madżōngu,
szpil lŏ sztyrych szpilerŏw, popularnŏ we Japōniyji. Regle ôstały ôrganizŏwane
ôd ôkresu Taishō do ôkresu Showa. Systym pōnktŏwaniyŏ użiwo kryteryji
struktualnych jakŏ bonus. Szpilerzy zaczinajōm ze 20,000 do 30,000 pōnktŏw.
Pōnkty sōm liczōne bez badyle 10,000 pōnktŏwy, 5,000 pōnktŏwy, 1,000 pōnktŏwy a
100 pōnktŏwy. Gra siye czynstŏ kōńczy kej gracz niy mŏ już pōnktŏw, tŏ sytuacyjŏ
mjanuje siye hakoten, eli "prŏżna szachtla badyli."

Sōm dwa kryteryjã ôbliczaniyŏ pōnktŏw po wygranej rynce: rachowaniye han a
rachowaniye fu.Hanje to jednŏstka wartŏściy yaku, kiere sōm wzŏrōma a warōnkōma
rynki. Fu je wartŏściyōm meldōnku, czekŏcza a "wychodzeniyŏ".

We przipadku remisu, pōnkty sŏm rŏzliczane bez regiel nō-ten bappu. We przipadku
kary, pōnkty sŏm rŏzliczane bez prawidłŏ chombo.

Cołkŏwitŏ wartŏść han (飜) ze kalkulacyje wszytkich yaku (役) we rynce. Kŏżdŏ dora
we rynce (ドラ) zwiynksza han. Dora niy je zaliczanŏ jakŏ yaku, a rynka niy mŏże
być wygranŏ bez yaku nŏwet eźli mŏ wyrfle dory.

Eźli je wiyncyj mŏżliwŏściy złŏżeniyŏ rynki, nojbarzij wartŏściyŏwe siye ôbierŏ.
Dejma na tŏ, rynka mŏże być ryanpeikou (二盃口) abo chītoitsu (七対子), ryanpeikou je
trzi han a chītoitsu je dwa han, ryanpeikou je wybranŏ do ôbliczaniyŏ.

Eźli rynka mŏ 5 han abo wiyncyj, to zŏwżdy je liczŏne ze tabuli manganã (満貫) a
niy trza liczyć fu.

[Trzi han ze 70 fu abo wiyncyj] a [sztyry han ze 40 fu abo wiyncyj] dajōm mangan
a niy trza liczyć fu.

Kej je mogebnŏść, iże rynka mŏ wiyncyj niże 2,000 EP, to pōnkty sōm ôgraniczōne
do 2,000 a mjanujōm siye mangan (満貫). Rynka 5-ciyu han abo wiyncyj je zŏwżdy
liczōne jakŏ zorty manganã. We tych przipadkach niy liczy siye EP.

Jedyn han niy stykniye na manganã , abo 110 fu × 2(2+1) = 880 < 2,000. (S jednym
hanem, 110 fu je maksimōm.)

Dwa han niy stykniye na manganã, abo 110 fu × 2(2+2) = 1,760 < 2,000. (Ze dwōma
hanami, 110 fu je maksimōm.)

Czasym zdarzi siye iże mur skōńczy siye przed wyranōm szpilera, ôstawiajōnc 14
wyrfli ze trupiyegŏ muru. Ta sytuacyjŏ mjanuje siye Remisem ze wykŏńczyniya. We
tym przipodku, pōnkty mŏgōm być dane abo ôdebrane s rync tenpai abo nōten. Za
kŏżdy remis ze wykōńczyniya, kej ôjciyec (wschŏd) je w tenpai zwiynkszŏ siye
liczniyk.

Tenpai (聴牌) ôznaczŏ jedyn wyrfel do wygraniyŏ. By być we tenpai, rynka niy musiy
mieć zŏdnygŏ yaku. Kej rynka je niy tenpai, sytuacyjŏ mjanuje siye nōten (ノー聴:
nō s ynglickiegŏ "niy" a ten lŏ tenpai).

Szpilerzy muszōm pokŏzŏć tenpai when kej rynka je remisym tyż kej dyklarŏwali
riichi.

Gracze dostajōm abo bulōm podle reglã nō-ten bappu (ノー聴罰符; fu kara za nōten) w
sposŏb tyn po remisiye:

We wiynkszŏściy prawideł, kej ôjciyec je nōten, ôjciyec je zmieniyany a wiyatyr
tyż. Atoli eźli je to ôstatniyŏ rynka rundy, w niykierych reglach szpil siye niy
kōńczy kej ôjciyec dyklaruje nōten.

Kej na stŏle sōm badyle liczniykã (honba) , wygrōny dostaje 300 pōnktŏw wiyncyj
za kŏżdy liczniyk. Honba (本場) je jydnŏstkōm kōntinualnōm ôjcã, a akuratniye, hon
(本) je jydnŏstkōm numyrycznōm, a ba (場) znŏczy scena.

Je prawidłŏ iże trza miyeć 2 han abo wiyncyj by wygrać kej je 5 badyli honba, co
mjanuje siye ryanhan-shibari (二飜縛り).

We ôpcjōnalnym reglu wareme (割れ目, ワレメ), szpiler przi murze przyrwōnym, dŏstŏje a
buli 2x wiyncyj pōnktŏw. Sōm ône zwiynkszane pŏ dŏdaniyu pōnktŏw honba. Czynstŏ
je mjanŏwane oya-ware (親割れ; wareme ôjca) kej szpiler je tyż ôjcem.

Podle prawidła chombo (チョンボ, 錯和 abo 冲和), szpiler buli tele samŏ co mangan do
kŏżdygŏ gracza. Bajtel buli 4,000 do Ôjca a 2,000 do reszty, a ôjciyec 4,000 do
kŏzdygŏ. Chombŏ siye zdŏża kej:

Po skōńczŏnyj grze, pōnkty ôd trzych graczy kej niy wygrŏli sōm zaôkryglane do
1,000. Pōnkty wygranygŏ sōm rŏżnicōm 120,000 (30,000 × 4) a cołkŏwitōm sumōm
pōnktŏw 3 pozôstołych szpilerŏw. Te liczby sōm dziylōne bez 1,000, a 30 je
odejmiynte ôd tygŏ. Suma pōnktŏw kōńcŏwych wynŏsiy 0. We wiynkszŏści przipadkŏw
dŏdaje siye uma eli dŏdatkŏwe pōnkty kōńcŏwe. (Piyrszy +20, Drugi +10, Trzyciy
-10, Szwŏrty gets -20)



https://szl.wikipedia.org/wiki/Po%C5%82edniyow%C5%8F_Osetyj%C5%8F

Uosetyjo Pouedńowo (gruź. სამხრეთ ოსეთი – trl.: Samkhret’ Oset’i, trb.: Samchret
Oseti; uoset.: Хуссар Ирыстон – trl.: Hussar Iryston, trb.: Chussar Iryston;
rus. Южная Осетия – trl.: Južnaja Osetija, trb.: Južnaja Osjetija) – rejůn we
půunocnyj Gruzyje kery uobejmuje teryny istńijůncygo uod 1991 roku
Pouedńowouosetyjskigo Uobwodu Autůnomičnygo wlazujůncygo we skuod ůwčesnyj
Gruzińskij SRR. W 1991 lokalne wuadze utwořiuy Republika Pouedńowej Uosetyje,
kero uoguośiua ńypodleguość. Jeji ńyzaležność ńy zostoua uznano bez spouečność
mjyndzynarodowo, a Pouedńowo Uosetyjo je traktowana kej integralno tajla
Gruzyje. We tajle kero pomjyškujům we wjynkšości Gruźiny mo kontrola Gruzyjo,
kero powououa we kwjetńu 2007 swoje wuadze lo Uosetyje: Tymčasowo Admińistracyjo
Uosetyje Pouedńowyj (gruz.: სამხრეთ ოსეთის ადმინისტრაცია – trl.: Samkhret’
Oset’is Administrats'ia, trb.: Samchret Oseti Administracia). We śyrpńu 2008, po
tym kej godka ze separatystůma ńy doua efektu, Gruzyjo začua zajmować rygjůn
zbrojńy. Starća začuy śe 7 śyrpńo, 8 śyrpńa Gruzyjo zajyua Cchinwali.
Separatysty sům wspjerane bez ruske fligry a wojokůw-uochotńikůw ze Rusyje.



https://szl.wikipedia.org/wiki/Po%C5%82ed%C5%84owo_Uosetyjo

Uosetyjo Pouedńowo (gruź. სამხრეთ ოსეთი – trl.: Samkhret’ Oset’i, trb.: Samchret
Oseti; uoset.: Хуссар Ирыстон – trl.: Hussar Iryston, trb.: Chussar Iryston;
rus. Южная Осетия – trl.: Južnaja Osetija, trb.: Južnaja Osjetija) – rejůn we
půunocnyj Gruzyje kery uobejmuje teryny istńijůncygo uod 1991 roku
Pouedńowouosetyjskigo Uobwodu Autůnomičnygo wlazujůncygo we skuod ůwčesnyj
Gruzińskij SRR. W 1991 lokalne wuadze utwořiuy Republika Pouedńowej Uosetyje,
kero uoguośiua ńypodleguość. Jeji ńyzaležność ńy zostoua uznano bez spouečność
mjyndzynarodowo, a Pouedńowo Uosetyjo je traktowana kej integralno tajla
Gruzyje. We tajle kero pomjyškujům we wjynkšości Gruźiny mo kontrola Gruzyjo,
kero powououa we kwjetńu 2007 swoje wuadze lo Uosetyje: Tymčasowo Admińistracyjo
Uosetyje Pouedńowyj (gruz.: სამხრეთ ოსეთის ადმინისტრაცია – trl.: Samkhret’
Oset’is Administrats'ia, trb.: Samchret Oseti Administracia). We śyrpńu 2008, po
tym kej godka ze separatystůma ńy doua efektu, Gruzyjo začua zajmować rygjůn
zbrojńy. Starća začuy śe 7 śyrpńo, 8 śyrpńa Gruzyjo zajyua Cchinwali.
Separatysty sům wspjerane bez ruske fligry a wojokůw-uochotńikůw ze Rusyje.



https://szl.wikipedia.org/wiki/Piotr_Domaradzki_(pisorz)

Piotr Krystian Domaradzki (ur. 21 czyrwca 1946 we Strzelcach Uopolskich, um. 4
listopada 2015 we Chicago) – polski pisorz, esejista a dźynńikorz, s zamiłowańo
grafik a malyrz zwjůnzany s Gdańskym.

Uokůńczůł historyjo na Gdańskym Uńiwersyteće uo specyjolizacyje historyjo
wojskowośći we starożytnośći.

Dźołocz a pracowńik etatowy Kůmisyji Krajowyj NSZZ "Solidarność", we 1981 roku
uodpowjedźalny za kůmbatantůw a prasa i wydawńictwa "Solidarnośći". W kůńcu 1983
zmuszůny do ymigracyji. Po 10-mjeśyncznym pobyće we Francyji uzyskoł wroz s
familijům polityczny azyl we USA.

W lotach 1985-1987 i uod 1998 sykretorz redakcyji "Dźynńika Zwjůnzkowygo",
nojwjynkszygo polskogodkowygo kożdodźynnygo cajtůngu we Chicago. W lotach
1996-2004 spůłzołożyćel, do kupy ze Wojćechym Wjerzewskym, a uorgańizator
polůńijnygo panelu dyskusyjnygo Kůnwersatoryjům "Djalog 96" pośwjyncůnygo ważnym
wydarzyńům kulturalnym a politycznym.

Autor wjelu publikacyji, m.in. powjeśći "Wjůrki kokosowe" (ISBN 83-7322-671-0) i
tumaczyń (m.in. H. Sarnera "Zdobywcy Monte Cassino, Gyneroł Anders a uůnygo
wojoki", ISBN 83-7506-003-8 - uod 2007 tyż we wersyji Braille'a do ńywidůmych).
Uůnygo gyszichtowe eseje ukazywoły śe we lotach 1999-2008 we "Kalejdoskopje",
dodatku do "Dźynńika Zwjůnzkowygo".

20 paźdźerńika 2015 doznoł zatrućo czadym przi tymu kej hajcowała śe jygo hałpa.
Umrził skiż tygo 4 listopada 2015.

Bůł aktywnym Wikipedźokem, sprowjoł we polskij a angelskij godkowyj wersyji,
pode dekmjanym Belissarius.

Mjoł baba Janina a dwůch bajtli: Krystiana (ur. 1979, historyk) a Sara (rodz.
1991).



https://szl.wikipedia.org/wiki/Papua-Now%C5%8F_Gwinyj%C5%8F

Papua-Nowo Gwinyjo (Papua New Guinea, Ńyzoležne Państwo Papui-Nowyj Gwinyje –
Independent State of Papua New Guinea) – państwo we Uoceańije, we Melanezyje,
ležy uůne we wjynkšyj tajli na wyspje Nowo Gwinyjo (w jei wschodńij tajli) a
krům tygo na ůng. 2800 mjyńšych wyspůw. Grańica lůndowo mo yno s Indunezyjům,
bez mořa sůmśaduje tyž s Australijům a Wyspůma Salůmůna. Doobkoua Papui-Nowyj
Gwinyje sům wody Uoceanu Spokojnygo, Mořa Nowogwinyjskigo a Mořa Koralowygo.

Je to kraj we wjynkšyj tajli gůřysty, nojwyžšy wjyrch mo 4509 m n.p.m. Lične
wulkůny. Kraj je nawjedzany bez třyńśyńo źymje a ńykej tsunami. Klimat sam je
růwńikowy, gorki a wilguy. Bogaty nec řykůw a gynste losy.

Kraj zaśedlůny uod 60 tyś lot, bez Ojropejčykůw uodkryto we XVI wjeku, nale aže
po XIX wjek kraj bůu bezma coukim ńyzbodany. Mjano "Nowo Gwinyjo" nadali krajowi
žygloře s Hišpańije, skiž tygo, co tubylcy zdowali im śe podane na mjyškańcůw
Gwinyje we Africe. Dziśejšo Papua-Nowo Gwinyjo powstoua bez skuplowańy dwůch
terytorjůw downych kolůńji (mjymjeckij a brytyjskij), kere uobje dostouy śe pod
ferwaltůng Australije, a uod 1975 uostou ńypodleguym państwym. We 1988 roku
wyspa Bougainville průbowoua secesyje, we wolkach poginyuo přez 20 tyś. ludźi.
Wyspa pozostoua we skuodźe Papui-Nowyj Gwinyje, nale dostoua autonůmijo.



https://szl.wikipedia.org/wiki/Outbreak_company

Outbreak Company: Moeru Shinryakusha (Jp. アウトブレイク・カンパニー ～萌える侵略者～ Autobureiku
Kanpanī: Moeru Shinryakusha, Wybuchowe Towarzistwŏ: Angrajfer Moe.) - japōński
Mangoilustrowany rōman(light novel) durś szkryflanŏ bez Ichirou Sakaki a
ilustrŏwanŏ bez Yuugenã. Kodanasha wydŏłŏ siydym tōmōw ôd grudniyŏ 2011 rŏku.
Adaptacyjŏ mangowa ôd Kiri Kajiye syrializuje siy ôd listŏpada 2012 we Good!
Afternoon. Adaptacyjŏ anime je nŏdŏwanŏ ôd paździyrniykã 2013.

Kanou Shiniichi, majōnc autŏra light novell za faterã a ilustratŏrke eroge jakŏ
muti, je rasŏwym otaku. Atoli ôkrōm niy mŏ żŏdnyj szpycjalnyj dŏwydnŏściy niy
liczōnc wjelgij wjydzy, przyniykliwegŏ wniykliwŏściy a beswadnygŏ instynktã moe
a prŏduktŏw zwiōnzōnych s tym hasłym. Jednygŏ dniyŏ znŏlŏzł siy we śwjŏciy
fantasy kaj żyjōm elfy a smŏki furgajōm. A jegŏ misyjōm je głoszyniy kultury
otaku, bydnōnc "misjōnarem moe".

Syrializacyjŏ anime rŏzpŏczyłŏ siy we 3-ciym paździyrniyku 2013 bez studio Feel.



https://szl.wikipedia.org/wiki/Ojle

Uojle (Strigiformes) – řůnd ptokůw s podgrůmady ptokůw nowočesnych Neornithes.
Uobejmuje gatůnki drapjyžne, kere přistosowouy śe do polowańo po ćmoku a uo
zmroku, choć ńykere gatůnki powrůćiuy do trybu žyćo po jasnoku. Zamjyškujům
couki śwjot, prowadzůnc nojčyńśći uośaduy tryb žyćo, krům ńykerych půunocnych
populacyji kere kočujům abo wandrujům.

Uojle ńy sům spokrewńůne ze ptokůma drapježnymi, nale wykazujům s ńimi
kůnwergyncyjo – tzn. pośadajům wjela cech wspůlnych, wyńikajůncych s podobnygo
trybu žyćo. Postřůd ńich idźe wymjyńić: uostre dźoby a špůny, dobry wzrok,
zdolność filowańo stereoskopowygo (dwuślypjowygo). Růžńice to přede wšyjskym
nocny tryb žyćo uojli a jejich doskůnouy suůch.

U uojli wystympuje tzw. zwyrtnyty dymorfizm puećowy - samice sům wjynkše kej
samce. Růžńice ale ńy sům zwykle tak sroge, kej u ptokůw špůńastych. Krům tygo
uobje pueće nojčyńśći ńy růžńům śe wyglůndym.

Uojle uodžywjajům śe pokarmym zwjyřyncym uod uowadůw po ssaki. Nojčynstše
stratygije polowań u uojli to čatowańy (zaśadka) a ńiski lot patrolowy, zwykle
ůng. 1–3 m nad źymjům. Ńykere gatůnki (jak půjdźka) polujům na uowady a gryzůńe
uažůnc po źymji, inkše (jak puomykůwka, ušatka, uojla bařouowo) poradzům zawisać
we lufće, podobńy kej pustůuka; ńykere tyž, kej uojlečka, šnupjům za uofjarůma
we korůnach strůmůw.



https://szl.wikipedia.org/wiki/N%C5%AFmera_dyskowo

Nůmera dyskowo, we inujickij godce ujamiit to bůua zorta blachy na gitře, podano
we kštouće na ńyśmjyrtelńika uod armije, kero mjoua nabity ůńikalno nůmera a
přeznačůno bůua do nošyńo na karku. Systym tyn bůu užywany bez řůnd Kanady do
identyfikacyje Inujitůw. S anfanga Inujity ńy mjouy uodpedńika ojropejskich
drugich mjan (familije) a jejich mjana nadowoua bajtlům staršyzna. Tyn systym ńy
pozwolou na echt gynau identyfikacyjo uosoby a bůu ńyužytečny do cylůw
uřyndowych a statystyčnych. Bestůž we 1941 wprowadzůno systym, we kerym koždy
Inujit mjou ůńikalno nůmera. Dźelůuy śe ůune na dwje tajle, podug placu
pomjyškańo: na zachůd (wůunčas začynůuy śe uod W) abo na wschůd (uod E) uod Gjoa
Haven. Nostympńy bůua jedno abo dwje cyfry, kere uoznačůuy rygjůn s kerygo
pochodźůu Inujit. Uostatńe tři cyfry idyntyfikowouy uosoba. Systym tyn wycofano
we 1978, po wkludzyńu Project Surname, we kerym mjast nůmeruw wprowadzůno druge
mjana lo Inujitůw. Nůmera dyskowo stoua śe titlym albuma inujickij pjosynkarki
Lucie Idlout, kero swojij pjyršyj puyće, wydanyj we 2005, doua mjano E5-770, My
Mother's Name.



https://szl.wikipedia.org/wiki/Muzyj%C5%AFm_Hansa_Klossa_we_Katowicach

Muzyjům Hansa Klossa kere nojdůwało śe we Katowicach przi hul. Gliwickij 6
uostało uodymkńynte lo zwjedzajůncych 1 marca 2009 uo 10 godźińe, a zawarte pod
kůńec 2009 roku, skuli nowelizacyji ustawy uo muzyjach, podůg kerej ńy wolno już
użiwać mjana muzyům bez kůmercyjne placůwki. Muzyjům to uostoło zawarte tyż
skirz zarzutůw uo rzekome zapyndy gyrmanizacyjne tego to przedśymwźyńća. Uůnygo
idyjodowca a tworzićel je Piotr Owcarz. Głůwnym celym placůwki bůło prezyntacyjo
kulturowego fynůmyna, kerym je trwało a ńyprzymijajůnco popularność serjalu, do
tygo mjoło uůno ambicyjo coby stać śe uostrzodkym kultury, we kerym uodbować śe
mjoły trefy fanůw serjalu ze jygo tworzićelůma a ludźůma kultury.

Wchůd do muzyjům nojdůwůł śe we bocznyj huliczce Jana Sobieskigo. Po wlyźyńu bez
dźwjyrze zwjedzajůncych witoło wartowniczo budka a szlabůn, kery uodmykoł śe po
kupjyńu ajntryta. Pjyrszymi ekspůnatůma bůły rozlygowane wele śćany po prawyj
strůńe wyćinki ze cajtůngůw uo serjalu a tyż kśůnżki a kůmplet kůmiksůw ze
seryje "Stawka większa niż życie". Naprzećiwko we kjosku szło kupić gadżety -
koszulki, aszynbechery, breloczki a kisty sztracheclůw ze wizerunkůma bohaterůw
serjalu. Na śćańe prosto uod wchodu we szaukastli rozlygowane bůły kasety VHS a
muzyczne ze muzykům ze filmu.

Nostympne půmjyszczyńy to "Caffe Ingrid", witoło uůne zwjydzajůncych płynůncům
ze głośńikůw muzykům ze epoki. Na jeji śćanach rozlygowane bůły plakaty a
reklamy ze czasůw II wojny śwjatowyj. Ze epoki bůły tyż: bar, kasa, telefůn a
zice. Mjana drinkůw nawjůnzywały do titlůw poszczygůlnych uodćinkůw serjalu.
Szło sam kupić cigarety "Juno" a cigary Brunnera.

Kolejne půmjeszczyńy mo mjano "Tolberg". Nojdujůwały śe we ńim woskowe figury
Klossa a Brunnera a tyż egzymplorze brůńe ze czasůw II wojny śwjatowyj - giwery,
noże, bagnety, granaty a chełmy.

Kolejne půmjyszczyńy to "Spotkanie", rozlygowane sam bůły ekspůnaty kere dowały
pojyńćy uo ajnfluśe serjalu na kultura. M.in. zdjyńće pamjůntkowyj tabuli, kero
bůło pośwjyncůno nadańu jednyj ze hulicůw we Uolsztyńe mjana "Zaułek Stawki
Większej niż życie". Na prawo uod "Trefa" půmjyszczyńy uo mjańe "Liść dębu", a
we ńim woskowo figura Hansa Klossa na motocyklu ze bocznym wůzkym.



https://szl.wikipedia.org/wiki/Mumbaj

Bůmbaj (hindi a marathi मुंबई, trl. Muṁbaī, trb. Mumbaj; ang. Mumbai; do 1995
hindi बम्बई/बॉम्बे, trl. Bambaī/Bômbe, trb. Bambaj/Bombe, ang.) – stolica
indyjskigo stanu Maharashtra, pouožůno na wyspje Salsette, na Mořu Arabskym.

Podug nojnowšych danych, we mjeśće tym mjyško 17 mln mješkańcůw a je 6. co do
ličby mješkańcůw metropoljům na śwjeće. Wroz s mjastůma satelitarnymi twoři
wjelgo kůnurbacyjo mjejsko. Dźynki naturalnymu portowi je to tyž nojwjynkšy port
zachodńich Indji.

Je to tyž wjelgi uostřodek finansowy. Śedźiby sam majům lične banki, (m.in.
Reserve Bank of India), geuda (Bombay Stock Exchange) a lične indyjske firmy i
korporacyje. Dźynki tymu, aže poźům žyća je sam wyžšy ńiž inkšych tajlach kraju,
přićůngo uůn imigrantůw s coukich Indji a coukij Azyje Poúedńowyj. Bez taki
ukuod řečy mješajům śe sam nojrůžńijše kultury, religje a tradycje. Mjasto
čynsto je nazywane Bollywoodym, gdyž je to stolica indyjskij kinůmatůgrafije.
Tutejše wytwůrńy produkujům ročńy nojwjyncyj filmůw na śwjeće.

Indyjsko nazwa pochodźi uod mjejscowyj hinduskij bůgińi Můmba. We XVI w.
Portůgalčyki nazwali to mjasto Bom Bahia co uoznočo Dobro Zatoka. Brytyjčyki
podčas swojij kolůńizacyji Indji zmjyńili mjano mjasta na Bombay. Uoficyjolno
zmjana mjana nastůmpiua we 1995, nale mjano Bůmbaj nadal je powšychńy užywane na
Zachodźe. Wjelge korporacyje tyž ńy zmjyńiuy swojich mjan s Bůmbay na Můmbai.



https://szl.wikipedia.org/wiki/Moudawijo

Mołdawijo (mołd., rům. Moldova), Republika Mołdowije (mołd., rům. Republica
Moldova) – państwo we wschodńij Ojropje, kere powstało po upodku Sowjeckigo
Sojuszu we kerygo skłod wlazowało uod 1924 do 1991 (krům lot 1941-1944). Je uůne
kůntynuacyjům Mołdowskigo Hospodarstwa (atoli tajla downygo Mołdowskigo
Hospodarstwa wlazuje terozki we skłod Růmůńije). We skłod Mołdawije wlazuje tyż
autůnůmiczno republika Gagauzyje, keryj 80% mjyszkańcůw to Gagauzy. Uosobno
tajla, kero ńy uznowo władzůw we Kiszyńowje, to Naddńestrze ze stolicům we
Tyraspolu, kere je de facto ńypodległe, nale ńy je uznowane uod mjyndzynorodowyj
społecznośći.

Mołdawijo je ńiźinnym krejym uo umjarkowanyj klimje, rozlygowanym we dorzyczu
Dńestru a Prutu.

Je to jedyn ze nojbjedńiszych krejůw we Ojropje, srogo uznoleżńůnym na import
paliwůw a surowcůw. 90% społeczyństwa żyje půńiży mińimům egzystyncyje. Dali
srogszo tajla źymje noleży do kołchozůw a sowchozůw, prywatnych pośadoczůw mo
ino 9% uprownygo wjyrchu. Wożno rola we gospodarce mo cichtowańy wina a
produkcyjo napitki ze ńi, tyż sadowńictwo. Spożywczo, chymiczno a inkszo
industryjo.



https://szl.wikipedia.org/wiki/Mistrzostwa_%C5%9Awjata_we_Fusbalu_2010

Mistrzostwa Śwjata we Fusbalu 2010 bůły rozgrywane uod 11 czyrwca do 11 lipca
2010 we Republice Połedńowyj Afriki. Bůły to pjyrsze we gyszichće mistrzostwa
rozgrywane we Africe. Wygroła je a pjyrszy roz zdobůła titel majstra Świata we
Fusbalu Szpańijo.

Gonzalo Higuaín 33', 76', 80'; Park Chu-young (samobůjczy tor) 17' - Lee
Chung-yong 45 +1'

Kalu Uche 12', Yakubu Aiyegbeni 69' (elwer) – Lee Jung-soo 38', Park Chu-young
49'

Valter Birsa 13', Zlatan Ljubijankič 42' - Landon Donovan 48', Michael Bradley
82'

Jon Dahl Tomasson 81' - Keisuke Honda 17', Yasuhito Endō 30', Shinji Okazaki 87'

Róbert Vittek 25',73'; Kamil Kopúnek 89' - Antonio Di Natale 81', Fabio
Quagliarella 90+2'

Raúl Meireles 29', Simão Sabrosa 53', Hugo Almeida 56;, Tiago Mendes 60', 89',
Liédson 81', Cristiano Ronaldo 87'

Miroslav Klose 20', Lukas Podolski 32', Thomas Müller 67',70' - Matthew Upson
37'

Edgar Barreto, Lucas Barrios, Cristian Riveros, Nelson Valdez, Óscar Cardozo -
Yasuhito Endō, Makoto Hasebe, Keisuke Honda. Luftnůł śe i trefjůł we poprzeczka
Yūichi Komano.

Elwry: Diego Forlán, Mauricio Victorino, Andrés Scotti, Sebastián Abreu -
Asamoah Gyan, Stephen Appiah.

Maximiliano Pereira trefjůł mino - strzały uod Johna Mensaha a Dominics Adiyiaha
chyćůł tormůn

Diego Forlán 41', Maxi Pereira 90+2' - Giovanni van Bronckhorst 18', Wesley
Sneijder 70', Arjen Robben 73'



https://szl.wikipedia.org/wiki/Libij%C5%8F

Libijo (ليبيا, Libija), uoficyjolńy do 2011: Wjelgo Arabsko Libijsko
Dżamahirijja Ludowo-Socyjalistyczno (الجماهيرية العربية الليبية الشعبية
الإشتراكية العظمى, Al-Jamāhīriyyah al-`Arabiyyah al-Lībiyyah aš-Šabiyyah
al-Ištirākiyyah al-`Udhmā) – państwo we půłnocnyj Africe, nad Strzůdźymnym
Morzym (Zatoka Wjelgo Syrta). Grańica mo s Egiptym, Sudanym, Czadym, Ńigrym,
Algeryjům a Tůnezyjům. Důminuje sam sunnicki islam, kery wyznowo 97%
mjyszkańcůw. Przez 90% kraju zajmujům pustyńije (Sahara, Pustyńijo Libijsko) a
půłpusyńije, na kerych idźe trefić uoazy. Ńy ma sam stołych rzykůw.

Libijo do 2011 bůła dżamahirijjům, co uoznaczało republika socyjalistyczno, we
keryj po prowdźe wuadza mjoł Muammar al-Kadafi.

Gospodarka je uoparto na wydobyću ropy naftowyj, kero dostarczo ůng. 80% dochodu
narodowygo. Je sam tyż indystryjo petrochymiczno a hutńictwo, nale kraj bezma
cołko żywnośćmuśi skiż braku własnygo bauerstwa importować.



https://szl.wikipedia.org/wiki/Lay%27s

Lay's – marka czipsůw kartoflanych produkowanych bez Frito-Lay (terozki tajla
PepsiCo).

Produkcyjo czipsůw tyj marki sztartnůł we 1932 roku Herman W. Lay, kery we 1938
roku po przejynćiu Barrett Food Company utworzůł H.W. Lay & Company. We czaśe II
wojny śwjatowyj spożyće czipsůw znoczńe wzrosło (we dużyj mjyrze skiż
racionowańo cukru i szekulady) a firma Hermana Laya stoła śe znaczůncym
producyntym na rynku. Po wojńy Lay zautůmatyzowoł produkcyjo, a tyż sztartnůł
wspůłpraca ze Charlesym Elmerym Doolinym, właśćićielym The Frito Company, kerům
Lay przejůn we 1961 roku, dwa lata po śmjerći Doolina, tworzůnc we ten sposůb
firma Frito-Lay. Sztyry lata ńyskorzij firma skuplowoła śe ze Pepsi Cola
Company, tworzůnc PepsiCo.

Marka Lay's gibko stoła śe jydnom ze nojbarzi rozpoznowanych marek czipsůw,
podańy na Frito-Lay, kery na kůńec lat 60. stoł śe wjodůncym śwjatowym
producyntym maszketůw i pozostoje nim do dziś. We ńykerych krejach marka Lay's
wystympuje půd inkszym mjanym, ntp. we Wjelgij Brytańiji kej Walkers, a we
Brazyliji – Elma Chips.



https://szl.wikipedia.org/wiki/Krucjata_Wyzwoly%C5%84o_%C4%8Cowjeka

Krucjata Wyzwolyńo Czowjeka abo KWC – dźeło na rzecz trzyźwośći narodu zaczynte
we 1979 roku uod ks. Franciszka Blachnickigo, zołożyćela Ruchu Śwjotło-Źyće
(Uoazy).

Jedno ze założyń KWC godo: "Bez abstynyncjo wjelu do trzyźwośći wszystkich".
Kandydaći a człůnki KWC zobowjůnzujům śe ńy pić napitkůw alkoholowych, ńy
czynstować alkoholym i ńy wydować na ńego pjyńyndzy. Je to zwjůnzane zawsze ze
postym, modlitwům a jałmůżnům. Ny je to ino abstynyncjo, nale przede wszystkim
pomoc we ůwalńańu czowjeka ze wszystkigo, co go zńywalo i ůwłaczo jigo godnośći.

Pjerwowzorym Krucjaty Wyzwolyńo Czowjeka je Krucjata Wstrzymjynźliwośći,
założůno bez ks. Franciszka Blachnickiego, nale zlikwidowano ja we 1966 bez
Sużba Bezpjeczyństwa. Człůnki a kandydaći skłodajům swoje deklaracyje
abstynynckje do Stanicůw Krucjaty. Stańica nr 1 je we Krośćynku nad Dunajcym we
Cyntrum Ruchu Śwjatło-Żyće na Kopjyj Gůrce.

Przesłańe Krucjaty wyrażo ji herb. Zawołańym sům słowa Kristusa "Nie lękajcie
się!" (ślůnske tumaczyńy: Ńy lynkejta śe) czynsto powtorzane bez Jůna Paula II.
Przipominajům uůne człůnkům Krucjaty, iże głůwnym jich zadańym je wyzwalańe
ludźůw uod lynku, kery czyni człowjeka ńywolńikiym.

Krojc to znok wyprawy krzyżowyj, a zarazym znok nojgłymbszyj tajymńicy wolnośći.

Buchsztaba „M” symbolizuje stojůnco pod Krojcym Maryja - wzůr uoddańo śe
człůnkůw KWC Kristusowi

Mołe „m” po drugij zajće krojca to „my” czyli członki KWC, kerzy stajům na
zawołańe Papjyża, coby wroz ze Ńim zjydnůczyć śe s Maryjům (Totus Tuus) we
uoddańu śe Kristusowi. Skiż tygo Krucjata Wyzwolyńo Czowjeka nazywano je tyż
Dźełym Ńypokalanyj Matki Kośćoła.



https://szl.wikipedia.org/wiki/Kochlowicy

Kochlowicy (miym. Kochlowitz) - dŏwni samodzielnŏ gmina, a ôd 1951 r. tajla
sztadu Bytůńskigo Šwarcwaldu, a ôd 1959 tajla sztadu Ślōnskij Rudy (inakszy:
Wjelgo Ruda). Piyrsze pisaniy ô Kochlowicach pochodzi ze roku 1360. Wapyn
Kochlowicōw przedstŏwiŏ stŏwiyniy kościoła.

Kochlowicy leżōm na Wyżynie Ślōnskij, na terynie Gōrnygo Ślōnska. Sōm ône
połedniowōm tajlōm miasta Ślōnsko Ruda. Granica majōm s jygo dzielnicōma:
Bykowinōm, Wirkym a Halymbōm. Ôd wschodu sōmsiŏdujōm ze sztadym Chorzůw
(Hajdukōma), a ôd połednia ze Katowicōma (Starym Pōnewnikym).

Bez Kochlowicy przepływajōm dwie rzyki, kere sōm prawymi dopływōma Ôdry:
Kłodnica a Kochlůnka (Bielszowski Potok). Nojwyższŏ gōra Kochlowicōw to
Apostolskŏ Gōra (Apostołka 311 m n.p.m.).

Udokōmyntowane poczōnki ôsadnictwa siyngajōm XIV st. Już ze XIII st. pochodzōm
nojstarsze tropy ôsadnictwa na terynie Kochlowicōw (ôficyjalniy). We widłach
rzyki Kochlōnki a płynōncyj ze Bykowiny krzikopy ôd XIII do XV st. grōd ôbrōnny,
tzw. grodźisko kochlowske.

W XVI a XVII wieku istnioła sam warzelniŏ soli (Salzhütte) - jydyna takŏ w
Bytōmskym Wolnym Państwie Stanowym. Znojdowŏ śe sam tyż kamjyniołōm, w kerym
robjōno kamiyniy młyńske.

We 1623 roku powstŏ sam folwark zwany "Niydźwiydziniyc" (Bährenhof). Folwark a
ôkoliczne lasy noleżoły do Radoszowa, kery je wzmiankowany we roku 1629. We 1906
Radoszōw (Radoschau) prziłōnczōno do Kochlowic.

Piyrszo wzmianka pochodzi s roku 1360 "Kochlowa Lanka", nastympniy we 1369:
"Kochelwicz"

Piyrszo gruba, ô nazwie "Hōgo" powstoła we roku 1824, a drōgo ô nazwie "Zwang"
we 1828 r. Gruby ôstoły połōnczōne w jydna, ô nazwie "Hōgo-Zwang" we 1849 r.
Miano to zmjyniōno dziepjyro we 1928 roku, jak gruba przestoła noleżeć do grofōw
Henckel von Donnersmarck a stoła sie wasnościōm spōłki akcyjnyj "Wirek Kopalnie
S.A.". W piyńć lŏt niyskorzi we 1933 r. gruba zawartŏ, co doprowadziło do jeji
zatopjyniŏ. Na nowo uruchōmiyły ja dziepjyro władze miymiecke we 1939 r.

Postamt we Kochlowicach ôtwarto we 1892 roku. Waserlajtōngi doprowadzōno we roku
1897, zaś sztrōm we roku 1909. Banhof powstŏ we roku 1904 na linie s Gliwic do
Ligoty (Idaweiche). Dwa roki niyskorzi ôtwarto drōgo lynijo banowo ze Kochlowic
do Orzegowa bez Szwarcwald a Chebzie (ôńskigo czasu: Morgenroth).

Kościoł pw. Matki Boskij s Lourdes powstŏ we stylu pōźnobarokowym we roku 1806.
Kolejny kościoł pw. Trōjcy Przynojświyntszej wybudowano we roku 1902 podug
projektu Ludwiga Schneidra.

We Absztimungu we roku 1921 bōło 3364 gosōw za Polskōm a 868 za Miymcōma.
Kochlowice prziłōnczōno do Polski rok niyskorzi.

Kochlowice prziłōnczōno do Nowygo Bytōmja we 1951 roku, a wraz s Nowym Bytōmiym
ôstoły włunczone kej jydnŏ s dzielnic do Rudy Ślōnskij we 1959 roku.



https://szl.wikipedia.org/wiki/Joseph_Smith

Joseph Smith Junior (rodz. 23 grudńa 1805 we Sharon (Vermont), um. 27 czyrwńa
1844) – zołożyćel a prziwůdca Ruchu Śwjyntych we Uostatńich Dńach (Mormůnůw),
kery je czczůny uod wyznowcůw jako prorok a mynczeńńik. Bůł tyż politykerym a
sztartowoł we welůngu na prezydynta USA we 1844, s programym abolicyje. Podug
doktryny Mormůnůw, kej bůł 14 lot stary mjoł przi rzykańu religijno wizyjo, we
keryj uoboczył Boga Uojca a Jezusa, kerzi pedźeli mu, coby ńy przistympowoł do
żodnygo kośćoła, a ńyskorzi mu pedzům co mo robić dali. Trzi lata ńyskorzi
uobjawjůł mu śe prorok Morůni, kery pedźoł mu, co na gůrze Cůmorach znejdźe
złote platy s tekstym we reformowanyj egipskij godce. Joseph Smith przetumaczůł
a wytuplikowoł tekst kery bůł na ńich a spisoł we Kśyndze Mormůna, kero je
terozki powożano za śwjynto kśynga uod Mormůnůw. Założůł tyż jejich Kośćůł 6
kwjetńa 1830. Uod 1830 do swojigo umarćo we 1844 mjoł pora babůw, bezcůż mjoł
ajnflus na poligamijo we założůnym uod ńygo Kośćele. Podug roztomajtych
zdrzůdłůw, bůł ze 29 do 33 babůma żyńaty, s kerych pora bůło myńi kej 18 lot
stare, nale ńy ze wszyjskimi mjoł intymne relacyje. Joseph Smith uostoł
zaszlachtowany 27 czyrwńa 1844 we Carthage (Illinois). Ńyskorzi powstoł
pochwalny hymn na jygo cześć Praise to the Man (Chwolmy Proroka).



https://szl.wikipedia.org/wiki/Jap%C5%AF%C5%84ja

Japůńijo (jap. 日本 – Nihon abo Nippon; 日本国 – Nihon-koku abo Nippon-koku  posuchej
po japůńsku) – państwo wyspjarske leżůnce we Azyji Wschodńij na Pacyfiku. Morze
Japůńske uoddźelo kraj uod kůntynyntu azyjotyckigo. Archipelag Japůński rozćůngo
śe uod Wysp Nansei na połedńu do Hokkaido na půłnocy i skłodo śe s ůngyfer 4 000
wysp. Nojwjynksze s ńich to: Honsiu, Hokkaido, Kiusiu i Sikoku.

Japůńczyki sům dźiś społeczyństwym jydnolitym pod wzglyndym narodowośćowym,
godkowym, kej tyż wyznańowym i kulturowym.

Mjyszkańcy uowygo kraju uod zarańo dźijůw muszům zmagać śe s śiłami przirody:
trzyńśyńůma źymje, wybuchůma wůlkonůw, ńiszczyćelskymi falůma tsůnami i
katastrofalnymi sztůrmůma. Natůmjast rzeźba terynu i skrůmne złoża surowcůw
mineralnych ńyzbyt sprzijajům powstańu śilnygo państwa. Gůrzisty charakter
Japůńje sprawił, iże wůnske ńiźiny nadbrzeżne stoły śe głůwnym mjejscym
uosadńictwa ludnośći; sam tyż rozwinyła śe gospodarka, sam powstoły mjasta;
rozkwitła cywilizacyjo. Choby na przekůr tym ńysprzijajůncym warůnkům
wspůłczesny Kraj Kwitnůncyj Wiśńi je nojbardźij rozwińjyntym państwym Azyje i
jydnym s nojlepij rozwińjyntych na źymskym globje.



https://szl.wikipedia.org/wiki/Italij%C5%8F

Italijo, Republika Italsko (it.: Italia, Repubblica Italiana) – państwo położůne
we Połedńowyj Ojropje, na Apyńińskim Půłwyspje, je ůune człůnkym wjelu
uorgańizacyjůw, m.in.: Ojropejskij Uńije, NATO. Italijo noleży do uoźmju
nojbarźi industryjowonych a bogatych państw śwjata - G8.

Cołkowito dugość lůndowyj grańicy Italije wynośi 1932,2 km. Sůmśaduje uůna s
Francyjům – 488 km grańicy, Szwajcaryjům – 740 km, Austrijům – 430 km i
Słowyńijům – 232 km). Wnůntzr terytorjům Italije znojdujům śe tyż dwa
państwa-ynklawy: San Marino (39 km grańicy) a Watykůn (3,2 km).

Dugość wybrzeża italskigo wynośi aże 7600 km. Uoblewajům je wody poru akwynůw
Strzůdźymnygo Morza: Liguryjske Morze, Tyrryńske Morze, Jůńske Morze a
Adrjatycke Morze.

Nojwyższy půnkt połožůny je na nojwyższym masywje Ojropy, Můnt Blanc. Nośi uůn
mjano Můnt Blanc de Courmayeur – jygo wysokość to 4807 m n.p.m.

Italijo podźelůno je na 20 rygjůnůw (5 ś ńich na szczygůlnych prowach), 109
prowincyji (s kerych 2 sům autůnůmiczne) a 8092 gminy.



https://szl.wikipedia.org/wiki/Irlandyj%C5%8F

Irlandyjo, Republika Irlandyje (Éire, Poblacht na hÉireann, połne mjano angelsko
to jedźińy Ireland, co mo podkryślać důnżyńo zjydnoczyńowe ze Irlandyjům
Půłnocnům) – państwo we Ojropje Zachodńij, człůnek Uńije Ojropejskij. Zajmuje
wjynkszość placu wyspy uo tym samym mjańe.

Wyspa Irlandyjo tajluje śe na 4 historyczne prowincyje, a uůne na 26 hrabstwůw
ńyzoleżnych uod jejich tajlůngu na Irlandyjo a Půłnocno Irlandyjo.

Irlandyjo to dymokracyjo parlamyntarno. Jeji systym prawny je uoparty na prawje
zwyčajowym i ustawodawstwje uchwalanym bez parlamynt zgodńy s kůnstytucyjům.

Přepisy Uńje Ojropejskej majům moc prawno we Irlandyji. Kůnstytucyjo irlandzko,
přijyntao 29 grudńa 1937, uopisuje forma řůndu a tyž defińuje wuadza i fůnkcyje
Prezydynta, uobu izb parlamyntu (Oireachtas) jako i řůndu. Defińuje tyž
struktura i wadza sůndu a uopisuje podstawowe prawa uobywatelske. Akt Republiki
Irlandyji s 1948 zerwou uostatńy formalne zwjůnzki s Wjelgům Brytańiům.
Irlandyjo uodzyskoua ńypodlygość we 1921.

Prezydynt je gowům państwa i je wybjerany we wyborach bezpośredńich na
kadyncyjo, kero trwa 7 lot. Ta sama perzůna može być prezydyntym ino dwukrotńy.
Bjerne prawo wyborče přisůgiwo uobywatelům, keři ukůńčyli 35 lot. Uod 1997
prezydyntym Irlandyji je Mary McAleese. Uobowjůnzkym prezydynta je stańy na
stražy kůnstytucyji a uoficjalne reprezyntowańy narodu. Ńymal wšyjstke uprawńyńo
přiznawane mu bez kůnstytucyjo wykůnuje uůn za radům řůndu.

Taoiseach (prymjer) stoji na čele řůndu i je mjanowany bez prezydynta na wńosek
Dáil Éireann (izba ńižšo parlamyntu). Taoiseach nůminuje inkšych čuůnkůw řůndu
(uogůuem ńy myńi kej śedmju i ńy wjyncyj kej pjyntnastu), kerych muśi
zaakceptować Dáil Éireann. Nůminuje tyž jydnygo čuůnka řůndu, zwanygo Tánaiste,
kery peuńi fůnkcyjo wiceprymjera. Bertje Ahern je prymjerym Irlandyji uod čerwca
1997, a Michael McDowell pouńi fůnkcyjo Tánaiste.

Choćaž bez wjeki Irlandyjo bůua uwažano za jydyn s nojbardźij katolickych krajůw
na śwjeće, uobecńy uobserwuje śe znočůncy spadek ličby praktykujůncych, kery
spad uod lot śedymdźeśiůntych s poźůmu 90% do 45% we skali kraju. W ńykerych
dźelńicach Dublina do kośćoua co ńydźela chodźi uod 8% do 15% ludnośći.

Rozwůj gospodarki přebjyga dwutorowo - s jydnej strůny bowjym zachynca śe do
rozwoju prywatnej ińicjotywy, s drůgi zaś - zostawja podstawowe gouyńźe
gospodarki we rynkach państwowych a usůgi majůnce klučowe znočyńy do kraju.
Irlandyjo je jydnym s nojšybćij rozwijajůncych śe gospodarčo państw ůńijnych. W
latach 1987-1997 wzrost gospodarčy śyngou 6% we stosůnku ročnym. Uobecńy
Irlandyjo, uobok Norwygije i Šwajcaryje, je krajym uo nojwyžšym PKB per capita
we Ojropje. Gospodarka je śćiśle uzaležńůna uod handlu, a guůwńi partneři to
Wjelgo Brytańja, Ńymcy, Francyjo a Stany Zjydnočůne. Dowki stanowjům 30% PKB
Irlandii.

Stawki dowki dochodowy uod uosůb fizyčnych to 42% a 20% s šerygym ulg. Podatek
dochodowy uod firm je nojńižšy we starej ŮE i wynośi 12,5%, co bywa čynsto
podawane kej jydyn s guůwnych čynńikůw napuywu inwestycyji zagrańičnych do
Irlandii. Podstawowa stawka podatku uod towarůw i usůg wynośi 21%. Irlandyjo mo
nojwyžša we Ojropje puaca mińimalnům wahajůncům śe uod 39% do 77% středńij
krajowyj we zaležnośći uod branžy. Pod wzglyndym HDI Irlandyjo zajmuje 5.
mjejsce na śwjeće, a pod wzglyndym HPI 18. mjejsce na 19 nojbardźij
rozwińjyntych państw.

Fynůmynym irlandzkej gospodarki na skala śwjatowům bůu śilny rozwůj přymysuu
wysokych technolůgii, kery přičyńiu śe do wzrostu gospodarčygo na poźůmje 15,8%
ročńy. Inwestycyje we růžnygo rodzaju gouyńźe přymysuu tygo kraju wyńikouy ze
stratygičnygo pouožyńo Irlandii (přičůuek amerykańskych inwestorůw
interesujůncych śe rynkym ojropejskym).

Šybki rozwůj Irlandyjo zawdźynčo půmocy Uńji Ojropejskij, dugoletńim zwolńyńům
podatkowym, a tyž stosůnkowo tańij śile robočej. Přińosuo to kořiśći přede
wšyjstkym uośrodkům rygůnalnym, gdźe přymysu uoparty je guůwńy na přetwůrstwje
puodůw rolnych. Rozwinůu śe přymysu zbožowo-muynarski, mlečarski, browarńictwo a
produkcyjo wysoko procyntowych alkoholi - whisky.

Rolńictwo pozostaje jydno s nojwažńijšych gouyńźi gospodarki. Je uůno wysoko
zmechańizowane i daje zatrudńyńy 9,5% ludnośći. Produkcyjo wouowiny i mlyka
stanowi 58% uůgůuu produkcyji rolnej. Uolbřimjům wjynkšość we rolńictwje
stanowjům moue gospodarstwa rolne. Powjeřchńo přeznačůna pod uprawy rolńiče je
ńywjelga, za to wysoce produktywno. Guůwnymi roślinůma uprawnymi sům zboža,
buraki cukrowe a kartofle. Uolbřimje uobšary uůnk i spřijajůncy klimat
pozwalajům na couoročny wypas zwjeřůnt.

Zasoby surowcůw naturalnych we Irlandyje sům ńywjelge. Irlandyjo mo zuoža cynku
a ouowju, kere uodkryto na počůntku lot 90. XX w. Wydobywa śe přede wšyjstkym
gips, rudy cynku (164 tys. t. ročńy) i ouowju (45 tys. t. ročńy).

Stratygične znočyńy mo transport samochodowy. Irlandyjo mo gynstům śeć drůg,
kere čynsto ńy sům ale we nojlepšym stańy. Śeć drůg uobejmuje 92.327 km, s čygo
yno uok. 280 km majům standard autobany (mařec 2007). W uostatńich lotach
prowadzuůna je rozbudowa, a moderńizacyjo autostrad na wjelu uodćinkach we couym
kraju. Śeć kolejowo je dugo na 1.944 km.

Nojwažńijšymi portami handlowymi sům Dublin a Cork, a morsko žyglůga handlowa
ličy 150 statkůw. Nojwjynkšym portym morskym je Dublin, zaś přewozy
transatlantycke uobejmujům přede wšyjstkym Cork. Přistańy průmowe we Dublińy,
Dun Laoghaire a Rosslare zapewńajům pouůnčyńo s guůwnymi portůma Wjelgij
Brytańii. Zbudowano we XVIII i XIX w., a nastympńy moderńizowano śeć kanouůw
suužy přede wšyjstkym do přewozu towarůw, leč mo tyž znočyńy turystyčne.

Mjyndzynarodowe porty lotńiče we Dublińy, Cork, Knock a Shannon sům znůne tyž
kej štrefy wolnocuowe. Irlandyjo mo 40 lotńisk krajowych i mjyndzynarodowych.
Pouůnčyńo transatlantycke uobsůgiwane sům bez Shannon i Knock, zaś ojropejske
bez Kerry, Cork, Dublin, Galway i Sligo. W pouowje 1990 wšyjstke lotńiska
uobsůgiwouy ůngyfer 10,5 mln pasažerůw.

Charakteryzuje ja śilny ajnflus Kośćoua katolickigo na průgrům naučańo, řadko
spotykany uobecńy we krajach ojropejskych.

Ńy mo znočůncych uośiůngńjyńć (moua ličba ludnośći). Ino we ńykerych
dyscyplinach, guůwńy we Rugby reprezyntacyjo narodowo gro we puchaře 6 narodůw a
uodnośi we ńim sukcesy. Mjyškańcy interesujům śe přede wšyjstkym "športůma
narodowymi" (hurling, futbol gaelicki) i lokalnymi rozrywkůma. W škouach naćisk
na šport je tyž ńywjelgi (1h we tygodńu) co powoduje wjelgi uodsetek ludźi
uotůuych.



https://szl.wikipedia.org/wiki/Hynryk_I_Brodaty

Hajnel I Brodaty (rodz. mjyndzy 1165/1170, um. 19 marca 1238) – kśůnże
breslawski we lotach 1201-1238, uopolski 1201-1202, kaliski 1206-1207 a uod
1234, władca Źymji Lubuskiej do 1206, 1210-1218 i uod 1230, uod 1231 kśůnże
krakowski, uod 1234 we połedńowyj Wjelgopolsce po rzyka Warta, uod 1230 uopjyka
nad Uopolym, uod 1232 uopjyka nad Sandomjyrzym, uod 1234 cołko władza nad
Uopolszczyznům, ze ślůnskej linii dynastyji Pjastůw, zołożyćel mjanowanyj
powszechńe Dynastyji Hajneli Ślůnskich. 25 listopada 1202 wroz ze Mjyszkjym
Plůntonogim podrychtowoł umowa kero zatwjerdźůł papjyż Innocynty III, skiż kerej
Ślůnsk uostoł potajlowany na Dolny mjanowany kśynstwem ślůnskim (ducatus
Slezie), a Gůrny mjanowany kśynstwem uopolskim (ducatus Opol)

Hajnel I Brodaty umrził 19 marca 1238 we Krośńe Uodrzańskim. Uznowany je za
jedngo s nojwybitńyjszych Pjastůw uokrysu rozbićo dźylńicowygo. Ńyskorzi jigo
robota uostoła zniszczůna trzy lota po jigo śmjyrći bez ńyspodźywany najazd
Můngołůw, kery doł sroge straty we cołkej Wschodńij Ojropje.



https://szl.wikipedia.org/wiki/Hong_Kong

Hůngkůng (uoficj. Špecyjolny Rygjůn Admińistracyjny Hůngkůng; ang. Hong Kong,
Hong Kong Special Administrative Region of the People's Republic of China, chiń.
香港, kantońsko godka jyutping: hoeng1 gong2, standardowo godka mandaryńsko
pinyin: Xiānggǎng) – špecyjolny rygjůn ferwaltůngowy Chińskij Republiki Ludowyj,
kery ležy nad Mořym Pouedńowochińskim, we wschodńij tajli kraju. Uobejmujy
Půuwysep Kowloon a 234 wyspy. Nojwyžšy ščyt, Tai Mo Shan, je na 958 m n.p.m.
wysoki.

We wyńiku pjyršyj wojny uopjůmowyj Hůngkůng přeloz spod wuadańo Chin pod wuadza
Wjelgij Brytańije we 1848 roku. Ńyskoři přiuůnčůno ku ńymu tyž "Nowe Terytoria",
kere Chiny "douy we dźyržawa" Wjelgij Brytańije we 1898 roku na 99 lot. Bez XX
wjek Hůngkůng fest a fest śe rozwinuy a pouńiu rola "půmostu" mjyndzy
kůmůńistyčnymi Chinůma a śwjotym Zachodu.

We 1984 roku ugodano śe co do warůnkůw, na kerych Hůngkůng wrůći pode wuadza
Chin we 1997 roku, kej mińy ukres dźeržawy. Chiny zobowjůnzouy śe pozostawić
Hůngkůngowi aůtonůmijo we bezma wšyjstkich sprawach krům polityki zagrańičnyj a
wojska. 1 lipca 1997 Armijo ChRL zajyna Hůngkůng.

Hůngkůng je jednym s śwjotowych cyntrůw biznesowo-handlowych a śedźibům myngi
bankůw, firm a ourgańizacyji mjyndzynacyjowych. Klučowo rola we kůntaktach
handlowych ze śwjotym mo Rada Rozwoju Hůngkůngu (Hong Kong Trade Development
Council, 香港貿易發展局). Hůngkůng mo tyž srogo a wysoko rozwińynto industryja. Je tyž
wynzuym morskim - je sam 9 hawyn.



https://szl.wikipedia.org/wiki/Holandja

Ńiderlandy lebo Holandyjo (ńiderl. Nederland) to ojropejsko tajla Krůlestwa
Ńiderlandůw (ńiderl. Koninkrijk der Nederlanden), tworzůnygo tyż bez Aruba,
Bonaire, Curaçao, Saba, Sint Eustatius a Sint Maarten (kere dowńij do kupy
mjanowoły śe Ńiderlandzke Antyle). Ńiderlandy sům můnarchijům kůnstytucyjnům
pouožůnům we zachodńij tajli Ojropy nad Mořym Půunocnym, kere uoblewo jům uod
půunocy i zachodu. Grańičy uod pouedńa s Belgijům a uod wschodu s Ńymcůma.
Aktualne grańice zostouy wytyčůne we roku 1839.

Ńiderlandy sům krajym gynsto zaludńůnym. Přez pouowa jeji terytorjům ležy
půńižej poźůmu mořa. Państwo je znůne ze swojich wjatrokůw, kyjzy, chodokůw,
tulipanůw, kouůw a wysokigo poźůmu tolerancyji do růžnych uodmjynnośći wśrůd
spouečyństwa – liberalnych praw dotyčůncych narkotykůw, prostytucyji, aborcyje,
eutanazyje a zwjůnzkůw mjyndzy uosobůma tej samej pueći. W Ńiderlandach swojo
śedźiba mo Mjyndzynarodowy Trybůnou Karny do bůuej Jůgosuawje, Mjyndzynarodowy
Trybůnou Sprawjydliwośći a Mjyndzynarodowy Trybůnou Karny.



https://szl.wikipedia.org/wiki/Harry_Houdini

Harry Houdini (rodz. 24 marca 1874 we Budapešće, um. 31 paźdźerńika 1926 we
Detroit) – amerikański uošydzac žydowskigo pochodzyńo (rodzůny kej Ehrich
Weiss), macher uode citańo a wyswobodzańo śe s roztomańtych ketůw, pyntůw,
zawarćůw a t.p. Wywouany tyž kej dymaskator cauber-maubrůw. Jygo binowům
partnerkům a prywatńy - žonům bůua Wilhelmina Beatrice (Bess) Rahner. Kej anfag,
špecyjalizowou śe we klasyčnych trickach karćanych, a iże ńy darziuo Mu śe skiž
tygo, ańi ńy dowauo mu to zarobku, začůn předstowjać wyswobodzańy śe ze pyntůw a
zabićůw, a tyž prezyntowou "tracyńy" śy roztůmańtych wihajstrůw, a ńy ino - l.b.
ukozywou tyž stracyńy śy elefanta cuzamyn s jygo tryserym. Stou śe wywouany we
coukym USA po wystympach we wodewilu Orpheum, a rychuo ńyskoři (uod 1900) začůn
wystympować na tournee tyž we Ojropje. Uod lot 20. XX wjeku, po tym kej umřyua
jygo matka, zaangažowou śe we tropjyńy a demaskowańy medjůw a parapsycholůgůw,
fundujůnc nagroda lo tego kery udowodńi co richtig poradźi mjeć kůntakt ze
zaśwjatůma a duchůma. Skuli jygo wjedzy uo techńikach iluzyje, ńy znoloz śe
žodyn kery by umjou mu to udowodńić, a nagrody ńigdy ńy wypuacůno. Umřyu na
zapolyńy blindarma.



https://szl.wikipedia.org/wiki/Hans_Christian_Andersen

Hans Christian Andersen (rodz. 2 kwjetńa 1805 we Odense, um. 4 śyrpńa 1875 we
Rolighed kole Kopynhagi) – duński pisoř a poeta, nojbaři znůny kej autor berůw a
bojań. We 1819 wyjechou do Kopenhagi, kaj mjou zamjar uostać aktorym. Dostou śe
do šule baletowyj, ńyskoři průbowou tyž dostańo jakij role we tyjatře, nale
uodćepńynto jygo kandydatura. Wůunčas začůn škryflać štuki tyjatralne. Ůune tyž
mu nojčyńśćij uodćepywano, skiž felernyj uortůgrafije, gramatyki i inkšych
felerůw godkowych. Pjyršo jygo štuka, kero wystawjůno we 1829, to Kjærlighed paa
Nicolaj Taarn ("Pšojyńy na Wježy Mikouaja"). We 1822 erbnyu stypendjum uod
krůla, bez cůž můg kůntynuować nauka. Pisańy lo bajtli s anfanga traktowou kej
ubočne zdřuduo dochodu. Nale som godou, co ńy sům to ino powjarki a bery lo
bajtli, a "lo bajtli je pudyuko, a dozdřaue ludźe majům poradźić uobejzdřeć co
je we jygo wnyntřu". Ńy připuščou, aže gynau skuli berůw uostańy suawny. Pjyršy
jeich zbjůr wydou we 1835, a dwa nostympne we 1836 a 1837. Jygo powjarki a bery
bůuy tuplikowane a tumačůne na wjyncy kej 80 godek.



https://szl.wikipedia.org/wiki/Hakenkrojc

Hakenkrojc, (we szrajbůnku dewanagari स्वस्तिक co idźe transliterować jako
"svastika") to je we ksztołće krziża kery mo "połomane" ramjůna uo ece 90°.
Sanskrycke mjano uoznaczo "przinoszůncy szczyńśće". Hakenkrojc pochodźi wjerza
ze Indyji, kaj bůł używany jako talizmůn, nale je znůmy we roztumajtych
kulturach na cołkim śwjeće uod starożytnośći. Ramjůna hakenkrojca mogům być
złomane na prawo abo lewo strůna. Hekenkrojc ze ramjonůma złomanymi prawo je
symbolym ruchu słůńca na ńebje (tak kej go idźe zoberzeć ze půłnocnyj půłkule),
a je simbolym mocy słůńca a fojyry. Hakenkrojc ze ramjonůma złomanymi we lewo to
je znok ćmoka a magije, a je uůn ymblyjmům bůgińi Kali. Simbol hakenkrojca
przijůł we państwowyj symbolice III Rajch, kaj hakenkrojc bůł na fańe a we godle
(trzimany we szpůnach uod adlera wjyńec ze liśćůw důmbu ze hakenkrojcym). Skiż
tygo używańy hakenkrojca we wzorze podanym na naźistowski je zakozane uod prawa
ńykerych państwůw, we tym Mjymcůw. Terozki hakenkrojc je używany uod ńykerych
rodźimowjercůw jako simbol Swaroga a Perůna, je uůn tyż na fańe Kuna Yala a we
rodowym wapyńe polskigo rodu Boreyko.



https://szl.wikipedia.org/wiki/Gyszichta_Sorb%C5%AFw

Pjyrszymi znůmymi mjyszkańcůma dźiśejszyj Łużyce bůły celtycke ludy. Nostympńy
kole roku przed Kristusym uo przibůł sam germański lud Symnůnůw. Pomjyszkiwali
uůńi te teryny podwjela jejich placu ńy zajůn słowjański lud. Jejich erbůma sům
dźiśejsze Sorby.

We rokach 623-658 Łużyca bůła we państwje Samůna, eli pjyrszym znajůmym kraju
zachodńich Słowjanůw. Uod VII do VIII stolećo mjyszkały we Łużycy roztomajte
plymjůna, kerymi rzůńdźůły sorbske pany. Jedyn ś ńich - Miliduch, prowadźůł we
806 roku wojna ze Frankůma. We IX stoleću Łużyca przinoleżała do
Wjelgomorawskigo państwa. Stůn tyn trwoł do roku 907. We 963 uostały słowjańske
ludy zdobyte uod Gero, markgrofa Wschodńij Marchije. We roku 1002 Bolesław
Chrobry przikuplowoł Łużyca ku Polsce, co uostało zatwjyrdzůne we pokoju we
Budźiszyńe (1018). Půźńi nazod nolazła śe we pośadowańu mjymjeckim (pokůj we
Budźiszyńe ze 1031 roku, jako tajla Miśńyńskij Marchijeu uod czeskich
Luksymburgůw pod fysztym Karlym IV.

We rokach 1635 - 1815 bůły tajlům Saksůńije, a potym tyż tajlowo Prusůw
(půłnocno tajla po rozborze Saksůńije we 1815). Uod XII stolećo je we Łużycy
śylne mjymjecke uosadńictwo - przede wszyjskim we gůrach, mjastach a
ńyzidlowanych uobszarach - to wszysjsko je prziczynům ku tymu, co Słowjany stały
śe sam uod XIII stolećo myńszośćům we tym regijůńe.



https://szl.wikipedia.org/wiki/G%C5%99iby

Grziby (uać.: Mycota, Mycetes, Fungi (we l. poj. Fungus) – krůlestwo abo
podkrůlestwo (zależńy uod przijyntyj systymatyki) przinależne ku uorgańizmům
eukarjotycznym. Sům uůne uobecne we wszyjstkich klimatycznych sztrefach,
nojczyńśćij na lůndźe, s rzodka i we wodźe. Uopisanych je ůng. 120 tyś gatůnkůw
grzibůw, a szacuje śe, co je ich cuzamyn ůng. 1,5 miljůna.

We tradycyjnych systymatykach (Arystotelesa, Linné'a) grziby zaliczano do
źelinůw, do ńyuwzglyndńanyj we tajlůngach kere momy terozki grůmady plechowcůw.
We potocznyj śwjadomośći je tak i terozki, mimo, aże we nowych tajlůngach grziby
sům jednům ze 6 lińji rozwojowych jůndrowcůw, a wlazujům we skłod supergrupy
Opisthokonta - tyj samyj co i zwjyrzynta. Majům uůne ńykere cechy wspůlne ze
zwjyrzyntůma, jako uobecność chityny a glikogynu, u ńykerych grzibůw tyż wići.
ino grupa lyngńowcůw, u kerych sům pewne cechy spůlne s źelinůma, zaliczůno je
do supergrupy Chromalveolata, we keryj sům tyż rośliny.

Grziby to we zasadźe wjylokůmůrkowe abo kůmůrczaki bydůnce uorgańizmůma
cudzożywnymi, ńyzdolne do aktywnygo ruchu, uo śćanach kůmůrkowych zbudowanych ze
chityny. Nale trefjajům śe wyjůntki ńy pasujůnce do tyj defińicyje, l.b.
śluzowce kere poradzům śe same poruszać.

Podug sposobu uodżywjańo, grziby idźe potajlować na saprofity, pasożyty a
symbjůnty.

Popularńy, godajůnc "grzib" mo śe na myśli hutowy grzib, uůne zaś sům tajlowane
na jadalne, ńyjadalne a trujůnce. Nale ńy je to we żodnym raźe tajlůng naukowy
abo systymatyczny.

Grziby kej jedyne uorgańizmy żywe poradzům rozkłodać lignina, bez cůż połńům
ważno rola we ekosystymje kej reducynty - uostatńe uogńiwo pokarmowyj kety.



https://szl.wikipedia.org/wiki/Crash_(perkusyjo)

Crash – talyrz perkusyjny, idjofůn uo ńyuokryślůnyj wysokůśći dźwjynku, jedyn ze
elemyntůw uobycznygo szlagcojgu. Mjano "crash" bůło pjyrszy roz użyte bez fyrma
Zildjian we 1928. We Ojropje pjyrszy roz pojawjůły śe we Strzedńich Storoczach,
pochodzům uod karatali – tradycyjnych insztrumyntůw używanych we Indyji a
Bangladyszu. Na crashu moge śe groć pałkůma szlagcojgowymi kej elemynt
szlagcojgu, abo rynczńe bez sklapywańe dwůch takich jednakowych talyrzy (talyrze
uorkestrowe).

Szrajbůnek crasha na nutach lo szlagcojgu je zależno uode autora nutůw, ńy ma
jednorakigo szrajbůnku, skiż tygo autor nutůw pjyrwy przedstawjo swojo lygynda.
Nojczynśći sům to ńyskorzi nuty nojwyżij rozlygowane na pjynćůlińi, skuli
wysokego klangu.

We szlagcojgu crash stoji na szpecjolnym statywje lo talyrzy szlagcojgowych. Uod
spodu a wjyrchu przilego do ńego szpecjolny matyrjoł, a całość zakrynco śe
szrałbům. Crash bezma zowdy je umjejscowjůny po lewyj zajće zestawu, zdebko
uobok tom-tomůw, coby dobrze śe groło na ńim prawům rynkům. Nale leworyncznym
ajnfakszyj gro śe lewům rynkům. Skiż tygo uůni ustowjajům tyn talyrz mjyndzy a
nad tom-tomami. Profysjonalńe praworynczne szlagcojgery kej używajům wjela
crashůw to ustowjajům te nojćyńsze i nojmajse po lewyj zajće, a te srogsze po
prawyj.

Crash je uokryngjym. Jigo mjara szyrzki to nojczynśći uod 14 do 18 cali. Sům tyż
czasym take, kere majům nowet 24 cale, sům robjůne ekstra coby mioły ćynższy
klang a dużyj brzmjoły. Rube talyrze sům przeznaczone lo muzyki hewimetalowej a
hard rokowyj, atoli ćyńsze lo spokojnygo roka. Take talyrze, kere majům mńyjse
szyrzki mjanujům śe zwykle splashůma. Crash je wroz ze hi-hatym nojpopulańyjszym
talyrzym perkusyjnym, kery do śe wysznupać we kożdyj skupińe muzycznyj. Crashe
lepszyj jakůśći sům zrobjůne s stopu brůnzu a inksze s mesingu. Jigo dźwjynk je
agresywny, wysoki a robi sroge larmo dugo brzmjůnce.

Dźynki tym właśćiwośćům je uůn używany lo akcyntowańo poczůntku frazy. Im majsy
talyrz tym szybćyj wybrzmjywo i tyż do śe go używać we barzi ńytypowym rytmje.
Roz a kedy, coby skrůćić czas brzmjyńo tłumi śe go kćukym i palcym wskazujůncym.
Dźwjynk kopułki talyrza je bardzo ćyńki, choby uod szolki.

Terozki coroz czynśćej zaczyno śe używać crashe ze dźurůma. Daje to uostry,
jescze krutsy klang, we som roz lo gibkich akcyntůw.

Talyrze uorkestrowe to bezma zowdy gynał take same talyrze kej crashe
szlagcojgowe (roz a kedy je używany tyż talyrz china), ino s skůrzanymi
uchwytůma na rynce. Trzimane sům pjůnowo na wysokośći kej pjyrśi, po zderzyńu
natychmjost śe je uotwjyro, coby ńy stłumić. Wykorzistuje śe je głůwńe we
uorkestrze symfůnicznyj a uorkestrze dyntej we marszach, kůncyrtach a paradach
militaryjnych.



https://szl.wikipedia.org/wiki/Brifkod

Pocztowy kod - ciyōng cyfer a/abo buchsztabōw użiwane na pōmoc do sortowaniyŏ
listōw abo paczkōw.

Kreje a niykiere regiōny majōm kōńcōwki kodōw ISO 3166-1 alpha-2 na sprawach
wysyłōnych zagraniyca.

Kody Czeske sōm kōnstruowane bez XXX XX kej piyrwy cyfer to: 1 - Praga 2 -
Strzodkowŏ Bohemijŏ (272 01 Kladno, 280 01 Kolín) 3 - Zachodniyŏ a Połedniyŏwŏ
Bohemijŏ (301 00 - 326 00 Plzeň, 360 01 Karlovy Vary, 370 01 České Budějovice) 4
- Pōłnocnŏ Bohemijŏ (400 01 Ústí nad Labem, 460 01 Liberec) 5 - Zachodniyŏ
Bohemijŏ (500 01 Hradec Králové, 530 01 Pardubice, 541 01 Trutnov, 586 01
Jihlava) 6 - Połedniyŏwŏ Morawijŏ (600 00 - 659 99 Brno, 690 01 Břeclav) 7 -
Pōłnocnŏ Morawijŏ a Ślōnsk Czeski (779 00 Olomouc, 760 01 Zlín, 700 01 - 729 99
Ostrava) 8,9,0 sōm kodami wczesniyj użiwanymi do Słowacyje.

Kody we Mjymcach sōm kōnstruowane bez XXXX kej piyrwy cyfer to: 0 - Dresden,
Leipzig, Halle, Chemnitz, Cottbus, Jena 1 - Berlin, Potsdam, Frankfurt (Oder),
Rostock, Schwerin 2 - Hamburg, Lübeck, Kiel, Bremen, Bremerhaven, Oldenburg 3 -
Hanover, Bielefeld, Kassel, Fulda, Gießen, Göttingen, Brunswick, Magdeburg 4 -
Düsseldorf, Dortmund, Essen, Duisburg, Münster, Osnabrück 5 - Cologne, Bonn,
Aachen, Mainz, Koblenz, Trier 6 - Frankfurt (Main), Wiesbaden, Darmstadt,
Saarbrücken, Heidelberg, Mannheim, Aschaffenburg 7 - Stuttgart, Tübingen,
Freiburg, Konstanz, Baden-Baden 8 - Munich, Rosenheim, Augsburg, Ulm, Ingolstadt
9 - Nuremberg, Würzburg, Erfurt, Weimar, Eisenach, Bamberg, Bayreuth

Kody we Polsce sōm kōnstruowane bez XX-XXX kej piyrwy cyfer to: 0 - Wojewōdztwo
Mazowiecke 1 - Wojewōdztwa Warmińsko-Mazurske a Podlaske 2 - Wojewōdztwa
Lubelske a Świyntokrzyske 3 - Wojewōdztwa Małopolske a Podkarpacke 4 -
Wojewōdztwa Ślōnske a Opolske 5 - Wojewōdztwo Dolnŏślōnske 6 - Wojewōdztwa
Wielkopolske a Lubuske 7 - Wojewōdztwo Zachodniyŏ-Pomorske a tajla Pomorskegŏ 8
- Wojewōdztwo Kujawsko-Pomorske a Kaszuby 9 - Wojewōdztwo Łōdzke



https://szl.wikipedia.org/wiki/Belweder_(telewizor)

Belweder – marka uodbjorńika telewizyjnygo uo symbolu OT1471, produkowanygo pod
kůńec lot pjyńćdźyśůntych XX wjeku (uod listopada 1957) bez Waršawske Zakuady
Telewizyjne. Bůu to drůgi (po OTW Wisła) produkowany we Polsce a pjyršy
uopracowany we couośći we Polsce uodbjorńik.

Pjyrše zouožyńo techńične a model laboratoryjny wykůnano we WZT we 1955 roku,
prace projektowe a průby prowadzůno do lipca 1957. Přůd kůnstruktorůma
postawjůno zadańy uopracowańo nowočesnyj kůnstrukcyje s wykořistańym
technolůgije dostympnyj we kraju, tzw. "antyimportowej". Je wert zoznočyć, aže
půpředńo kůnstrukcyjo, telewizor "Wisua", we znočnyj mjeře uopjeroua śe uo
licyncyjne uopracowańo sowjecke a elymynty sprowadzane s ZSRR. We "Belwedeře"
zouožůno zastosowańy nowočesnych na tomte časy lamp elektrůnowych na
dźewjyńćůnůžkowych cokouach nowal tzw. seryje ojropejskij a tyž, we ńywjelgim
zakreśe, jydnygo s nojnowšych uůwčesnych wynalazkůw – přiřůndůw
půupřewodńikowych. Zastosowano we ńim tyž inkše elymynty, dotychčos ńy
produkowane we Polsce, m.in. uoporńiki mińaturowe uo uobćůnžalnośći 0,1 W,
kůndynsatory ceramične uo wysokij stouej dielektryčnyj, rdzyńy ferrytowe a
přewody symetryčne.



https://szl.wikipedia.org/wiki/Belweder_(telewiz%C5%AFr)

Belweder – marka uodbjorńika telewizyjnygo uo symbolu OT1471, produkowanygo pod
kůńec lot pjyńćdźyśůntych XX wjeku (uod listopada 1957) bez Waršawske Zakuady
Telewizyjne. Bůu to drůgi (po OTW Wisła) produkowany we Polsce a pjyršy
uopracowany we couośći we Polsce uodbjorńik.

Pjyrše zouožyńo techńične a model laboratoryjny wykůnano we WZT we 1955 roku,
prace projektowe a průby prowadzůno do lipca 1957. Přůd kůnstruktorůma
postawjůno zadańy uopracowańo nowočesnyj kůnstrukcyje s wykořistańym
technolůgije dostympnyj we kraju, tzw. "antyimportowej". Je wert zoznočyć, aže
půpředńo kůnstrukcyjo, telewizor "Wisua", we znočnyj mjeře uopjeroua śe uo
licyncyjne uopracowańo sowjecke a elymynty sprowadzane s ZSRR. We "Belwedeře"
zouožůno zastosowańy nowočesnych na tomte časy lamp elektrůnowych na
dźewjyńćůnůžkowych cokouach nowal tzw. seryje ojropejskij a tyž, we ńywjelgim
zakreśe, jydnygo s nojnowšych uůwčesnych wynalazkůw – přiřůndůw
půupřewodńikowych. Zastosowano we ńim tyž inkše elymynty, dotychčos ńy
produkowane we Polsce, m.in. uoporńiki mińaturowe uo uobćůnžalnośći 0,1 W,
kůndynsatory ceramične uo wysokij stouej dielektryčnyj, rdzyńy ferrytowe a
přewody symetryčne.



https://szl.wikipedia.org/wiki/Alfabyt_%C5%9Bl%C5%AFnski_Steuera

Steuerowy szrajbůnek, (tyż: ślůnske Steuerowe abecadło, Steuerowa uortografijo)
– przesprowjane łaćińske abecadło stworzůne we mjyndzywojynnym uokreśe uod
dochtora Feliksa Steuera, dyrechtora jydnygo ze katowickich licyjůw. Abecadło te
skłodo śe ze 30 znokůw:

A, B, C, Ć, D, E, F, G, H, I, J, K, L, Ł, M, N, Ń, O, P, R, S, Ś, T, U, Ů, W, Y,
Z, Ź, Ż.

Dwaznok ou uostoł przidany, coby uoddać wymołwa kůntynuanta downygo ajchńůnygo a
we zachodńim Ślůnsku (je uůn używany we plac połedńowoślůnskigo au a
uogůlnoślůnskigo o). Proteza u- przed o uoznoczo prelabjalizacyjno wymołwa
krůtkigo [w] przed kożdym nagłosowym o. Charakterystycznům cechům Steuerowygo
szrajbůnku je zmjynkczańy spůłgłoskůw uod j, btp. bjoły, lebo uod uosobnyj
buchsztaby, btp. ćymny. Inkszům wprowadzůnům zmjanům we uortografiji Steuera je
wprowodzyńy apostrofu lo abrewjacyjnych formůw czasowńika, btp. wźůn'ech (uod
wźůn żech).

We tym szrajbůnku wydowoł swoje dźeła po ślůnsku, mjyndzy inkszymi Ostatńi
gwojźdźaurz (1934) a Z naszej źymjy ślůnskej (1934)..



https://szl.wikipedia.org/wiki/Alba%C5%84ijo_Kaukasko

Albańijo Kaukasko (uorm.: Աղվանք - Aghvank, azer.: Qafqaz Albaniyası, part.:
Ardhan, pahl. Arran, arab.: Al-Ran, gr.: Ἀλβανία - Albanía) to bůło krůlestwo
kere fůngowoło we starożytnośći na terynach kaj terozki je Azerbejdżůn a
połedńowo tajla Dagestanu. Mjano "Albańijo" je pochodzyńo grecko-łaćińskigo, we
tych godkach uoznačo "gůrzysty kraj". Jygo stolicům bůło Gabala, s kerygo
terozki uostoły śe yno ruiny, a bůło połožůne we dźiśyjszym rejůńy Quabala we
Azerbejdżůńe. Mjyszkańcy podug relacyje Strabůna godali we 26 roztůmajtych
godkach, podug Roberta Hewsena bůły to ludy ibero-kaukaske, ńyspokrewńůne s
indoojropejczykůma. Krůlestwo zouożůno we 2. stoleću p.n.e. We 65 n.e. průbowali
je podbić Rzimjany, nale jejich uodparto ze srogimi stratůma. We lotach 252-253
Albańijo zostoła podbito bez Sasańidůw. We 387 roztajlowano půmjyndzy Bizancyjům
a Persyjo. We 451 bůło sam powstańy, stuomszůne bez Sasańidůw. We połowje VII
wjeku Albańijo przelozua pod panowańy arabske.



https://szl.wikipedia.org/wiki/Ajax_Amsterdam

Ajax Amsterdam (uoficjalny skrůt AFC Ajax) – to je ńiderlandzki fusbalklub ze
Amsterdamu kery dźerży erbizna po klubje Union Amsterdam (1883-1896). Uod rokůw
60. XX st. mo nojwiyncy titlůw we Ńiderlandach. Ajax sztyry razy wygroł UEFA
Champions League, 31 razy bůł majstrym Ńiderlandůw, a 18 razy wygroł puhar
uůnygo kreju.

Pjyrwy fusbalorze Ajaxu byli uoblyczyńi na czorno-czyrwjůno. Terozki sům to
bjołe hymdky ze czyrwjůnym pasym, a druge uoblyczyńi je modre.

Producentym strojůw Ajaxu je fyrma Adidas uod 2000 roku, a szponsorym uod
paźdźerńika 2008 fyrma AEGON

We 1883 roku założůno fusbalklub uo mjańe Union Amsterdam, ńyskorzi zmjyńůno
mjano manszaftu na Footh-Ball Club Ajax. We klubje tym grali yno karlusy sztela.
Klub tyn przetrwoł yno do 1896, bo regjyrůnek Amsterdama zlikwidowoł szpilplac.

Atoli 18 marca 1900 Floris Stempel założůł uod nowa klub, kery mjanowoł śe
Amsterdamse Voetbal Bond Ajax (AVB Ajax) i uůn uostoł pjyrszym prezesym tego
manszaftu. 29 września 1900 roku rozegrali pjyrszy szpil. W 1906 roku Ajax
Amsterdam wygroł pjyrwsze trofeum - turńej uo Złoty Krziż (Gouden Kruis). We
1908 doszło do fuzji ze manszaftym uo mjańe Holland i postanowjůno zmjyńić mjano
na Amsterdamsche Football Club Ajax. We 1911 roku postowjůno szatńe, a Stadjůn
můgł půmjeśćić już 10000 ludźůw. We tym samym roku awansowali do nojwyższej
ligi, nale dwa lata ńyskorzi ś ńij ślećeli.

1 lipca 1915 roku trynerym zostoł Anglik John "Jack" Reynolds. Nojpjyrw
awansowoł do nojwyższej ligi i wygroł Puhar Ńiderlandůw, a potym zdobůł 5
majstrów Ńiderlandůw. We: 1919, 1920, 1931, 1937 i 1939. Po wojńe we 1947 Ajax,
kerego trynerem bůł Reynolds, zaś zdobůł majstra.

We 1957/1958 Ajax rozegroł pjyrwsze szpile we Puharze Ojropy, kaj uodpadli we
ćwyrćfinale. We pjyrszej halbje lot 60. pracowoło sztyrych trynerůw: Vic
Buckingham, Keith Spurgeon, Joseph Gruber a Jack Rowley. We roku 1962 wygroli
Puhar Intertoto grajůnc we finale s Feyernoordym Rotterdamym, a 28. moja 1969
Ajax groł szpil we Finale Puharu Majstrůw na Estadio Santiago Bernabéu ze AC
Milanym, nale przegroli 1:4. We 1972 roku wygrali Puhar Europy ze Interym
Medjolan, a rok ńyskorzi powtůrzyli sukces a wygrali we finale ze Juventusym.

We latach 80. szczegůlnym uośůngńynćym bůło wygrańe Finału Puharu Zdobywców
Puharůw 13 moja 1987. Trynerym bůł Leo Beenhakker.

W 1991 roku trynerym zostoł Louis van Gaal. W 1992 zdobůł Puhar UEFA, a we 1995
i 1996 wygroł ze Ajaxem Liga Majstrów. We sezůńe 1996/1997 Ajax przekludźůł śe
na Amsterdam ArenA, a ze manszaftu uodeszło wiela kluczowych fusbalokůw, takich
kej: Finidi George, Nwankwo Kanu, Edgar Davids i Michael Reiziger. Po tym sezůńe
uodszedł van Gaal.

We XXI w. Ajax bestowoł uodnosić sukcesy, a trynerzy czynsto śe zmjyńali.
Důminować zaczůn PSV Eindhoven. Nale we sezůnie 2005/2006 zdobyli Puhar
Ńiderlandów, a we 2011 i 2012 roku Ajax zostoł majstrym Ńiderlandůw ze trynerym
Frankiem de Boer, kery je trynerym do dziśoj. Je uůn downym fusbalokem Ajaxu i
FC Barcelůny.

We czasach II wojny śwjatowej fusbalplac Ajaxu bůł blisko dzielnicy żydowskij.
Skuli tego terozki kibice wywieszajům fany ze Gwjozdami Dawida i mjanůjom swoich
fusbalokůw: "Joden! Joden!" (śl. Żydzi! Żydzi!).

Rywalym Ajaksu uod wjelu lat je Feyenoord Rotterdam. Szpile Ajaxu ze Feyenoordem
Rotterdam sům nojciekawszymi szpilami we Eredivisie mjanowane Klassieker.
Uostatnimi laty ważnymi szpilami dla Ajaxu sům tyż szpile ze PSV Eindhoven, kere
ńyroz decydujům uo majstru Ńiderlandůw.



https://szl.wikipedia.org/wiki/%C5%A0materloki

Šmaterloki (Lepidoptera - s gr. λεπίς lepis, dopeuńač gr. λεπίδος lepidos -
"uůska" i gr. πτερόν pteron - "křiduo"; uůskokřidue) – řůnd uowadůw ukřidlůnych,
blisko spokrewńůny s chruśćikůma.

Zarozki po chřůnščach stanowjům drůgo pod wzglyndym ličebnośći grupa uowadůw.
Uobecńy na śwjeće žyje ůng. 150 tyśyncy gatůnkůw šmaterlokůw, s čygo we Polsce
přez 3 tyśůnce. Wystympujům na wšyjstkych kůntynyntach, krům Antarktydy.

Šmaterloki noležům do nojbařij zaawansowanych ewolucyjńy uowadůw. Jejich ćouo,
skuodajůnce śe s sygmyntůw, chrůńi chitynowy uoskůrek. Poščygůlne sygmynty
pouůnčůne buůńastymi stawůma, ůmožliwjajům swoboda ruchu. Uoskůrek pokrywo
warstwa drobnych uůsek.

Kulisto i wyraźńy uoddźelůno uod tuůowja powstowa we wyńiku zrośńjyńća 6
sygmyntůw. Na gowje znojduje śe para uoču zuožůnych, para čůukůw a ssůncy aparat
gymbowy.

Šmaterloki sům uowadůma, u kerych dokůnuje śe přeobražyńy zupeune. Cykl
rozwojowy:



https://szl.wikipedia.org/wiki/%C5%9Al%C5%8Dnsk%C5%8F_g%C5%8Fdka

Ślůnsko godka (ślůnski, ślůnsko mołwa; roz za kedy mjanowano uod jeji używoczůw:
pů naszymu; wymowa podug Mjyndzynorodowygo Fůnetycznygo Abecadła: [ˈɕlonskɔ
ˈgɔtka]) – godka, podug keryj godajům rdzynne ludźe Gůrnygo Ślůnska a reliktowo
tajla ludźůw Dolnygo Ślůnska. We Norodowym Wszechuobecnym Wykoźe we 2011 roku
bez 509 tyśůncůw perzůnůw pośwjodczůło ślůnski jako důmowo godka. Tajla ś ńich
przebywo za krejůma Polski - we Mjymcach, Czeskij Republice a USA. Ślůnsko
godka, podug SIL International, wrachowuje śe do grupy lechickij
zachodńosłowjańskich godkůw. Nojbliższe ji godki to polsko, kaszubsko, godki
sorbske (gůrno- a dolno-) a tyż czesko a słowacko. Ślůnsko mołwa uodrůżńo śe uod
inkszych godek słowůma, fůnetykům a uortografijům. We polskij naukowyj
literaturze důminuje poglůnd, co etnolekt ślůnski je skupinům gwarůw abo
djalektůw/poddjalektůw we ramach polskij godki.

Godka mo kupa roztůmajtych mjanůw, używanych rzodźi lebo czyńśći. W Internecu
nojbarzi popularne je ślůnsko godka. Drugim używanym tyż je przimjotńik ślůnski,
kery pochodźi uod wyrażyńo "jynzyk ślůnski" (samo słowo jynzyk ńy mo we
ślůnskim, na uopach do polskigo, znoczyńo godki; podańy je we godce gůrno- a
dolnosorbskij, kaj używo śe uokryślyńůw hornjoserbski a dolnoserbski, nale słowo
godka mo śe tam jako reč a rěc, eli je babskij zorty).

Roz za kedy trefjo śe tyż pojstrzůd rodźimych ludźi używajůncych godki
uokreślyńa: pů naszymu, ślůnsko rzecz, prawjyńy, rzůndzyńy, ślůnsko mowa (tyż
mołwa).

Skiż tygo, co ńy mo ślůnski statusa godki we przekůnańu ńykerych polskich
godkoznowcůw, godo śe uo ńi dialekt śląski (ślůnski djalekt) a roz za czas tyż
gwara śląska (ślůnsko gwara).

Nojczyńśći mjano lo godki pochodźi uod łaćinskigo mjana Ślůnska - Silesia.
Bestůż je na tyn przikłod Silesian language (angelsko godka), Langue silésienne
(francusko godka), Sziléziai nyelv (madźarsko godka) a Сілезька мова (ukrajińsko
godka). Ńykere godki zaadaptowały mjano zy mjymjeckigo Schlesien, jako bajszpil
Šlešćina (gůrnosorbsko godka), Schlesisk (norwesko godka) a Шлезиски јазик
(macedůńsko godka). We czeskij godce pado śe Slezský jazyk abo Slezština.

Podstawowo systema samogłoskowo rozrůżńo samogłoski [a], [e], [ɛ], [i], [ɔ],
[o], [u], [ɨ], szkryflanych kej a, e, e, i, o, ů, u a y.

Ćeszyński djalekt, glywicki djalekt, kluczborski djalekt a uopolski djalekt
mojům tyż nosowe y, uoznaczůne kej [ɨ̃].

Pjyrszym hanszriftym, na kery śe przistowo, iże we ńim uostała użyto ślůnsko
godka, je Kśynga Henrykowsko (Hańcowy Festbuch). Padze tam wywołane zdańe dai ut
ia pobrusa a ti poziwai, kere uoznoczo dej, dyć jo pobrusza, a ty poczywej (pol:
daj, niech ja pomielę, a ty odpocznij). Bezto, co tyn zac barźi podany je na
ślůnsko godka, pokozała śe starość, eli je to blank ślůnski abo polski, a jużći
strzedńowjeczny miszůng tych godek.

Za pjyrsze, mjano ligwa Sleziana (ślůnsko godka) przekozało śe we chrůńice
jydnygo żagańskygo klosztora, mjanowanyj Catalogus abbatum Saganensium a kero
uostała naszkryflano za XIV wjeka (postrzůd rokůma 1392 a 1422).

W teroźńich czasach zaboczyć śe do chudoba a pomjyrańy ślůnskij godki pod
ajnflusym polskij. Ńykere gramatikowe kůnstrukcyje charakterystyczne lo
ślůnskigo, mjyńo śe na wszechuobecny polski, ntp. mjast Być na wjelaś rokůw
stary godo śe czynsto Mjeć ileś lot. Ślůnsko godka rygjůnalno mo śe tyż u
ńykerych kej godka ludźi bez ausbildůnga a ńyuoklanych.

Atoli ślůnsko godka tam, kaj je we użyću, ńy mo uoficyjalnygo statusa, to dźynki
internecowi po prowdźe terozki uodżywo. Brano je tyż do ryklamůw. Ze godki
potocznyj uoddźylo śe typowy slang, powstajům nowe uokreślyńa, kej na tyn
przikuod mobilńok (pol. telefon komórkowy) lebo szlustydźyń (pol. weekend).

Na poczůnku styczńa zaczůn fungować ferajn Pro Loquela Silesiana, kery dowo se
za cyl pjastowańy a průmowańy ślůnskij godki. Postrzůd jigo założyćelůw je m.in.
Bogdan Kallus, autor "Słownika gůrnoślůnskij godki", Mirosław Syniawa, kery we
2007 roku narychtowoł tekst internecowego dyktanda we ślůnskij godce, a Rafał
Adamus, ekůnůmista ze Chorzowa.

Na formowańy śe słowńictwa godki ajnflus mjały pożyczki ze godek: polskij,
czeskij (a rodszy morawskij, fůngůjůncygo dowńij kej uodrymbno godka),
mjymjeckij (tajli s germańskigo djalyktu ślůnskigo, ńiźli ze standardowygo
mjymjeckigo) a tyż słowackij. W godce ty przewożo zdrzůdłosłůw
zachodńo-słowjański. Srogo tajla wyrażyńůw bliższo je rodszy godce staropolskij,
a kůnkretńy sůmśedńym djalyktům wjelgopolskimu i mołopolskymu a godce
dolnołůžyckij, gůrnosorbskij i morawskij, kej wspůłczesnymu standardowymu
polskimu.

Krům tygo, do śe tyż nolyźć słowa s takich godek, kej francusko, laszsko,
łaćina, słowacko, starowysokomjymjecko, strzedńowysokomjymjecko,
strzedńońiderlandzko a italsko.

Choća tela godek mjoło ajnflus na ślůnski, mo uůn tyż słowa, kere sům typowo
ślůnske. Ńy uobstały śe uůne we inszych godkach, djalyktach lebo gwarach,
uostały śe ino we ślůnskich. Godkoznowce za taky uokryślyńa uznowajům mjyndzy
inkszymi swaczyna, kopruch, starzik, dokorzůnd a inksze. Co wjyncyj, do śe tyż
trefić jake słowa ślůnske we inkszych godkach. Towům pożyczkům we polski godce
sům uokryślyńa jodła, jako bajszpil modro kapusta, ciapkapusta a wodzionka
(wodźůnka), nale sům tyż take bez polskigo uodpowjedńika, ntp. familok. Roz na
kedy ajnfachowo stosuje śe tyż ślůnske gysztele, jako bajszpil po ptokach (pol.
za późno). We wilamowickim majům słowo uöbroz, kere śe mo za polski ajnflus,
nale we literackij godce ńy uokozuje śe prelabjalizacyjo, stůnd moge to być uod
ślůnskigo.

Już uod somygo anfangu robůt nad ślůnskům kodyfikacyjům bůły problymy kej uoddoć
głoski kere ńy wystympujům we polskij godce, a gynał ů a u pochodzůnce s
prelabjalizacyje. Dowańy sam ł kej we słowje uoko ńy mjało cweku, kej ńy bůło
tukej zachowane starodowne prawidło uo ł jako nachfolgera l welaryzowanygo.

Atoli ten warjant szkryflańo je używany nojczyńśći, istńijům tyż inksze
szrajbůngi, zawjyrajůnce np. v, ú, ũ a ô. Pojawjajům śe uůne atoli sporadyczńy.
Uogůlńy, godka ślůnsko może być szkryflono 10 alfabytůma, co sům gorzij lebo
lepij widźane.

Godka ślůnsko ńy je wszandy jednako we wszyjskich tajlach Gůrnygo Ślůnska.
Inakszy godo śe wele Ćeszyna, inakszy – wele Uopola. To, co je mjanowone u
użytkowńikůw ślůnskigo djalyktůma, bez ńykerych godkoznowcůw polskich uokreślo
śe kej gwary etnolektu ślůnskigo. Wspůłcześńy do śe wyrůżńić 7 uodmjon godki
ślůnskij: ćeszyńsko, gliwicko, jabłůnkowsko, kluczborsko, ńymodlińsko, průdńicko
a uopolsko.

Ślůnski ńy je jydnolity a na růżnych uobszarach kulturowo-historycznych do śe
trefić zarůwno roztůmajte znoczyńo tych samych słůw, kej a jejich růżno wymowo.
Ńy wszyjske wjync cechy djalyktu uopisane wystympujům na wszyjskych jigo
uobszarach. Czynsto ale wystympujům m.in. labjalizacyjo, mazurzyńy a
jabłůnkowańy.

Terozki trwo robota nade wytworzyńym literackij godki ślůnskij. Używany we
Internecu waryjant ślůnskij godki je uoparty zauobycz na djalyktach, we kerych
śe godo we becyrku Katowic a Gliwic. Uod lot 30. XX w. egzystuje już ślůnsko
mikrogodka literacko – laszsko, ustandaryzowano bez frydeckigo pisorza Erwina
Goja, wywołanygo kej Óndra Łysohorsky, nale zostoł uoparty na grůńće
pograńicznyj ślůnsko-morawskij gwary gůrnouostrawskij, beztůż ńy je uůn
reprezyntantym lo zespoła djalyktůw ślůnskych.

Bibljoteka Kůngresu USA 18 lipca 2007 wepisała ślůnsko godka we regest godek
śwjata. Ślůnsko godka uostała tyż zaregistrowano we Mjyndzynorodowy
Uorgańizacyji Godkowyj, kaj przidano uůnyj kod ISO: "szl". Bůły to pjyrsze kroki
zdatne do stworzyńo m.in. ślůnskij Wikipedyje.



https://szl.wikipedia.org/wiki/Zjednocz%C5%8Dne_Sztaty

Zjednoczůne Sztaty, Zjednoczůne Sztaty Ameriki (ang.: United States, United
States of America, we abrewjacyji: US, USA) – państwo rozlygowane we Půłnocnyj
Americe. Grańica mo s Kanadům na půłnocy a Meksykym na połedńu; uod wschodu
grańica kraju stanowi Atlantycki Uocean, uod půłnocnygo wschodu Arktyczny
Uocean, a uod zachodu Pokojny Uocean. Je to trzeće państwo śwjata jeli chodźi uo
terytoryjům (po Rusyji a Kanadźe), a tyż trzeće we wjelośći ludźůw (po Chinach a
Indyjach).

Zjednoczůne Sztaty powstały pod kůńec XVIII stolećo, Deklaracyjo Samostanowjyńo
uogłoszůno we 1776 roku. Na poczůntku mode państwo toczůło wojny, wpjyrw ze
Ynglandym, do kerygo zawczasu uosobne sztaty noleżały jako kolůńije, ńyskorzi we
rokach 1861-1865 bůła secesyjno wojna, mjyndzy půłnocnymi sztatůma, kere bůły za
zńyśyńym ńywolńictwa, a połedńowymi, kere chćały je utrzimać, a tyż we tym samym
XIX stoleću ze Meksykym.

Terozki Zjednoczůne Sztaty sům nojwjynkszům ekůnůmicznům a armijnům potyngům
śwjata. We zagrańicznyj polityce uod wrześńa 2001, po terrorystycznych zamachach
na World Trade Center a Pentagůn, kůncyntrujům śe na wojńe s terroryzmym.

Admińistracyjńy sům potajlowane na 50 sztatůw a dystrykt Kolůmbijo, s czygo 2
sztaty - Alaska a Hawaje - leżům poza zasadńiczym uobszarym kůntynyntalnyj tajli
USA - Alaska na půłnoc uod ńygo a Hawaje furt na zachůd, na Pokojnym Uoceańe.



https://szl.wikipedia.org/wiki/Zjednocz%C5%8Dne_Arabske_Ymiraty

Zjednoczůne Arabske Ymiraty, Państwo Zjednoczůnych Arabskich Ymiratůw (ar.:
الإمارات العربيّة المتّحدة) – państwo we Azyji, na Bliskim Wschodźe, na
Půłwyspje Arabskim nad Perskům Zatokům a Uůmańskům Zatokům. Skłodo śe ze śedmju
ymiratůw: Abu Zabi, Dubaj, Szardża, Ajman, Umm al-Kajwajn, Ras al-Chajma a
Fudżajra. Grańica mo s Saudyjskům Arabijům, Katarym a Uůmůnym.

We VII stoleću teryn ZAY zajyńi muzułmany, pynetracyjo ojropejsko uod XVI
stolećo (wuůnczas pora fortůw założyli sam Portugalczyki). We XVII stoleću
tajlůng sztrefůw ajnflusu mjyndzy Portugalijům a Uosmańskům Turcyjům. We 1892
Wjelgo Brytańijo szrajbowała traktaty ze wszyjskimi ymiratůma, podle kerych uůna
uodpadoła za jejich zagrańiczno polityka. Mjanowano to bůło Traktatowy Uůmůn, a
rzůndźiła ńim rada śedmju ymirůw. We lotach 60. XX wjeka Traktatowy Uůmůn
wzbogaćił śe skiż eksploatacyji ropy naftowyj. We 1968 Wjelgo Brytańijo
uodgłośiła co wycofo swojo armijo, a ymiraty uogłośiły powstańy Federacyje
Arabskich Ymiratůw, do keryj wlazowały tyż Katar a Bahrajn. We 1971 wylozły s
Federacyje Bahrajn, Katar a Ras al-Chajma, kere proklomowoły własne państwa.
Reszta ymiratůw utworzůła Zjednoczůne Arabske Ymiraty. Rok ńyskorzi, we 1972,
Ras al-Chajma przistůmpiła do tyj Federacyje nazod.

Terozki je to jedyn s nojbogatszych a nojgibćij rozwijajůncych śe krajůw śwjata.
Dochůd narodowy na mjyszkańca wynośi ůng. 28 tyś. USD. We gospodarce i terozki
sroge znoczyńe mo ropa naftowo a jeji rafinacyjo, nale rozwijo śe tyż nowe
technologije a inwestuje we turystyka.

Skiż srogigo zapotrzebowańo na śiła roboczo, przilozło sam kupa ymigrantůw a
terozki Araby a Persy to yno 42% mjyszkańcůw ZAY. Reszta ludźi to ymigranty,
głůwńy s połedńowo-wschodńij Azyje, Indji a Bangladeszu.

Prawo sam je uoparte na islamje a je fest surowe, uorzekano je kara śmjerći, we
tym za buzeranctwo.



https://szl.wikipedia.org/wiki/Zag%C5%82ymbje

Důmbrowske Zagłymbje, na Ślůnsku nozywane tyż ino Zagłymbje, je rejůn
historyczny we Polsce, a gynau to zachodńo tajla Mołopolski położono przi
grańicy ze Gůrnym Ślůnskem. Dziś Zagłymbje noleży do ślůnskego wojewůdztwa.

Tak kej Gůrny Ślůnsk mo gyszichta powjůnzano fest ze gůrnictwem a industryjom,
nale trocha inno gyszichta kulturalno: Kaj Ślůnsk bez dugi czas bůł pod
ajnflusem mjymjeckym a austryjackym, Zagłymbje noleżoło do Krůlestwa Polskego, a
potym do Carstwa Ruskego. Bezto dziś ludźe na Zagłymbju ńy godajům po ślůnsku,
nale zagłymbjańskům gwarům godki polski (kerom dziś mało fto godo) abo
standartowům godkům polskům. Jako grańica kulturalno mjyndzy Gůrnym Ślůnskem a
Zagłymbjym je widźano rzyka Brynica. Na mjeszkańcůw Zagłymbja Ślůnzoki godajům
Zagłymbjoki.

Najsrogsze mjasta na Zagłymbju sům Sosnowjec, Důmbrowa, Byndźin a Czeladź. Razym
mo trocha wjyncyj kej půł miljůna mjyszkańcůw.

Ńykere znone ludźe powiůnzane ze Zagłymbjym to Edward Gierek (polityk,
komuńista), Władysław Szpilman (pjańista, uo kerym Roman Polański nokryńćył film
Pianista), Jan Kiepura (śpjewok), a Krzysztof Kieślowski (reżyser).



https://szl.wikipedia.org/wiki/Zab%C5%AFjstwo_Jamesa_Bulgera

Zabůjstwo Jamesa Bulgera – zaszlachtowańy Jamesa Bulgera uod dwůch wuůnczas 10
lot starych synkůw Roberta Thompsona a Jona Venablesa, kerygo dokonali 12 lutygo
1993 we Walton wele Liverpoolu.

James Bulger bůł rodzůny 16 marca 1990 we Fazakerley Hospital we Liverpoolu a
půmjyszkiwoł we Kirkby. Bůł uůn jedźinym wůunczas bajtlym Ralpha Stephena
Bulgera a Denise Bulger (terozki Fergus). Po prowdźe pjyrszo rodźůła śe uůnygo
szwestka Kirsty, nale urodźůła śe kojfńynto. Bez cůż mama Jamesa bůła do ńiygo
naduopjykůńczo, co dodowo mocka czornyj irońiji zdarzyńům ze 12 lutygo 1993.

James bůł uokozym zdrowjo a wulkůnym radośći a szpasu. Uobyczńe śmoł śe a lubjůł
rozbowjać ludźůw,a kej ino můg lotać to lotoł a ńy szoł. Ze muzyki nojbarźi
lubjůł Michaela Jacksona a průbowoł tańcować kej uůn. Uůnygo ulubjůno śpjywka,
Heal the World, bůła grano na pogrzebje Jamesa a terozki je używano bez
fundacyjo prowadzůno uod Denise Fergus, na co mo uůna zgoda uod Jacksona. James
lubjůł tyż Bruno Marsa.

Mjoł blůnd kudły a modre ślypja, ze brůnzowům plamům we prawym. Mjoł już
wszyjske mlyczne zymby.

12 lutygo 1993 Denise Bulger wźůna synka do Cyntrům Handlowygo we Bootle, kaj
polazła ze śwagerkům, Nicolům Bailey. Nicola pedźała ńyskorzi, co James mjoł
zwyk coby citać a lotać sům, a uobyczńe bestůż Denise trzimoła go we wůzyku,
nale skiż tego co zakupy planowoły ino na godźina, uůnygo dńa wůzyka ńy wźyny.

Uostatńi roz Denise widźoła Jamesa żywygo wele masorza, kaj uostowiła go pode
dźwjyrzůma. Ńy wźyna go rajn, bo prawje ńy bůło raje. Nale rychtowańy jei
zamůwjyńo a płacyńe szło dużyj kej myśloła. Kej wylozła, Jamesa pode dźwjyrzůma
ńy bůło.

We tyn sům dźyń Robert Thompson a Jon Venables citli ze szule na baje. Polyźli
do cyntrům handlowygo we Bootle, kaj krodli m.in. maszkety, figurki trolli,
batyryje a modro forba.

Uba bajtle bůły już wuůnczas znůme rojbry. Cuzamyn krodli, ćepali kamjyńami we
uokna starych babůw a lotali ludźům po zygrodach. Drynczyli tyż zwjyrzynta,
ćepali kamjyńami do ptokůw a torturowali koty. We uůn dźyń postanowili, co
porwjům a zaszlachtujům jakigo bajtla.

Pjyrw průbowali porwać inkszego bajtla, nale uůnygo mama przilozła po ńygo, ńim
s ńymi uodlozł.

Jamesa zobejrzeli wele masorza uo 15:40. Jon pedźoł do ńygo "Come on, boy!"
("Půdź, synek!"). S anfanga James poloz ś ńymi rod. Wylyźli ś ńim na ulica a
polyźli we strona Leeds Liverpool Canal. Na mośće kozali mu coby uklynknůł i
wejżoł na swoje uodbiće we wodźe, bo chćeli go do ńij wćepać. Jak pedźoł "ńy",
chyćili go za szłapy, uobrůćili gowom na důł a ćepli uo zol. Wuůnczas James
zaczůn jeim citać, nale go pora razůw chyćili zaś. James ńy chćoł jeich suchać,
skiż czego go bili a kopali.

Po drodze widźoło to mocka ludźůw (policjo znodła 38 śwjodkůw), nale żodyn ńy
powstrzimoł porywoczy. Myśleli, co synki uopjekujům śe modszym braćikem.

Na kůńec przikludźili Jamesa na banowo sztreka, coby zobejrzeć, kej cug po ńym
przejedźe. Nale James ńy chćoł lygać na glajzach i durś ś nich stowoł. Robert a
Jon skiż tego nakropili mu modryj forby do lewygo ślypja a sztartli ćepac we
ńego herckami a prać kůnskem ajzowygo prynta. Śćůngli mu galoty a dolno tajla
ćoła uostawili sago. James mjoł śůłům śćůngńůny napletek a uůnygo ćulik
wyglůndůł skiż tygo groteskowo. Nale ńy ma udowodńůne, co bůł jaki seksualny
motyw we tym szlachtowańu. Ńy idźe tyż pedźeć, coby wrażowali Jamesowi bateryje
do rzići (nale wrażowali mu uůne do gymby). Chopcy skokali Jamesowi po łebje a
cołkim ćele, na kůńec ćepli mu na łeb na przez 11 kilo ćynżki kůnsek ajzy.
Ńyżywygo uostawili na glajzach, coby cug przejechoł uůnygo ćoło, co podug nich
mjoło zamozać slady. James Bugler mjoł 42 roztomajte uobrażyńo, we tym 22 na
łebje. Policyjo znodła 27 herckůw ze śladůma krwje. Podug patologa, po tym kej
przestali go katować ńy żył dużyj kej pora minut, a ńy idźe pedźeć uod kerygo
uobrażyńo kojfnył.

Kej Denise wylozła uod masorza a ńy znodła Jamesa, sztartła za ńym sznupać,
ńyskorzi pedźała sklepowyj uochrońe, a kej ta go ńy znodła pedźała policyji.
Cyntrům zawarto na noc, uochrona a policyjo sztartła przeglůndać zapisy ze CCTV
kamer. Znojdli, co kej Denise sznupała za synkem na parterze a na placu, uůn bůł
na pjyrszym sztoku, a wylozł inkszym wyjśćym wroz ze porywaczůma.

Jedno baba poznoła na filmje ze CCTV Jona Venablesa, uo kerym wjedźoła co
planowoł na tyn dźyń baje, i pedźała uo tym policyji.

Venablesa a Thompsona zawarto 18 lutygo 1993 a przesuchiwano. Dźepjyro kej
pokozali jeim dowody, prziznoli śe do porwańo, a ńyskorzi zaszlachtowańo Jamesa
Bulgera.

Proces sztartnůł 24 listopada 1993. Małowjela co by doszło do linczu, policyjo
musoła uosłańać uoskarżůnych. Dowodůw ńy szło uodeprzić - krew na szczewikach,
modro farba na zachach, śwjodki, nagrańa kamerůw a inksze. Gerycht uznoł uobu
synkůw za winnych, nale doł wyrok "uoddańo na przijymność Krůlowyj", co uoznoczo
co ńy ma akuratńe pedźane kedy wylyzům ze cuchthauzu. Skiż tego, co je to ńy do
zgody ze prowym Ojropejskij Uńiji, prawńiki mordercůw złożůły apelacyjo.
Ńyskorzi wyrok zmjyńůno na "do połnoletńośće", niskorzi zaś na 15 lot, nale po
nostympnyj apelacyji uoba wylyźli 23 czyrwca 2001 a uobadwa dostali blank nowe,
fikcyjne tożsamośći, coby ńy byli uofjarůma samosůndu.

Matka Jamesa pedźała, co to ńy ma do ńij do zgody ze sprawjedliwośćům a bydźe uo
ńa do skutku wojować, uostrzegła tyż, że Venables je ńybezpjeczny a uůnygo
uwolńyńe bůło felerym.

Jon Venables bůł zawjyrany nazod już dwa razy, we tym za pornografijo ze
bajtlůma, a dostoł juz sztworto tożsamość skiż tego, co ńy poradźi trzimać we
sekreće fto uůn po prowdźe je.

Mjeśůnc po porwańu a zaszlachtowańu Jamesa Denise zaszła we ćůnża, 9 mjeśůncůw
ńiskorzi urodźůł śe synek, Michael. Kej mjoł myńi kej rok, Denise a Ralph wźyni
rozwůd. Ńy poradźili ze śa strzimać. Ralph uoskarżoł ja co puśćiła rynka Jamesa
a kej by uůnyj ńy puśćůła żyłby uůn dali. Nale prziznowoł tyż, co we tyn dźyń,
12 lutygo 1993 rano Denise prośůła go, coby wźůn Jamesa do swojigo śwagra.
Pedźoł, co uobyczńe zowdy to robjůł, nale prawje we tyn dźyń mjeli kupa
bajstlowańo a mocka werkcojgu do tego, skiż czego boł śe co moge śe co synkowi
stać bez ńyuwoga. Ńy umjoł śe poradźić s tym, co kej by go wuůnczas wźůn, tyż by
żył. Sztartnůł skiż tygo słepać whisky, nale pedźoł, co to ńic ńy dowało, bo ńy
můg ańi śe uożryć ańi ńy mjoł ulgi we swojim bůlu. We 2013 roku przeprośůł bůło
żůna a pedźoł, co je mu gańba aże jům uobwińoł.

Ńyskorzi Denise poznoła Stuarta Fergusa, ze kerym mo jeszcze dwůch synkůw:
Thomasa a Leona; a je uůnygo babům.

Denise prowadźi dźolalność społeczno a charytatywno pode mjanym James Bulger
Memorial Trust a tryjtuje to kej żywy monůmynt lo Jamesa.



https://szl.wikipedia.org/wiki/ZSRR

Sojusz Socjalistycznych Sowjeckich Republik (ros. Союз Советских
Социалистических Республик, СССР, trb. Sojuz Sowjetskich Socjalističeskich
Rjespublik, trl. Soûz Sovetskih Socialističeskih Respublik) inakszy SSSR, Sojusz
Sowjecki – historyczne, totalitarne państwo socjalistyczne we Ojropje půłnocnyj
a wschodńij a Azyje půłnocnyj a strzodkowyj.

Uobjymowoło plac kole 22 mln km² uod Bałtyckego Morza a Czornygo do Pacyfiku
(nojsrogsze we historyji nowożytnyj śwjata), istńoło uod 30 grudńa 1922 do 26
grudńa 1991.

S kůńcym swojigo istńyńo, we 1991, SSSR mjoł do kupy pjyntnośće republik
(Zakałkasko FSSR we 1936 roku podźelůno na Armyńsko SSR, Azyrbejdżańsko SSR a
Gruźińsko SSR; Karelo-Fińsko SSR wklůdzono do Ruskij FSSR we 1956 roku).
Nojsrogszo s republik, tako skuli ludnośći, placu, jako śyły
polityczno-ekůnůmicznyj, bůła to Rusko FSSR. S kůńcym istńyńo tygo państwa we
SSSR kole uůnych 15 republik bůuo tyż 20 republik autonomicznych, 8 uobwodůw
autonomicznych, 10 uokryngůw, a jeszcze 6 krajůw a 123 uobwodůw.



https://szl.wikipedia.org/wiki/Wolno%C5%9B%C4%87_i_Praworz%C4%85dno%C5%9B%C4%87

Wolność i Praworządność (ślůnske swobodne tumaczyńy: Frajńizna a Prawe
Rzůndzyńy) je ńyistńejůnco już polityczno partyjo, kero fůngowała we Polsce.
Bůła uůna zołożůno we 2005 ze mjanym Platforma Janusza Korwin-Mikkego lo welůngu
do polskigo parlamyntu. Ze listůw Platformy sztartowali znamjyńńy człůnki Uńije
Polityki Realnyj, nale tyż inksze, kej Andrzej Pilipiuk. Po przegranyj we
welůngu, PJK-M przestało fůngować, nale partyjo ńy uostała rozwjůnzano. We 2009,
po wnůtrznych problymach we UPR Janusz Korwin-Mikke uogłośůł reaktywacyjo PJK-M.
12 listopada tygo roku bůł kůnwynt partyje, na kerym pomjyńili mjano na Wolność
i Praworządność a uobrali za prezesa Janusza Korwin-Mikkego.

We welowańu na prezidynta Polski we 2010 kandidatym partyje bůł Janusz
Korwin-Mikke, kery dostoł 2,49% a zajyn sztworty plac. We tym samym roku
podjynli decyzyjo uo połůnczyńu śe ze UPR. 24 marca WiP ustoł istńeć, a na
nostympny dźyń powstoł Unia Polityki Realnej - Wolność i Praworządność, kero
ńyskorzi przemjanowali na Kongres Nowej Prawicy.

WiP je partyjům kůnserwatywno-liberalnům, je za deregulacyjům rynku,
prywatyzacyjům lazarytůw a szulůw, karům śmjyrći a pogłůwnym podatkym. Dowo
uodpora lo małżyństwůw buzerantůw a wszyjskim ulgům a zaśiłkům. Je to
ojrosceptyczno patryjo.



https://szl.wikipedia.org/wiki/Wjelgomorawske_pa%C5%84stwo

Wjelge Morawy – pjyrsze strzedńowjyczne słowjańske państwo. Bůło rozlygowane na
teroźńich terynach Madźarůw, Słowacyje i Czychůw, a jigo stolicům bůł Velehrad.

Bezmała we 805 roku cesorz Karol Wielgi podbjůł wandrowne plymjůna Awarůw we
Ojropie Strzodkowyj. Wuůnczas polityczno sytuacyjo śe sam uspokojůła, co doło
hilfa słowjańskemu kśyńćowi Mojmirowi do utworzyńo kole 820 roku swojigo
państwa, kere śe mjanowało Wjelge Morawy.

Te Wjelge Morawy tyż, za rzůndůw kśyńćp Śwjyntopełka, zawojowoły kole 875 roku
Ślůnska i Małopolski. Bezmała tedy Morawjoki zburzůły ńykere ślůnske grodźiska,
kej lo bajszpila we Lubomi kole Raćibůrza.

Wjelge Morawy ńy szafły by uobstoć, atoli by niy przijynto krześcijaństwa.
Nojprzůd we 822 roku wstympńy przyjyli je we ceremůńiji rzimskij uod Wschodńich
Frankůw, ńyskorzi zaś, coby śe uod frankońskigo kamracyńo wyswobodźić, to wźynli
zaś we 863 roku krzest we greckij ceremůńiji uod Wschodńigo Cesarstwa. We tych
latach mjoł tyż być uokrzczůny noleżůncy do Morawjokow wuůnczas Ślůnsk. Juzaś
blank ńyskorzij skiż frankońsko-mjymjeckich biskupůw poleku zaczli przeuůnaczać
śe na ceremůńijo rzimsko.

Te sroge Wjelge Morawy, krům tygo aże śe ćůngnyły uod Wrocławjo do Budapesztu a
uod Pragi do Krakowa, to ńyskorzi uostoły blank zburzůne we 907 roku skuli
angrifůw madźarskich wojokůw. Skuli tych wojyn Ślůnsk przeloz spod morawskij pod
czesko władza.



https://szl.wikipedia.org/wiki/Wjelg%C5%8F_Brytaniyj%C5%8F

Wielgŏ Brytanijŏ, Zjednoczōne Krōlestwo Wielgij Brytanije a Pōłnocnyj Irlandyje
(The United Kingdom of Great Britain and Northern Ireland, Britain, UK) –
unitarne wyspiarske państwo położōne we Zachodnij Ojropie. W skłŏd Wielgij
Brytanije włażōm: Yngland, Walijŏ i Szkocyjŏ położōne na wyspie Wielgŏ
Brytanijŏ, Pōłnocnŏ Irlandyjŏ leżōncŏ we pōłnocnyj tajli wyspy Irlandyjŏ.
Guernsey, Jersey a Wyspa Man, posiadajōm ôdrymbny status depyndyncyje brytyjskij
Korōny. Zależnymi teritoryjōma ôd Wielgij Brytanije sōm: Gibraltar, Anguilla,
Bermudy, Brytyjske Dziewicze Wyspy, Falklandy, Georgia Połedniowŏ a Sandwich
Połedniowy, Kajmany, Mōntserrat, Turks i Caicos, Św. Helyna, Brytyjske
Teritoryjum Indyjskigo Ôceanu a Pitcairn.

Wielgŏ Brytanijŏ je tyż człōnkym-zŏłożycielym Spōlnoty Nŏrodōw zrzeszajōncyj
bōłe kolōnije, dōminija i inksze brytyjske posiadości, włazi tyż we skłŏd G8.
Przinŏleży ku Radzie Bezpieczyństwa ÔNZ, we keryj mŏ recht veta. Wielgŏ
Brytanijŏ to jedno z głōwnych mocarstwōw ôbecnych czasōw. Jeji zbrojne siyły
stacjōnujōm we 80 krejach świata (nŏjsrogsze stałe garnizōny sōm w Niymczech, na
Cyprze, na Falklandach, na Gibraltarze a w Kanadzie). Zjednoczōne Krōlestwo mŏ
tyż ōngyfer 200 atōmowych głowicōw. Krej tyn je tyż zaliczany ku nŏjbarzi
ańflusowym we Ojropejskij Unije.



https://szl.wikipedia.org/wiki/William_Cameron_Townsend

William Cameron Townsend (rodz. 9 lipca 1896, um. 23 kwjetńa 1982) bůł znůmy
krześćijůński misjůnorz, kerygo anfang dźołalnośći przipado na pjyrsze lata XX
stolećo. Zołożůł uůn dwje uorgańizacyje: Wycliffe Bible Translators a SIL
International (Summer Institute of Linguistics, śl. Letńi Instytut
Godkoznowstwa), kery fůnguje do terozki a uůnygo głůwnům zachům je tumaczyńy
Biblije na godki ńywjelgich myńszośćůw, a tyż rozwůj inkszyj literatury we tych
godkach. Etos tyj uorgańizacyje zokłodo, iże po tym, kej Biblijo je już
dostympno we jakij godce, krześćijany kultury tyj godki powinny mjeć srogszo
autůnůmijo a liderůma lokalnych kośćołůw powinny być autochtůny.

We lotach 1917-1918 William Cameron Townsend průgowoł przedować Biblijo pisano
we szpańelskij godce we Gwatymali, nale trefjůł tam na ludźůw kerzi ńy wjedźeli
szpańelskigo, ino godka kaqchikel. Bez 10 rokůw wyszkolůł śe we tyj godce,
uopracowoł lo ńi szrajbůnek a przetumaczůł na ńům Nowy Testamynt.

Ńyskorzi, we 1934, uodymknoł uůn uorgańizacyjo Wycliffe Bible Translators, kero
szkoliła modych we podstawach godkoznawstwa a metodach uůnaczyńo tumaczyńůw. Ze
anfanga szkolorzůma bůło ino 5 perzůnůw, nale ńyskorzi uostrzodek rozrosnůł śe
we uorgańizacyjo Summer Institute of Linguistics, Wycliffe Bible Translators a
Wycliffe Associates, ze techńicznym a logistycznym zapleczym znůmym jako JAARS
(Jungle Aviation and Radio Service).



https://szl.wikipedia.org/wiki/Wilamowjany

Wilamowjany (wilamowski: Wymysiöejyn, polski: Wilamowianie, mjymjecki:
Wilmesauer) – etńiczno grupa, kero mjyszko we sztadźe Wilamowicy we Małopolsce.
Fest uodrůżńo śe uode inkszych bez włosne ludowe uobleczyńy, tradycyje a godka -
używo śe jeszcze postrzůd starzikůw a starek wilamowsko godka, kero mo
pochodzyńy germańske. Podańy na polsko godka, we ślůnskij godce je porůżńyńy
mjyndzy dwůma etnůńimůma - słowo Wilamojwůn uoznoczo czowjeka, kery idyntyfikuje
śe ze wilamowskům myńszośćům kulturowům, Wilamowiczůn to jedźińy mjůno tygo, co
uůn mjyszko we mjeśće. Polski regjyrůnek ńy rozpoznowo uoficjalńy Wilamowjanůw
jako etńiczno grupa.

We teroźńich czasach cołko kultura wilamowsko nojduje śe we zagrożyńu umrzińym.
Do śe to zauwożyć na przikładźe jejich rodźimyj godki. Sům ale robjůne jake
kroki, coby ta kultura uocalić uode przepůmńyńo - powstajům ludowe wilamowske
skupiny, kere grajům tamta muzyka a tańcujům we wilamowskich uobleczyńach.
Postrzůd ńich do śe wymjyńić Regijůnalno Skupina Śpjywki a Tańca "Wilamowice" a
Regijůnalno Skupina Śpjywki a Tańca "Cepelia Fil Wilamowice".



https://szl.wikipedia.org/wiki/Wikipedia

Wikipedyjo – wjelogodkowy plan internecowyj yncyklopedyje, kery fůnguje podle
prowidła uodymkńyntyj treśći. Fůnguje ze uoporům uoprůgramowańo wiki (hawajsko
godka: wiki wiki - "wartko"), wylazłego s kůncepcyje WikiWikiWeb, bez co możebne
je sprowjańy zajty kożdymu użytkowńikowi, kery jům nawjedzo a aktualizacyjo jeji
treśći we prawym czaśe. Słowo Wikipedyjo je nyjolůgizmym kery powstou ze
skuplowańo ausdrukůw wiki i yncyklopedyjo. Reklamowy szlagwort Wikipedyje mo
klang: "Swobodno yncyklopedyjo, kero kożdy umi sprowjać".

Wikipedyjo nastała 15 styczńo 2001 goda kej retůngplan szkryflanyj bez fachmůnůw
a raźinku uż ńyegzistujůncy Nupedyje. Siela szafarzůno je łůna bez czelodka
nůn-profit Fůndacyjo Wikimedja. Wikipedyjo mo nade 10,2 milyjůnůw artiklůw we
wszyjstkych godkowych edycyjach, wrachowujůnc do tygo nade 3 mln artiklůw we
wersyji angelskij a nade 0,7 mln parolůw we wersyji polskij. Je nade 200
godkowych edycyjůw Wikipedyje, we tymu 32 mo nade 50 tys. parolůw. Wikipedyje
polsko a mjymjecko uostały tyż zrychtowane na plaće DVD-ROM. Usůndzo śe tyż
zrychtowańe angelski Wikipedyje na plaće DVD abo we wersyji kśůnżkowyj. Uod
anfanga istńyńo Wikipedyjo je corozki barzi hyrsko, a Fůndacyjo kero ńům
szafarzi wprawjůła we ruch tyż roztoliczne szwesterplana. Wikipedyjo je jydnům s
nojczyńśći nawjedzanych neczajtůw, a wjela zajtůw uruchůmjůło jeji mirrory abo
forki.

Wspůłzałożyćel Wikipedyje Jimmy Wales nazwoł jům "průbům stworzyńo i
rozpowszychńańo wjelojgodkowy swobodny yncyklopedyje uo nojwyrszym możebnym
urowńu lů kożdyj uosoby na Źymi w jeji włosny godce". Spůrne je dowańy wjary
Wikipedyji skiż możebnośće půńywjyrańo treśćůma parolůw, ńyjednaki ich jakośći i
co ńy sům uůne lite. S drůgi strůny możebnoś swobodny dystrybucyje jeji
zawartośće, ćyngjym poprowjany, srogi zaśyng a nůmera edycyjůw godkowych
sprawjůły, iże Wikipedyjo je jydnym s nojczyńśći podowanych zdrzůdeł we
Internecu.



https://szl.wikipedia.org/wiki/Wenecyjo

Wynecyjo (wen.: Venezsia/Venexia, it.: Venezia, łać.: Venetia) – mjasto we
Italiji, stolica regijůnu uo tym samym mjańe, rozlygowano nad Adrijatyckim
Morzym.

Mjasto na wyspje zołożůne we 452 roku bez ludźi kere citli przed Hunůma. Mimo
iże ńyskorzi wlazło pode sztrefa ajnflusu Bizancyjům, zachowało ńyzolyżność.
Bůło to mjasto-państwo, we kerym władza sprawowoł doża (princ). Wynecyjo
wojowała zy muzułmanůma skiż tygo, co mjała geszefty na wschodźe (jeji
rajzowńik, Marco Polo, we XIII stoleću doszoł do Chinůw). Bestůż mjała můnopol
na handel ńydbowjym a culagami. We XV stoleću můnopol przełomały Portugalczyki,
uod můmyntu kej Vasco Da Gama noloz droga ku Indyjům. Uod tygo czasu znoczyńy
Wynecyje zaczyno śe půmyńszać. We 1797 mjasto zdobůł Napoleůn. Po Pokoju we
Campo Formio wkludzůno je do Austryje. We czas Wjosny Ludůw zaś na krůtko
uogłoszůno ńypodległość, nale gibko wlozła we skłod uodrůdzůnyj Italije.

Je to mjasto rozlygowane na barzołowatych wyspach a skiż tygo ńy mo tam autůw,
autobusůw abo bankůw, cołki ruch uodbywo śe bez wodne drůgi - wynecke kanały,
abo pjechty. Nojpopularńyjszym strzodkym kůmůńikacyje je vaporetto - wodno
banka.

Wynecyjo je znůmym we cołkim śwjeće turystycznym a kulturalnym uostrzodkym. Je
wpisano na Lista Śwjatowego Dźedźictwa UNESCO. Znůme we śwjeće sům tyż wynecke
bakusy.

Terozki historyczno, rozlygowano na wyspach tajla mjasta połńi znamjyńńy
turystyczne fůnkcyje, srogszo tajla Wynecyjanůw půmjyszkuje na stołym lůndźe we
Mestre, kere formalńy ńy je dźelńicům Wynecyje.



https://szl.wikipedia.org/wiki/Watyk%C5%8Dn

Watykůn, Watykańske Państwo-Mjasto (it. Città del Vaticano, Stato della Città
del Vaticano, łac. Status Civitatis Vaticanae) – państwo-mjasto we Ojropje, na
Apeńińskim Půłwyspje, ynklawa na terytoryjům Italije, we mjeśće Rzim. Nojmńyjsze
państwo śwjata podle zajmowanygo placu.

Watykůn je śedźibům nojwyższych władzůw Rzimskokatolickigo Kośćoła, kaj rezyduje
papjyż. Je skuplowany bez personalno uńijo ze Apostolskům Stolicům (łac. Sedes
Apostolica, Sancta Sedes). Uobywatelstwo Watykanu majům znamyńńy kośćelne
dygńitarze, kardynały a Szwajcarsko Gwardyjo. Krům tygo ůng. 3000 ludźi kere ńy
sům uobywatelůma Watykanu prziłaźi sam do roboty na poczće, banhowje, we radyju,
cajtůngach, sklepach, medycznych służbach a inkszych. Uobywatelstwo Watykanu
idźe dostać ino czasowo, kardynały dostajům je na czas byćo we Rzimje.

Geszychta Watykanu śyngo po IV stoleće n. e., wuůnczas rzimski cysorz doł we
gyszynku biskupům Rzimu jedyn ze swojich pałacůw. Ńyskorzi, za sprawům důnacyje
Kůnstantyna, powstało Kośćelne Państwo. Przetrwało uůne aże po 1870 rok, kej we
czas zjydnoczańo Italije armijo italskigo krůla prziłůnczůła je do Krůlestwa
Italije. Papjyż tygo ńy uznoł a uogłośůł aże je "wjynźńym Watykanu". Dźepjyro we
1929 roku faszystowki rzůnd Benito Mussolinigo a Apostolsko Stolica
zaszrajbowały laterańske traktaty, kere dowoły gwarancyjo istńyńo państwa
watykańskigo we becyrku pałaca a zygrodůw papjyskich.

Cołke terytoryjům Watykanu je uod 3 strůnůw uobtoczůne murůma. Je sam
pałacowo-kośćelno skupina ze Bazylikům św. Pyjtra, placym św. Pyjtra, pałacym a
krům tygo stowjyńa muzyjůw, galeryji a stowjyńůw admińistracyje. Je sam tyż
Papjysko Akadymijo Naukůw a Watykańske Uobserwatoryjům (zoł. 1576).



https://szl.wikipedia.org/wiki/Walenty_Wojciech

Walenty Wojciech – ze titla biskup Danaba, wrocłowski sufragůn we rokach 1920 -
1940.

Rodzůny 2 lutygo 1868 we Grzawje wele Pszczyny we familiji wolnygo szołtysa.
Umrził we Wrocłowju 29 moja 1940 roku.

Ukůńczůł gimnazyjum we Pszczyńe a sztudjyrowoł na uńiwersyteće we Wrocłowju. We
roku 1894 bůł wyśwjyncůny, ńyskorzi pracowoł kej kapelůnek na farach we
Katowicach a Kluczborku. Bez krůtki czas pracowoł kej farorz we Lewińe Brzeskim
a ńyskorzi we Mjeroszowje. We 1902 roku uostoł przekludzony do Korfantowa, kaj
robił kej farorz do roku 1916.

Bez tyn czas, ze uůnygo ińicjatywy postowjůno we 1904 roku nowy kośćůł pod
wezwańem św. Apostołůw Pyjtra a Pawła we Rzymkowicach we rokach 1908 -1911, we
Korfantowje na placu rozybranej staryj śwjůntyńiji, postowjono nowy kośćůł pod
wezwańym Śwjyntej Trůjcy. Zrychtowoł remont kaplicůw we placu pjelgrzimek na
Szwedzkij Gůrce wele Prziborza Małygo.

We roku 1916 uostoł wrocłowskim kanůńikem a radcům biskupij kuryje, fare we
Korfantowje uobjoł po ńim uůnygo brat, a tyż kśůndz Antońi Wojciech. Uostoł
biskupym 1 moja 1920. Prowił kazańa we polskij a mjymjeckij godce.



https://szl.wikipedia.org/wiki/W%C5%A1yjstkich_%C5%9Awjyntych

Wszyjskich Śwjyntych (łać.: festum omnium sanctorum) to je chřeśćijańsko
uročystość uobchodzůno 1 listopada ku čći wšyjstkich znajůmych a ńyznajůmych
śwjyntych, kere přebywajům juž we chwole buogosuowjůnych. We tym dńu wspůmino śe
ńy yno umartych, kerych Kośćou uznou za śwjyntych, nale wšyjstkich ludźi, kerych
žywot bůu prawy a uchodźiu za śwjynty. Je to tyž śwjynto tych, kere důnžům ku
śwjyntośći a zbowjyńu.

Uročystość Wšyjstkich Śwjyntych wywodźi śe guůwńy s čći uoddowanyj mynčynńikům,
kere ńy bůuy wspůminane we kanůńy Mšy Śwjyntyj. We III wjeku wkludzůno zostoua
tradycyjo překludzańo coukich relikwije śwjyntych abo jeich tajli we roztomajte
place, kej znok, co śwjynte sům wuasnośćům coukigo Kośćoua. We 610 roku papjyž
Bůńifacy IV erbnyu uod cysořa dowńij půgańsko śwjůntyńijo Pantyjůn, kozou zuožyć
tam mynga relikwije śwjyntych a pośwjyńćiu ja pod wezwańy Matki Boskij
Mynčynńikůw. Uod tygo času wšyjstkim umartym mynčynńikům uoddowano čeść 1 maja.
We 731 papjyž Gřygoř III přećepou ta uročystość na 1 listopada, a we 837 Gřygoř
IV zažůndźiu, coby tyn dźyń pośwjyncano pamjyńći ńy yno mynčynńikůw, nale
wšyjstkich śwjyntych.

Terozki je to na Ślůnsku dźyń wolny uod roboty a mynga ludźi přiuaźi na kirchofy
uobstroić grůby, zaśwjyćić zniče a pořykać za umartych.



https://szl.wikipedia.org/wiki/Uosetyjo_Poued%C5%84owo

Uosetyjo Pouedńowo (gruź. სამხრეთ ოსეთი – trl.: Samkhret’ Oset’i, trb.: Samchret
Oseti; uoset.: Хуссар Ирыстон – trl.: Hussar Iryston, trb.: Chussar Iryston;
rus. Южная Осетия – trl.: Južnaja Osetija, trb.: Južnaja Osjetija) – rejůn we
půunocnyj Gruzyje kery uobejmuje teryny istńijůncygo uod 1991 roku
Pouedńowouosetyjskigo Uobwodu Autůnomičnygo wlazujůncygo we skuod ůwčesnyj
Gruzińskij SRR. W 1991 lokalne wuadze utwořiuy Republika Pouedńowej Uosetyje,
kero uoguośiua ńypodleguość. Jeji ńyzaležność ńy zostoua uznano bez spouečność
mjyndzynarodowo, a Pouedńowo Uosetyjo je traktowana kej integralno tajla
Gruzyje. We tajle kero pomjyškujům we wjynkšości Gruźiny mo kontrola Gruzyjo,
kero powououa we kwjetńu 2007 swoje wuadze lo Uosetyje: Tymčasowo Admińistracyjo
Uosetyje Pouedńowyj (gruz.: სამხრეთ ოსეთის ადმინისტრაცია – trl.: Samkhret’
Oset’is Administrats'ia, trb.: Samchret Oseti Administracia). We śyrpńu 2008, po
tym kej godka ze separatystůma ńy doua efektu, Gruzyjo začua zajmować rygjůn
zbrojńy. Starća začuy śe 7 śyrpńo, 8 śyrpńa Gruzyjo zajyua Cchinwali.
Separatysty sům wspjerane bez ruske fligry a wojokůw-uochotńikůw ze Rusyje.



https://szl.wikipedia.org/wiki/Uojla

Uojle (Strigiformes) – řůnd ptokůw s podgrůmady ptokůw nowočesnych Neornithes.
Uobejmuje gatůnki drapjyžne, kere přistosowouy śe do polowańo po ćmoku a uo
zmroku, choć ńykere gatůnki powrůćiuy do trybu žyćo po jasnoku. Zamjyškujům
couki śwjot, prowadzůnc nojčyńśći uośaduy tryb žyćo, krům ńykerych půunocnych
populacyji kere kočujům abo wandrujům.

Uojle ńy sům spokrewńůne ze ptokůma drapježnymi, nale wykazujům s ńimi
kůnwergyncyjo – tzn. pośadajům wjela cech wspůlnych, wyńikajůncych s podobnygo
trybu žyćo. Postřůd ńich idźe wymjyńić: uostre dźoby a špůny, dobry wzrok,
zdolność filowańo stereoskopowygo (dwuślypjowygo). Růžńice to přede wšyjskym
nocny tryb žyćo uojli a jejich doskůnouy suůch.

U uojli wystympuje tzw. zwyrtnyty dymorfizm puećowy - samice sům wjynkše kej
samce. Růžńice ale ńy sům zwykle tak sroge, kej u ptokůw špůńastych. Krům tygo
uobje pueće nojčyńśći ńy růžńům śe wyglůndym.

Uojle uodžywjajům śe pokarmym zwjyřyncym uod uowadůw po ssaki. Nojčynstše
stratygije polowań u uojli to čatowańy (zaśadka) a ńiski lot patrolowy, zwykle
ůng. 1–3 m nad źymjům. Ńykere gatůnki (jak půjdźka) polujům na uowady a gryzůńe
uažůnc po źymji, inkše (jak puomykůwka, ušatka, uojla bařouowo) poradzům zawisać
we lufće, podobńy kej pustůuka; ńykere tyž, kej uojlečka, šnupjům za uofjarůma
we korůnach strůmůw.



https://szl.wikipedia.org/wiki/Tyka

Tyka je zorta grańo we fusbal na jednyj połowje szpilplacu. We tyka gro śe we
pora (nojmyńi 3) persůny, ze czygo jedyn stoji we bramce, a inksze furgajům po
bojisku. Tyn jedyn tormůn to je tyn, co uůn przegroł we losowańu (nojczyńśći gro
śe tak, iże trza świtnyć balům do bramki, a tyn fto świtnył nojńiży abo ńy
trefjůł we bramka stoji). Nojlepi je trefić we spojyńy, potym je lata, supek a
wyżki na bramce). Nojwożńijszo reguła we grańu je tako, iże ino roz idźe tyknůnć
bala, uod czygo je mjano szpilu - tyka. Reguła ta ńy je prawo, kej fto śe balům
podbijo we lufće, abo wyleźe za lyńijo połowy - tedy moge uůn tykać bala wjela
razy chce. Celym gry je strzylyńy tormanowi dano wjelość torůw (znoleżńy na
ugodańy moge to być uod 5 do ańi 11). Czynsto tyż smołwjo śe co do tygo, iże kej
ftoś slyźe ze bramki kej mu jeszcze ńy lutnyli jakij ilośći (ntp. 2 torůw) to
uůne mu śe kasujům. Slyź ze bramki do śe, kej fto inkszy jaki feler zrobjůł.
Take felery to sům kej fto 2 razy tykńe bala, abo po jigo tykńyńću bala wyleći
na růg abo aus. Roz za czas gro śe tyż tak, iże kej fto tykńe bala rynkům to tyź
idźe na bramka.

Jak fto straći ta ustalůno wjelość torůw to dostowo kara. Znoleżńy na smołwjyńy
na poczůntku moge uůn uodpaść, a już bestůż ńy gro, ino uobźyro kej inksze śe
szpilajům, abo dostać kopy balům we rzić. Nojczyńśći gro śe tak, iże we pjyrszyj
růndźe kożdy świto roz, nale we drugij już 2 razy, a tak dali.



https://szl.wikipedia.org/wiki/Tureck%C5%8F_g%C5%8Fdka

Turecko godka (tur. Türkçe) to řeč, we kerej godo přez 50 miljůnůw ludźi na
coukym śwjeće, čyńůnc ja nojbaři rozpowsechńůnům godkům tureckům. Jeji
užytkowńicy mjyškajům přede wšyjskim we Turcyji a na Cypře, we myńšych grupach
tyž we Grecyji, Bůugaryji, Kosowje a wschodńij tajli Ojropy . Pů turecku godojům
tyž miljůny imigrantůw do Ojropy Zachodńij, guůwńy we Ńymcach.

Kořyńy godki mogům być znejdźůne we Azyji Střodkowyj, ze swojimi pjyršymi
naskryflůnymi śwjadyctwůma datowůnymi na bezma 1 200 lot nazod. Na zachůd
ajnflus tureckij godki ottomańskij – prekursora dźiśejšygo tureckigo – rozšyřyuo
Imperyjům Ottomańske. We 1928 roku, jako jydno s reformůw Atatürka we wčesnyj
Republice Tureckij turecki alfabyt ottomański uostou půmjyńůny na fůnetyčny
alfabyt uaćiński. Co wjyncyj, nowo zouožůne Stowařyšyńy Tureckij Godki napočyuo
usuwańy perskich a arabskich požyček we suowńictwje, zastůmpjajůnc je rodźimymi
suowůma s kořyńůma tureckimi.

Godka turecko wyrůžńo śe harmůńijům wokaličnům a posuńyntům aglutynacyjům.
Podstawowo raja koždygo zaca to SOV. Turecki mo tyž rozrůžńańy zajimka “ty”
(sız) na gřečnośćowy a zwykuy. Ńy mo atoli we tureckim zort řečowńikůw lebo
rodzaja gramatyčnygo.



https://szl.wikipedia.org/wiki/Totsugeki!_Ningen_Sensha

Totsugeki! Ningen Sensha abo War of the Human Tanks (とつげき!人間戦車 - Wojna Ludzkich
Pancerōw) - Turowy taktyczny szpil sônaczōny w 2008 roku bez Yakiniku Banzai
wydane w Ojropie bez Fruitbat Factory.

20 rokōw po sônaczyniyu piyrwegŏ ludzkegŏ pancera, wojna miyndzy Cysŏrstwym
Japaniy (Empire of Japon) a Krōlystwym Japaniy (Kingdom of Japon) zrobiła siy we
wojna ludzkich pancerōw. Cysartstwŏ kere niykejś rzōndziyłŏ całkōm wyspōm gotuje
siy na ôstatniy bastiōn, abo pancery krōlestwa sōm bliskŏ stolicy. Shoutaro
Daihon'ei, poruczniyk cysŏrskej armije, wylazuje na bitwa ze swymi lojalnymi
ludzkimi pancerami.

Shoutaro Daihon'ei - Protagoniysta szpilã, niykejś "Piekelny Generał" tyrŏzki
poruczniyk a kapitan szwortegŏ cysŏrskegŏ korpusu pancyrnegŏ. Chiyoko Daihon'ei
- młodszŏ sestra Shoutaro. przaja ludzkim pancerōm. Chiyoko je inżyniyrem
pancerōw. Liselotte Satou - modszy poruczniyk, ôficer szwortegŏ cysŏrskegŏ
korpusu pancyrnegŏ. Heshiko - Smodyfikowanŏ wersyjŏ dowodzōncegŏ pancera, mŏ
funkcje lidera.

Dowodzōncy pancer - dowodziy inkszymi pancerami śle kōmyndy s zewnōntrz.
Przegrywŏ siy eli wszytke sōm zniszczōne. Rażōncy pancer - samo-niszczōncy siy
pancer. Angrifujōncy pancer - pancer kery użiwŏ karabinu do angrifu. Pancer
Bateryjŏ - pancer kery wspiyrŏ altyreryjōm. Zwiadowczy pancer - wspōmaga
zwiadem. Przechwytujōncy pancer - przechwytuje strzŏły altyreryjske. Rycerski
pancer - pancer specializujōncy siy walkōm wryncz, mŏ wysokōm szanse na
uniykniyńciy angrajfu.



https://szl.wikipedia.org/wiki/Tatu

Tatu, stylowane kej t.A.T.u. (rus. Тату) — ruski duet muzyczny, we kerygo skłod
wlazujům Julija Wołkowa a Jelena Katina, załůżony we 1999 roku uod Iwana
Szapowałowa, kery gro muzyka pop, pop rock, techno, chillout, synth pop,
electronic i dance-pop

Skupina sztartła swoja mjyndzynarodowo karjera po wydańu debjutanckigo singla
„Ja soszła s uma” (wersyjo angelsko: „All the Things She Said”), kero trefjůła
na pjyrwsze place ńe ino ruskich, nale tyż śwjotowych list szlagrůw (m.in. we
Australiji, Danii, Mjymcach, Irlandyji, Meksyku, Nowyj Zelandyji, Wjelgij
Brytańiji a tyż we Italiji). Inksze śpjywki duetu, take kej „Nas nie dogoniat”
(ang.: „Not Gonna Get Us”) czy „All About Us”, tyż dolazły na wysoke place
notowań radyjowych. Skupina wydoła do kupy sześć albůmůw sztudyjnych, ze kerych
trzi rusko- i trzi angelskogodkowe. Jeich debjutancke wydawnictwo - 200 po
wstriecznoj (ang.: 200 km/h in the Wrong Lane) – zyskało uod International
Federation of the Phonographic Industry sztatus platynowyj płyty we Ojropje za
uzyskańy wyńiku przez milijůna przedanych egzymplorzy, dźynki czymu t.A.T.u.
stoła śe pjyrwszům skupinům, kero erbła certyfikat za tyn som albům we dwůch
roztomajtych wersyjach godkowych. Do kupy skupina przedała przez 15 milijůnůw
sztuk płyt, a debjutancki uostoł nojchyntńyj kupowanym albůmem we ich cołkim
dorobku.

Przed wystympůma cuzamyn pod mjanym t.A.T.u., Jelena Katina a Julija Wołkowa
śpjywoły we bajtlowyj skupińy Neposedi wroz ze Sergejem Łazarewem a Władem
Topałowem. Po pojawjyńu śe ńyprawych godek uo wyćepańu Wołkowyj ze skłodu skiż
jeji ńyprawego zachowańo (palyńu cygaret, pićo alkoholu) a inkszych, śpjywoczki
zakůńczůły kamractwo ze grupům.

We 1999 roku producynt Iwan Szapowałow, jigo biznysowy kamrat a kamrat
Aleksander Wojtyńskij mjeli chynći zbajstlować muzyczny projekt we Rosyji, lo
kerego szukali za wokalistkůma. Po wywelowańu dźeśyńću, do wspůłpracy uostoła
zaproszono Katina, a pjyrszym nagrywanym bez ńa utworym uostoł kůnsek
„Yugoslavia”, bydůncy śpjywkům protestacyjnům wele agresyji NATO na Jugosławije.
Po uostatycznym wyćepańu ideji realizowańo kompozycyji bez jedno wokalistka, do
projektu doklůdźůła - 14-letńo wuůnczas - Wołkowa. Producynći mjanowali duet
Тату, kery je abrewjacyjům ruskij frazy Эта девочка любит ту девочку, co
uoznoczo Ta dźołcha kocho te dźołche. Lo debjutanckego angelskogodkowygo albůmu
śpjywoczki postanowjůły půmjyńić szrajbůng mjana na t.A.T.u., coby żodnymu ńy
przipominoło australijsko skupina Tatu.

Pjyrwszy singel skupiny – „Ja soszła s uma” – mjoł swojům prymjere podźimum 2000
roku, natomjost we wersyji fizycznyj uostoł wydany we grudńu tygo samygo roku.
Do utworu půwstoł teledysk, kery wywołoł kontrowersyje ze powodu poruszeńa we
ńim tyjmatyki homoseksualnyj uoraz ukazańa całujůncych śa wokalistyk. Klip
uotrzimał title Teledysku roku yod telewizyji MTV Russia. We maju kolejnygo roku
ukazoła śa debjutancko płyta 200 po wstriecznoj, a ńydugo potym – drugi utwůr
promujůncy wydawńictwo – „Nas nie dogoniat”, kerego ńy wydano we formje płyty
kompaktowej, ino zaprezentowano do ńygo teledysk. We Polsce ukazała śa jydnok
płytowa wersyjo promocyjnyj wersyji singla, zawjyrajůnca utwory „Ja soszła s
uma” a „Nas nie dogoniat”. Podobnie kej drugi singel, trzeći utwůr „30 minut” ńy
doczykoł śa kompaktowyj wersyji. Albům studyjny uokazoł śa sukcesym we Europje,
uośůgajůnc wynik půnad 2,5 milijona sprzydanych egzymplarzy. Płyta uostoła także
wydana we Japońiji, gdźy zyskoła status złotyj. We 2001 roku skupiny wyruszył we
trase koncyrtowům po Ameryce i Europie, składajůncyj śa ze wystynpůw we
Mjymczech, Bułgaryji, Słowacyji, Czechach a Izraelu.

We grudńu 2002 roku ukozała śa angelsko wersyjo debjutanckigo albůmu – 200 km/h
in the Wrong Lane. Plata trafjůła na lista dźeśynću nojchyntńyj kupowanych
krůnżkůw we ojropejskich krejach – cuzymyn sprzydano jich půnad 5 miljůnůw, we
tym půnad 200 tyśyncy kopiji albůmu zakupjůno we Polsce, kaj t.A.T.u. uodybroło
platynowo plata. Pjyrwszym singlem ze platy uostoła śpjywka „All the Things She
Said”, kero trafjůła na pjyrsze place we mocce śwjotowych radyjnych rozgłośńoch,
we tym m.in. we Australiji, Dańiji, Mjymcach, Irlandii, Meksyku, Nowyj
Zelandiji, Wjelgij Brytańiji uoraz we Italiji. Teledysk do utworu wywołoł
kolyjny spůr, beztuż co – podug muzycznych krytykůw a publicznych nadawcůw –
uostoł mjanowany klipym, kery promuje dźołańo homoseksuelne a pedofilske. Ńydugo
potym skupina zapowjydźoła swojo brytyjsko trasa koncyrtowo, zatitlowano Show Me
Love Tour. Skuli felernych wyńikůw sprzydaży biletůw, koncyrty uostoły
uodwołane. Kej śe uokozoło, małe zainteresowańy kupnym biletůw bůło skiż
negatywnych uopiń rodźicůw, kerzy uznoli, aże seksualny auszicht śpjywoczek je
ńyuodpedńi lo bajtli.

Kolyjny singel t.A.T.u. – „Not Gonna Get Us” – uostoł wydony we maju 2003 roku.
We tym samym mjeśůncu Szapowałow uostoł arysztowany za krynceńy teledysku do
inkszego utworu skupiny – „Show Me Love” – na tereńy moskewskigo Placu
Czyrwjůnygo, beztuż co ńy mjoł na to pozwolyńo uod władz mjasta. Wczyśńyj robota
nad klipem uostoła zakůcono we Wjelgij Brytańiji, kaj ekipa planowoła nakrynćić
pora scen pod śydźibům brytyjskigo parlamyntu. Po uotrzymańu upomńyńo uod
policyji skupina wroz ze bezma stoma statystkůma, ubranymi we (charaktyrystyczne
lo duetu) szkolne mundurki, przyńůsł śa na Tower Bridge. Nagrane fragmynty
uostoły wykorzystone we teledysku do singla „Show Me Love”, kery we fizycznyj
zorće ukazoł śa jydyńe we Polsce. Ńydugo potym na rynku uokozoł śa pjyrszy
singel promocyjny skupiny – „30 Minutes” a sztworty singel, kerym uokozoł śe
cover utworu skupiny The Smiths – „How Soon Is Now?”.

We lutym 2014 roku t.A.T.u. potwjyrdźił po wystympje na ceremońiji uotwarća
Źimowych Igrzisk Uolimpijskich 2014 uorganizowanych we Soczi, aże skupina bydźe
dalij wrozpracowoła. 14 lutygo grupa zaprezyntowoła swůj nowy singel „Love in
Every Moment” na walyntynkowym kůncyrće Big Love Show, a sztyry dńi ńyskorzi na
uoficjolnym fan page’u skupiny na Facebooku Katina pokozoła wideo a uośwjodczyńe
godajůnce uo zakůńczyńu roboty ze Wołkowům. Powodym ponownygo rozpodu duetu bůło
– podug Katiny – ńyprawe zachowańe uod zajty Wołkowyj, negatywne lo ńij
wypowjydźi a inksze.

Drugi albům skupiny godoł uo problymach mjyndzyludzkich, a sam titel rosyjskego
wydańo (Ludi inwalidy) budźůł kontrowersyje postrzůd uorgańizacyji brońůncych
praw ńypołnosprawnych. Podug ńich, mjano platy godo, aże inwalidy ńy żyjům, ino
fungujům a jich cechůma sům ino gupota, uokrućyństwo, a inksze. Podobno tyjma
poruszůł tyż trzyći albům, kery promowany bůł m.in. bez militarny teledysk
„Biełyj płaszczik”/„White Robe”, kery zawjyroł scena skazańo a postrzelańo
ćenżarnyj baby, co mjoło pokozać sprzećiwjyńe śa aborcyji.



https://szl.wikipedia.org/wiki/Tad%C5%BCykist%C5%8Dn

Tadžykistan, Republika Tadžykistanu – państwo we střodkowyj Azyje, grańica mo s
Ůzbekistanym, Kirgistanym, Chinůma a Afgańistanym. Stolicům kraju je Dušanbe. Je
to kraj bes dostympu do mořa, bezma couko jygo powjeřchńa zajmujům gůry, pouowa
kraju ležy wyžyj kej 3000 m n.p.m. Nojwjynkše pasma gůrske sam to Autaj a Pamir.
Nojwyžšy je Wjyrch Ismaila Samańijego, wysoki na 7495 m n.p.m. Yno we půunocnyj
tajli kraju je nižyj puožůno, urodzajno Kotlina Fergańsko. Klimat sam je
kůntynyntalny a skrajńy suchy.

Problymym kraju je kůmůńikacyjo, skiž fest ćynžkich warůnkůw naturalnych nec
drogowy je fest suabo rozwińynty, a s ńykerych wyžyj pouožůnych drogůw idźe
kořystać yno bez lato. Srogi je sam potyncjou we hydroynergetyce, terozki
wykořistywany yno we ůng. 5%. Ńywjelge wydobyće surowcůw: zuota, ůrůnu,
boksytůw, industryja wuůkeńńičo a spožywčo. Bez Tadžykistan prowadzům cesty
přemytu narkotykůw.

Ludność sam to we wjynkšośći Tadžyki (79,9%) a Ůzbeki (15,3%); 85% wyznowo islam
sunńicki, 54% šyicki.



https://szl.wikipedia.org/wiki/T%C5%99y%C5%9B%C5%84a

Trzyśńa, mjanowano tyż amlarům, ptaśům trzyśńům (Prunus avium, Cerasus avium
(L.) Moench.) – gatůnek uowocowygo strůmu, kery noleży do familije růżowatych.
Rośńe we dźiwokim stańe uod půłnocno-zachodńij Afriki a zachodńij Azyje, bez
Brytyjske Wyspy na połedńe dů Maroko a Tůnezyjo do połedńowyj Szwecyje, Ukrajiny
aże śyngo na Kaukaz a půłnocny Irůn, s mołymi populacyjůma we zachodńich
Himalajach. We Polsce trefjo śe ja na teryńe cołkigo kreju, uod ńiźinůw po
pogůrze a ńiższe gůrske teryny (po 700 – 900 m n.p.m.), nale znamjyńńy na
połedńu kreju.

Trzyśna je to strům śćepujůncy liśće na źima, kery dorosto ańi do 15-32 myjtrůw,
s pńym uo szyrzce 1,5 m. Mode strůmki pokozujům śylno apikalno důminancyjo ze
prostym pńym a symetrycznům korůnům, kero pomjyńo śe na ńyregularno ino we
starych strůmach. Trzyśńa wyrobjo żywica ze swojich ranůw na pńu, kerům lakuje
se rany coby ńy wpuśćić do śe chrobokůw a grzibowych infekcyjůw.

Pjyń je lekuśko modro-brůnzowy a mo mołe gůmkowe wćyńća na modych strůmkach,
kere stowajům śe ćmawo czorno-brůnzowe a rube na starych uosobńikach. Liśće sům
uobłůnczaste a uostre, 7–14 cm duge a 4–7 cm szyroke, gładke a matowe lebo leko
śe jarzůnce na wjyrchu, roz za czas tyż uomszůne, ze zůmbkowanym brzygym a
szpicatym kůńcym. Sům utwjyrdzůne do sztyngla mołym źylůnym abo czyrwjůnym
sztyngelkym uo dugośći uod 2 do 3,5 cm, kery mo na śe jake gruczołki (uod dwůch
do pjyńću). A tyż na brzygach liśći wystympujům take gruczouki. Na podźim, liśće
stowajům śe apluzinowe, růżowe abo czyrwjůne podwjela ślatujům.

Kwjoty pojowjajům śe na trzyśńi wczesnym zeźimkym tedy, kedy robjům to tyż
liśće. Rodzům śe we wjechach od dwůch do szyśću, kożdy kwjotek mo 2,5-3,5 cm
wjelgośći a 2-5 cyntymyjtrowo szypułka, 5 śńyżnobjołych płatkůw, żůłte pryńćiki
a srogi supek (kwjoty sům uobupłećowe a zapylane uod pszczołůw).

Uowoc je 1-2 cyntymyjtrowy we uobwodźe kostkowjec (może być srogszy we chowanych
zortach), leko czyrwjůny do ćmawomodry kedy je już dojzdrzały latym), kożdy je
zjodliwy, uod słodkich bez ćyrpke, do gorzkich. Amlarowe jagůdki nodajům śe do
jedzyńo na surowo. Skłodo śe ze uoźmju- do dwanastumilimyjtrowyj szupy szyrokij
na 7–10 mm a rubyj na 6–8 mm, mjůnższowyj uotoczki a samygo źorynka dugigo na
6–8 mm. Uowoc je jydzůny uod moce ptokůw a cyckaczůw, kere trowjům trzyśńa a
wydolajům źorynka we uodchodach. Ńykere gryzůńe a pora ptokůw (uosobliwje
rubodźůb) uodmykajům szupa coby zeźreć naśůnko. Wszyjske tajle trzyśńe krům
dozdrzałych uowocůw sům leko trujůnce skuli tygo, co zawjyrajům glikozydy.

Jako jodło, amlarowe jagůdki sům zdrzůdłym cukrůw, uorgańicznych kwasůw,
pektyny, witaminy C, prowitaminy A, mineralnych solůw a srogij ilośći
ryboflawiny.

Postrzůd uodmjan trzyśńi mogymy stworzić podstawowy tajlůng na syrcůwki (uo
uowocach mjynkich a pounych soku) a chrzůnstki (uo uowocach twordych, nale lepi
przetrzimujůncych transportowańy). Jagůdki mogům być zbjyrane uod styczńa do
wrześńa, zależy to uod uodmjany (kej bajszpil zorta Rivan wytrzimuje do styczńa,
mo strzedńo podatność uowocůw na pynkańy, nale jeji jagůdki sům fest moue; půźno
zorta Regina zbjyro śe uod śyrpńa do wrześńa, nale sam już uowoce barzi
pynkajům, choć sům srogsze). Nojbarzi wytrzimołům zortům amlarowům je Sam, kery
jednocześńy mo nojwjynkszo śyła wzrastańo strůmůw.

Downo historyjo klasyfikacyje trzyśńe ńy je fest jednoznaczno. We pjyrszyj
edycyji Species Plantarum (1753) Karol Linneusz traktuje tyn uowoc ino jako
waryjacyjo a ńy jako gatůnek, Prunus #8 cerasus [var.] ι avium, cytujůnc Pinax
theatri botanici (1596) Gasparda Bauhina. Jigo uopis, Cerasus racemosa hortensis
("Wiśńa grońasto zygrodowo") dowo bewajs, co uopisańy gatůnku mjouo plac na
roślińe uprowjanyj. We drůgij edycyji Flora Suecica ze 1755 roku Linneusz
pomjyńo waryjacyjo na uosobliwy gatůnek Prunus avium, co śe tuplikuje "ptaśo
wiśńa" s łaćiny. Mjano łaćińske trzyśńi to zaadaptowane a przetumaczone słowo we
słowo mjana duńske a mjymjecke (uodpowjydńo: Fugle-Kirsebær, Vogel-Kirsche). We
angelskij godce mjano Bird Cherry (ptaśo wiśńa) je używane lo czeremchy
pospolityj (Prunus padus).

Dźiwoke jagůdki amlarowe skłodoły śe na ludzke jodło juz pora tyśůncůw lot
nazod. Skamjylinki uodnejdźůno na roztůmajtych stanowiskach s Epoki Brůnzu,
pojstrzůd cołkij Ojropy, a we tym tyż we Wjelgij Brytańiji. We jydnym bajszpilu
uod ńich, skamjyńołośći trzyśńe znjedźůno we uodwjyrće uod nygůw spode důma na
palach, wywodzůncygo śe ze wczesnyj lebo strzodkowyj Epoki Brůnzu, a stawjůnygo
kole jeźora Garda we Italiji. Pri půmocy datowańo radyjowůnglowygo ustalůno, co
průnbka pochodźi s przydźouł czasowygo uod 2077 do 10 roku p. Chr. Naturalne
lasy bůły wtynczos fest wyplewjůny.

Kole 800 roku p. Chr. trzyśńe bůuy już cylowo cuchtowane we Turcyji, a ńyskorzi
potym we Grecyji.

Jako poprzedńik chowanyj suodkij wiśńe, dźiwoko amlara je pod tyn czas jydnym s
dwůch gatůnkůw kery dostarczo nojwjyncyj plůnůw pode industryjo a handel
zjodliwymi gatůnkůma wiśńe (tyn drůgi to je wiśńa pospolito – Prunus cerasus –
używano guůwńy do warzińo; reszta zort mojům sam fest mouy ajnzac). Roztůmajte
uodmjany trzyśńe do chowu sům cichtowane na coukim śwjeće kaj ino klimat na to
pozwolo; nůmera uodmjan do chowu je fest wjelgo. Gatůnki tyż a ućyknůuy uode
chowu a stouy śe wynaturalizowane we ńykerych uagodnych rygjůnach, wuůnczajůnc
sam Kanada, Japůńijo, Nowo Zelandyjo a ańi půunocno-zachodńe a půunocno-wschodńe
tajle Stanůw Zjydnoczůnych.

Uobecńy, srogům problymům we chowańu trzyśńi je uobecność muszki trzyśńůwki s
gatůnku Rhagoletis cingulata. Skuodo uůna jajca we uowocach, ker stanowjům potym
joduo lo larw. Take uowoce sům po wylyngu skurczůne, uodksztoucůne a
ńywyrůśńynte. Gibći tyż gńijům a dozdrzewajům, a jejich mjůnższ je wydrůnżůny
uod larw. Uobecność Rhagoletis cingulata wymogo uod sadowńikůw kůntrola kożde
dźyśyńć dńůw.

Trzyśńa je czynsto chowano lo swych kwjotůw. Skiż swygo rozmjaru, je durś
używane we parkach, nale tyż myńi czynsto na ulicach. Nojczyńśći ale spotykano
uodmjano, kero nadaje śe do tygo cyla to je Plena, skuli tygo, co mo podwůjne
kwjoty, uodmjyńńy uod dźiwokich, jednokwjotowych zortůw.

Dwje specyficzne mjyndzygatůnkowe hybrydy, P. x schmittii (P. avium x P.
canescens) a P. x fontenesiana (P. avium x P. mahaleb) sům tyż cuchtowany
ńyrzodko jako strůmy zdobńicze.

Ćymne, czyrwůno-brůnzowe drzewo kere śe pozyskuje uod trzyśńi, je wysoko cyńůne
we swyj roli jako uatwo formowalne strům do tokarstwa. Powszechńy wyrabjo śe ś
ńigo meble a tyż i instrumenta muzyczne.

Je możność żućo żywicy amlarowyj kej substytut gumy do żućo. Medikamynta mogům
być narychtowane sztyngelkůw - mojům uůne tedy dźołońy śćůngajůnce,
przećiwkrzipotny a moczopyndny. Ze strůmu do śe ańi pozyskać farba uo uodćyńu
źylůnkawym.

Już Plińjusz Starszy rozrůżńo gatůnek Prunus, śliwkowy, a Cerasus, wiśńowy. We
zdrzůduach uode ńigo je cytowane mynga uodmjan, ńykere ale to jedźińy warjanty,
a ńykere mogły być uosobnymi gatůnkůma. Wymjyńo uůn take kej Aproniana, Lutatia,
Caeciliana atd. Dźeli je podug szmaku, włůnczajůnc sam dulcis (słodke) a acer
(ćerpke)

Idźe we swych szrajbůngach ańi dali, kedy godo, co podwjela rzimski kůnsul
Lucius Licinius Lucullus pokonoł Mitradytůw we 74 roku p. Chr., Cerasia... non
fuere in Italia, “Ńy bůło trziśńowych strůmůw we Italiji”. Podug ńigo, Lucullus
sprowadźił je ze Pontu a po 120 lotach rozplywiły śe po cołkij Ojropje a Wjelgij
Brytańiji.

Naśůnka kupy zort amlarowych uostoł znejdźůne we Epoce Brůnzu a rzimskich
stanowiskach archyjolůgicznych po cołkij Ojropje. Uodńeśyńa do “słodkich” a
“gorzkich” wspjyrajům uobecno teza, co “słodko” bůła Prunus avium; ńy mo bowjym
inkszych kandydatůw postrzůd znajůmych wiśńi. We 1882 roku Alphonse de Candolle
wskozoł co naśůnka Prunus avium trefjůno na na zachach uod kultury Terramare na
půłnocy Italije (1500-1100 p. Chr.) a przez warstwůma uod szwajcarskich důmůw na
palach. Uo zdańu Plińjusza godo (z. 210):

De Candolle sugeruje, iże to co Lucullus przińůs to bůła zorta Prunus avium s
Kaukaza. Pochodzyńy uodmjan Prunus avium je durś problematyczno a uodymkńynto
kwestyjo. Ńykere uoźymnasto- a dźewjytnastowjeczńi botańiki przipisujům
pochodzeńy amlary ze zachodńij Azyje, bazujůnc na szrajbůngach Plińjusza;
zaprzeczajům tymu ale uodkryća archyjolůgiczne a uodnejdźůne naśůnka s
prehistorycznyj Ojropy.

Uobecńy cuchtowane trzyśńe růżńům śe uode dźiwokich skiż tygo, co mojům wjynksze
uowoce uo uobwodźe 2–3 cm. Strůmy sům chowane na karuowatych kłůnczach coby
utrzimać je myńsze a łatwijsze we plonowańu.



https://szl.wikipedia.org/wiki/Szwecyj%C5%8F

Szwecyjŏ (szwedz. Sverige), ôficjalniy Krōlestwo Szwecyje (szwedz. Konungariket
Sverige) – nordycke państwo na Skandynŏwskim Pōłwyspie we Pōłnocnyj Ojropie. Mŏ
granicã z Norwygijōm na zachodzie a Finlandyjōm na wschodzie, je tyż skuplowanŏ
z Danijōm bez most Øresund.

Szwecyjŏ mŏ wiyrch 450 295 km² a skiż tygo je to trzeci nŏjsrogszy (podle
wiyrchu) krej Ojropyjskij Unije. Miyszkŏ sam ōngyfer 9,4 milijōna ludziōw. Je to
państwo z małōm gynstościōm zaludniyniŏ – 21 per./km² – a je ôna skōncyntrowanŏ
w połedniowyj tajli. Bez 85% populacyje żyje we miyjskich zōnach. Haupsztadym
Szwecyje je Sztokholm, kery je aj nŏjsrogszy szwedzki sztad.

Jako samostanowiōny a jednolity krej Szwecyjŏ powstała we strzedniowieczu. We
XVII stoleciu egzystirowało Szwedzke Imperium a patrziło ôno do nŏjwŏżniyjszych
pōństw Ojropy. Mocka podbitych terynōw straciła we XVIII a XIX stolyciu, baji
Finlandyjõ lŏ Rusyje we 1809. Ôstatniŏ wojna, we keryj bojowała Szwecyjŏ bōła we
1814, kej naciepała Norwygije persōnalnõ unijõ (do 1905). Ôd tedy je to
neutralne państwo. Z Ojropejskōm Unijōm sie skuplowała we 1995, je tyż człōnym
OECD.



https://szl.wikipedia.org/wiki/Szpaniyj%C5%8F

Szpańijo, Krůlestwo Szpańije (szp. Reino de España, gal. Reino de España, kat.
Regne d'Espanya, arag. Reino d'España, bask. Espainiako Erresuma, okc. Regne
d'Espanha, ast. Reinu d'España) – nojwjynkse ze trzech państw położůnych na
Půłwyspje Iberyjskym. Na zachodźe Szpańijo mo grańica s Portůgalijům, na połedńu
ze Gibraltarym kery noleży do Wjelgij Brytańije, a bez Ceuta a Melilla zy
Marokym. Na půłnocy, bez Piryneje, krej grańiczy ze Francyjům a Andorům. We
skłod Szpańije włażům tyż Baleary na Strzůdźymnym Morzu, Kanaryjske Wyspy na
Atlantyckim Uoceańe a tak mjanowane terytoryja suwerynne (szp.: plazas de
soberanía), we skłod kerych włażům dwja szpańelske bamberstwa we Půłnocnyj
Africe, Ceuta i Melilla, a roztoliczne ńypůmjyszkane wyspy po
sztrzůdźymnůmorskij strůńe Gibraltarskij Wynżyźńe, take kej Chafaryny, Alborán
abo Perejil. Do Szpańije, a gynau do Katalůńije, noleży tyż uotoczůne bez
terytoryjům francuske mjasteczko Llívia.

Szpańijo tajluje śe na 17 autůnůmicznych spůlnotůw (Comunidades Autónomas), kere
majům szyroko autůnůmijo (uosobliwje jeli chodźi uo edukacyjo, dowki atp.), a
dwa autůnůmiczne sztady (Ciudad Autónoma).

Intygralnům tajlům Szpańije sům tak mjanowane szpańelske bamberstwa we Půłnocnyj
Africe. Autůnůmiczne spůlnoty Szpańije tajlujům śe na 50 prowincyjůw.



https://szl.wikipedia.org/wiki/Sugarcult

Sugarcult (wym. [ˈʃʊgɚkʌlt]) – amerikańsko grupa rockowo ze Santa Barbara we
Kaliforńiji, zouožůno we 1998. We skuod grupy wuažům Tim Pagnotta (gitara a
wokal), Airin Older (gitara basowo a wokal), Marko DeSantis (znůny kej Marko 72;
gitara) a tyž Kenny Livingston na perkusyji. Mjano skupiny śe wźůnyuo uod grupy
lesbijek, kere mjyškouy kole důma Tima, a uůn je zmjanowou Sugar Cult girls.

Wšyjscy krům Marka DeSantis śe trefili ješče we licyju, a Mark doloz po trefje
za kulisůma po koncerće Superdrag. Dybjutancki albům Eleven wyloz we 1999.
Drůgi, Wrap Me Up in Plastic, rok půźdźe. Kolyjny rok tyž bůu ščyńśliwy lo grupy
- we 2001 wydoli Start Static - juž třeći albům.

We 2003 Ben David uoficjalńy uopuśćiu band skuli swojigo alkoholizma. Tak tyž
powstoua śpjywka Champagne. Zastůmpiu jigo Kenny Livingston, bůuy perkuśista
grupy Lefty. We marcu 2005 band wystympowou s grupům Greenday we Japůńiji. We
2004 Sugarcult wypuśćiu albům Palm Trees and Power Lines. We 2005 wyloz tyž Back
to the Disaster. Rok půźńij to wyloz uostatńi albům do dźiśo – Lights Out.
Wydańy albůma pouůnčůno ze źimowům a letńům štrekům kůncyrtowům.



https://szl.wikipedia.org/wiki/Stamb%C5%AFu

Stambůu (Istambůu, tur. İstanbul - s greckigo is ten poli - do mjasta (tak
godali greccy mjyškańcy w časach podboju tureckigo)), we starožytnośći Bizancjum
(Βυζάντιον Byzantion), půźńij Kůnstantynopol (gr. Κωνσταντινούπολις
Konstantinupolis, uać. Constantinopolis, nowogr. Κωνσταντινούπολη
Konstantinupoli - mjasto Kůnstantyna), we krajach suowjańskich dowńij Carogrůd –
kolůńja grecko zouožůna we 660 p.n.e. we ojropejskij tajli Bosforu, we 330 n.e.
zostou stolicům Cesarstwa Wschodńořimskigo, 324-1930 Kůnstantynopol, 1453-1930
mjana Kůnstantynopol a Stambůu užywane zamjynńy, uod 18 marca 1930 uoficjalne
mjano Stambůu - mjasto nad Ćeśńinům Bosfor uůnčůncům Moře Marmara s Mořym
Čarnym.

Nojwjynkše mjasto Turcyje a jydno s nojwjynkšych mjast śwjata, nojwjynkšo
aglůmeracyjo mjejsko we Ojropje. Stolica prowincyji (il) İstanbul. Rozwińjynty
uośrodek přymysuowy, wytwařajůncy uokouo ¼ produkcyje kraju. Guůwne cyntrům
finansowe Turcyje, śedźiba kilkudźeśyńću bankůw a geudy papjůrůw wartośćowych.
Dužy wynzeu kůmůńikacyjny: nojwjynkšy port handlowy Turcyje; dwa mjyndzynarodowe
porty lotńiče Atatürk Havalimanı a Sabiha Gökçyn Havaalanı, kůńcowo stacyjo
kolei ojropejskij (dwořec Sirkeći) a počůntkowo kolei na Bliski Wschůd (banhof
Haydarpasha). Śedźiba 5 ůńiwersytetůw, s kerych nojstaršy - Ůńiwersytet
Stambulski - zostou zouožůny we 1453.

Ćeśńina Bosfor (šyrokość do 4 km) dźeli mjasto na tajla ojropejsko a azyjotycko
(Stambůu je jydynym mjastym na śwjeće pouožůnym na dwůch kůntynyntach). We
Stambule zbudowano dwa mosty uůnčůnce uoba břygi Bosforu - jydyn, mjanowany
Mostym Bosforskym a ukůńčůny we 1973 mo dugość 1074 m, a drůgi - Most Mehmeta
Zdobywcy ukůńčůny we roku 1988, mo dugość 1090 m. Ńyspeuna kilůmetrowo zatoka
Zuoty Růg dźeli tajla ojropejsko na pouedńowo dźelńica Stary Stambůu a půunocno
Beyoğlu.

Stambůu je śedźibům prawosuawnych patrjarchůw Kůnstantynopola. Katedra patrjaršo
mo plac we dźelńicy Fanar. Dźelńica ta je nojwjynkšym skupiskym ludnośći greckij
we mjeśće. Ze wzglyndu na lokalizacyjo śedźiby patrjarchatu zamješkujůncy Fanar
Grecy ńy zostali wyśedlyńi do Grecyji we lotach 20. XX wjeku wroz s couům
pozostouům greckům ludnośćům Turcyje. We Stambule we 1855 roku umor Adam
Mickiewicz.



https://szl.wikipedia.org/wiki/Sliek_de_Zeesterre

Sliek de Zeesterre – hiphopowo-rapowo grupa s mjejscowośći Blankenberge s
Flandryje Zachodńij, śpjywajůnco swoje pjosynki jedźińy po zachodńoflamandzku.
We skuod Sliek de Zeesterre wuažům De kustenoare, Sidjay de Fonctionoaris a tyž
do ńydowna Sliek Majestyk, kery umřyu we 2008.

Sliek Majestyk a jigo muodšy uo 2 lata braćik Sidjay de Fonctionnoaris, keři
zajmowali śe produkcyjům śpjywkůw, uostali śe aktywńi na rynku muzyčnym we roku
1994. Na počůnku chćeli śpjywać po angelsku, nale jako ńyskoři powźeli jino
wystympowańy po zachodńoflamandzku. Latym 2003 roku wydoli swojo pjyršo śpjywka
Up en Neere, kera zarozki stouo śe hitym. Teledysk uośůngnůu sukcesa we
telewizyje flamandzkij WTV. Bez tři tydńe znajdowou śe na pjyršyj dźeśůntce
hitůw flamandzkich. W 2007 Sliek Majestyk powźůn wspůupraca s inkšům flamadzkům
grupům muzyčnům – D-Ostensche Kliek. 6 lipca 2007 śpjywka Up vacance uostoua
wydano. Tyz a uůna bůua čynsto puščano na anteńe WTV.



https://szl.wikipedia.org/wiki/Skry%C5%A1%C5%AFw

Skryszůw (pol.: Skrzyszów) – wjeś położůno we połedńowo-zachodńij Polsce, we
ślůnskim wojewůdztwje, we wodźisławskim kryśe, we gmińy Godůw.

Skryszůw położůny je na połedńu ślůnskigo wojewůdztwa. Leży na Rybńickym
płaskowyżu, kery je tajlům ślůnskij wyżyny. We 2008 mjyszkało sam 3429 ludźůw.
Bez teryn wśi je budůwano autobana A1.

Skryszůw bůł założůny we roku 1286 - 25 lutygo biskup krakowski Poulek s
Przemankowa wystawjůł wůjtowi bytůmskimu dokumynta lokacyjne na założyńy podug
mjymjeckigo prowa dźedźiny Cressowica (Skryszůw). Wjoska założůno na 30 łanach
kmjecych. Wystawjůne we 1301 roku bez kśynća raćiborskigo dokumynta stanowjyły,
iże Skryszůw je we kśynstwje raćiborskim, a jigo właśćićel to je rycerz Adam ze
Skryszůwa.

We Skryszowje dźoło uod 1932 klub szportowy LKS "Gwiazda" Skrzyszów, kery mo
sekcyjo fusbalowo (terozki gro we klaśe uokryngowej) a uod 1957, sekcyjo tyńisa
stołowygo (terozki gro we III lidze).



https://szl.wikipedia.org/wiki/Saudyjsk%C5%8F_Arabij%C5%8F

Arabja Saudyjsko, Krůlestwo Arabje Saudyjskij (ar. المملكة العربيّة السّعوديّة;
trb. As-Su'udijja; Al-Mamlaka al-Arabijja as-Su'udijja) – państwo pouožůne we
zachodńij Azyji, na Půuwyspje Arabskym. Grańičy s Irakjym, Jordańijům, Kuwejtym,
Uůmůnym, Katarym, Zjydnočůnymi Ymiratůma Arabskymi i Jymynym. Stolica znojduje
śe we Rijadźe. Arabja Saudyjsko je jydnym s państw zouožyćelskych Ligi Państw
Arabskych.

Krůlestwo Arabii Saudyjskij uobejmuje prawje 80% placu Půuwyspu Arabskigo, co
uodpowjado we přibližyńu 1/3 placu Stanůw Zjydnočůnych. Krůlestwo znojduje śe we
pouedńowo-zachodńij tajli kůntynyntu azyjotyckigo. Wschodńo tajla kraju to
puaskowyž začynojůncy śe na půunocy pustynjům Wjelgi Nafud i ćůngnůncy śe wzduž
Zatoki Arabskij, až do nojwjynkšej na śwjeće pustyńi pjaščystyj Rub Al-Chali
(Pusto Ćwjortka) na pouedńu. Na zachodźe tygo puaskowyžu znojduje śe Nadžd,
serce Půuwyspu Arabskigo, znůne s widowiskowych urwisk a pustyń žwirowych a
pjaskowych. Stolica Rijad pouožůna je wuaśńy we Nadždźe. W zachodńij tajli
kraju, růwnolygle do Mořa Čyrwůnygo, bjygńy uańcuch gůrski. W rygjůńy Hidžaz,
kery mo plac nad Mořym Čyrwůnym, znojdujům śe śwjynte mjasta islamu Mekka a
Medyna, mjasto portowe Džudda a letńo stolica kraju Taif.



https://szl.wikipedia.org/wiki/Samogitia

Žmudź (uać. Samogitia, žmudz. Žemaitėjė, lit. Žemaitija) – jydyn s pjyńću
rygjůnůw etnůgrafičnych wspůučesnyj Litwy, a tyž historyčne mjano Dolnyj Litwy.
Dawno jydnostka tajlůngu terytoryjalnygo (starostwo růwnowažne wojewůdztwu)
Řečypospolityj Uobojga Narodůw, kej Kśynstwo Žmudzke noležůnce do Wjelgygo
Kśynstwa Litewskigo. Uod 1917 r. tajla Litwy.

Pod wzglyndym geůgrafičnym twoři Pojeźeře Žmudzke (mjanowane tyž Wysočyznům
Žmudzkům) uo charaktyře morynowym, do 230 m wysokośći n.p.m., we zachodńij tajli
Litwy. Źymje růwńinne, středńo urodzajne.

Uod XIII wjeku noježdžano bez Křižokůw a kawalerůw mječowych. We roku 1398
uostouo uodstůmpjůno bez fyšta Witolda Křižakům. W 1411 r. zwrůcůna Jagelle, a
we 1413 r. wuůnčůno do Litwy kej starostwo s zachowańym pewnych přiwilyjůw. We
tym roku uochřčůno. We 1417 powstouo djecezyjo žmudzko ze stolicům we
Mjydńikach. Wuadcy Polski do 1795 zachowali titel kśůnžůnt žmudzkych (uać. duces
Samogitiae).



https://szl.wikipedia.org/wiki/Saki_(manga)

Saki je durś wydajōncōm siye mangōm naszkryflanōm i zilustrowanōm bez Ritz
Kobayashi. Manga ôpowiadŏ ô uczynnicy piyrszyj liceum, Miyanaga Saki, kierŏ
ôstała namŏwiŏno do graniyo we turniyju mahjongã bez inkszegŏ piyrszŏka ô
mjaniye Haramura Nodoka. Manga ôstała czynsciŏwŏ ssyrializŏwanŏ bez Young Gangan
ôd Square Enix .

Miyanaga Saki niy mŏ rŏd szpilać we mahjonga, abo familijŏ zmuszałŏ jōm do
graniya a karałŏ jōm bez znaczeniyŏ na wyniyk. Bez to nauczyla siye trzimŏć
wyniyk na +-0; takŏ pōnktacyjŏ je trudniyjszŏ niżeli wygrywōniye cołki czas.
Jeji kamrat, niy wiydzōnc ô tym namŏwił jōm na wizita do klubu mahjonga we
szuli. Człōnkŏwiye klubu, poznajōnc jeji kunszt wartkŏ zrekrutŏwali jōm a
pedzieli jeji by spornyła zagrŏć by wygrŏć. S jeji kunsztym wygrŏła na fatki a
przajnyła szpilaniy w mahjongã. Jeji klub zapisŏł siye do miyndzy szulnygŏ
turniyjã mahjongã. Akcyjŏ mangi a anime ôpowiadŏ ô pŏstympiye drużyny we tym
turniyu.



https://szl.wikipedia.org/wiki/Rzesz%C5%AFw

Řešůw (pol. Rzeszów, uać. Resovia, rus. Жэшов, ůkr. Ряшiв, hebr. Reisha, jidiš
רײַשע, mjym. Reichshof) – mjasto na prawach powjatu we Polsce, stolica
wojewůdztwa podkarpackigo a djecezyje řešowskij. Řešůw je powjatym grodzkim, a
tyž je śedźibům źymskigo powjatu řešowskigo.

Mjasto je guůwnym uostřodkym admińistracyjnym, přymysuowym, handlowo-usůgowym,
akadymickym a kulturalnym we Polsce pouedńowo-wschodńij. Řešůw mo
mjyndzynarodowy port lotńičy a Podkarpacki Park Naukowo-Technolůgičny
ukerůnkowony na industryjo wysokotechnolůgično. W mjeśće znojdujům śe wjelge
państwowe učelńe wyžše tj. Uńiwersytet Řešowski (z 11 abtajlůngůma) a
Politechńika Řešowsko, a kilka prywatnych m. in.: Wyžšo Šula Informatyki a
Zařůndzańo, jedna s nojwjynkšych ńypubličnych učelńi we kraju.

We stolicy Podkarpaćo dźouajům tři uřyndy kůnsularne (Republiki Federalnyj
Ńymjec, Republiki Suowacyje a Ůkrajiny). Řešůw je čuůnkym Uńje Metropolije
Polskych a Stowařišyńo Ojrocities - zřešajůncygo wjelge mjasta ojropejske.



https://szl.wikipedia.org/wiki/Rzesz%C3%B3w

Řešůw (pol. Rzeszów, uać. Resovia, rus. Жэшов, ůkr. Ряшiв, hebr. Reisha, jidiš
רײַשע, mjym. Reichshof) – mjasto na prawach powjatu we Polsce, stolica
wojewůdztwa podkarpackigo a djecezyje řešowskij. Řešůw je powjatym grodzkim, a
tyž je śedźibům źymskigo powjatu řešowskigo.

Mjasto je guůwnym uostřodkym admińistracyjnym, přymysuowym, handlowo-usůgowym,
akadymickym a kulturalnym we Polsce pouedńowo-wschodńij. Řešůw mo
mjyndzynarodowy port lotńičy a Podkarpacki Park Naukowo-Technolůgičny
ukerůnkowony na industryjo wysokotechnolůgično. W mjeśće znojdujům śe wjelge
państwowe učelńe wyžše tj. Uńiwersytet Řešowski (z 11 abtajlůngůma) a
Politechńika Řešowsko, a kilka prywatnych m. in.: Wyžšo Šula Informatyki a
Zařůndzańo, jedna s nojwjynkšych ńypubličnych učelńi we kraju.

We stolicy Podkarpaćo dźouajům tři uřyndy kůnsularne (Republiki Federalnyj
Ńymjec, Republiki Suowacyje a Ůkrajiny). Řešůw je čuůnkym Uńje Metropolije
Polskych a Stowařišyńo Ojrocities - zřešajůncygo wjelge mjasta ojropejske.



https://szl.wikipedia.org/wiki/Rudzko_Ku%C5%BA%C5%84ica

Rudzko Kuźńica (mjym.: Rudahammer) – to půłnocno tajla zidlůngu Ruda we Rudźe.
Rudzko Kuźńica leży na půłnoc uod rzyki Bojtynery a grańiczy na zachůd ze
Zobrzym a uod půłnocy ze Bytůńym. We Rudzkij Kuźńicy sům trzi ulice: ul. Jana
III Sobieskiego, ul. Nad Bytomką a tajla ulice Piastowskij. Kuźńica bůła
zamjyszkowano znamjyńńy we familokach uod robotńikůw.

Teryny teroźńij Kuźńice stanowjůły we XII stoleću tajla Czornygo Bytůńskigo
Lasu. Pjyrsze spůmńyńy uo Kuźńicy je ze 1401 roku. We 1644 roku biskupicki
Kośćůł wprowadźůł metrykalne kśyngi, we kerych rejestrowane bůły Rudźany. We
roku 1683 bez Kuźńica maszerowała armijo Jana III Sobieskiego, kere szli na
Wjedyń. Na karće Homanna ze 1736 roku je wymjanowany zidlůng Kuźńica a na karće
Bojtynery ze lot 1788 - 1789 Kuźńica wymjanowano je jako Ruder Kuznitze. Jednym
ze pjyrszych industryjnych zakładůw bůła wzmjankowano we 1642 r. kuźńa żelaza,
uod keryj pochodźi mjano teroźńij kolůńije Rudzko Kuźńica (Rudahammer). We
lotach 1812 - 1816 stowjůno sam nowoczesno hůta cynku "Carlshütte" (Hůta Karol).
Bůła uůna tedy nojwjynkszo we Ślůnsku a we cołkij wschodńij Ojropje. Kole 1900
roku, uostały uod grofa Ballestrema zbudowane we dolnyj tajli Kuźńice familoki,
po połudńowyj strůńe hulice Jana III Sobieskigo, podwjela jeszcze stowjůno
lazaryt Brackij Spůłki - dowńijszygo Knappschaftu. Lo uodćůnżyńo lazarytůw
Bytůńa a Zobrzo, stowjůno we lotach 1904 - 1908 Lazaryt Brackij Spůłki
(Knappschafts - Lazarett Rudahammer) we Rudzkij Kuźńicy, na uobszarze 45 725 m²
prziległym do cesty mjyndzy Bobrkym a Biskupicůma . Na tamte czasy bůł to jedyn
ze nojwjynkszych a nojnowocześńijszych lazarytůw we Gůrnym Ślůnsku. Lů nowygo
lazarytu we Rudahammmer uostoł we roku 1904 kupjůny grůnt uo wjyrchu 45 725
kwadratowych myjtrůw przi ceśćę ze Bobrka do Borsigwerk (terozki tajla Zobrzo).

We roku 1907 stowjůno uobkolajůnce mury a płoty, portjerńa jako bjuro bauwerku.
Rozpoczyńćy budowy cołkigo zakłodu uńyskjorziło śe aże do poźimu 1908 roku,
skuli protestu przećiwko zidlowańo na grubjorskim prowje. Zakłod zaczli używać
we 1910 roku. Uobjykt uoddano do użytku we paźdźerńiku 1910 roku. We uokreśe I
śwjatowyj wojny połńůł fůnkcyjo mjymjeckigo lazarytu lo armije. Skuli rabůnkowyj
gospodarki grubůw, noleżůncych do kůncernu Godulla, teryn na kerym stoł lazaryt,
uostoł uodebrany. Gmach lazarytu a ferwaltůngowe chaupy zaczły ślatować we źymja
a trza bůło wszyjsko wyburzić. We plac kaj kejśik stoł lazaryt dźiśo je
szpilplac. We lotach 1898 - 1930 bez ul. Sobieskigo (mjym. Borsigwerkerstrasse)
jeźdźůła banka. Do roku 1939 bez Kuźńica bjygła polsko-mjymjecko grańica
(teroźńo grańica Ruda - Zobrze), a po jeji zńeśyńu bez Kuźńica przebjygoł
tranzytowy ruch. Do usprowńyńo tranzytu po II śwjatowyj wojńe wybudowano
uobwodńica Kuźńice.

Park we Rudzkij Kuźńicy zostoł założony we drugij połowie XX stolećo bez
hrabiego Ballestrema. W parku bůła restauracjo ze salą tanycznom. W budynku tym
ponadto mieścioł się sklep - konsum, kery do 1945 roku prowadzioła p. Winkler.
Kupowała we nim większo tajla mieszkańcůw. Park do lat 50. XX stolećo stanowioł
mjejsce rekreacyji - ńydźelnego uodpoczynku. Uodprawiano tam koncerty, fajery i
geburtstagi. W tajli przyległy do restauracji ustawiono blaty i banki na
betonowych stojakach.

W południowy tajli budynku, kero została odrestaurowana, urządzono restauracja i
sala gier. Kiedyś restauracjo, biblijoteka (lata 60, 70, początek lat 80 XX
wieku), a potym założono we miejscu biblijoteki szynk pod kasztanami, kerego
właścicielem do 2007 bůł Pańczyk, bo potym szynk zawarto. W latach 70 XX stolećo
we parku znajdowoł się amfiteatr. Park je uobenie we duży mierze porośńinty
lasem, a we nim pozostało jedynie szpilplac do fusbalu i korbbalu, blat do
tyńisa i plac zabaw. Charakterystyczno dla Rudzkij Kuźńicy je stow rybny
Szkopka, kery je objynty sekcjom wyndkarską (dzierżawiony bez Polskie Koło
Wyndkarskie). Park im. Jana III Sobieskiego ńie je objynty ochronom Urzędu
Miejskiego i należy do zieleni nieurzondonyj. Aktualnie park ma powierzchnia ok.
3 ha. W parku wystympujom ciekawe drzewa. Najczynści są to kasztanowce
zwyczajne, lipy drobnolistne i szerokolistne, graby pospolite, buki zwyczajne,
dymby szypułkowe i wierzby białe. Wśrůd krzewůw spotyko się bez czorny,
śnieguliczka. Wiele drzew liczy śe 100-120 lat. Jedno ze drzew ma we uobwodzie
300 cm i jest jednym ze najgrubszych we parkach Gůrnygo Ślůnska. Je tam także
kilkanioście starych okazów grabu pospolitego. Okazały je tyż domb burgundzki,
kery ma wysokość ponad 20 metrów i liczy ponad 100 lat.

Bez Kuźńica przebiegajom dwie linie komunikacyjne KZK GOP. Linia autobusowo nr
39 (od 1 lipca 2007 przejoł jom Nowak Transport) i Bany Ślůńskie linia nr 18 bez
ulica Piastowską. Do 30 czyrwca 2008 jeździoł tyż linia nr 280 KZK GOP
obsługiwano bez PKS Glywicy. Na Kuźńicy som dwie haltysztele. Do usprawnienio
tranzytu po II wojnie śwjatowyj wybudowano uobwodnicę Kuźńicy, bo leżała na
drodze międzymiastowyj Glywicy - Bytůń. Kuźńica leży we środku ruchu
gůrnoślůńskiego. 2 km na północ od granicy ze Zobrzem biegnie droga krajowo nr
88, a 5 km na południ od Kuźńicy położony je odcinek Drogowyj Trasy Średnicowyj
uoddany do użitku 27 moja 2008. Dalej na południe je autobana A4.

Od 6 sierpnia 2008 do 9 września na terenie Rudzkij Kuźńicy kryncony bůł film
pt. Zgorszenie publiczne we ślůńskij godce.

12 grudnia 2008 o godzinie 23:45 na Ślůńsku bůło czuć silne trzynsienie ziemi o
sile 3,5 stopni we Skali Richtera. EMSC CSEM wyznaczyło, że epicentrum
trzynsienia to właśnie Rudzko Kuźńica.



https://szl.wikipedia.org/wiki/Ruch_Autonomii_%C5%9Al%C4%85ska

Ruch Autůnůmije Ślůnska (pol. Ruch Autonomii Śląska, mjym. Bewegung für die
Autonomie Schlesiens) je czelodka założůno we styczńu 1990 roku uod perzůnůw ze
Gůrnygo Ślůnska. Uod 27 czyrwca 2001 mo sztatus stowarzyszyńo. Śedźibům uůnyj
czelodki je Rybńik. Głůwnym cwekem fůngowańo RAŚ je prziwrůcyńe autůnůmije lo
ślůnskigo wojewůdztwa, kero uůne mjoło we II Rzeczpospolityj, a podug RAŚ
ńyprowńe uodebranygo. Inksze postulaty RAŚ to wkludzyńe do szulůw regijůnalnyj
edukacyji, przidańy ślůnskij godce sztatusu regijůnalnyj godki a uznańy
Ślůnzokůw za mjyńszość narodowo lebo etńiczno, dźałańo lo chrůńyńo ślůnskij
tożsamośći a spůminańy t. mj. gůrnoślůnskij tragedyji - t. j. zdarzyńůw kere sam
bůły we rokach 1945-1950, jako fůngowańy uobozůw lo Ślůnzokůw (Uobůz Zgoda, COP
Jaworzno, Łambinowicy a inksze), gwołty, szlachtowańy a chabjyńe uod Czyrwjůnyj
Armiji, wywożyńy Ślůnzokůw, gł. hajerůw do przimusowych robotůw we grubach
DONBASu a dźołańe polskich służbůw bezpjeczyństwa.

Barzi znůme akcyje RAŚ: uorgańizowany roz do roku Marsz Autůnůmije, a akcyjo
"Mosz prawo deklarować ślůnsko narodowość" przed Wszechuobecnym Wykozym we 2002
roku.

We samorzůndowym wotůngu we Polsce we 2010 roku dostoł 8,49% welowań a dostoł
trzi mandaty do Wojewůdzkigo Sejmiku we ślůnskim wojewůdztwje.

RAŚ wydowo cajtůng "Ślůnsko Szwalbka". RAŚ noleży tyż lo Swobodnygo Sojuszu
Ojropejskigo.



https://szl.wikipedia.org/wiki/Ruch_%C5%9Awiat%C5%82o-%C5%BBycie

Ruch Śwjatuo-Žyće (znůmy tyž kej Oaza) – jedyn ze ruchůw uodnowy Kośćoua podug
naučańo Soboru Watykańskigo II. Ruch tyn powstou we Polsce, a zauožůu go suga
Božy ks. Franciszek Blachnicki.

Do ruchu noležům ludźe we růžnych lotach a powouańu: mode, bajtle, stare nale
tyž faroře, zakůnńiki, kloštorne panny, čuůnki inštytutůw śwjyckich a familije
we astce familijnyj, kerům je Důmowy Kośćou (mjanowany tyž Uoazům Familijůw).
Bez uodpedńo do každyj ze tych grupůw formacyjo Ruch Śwjatuo-Žyće staro śe
wychowywać "dozdřouych chřeścijanůw" i sužyć uodnowje Kośćoua bez přeuonačyńy
parafijůw we žywe "wspůlnoty wspůlnot", to je doprowadzańy parafije do stanu, we
kerym ńy bydźe třa istńyńo wspůlnot (stańe śe uodnowa Koścoua).

Znakym rozpoznawčym Ruchu Śwjatuo-Žyće je starochřeśćijański symbol ΦΩΣ ΖΩΗ
(filuj. fos-dzoe) – greckje suowa "śwjotuo" a "žyće", křyžujůnce śe na
buchštabje "uomega", kero sam je symbolym Ducha Śwjyntygo (jako tygo, kery ta
jedność śwjotuo a žyćo sprawio):

Počůnki historyje Ruchu śyngajům pjyršyj "oazy", eli wyjazdu rekolekcyjnego o
programje charakterystyčnym lo Ruchu, kero uodbůua śe we 1954 roku ze
mińistrantůma. Před rokym 1976 Ruch bůu znajůmy pod mjanym "Ruch uoazowy", "Ruch
Žywygo Kośćoua", "Ruch Ńypokalanyj". Twůrcům uoazy, zauožyćelym Ruchu a pjyršym
moderatorym krajowym bůu urodzůny we 1921 roku we Rybńiku Ślůnzok ks. Franciszek
Blachnicki (pochowany we kośćele pw. Dobrygo Pasteřa we Krośćynku), umaruy we
1987. Drugym, po ks. Blachnickim moderatorym Ruchu Śwjatuo-Žyće bůu ks. Wojciech
Danielski (pochowany we Waršawje na Powůnzkach), umaruy we 1985. Uod kilkunostu
lot Ruch Śwjatuo-Žyće dźouo tyž za grańicům: we Bůugaryji, we Suowacyji, na
Litwje, we Českij Republice, we Ńymcach, na Bjouoruśi, na Ůkrajińe (skůnd
corozki to ličńyj modźi ludźe přyjyždžajům na feryjowe uoazy do Polski) a na
Uotwje oraz uod 2006 roku we Irlandyje.

Cel Ruchu Śwjatuo-Žyće je uośůngany bez realizacyjo programu formacyjnego. Koždy
učestńik Ruchu po ewangelizacyji, prowadzůncyj do přyjynćo Jezusa Chrystusa kej
swego uosobistego Pana a Zbawićela, učestńičy we formacyji we grupje "učńůw
Jezusa" (deuterokatechumynat), a půźńij we wspůlnoće djakůńijnyj, podejmujůnc
kůnkretno sužba (djakůńa) we "Kośćele a śwjeće". Je uona bezmaua zawše zwjůnzano
ze posugami lo Ruchu. Ewangelizacyjo - katechumynat - djakůńa, to tři etapy
drogi formacyjnyj Ruchu Śwjatuo-Žyće na wšyjskich poźůmach formacyji.
Ńyuoduončńe ze tym ruchym je zwjůnzano Krucjata Wyzwolyńo Čowjeka, polegajůnco
na:

Struktura ruchu je zgodno ze strukturům Kośćoua: maue grupy do kerych noležům
učestńicy Ruchu, zasadńičo twořům jego wspůlnota we parafiji. Wspůlnoty Ruchu
utřymujům ze sobům uončność spotykajůnc śe na Dńach Wspůlnoty.

Faroře pounům rola moderatorůw abo uopjekunůw (kej ńy noležům do Ruchu), a
ńynoležůncy do stanu duchownego - śwjeckich uodpowjedźalnych a ańimatorůw.
Spočywo na ńich uodpowjedźalność za duchowo formacyjo učestnikůw Ruchu a
eklezjalność wspůlnot.



https://szl.wikipedia.org/wiki/Rozbarskie_%C3%B4bl%C4%93cz%C4%93nie

Rozbarskie ôblyczynie (gōrzańskie ôblyczynie, rozbarsko-bytōńskie ô.) – jedno z
nojznańszych ludowych ôblyczyń Gōrnego Ślōnska. Uznawomy je za ogōlnoślōnskie
ludowe ôblyczynie (choby było nacyjonalnym).

kiecka,mazylonka - kiecka dugo do kostek, na knefliki z prawyj strony. Tam, kaj
bōły knefle, tam i bōła geldtasza. Jak kero Ślōnzoczka bōła bogatszo, to siy ta
kieca doła splisować, inkszy bōły proste. Zauobyczaj bōły jednyj farby. Ôd dołu
dowali pliśborty abo szczotki', coby siy ta kieca nie uwalić.

zopaska - fortuch, ôd pasa w dół. I niy bōło tak, coby ta zopaska ino kieca
osłaniōła, niy. Ôna bōła paradno. Lakowali na niyj blumy, coby siy synkom
przypodobać. Zopaskę dowało siy na wierzcheń.

kabotek - bioła bluzka, kero zakłodali pod jakla abo merynka bōła ino bióła i
prosto, nale tako, kero dowali pod wierzcheń bōła gryfniyjszo, haftowano.

wierzcheń - babsko westa na 5 kneflikōw, dokoła haftowano żakardowo tasiemka.
Wierzcheń bōł farby kiecki abo czōrny.

jakla - kaftan, żakiet, na knefle, na zadku duższo niźli z przodu. Miano je
podane na inksze godki np. łac. iacca abo niem. jacke - szaket. Jakla bōła
kraszono haftowanymi blumami abo koronkami. Jak miōła koronka doszyto do spodu,
to gōdali że to szpica. Nojbarzij paradno bōła czōrno, jedwabno jakla, w kerej
siy szło ino do kościōła nikaj indziyj. Tako jakla to tyż tajla weselnygo
ôblyczynio.

Pod kieckōm baby miōły nojmniyj dwiy spodnice, czyrwono i bioło. Pod niōm
zakłodały biołe galoty (choby batki z krauskami). Ślōnzoczka musiōła tyż mieć
kiēłbaśnica. Bōł to płōcienny wuszt na 5 – 10 cm ruby, w kery ciśli co kto miōł
piyrze abo wata. Baby to wieszōły dokoła pod kiecka, coby bōło wiynksze
"wciēncie i wygiēncie" w pasie, tako frelka bōła szwarniyjszo (durch ino aby siy
synkōm przipodōbać).

galanda abo (pl. korona śląska) paradny wiōnek, w kery ciśli blumy, błyskotki i
szlajfki.

szpigeltuch abo szaltuch- chusta turecko. Paradny plyjt cwistōwy abo jedwōbny.
Czōrno, haftowano na ziylono, czyrwono abo żōłto. Wielgo na 3 m x 1,5 m.

purpurka - paradno kwadratōwo chustka (bok kole 80 – 90 cm). Czyrwonyj farby.
Lakowano w blumki. Chodziōły (a nikere i chodzōm) w niëj wydany baby.

Na chopske ôblyczynie godajōm tyż ancug. Ôd wiyrchu chop miōł ôblyczony hut,
szaket (czōrny abo ciymnomodry), westa (tako jak szaket), biōła koszula,
jedwōbka pod szyja abo szlajfka, galot (jelenioki abo bizoki jeźli miōły bizy)
no i strzewiki zauobyczaj czōrne.

A strzewiki tyż mo nowe, niy chcōm mu siy łyskać, Bo na zadku tako dziura, mōgby
siy piys wys*ać.

Szaket to mo w same łaty, koszula niy dobro, A u lymca takiy strzympy jak
trowisia drōbno.

Kapudrocek tyż mo nowy, dość mu tam pasujy, Jydno skrzidło po kolana, drugiy
przistympujy.



https://szl.wikipedia.org/wiki/Richard_Holtze

Richard Holtze (rodz. 9 lutygo 1824 we Beuku, um. 27 styčńa 1891 we Katowicach)
– dochtůr medycyny, poseu do Reichstagu, wspůuzouožyćel mjasta Katowice, pjyrwšy
a dugoletni přewodńičůncy Rady Mjejskij Katowic.

Uod 1855 r. zaśadou we Zgrůmadzyńu Gminnym we kerym podyjmowou mynga inicjotyw
lo rozwoju Katowic, co mjou ajnflus na nadańy 11 wřeśńa 1865 r. krůlewskim
edyktym prow mjejskich Katowicom. Pjyrše wybory mjejskie uodboy śe 3 marca a 4
kwjetńa 1866 r. S 342 kandydatůw wybrano pjyršych 18 předstawićelůw.
Předstawićele ći pode přewodńictwym přewodńičůncygo kůmiteta wyborčygo dra
Richarda Holtze wybrali 14 moja 1866 pjyršy magistrat Katowic. Pjyršym
burmistřym mjasta Katowice uostou Louis Diebel ze Krapkowic, zastympcům
burmistřa Rossei a tyž 4 stouych radnych mjejskich (we 1875 r. podńeśůno jeich
ličba do 6). Richard Holtze uostou přewodńičůncym Rady Mjejskij.

We 1869 r. bůu wspůuzouožyćelym ložy wolnomularskij (Loge zum Licht im Osten zu
Kattowitz) a uostou jeij pjyršym kerowńikym. We 1873 uostou wybrany čuůnkym
prezydjům Rady Krysu Katowickigo, we 1877 r. posuym Sejmu Prowincyji Ślůnskij a
krům tygo kej čuůnek Partyje Nacyjowo-Liberalnyj posuym do Sejmu Pruskigo.
Wšyjske te funkcyje pouńiu do śmjyrći 27 styčńa 1891 r. Uostou pochowany na
starym kirchofje ywangelickim – terozki ul. Damrota. S inspiracyje wuadzůw
kůmůńistyčnych zbeščeščůno tyn kirchof, a we późńyjšych rokach teryn přeznačůno
pod budowa Bibljoteki Ślůnskij.



https://szl.wikipedia.org/wiki/Reinhold_Olesch

Reinhold Olesch (ur. 24 wřeśna 1910 we Zouynžu (terozki dźelńica Katowicůw), zm.
23 čyrwca 1990 we Kolůńiji) – ślůnski godkoznawca a slawista. Bou školořym we
Anabergu, a ńyskořyj we Ńiśe, kaj chodźjyu do Gizmazjům św. Marćina. We lotach
30. XX wjeku študyrowou filolůgja a fůnetyka suowjańsko na Uńiwersyteće we
Wjedńu. Badou a opisywou rostůmajte farby ślůnskij godki, kero uwažou za swojo
uojčysto godka. Opublikowou mjyndzy inkšymi: Die slawischen Dialekte
Oberschlesiens ("Suowjańske djalykty Gůrnygo Ślůnska"), Beiträge zur
oberschlesischen Dialektforschung – Die Mundart der Kobylorze ("Přičynek do
badańo nařečo gůrnoślůnskigo - djalykt Kobylořy"). W čas II wojny śwjatowyj
wćelůny do Wehrmachtu, po ńyj kontynuowou robota naukowo we Ńymcach. We 1975
přešou na pensyjo. W 1958 wydano we Ńymcach jygo dykcyonoř Der Wortschatz der
polnischen Mundart von Sankt Annaberg ("Dykcyonoř polskigo djalyktu Kobylořy s
uokolic Anabergu"). Krům ślůnskij, badou tyž inkše sowjańske godki, kej kašubsko
a rostůmajte djalykty Ůkrajiny. Bou doktorym honoris causa uńiwersytetůw: Adama
Mickewiča we Poznańu, Wyžšyj Šuli Pedagogičnyj we Uopolu a uńiwesytetu we
Sofiji.



https://szl.wikipedia.org/wiki/RA%C5%9A

Ruch Autůnůmije Ślůnska (pol. Ruch Autonomii Śląska, mjym. Bewegung für die
Autonomie Schlesiens) je czelodka założůno we styczńu 1990 roku uod perzůnůw ze
Gůrnygo Ślůnska. Uod 27 czyrwca 2001 mo sztatus stowarzyszyńo. Śedźibům uůnyj
czelodki je Rybńik. Głůwnym cwekem fůngowańo RAŚ je prziwrůcyńe autůnůmije lo
ślůnskigo wojewůdztwa, kero uůne mjoło we II Rzeczpospolityj, a podug RAŚ
ńyprowńe uodebranygo. Inksze postulaty RAŚ to wkludzyńe do szulůw regijůnalnyj
edukacyji, przidańy ślůnskij godce sztatusu regijůnalnyj godki a uznańy
Ślůnzokůw za mjyńszość narodowo lebo etńiczno, dźałańo lo chrůńyńo ślůnskij
tożsamośći a spůminańy t. mj. gůrnoślůnskij tragedyji - t. j. zdarzyńůw kere sam
bůły we rokach 1945-1950, jako fůngowańy uobozůw lo Ślůnzokůw (Uobůz Zgoda, COP
Jaworzno, Łambinowicy a inksze), gwołty, szlachtowańy a chabjyńe uod Czyrwjůnyj
Armiji, wywożyńy Ślůnzokůw, gł. hajerůw do przimusowych robotůw we grubach
DONBASu a dźołańe polskich służbůw bezpjeczyństwa.

Barzi znůme akcyje RAŚ: uorgańizowany roz do roku Marsz Autůnůmije, a akcyjo
"Mosz prawo deklarować ślůnsko narodowość" przed Wszechuobecnym Wykozym we 2002
roku.

We samorzůndowym wotůngu we Polsce we 2010 roku dostoł 8,49% welowań a dostoł
trzi mandaty do Wojewůdzkigo Sejmiku we ślůnskim wojewůdztwje.

RAŚ wydowo cajtůng "Ślůnsko Szwalbka". RAŚ noleży tyż lo Swobodnygo Sojuszu
Ojropejskigo.



https://szl.wikipedia.org/wiki/Qele_Qele

Qele Qele (uorm. - Քելե Քելե - uoznoczo: dali dali, wym. [kʲɛ'lɛ kʲɛ'lɛ]) to
śpjywka uod Sirusho, kero reprezyntowała Armyńijo na Kůnkurśe Śpjywki Ojrowizyje
2008. Artystka sama napisała słowa śpjywki, muzyka skůmpůnowoł H.A.
Der-Howagimjan. Śpjywka je blank po angelsku, kej ńy liczyć intra a słůw qele
qele. Jako gatůnek połůnczo we śe cechy popu a uormjańskij ludowyj muzyki.

Wybrano jům 13 merca 2008 we krajowych welůngach śpjywki repryzyntujůncyj, po
absztimůngu. Do śćisłygo krajowygo finału dostało śe 4 nojpopularńijszych
śpjywokůw a śpjywoczek ze cołkij Armyńije. Bez SMS-absztimůng a nůmery
ekszpertůw ze żyri podjůno decyzyjo, co to Qele Qele bydźe forszlagym na Śpjywka
lo Ojropy we Belgradźe. Zarozki po tym, Sirusho sztartnůła kůncertowo sztreka po
Belgiji. Przijůno ja tam fest ćepło. Bůła tyż we Lůndyńe, Paryżu, Pradze a
Berlińe. We finale śpjywka dostała 4. plac, zebrał tyż 199 pkt., we půłfinale
mjała drugi plac a 139 pkt. Śpjywka uotrzimała maksymalno nota (12 pkt.) uod:
Francyje, Belgije, Ńiderlandůw, Grecyje, Rusyje, Czeskij Republiki, Gruzyje a
Polski.

Tytuła Qele Qele uoznoczo gynau "łaźić" lebo "maszyrować", kere je wźůne ze
starouormjańskigo słowa, dźiśo używanygo we slangu. Kej pisała słowa śpjywki,
Sirusho průgowała uprośćić tekst jako ino śe dało, coby bůł uůn wpadajůncy we
ucho a idyjalny do tůńca. Bez jaki uokres czasu Qele Qele bůło podle bukmacherůw
nojchyntliwjyj uobsawjanům do roli wygranygo śpjywkům.



https://szl.wikipedia.org/wiki/Punktowaniy_w_japanerskym_mahjongu

Prawidła pōnktŏwaniyŏ we japōńskim madżōngu sōm użiwane we Japōńskim madżōngu,
szpil lŏ sztyrych szpilerŏw, popularnŏ we Japōniyji. Regle ôstały ôrganizŏwane
ôd ôkresu Taishō do ôkresu Showa. Systym pōnktŏwaniyŏ użiwo kryteryji
struktualnych jakŏ bonus. Szpilerzy zaczinajōm ze 20,000 do 30,000 pōnktŏw.
Pōnkty sōm liczōne bez badyle 10,000 pōnktŏwy, 5,000 pōnktŏwy, 1,000 pōnktŏwy a
100 pōnktŏwy. Gra siye czynstŏ kōńczy kej gracz niy mŏ już pōnktŏw, tŏ sytuacyjŏ
mjanuje siye hakoten, eli "prŏżna szachtla badyli."

Sōm dwa kryteryjã ôbliczaniyŏ pōnktŏw po wygranej rynce: rachowaniye han a
rachowaniye fu.Hanje to jednŏstka wartŏściy yaku, kiere sōm wzŏrōma a warōnkōma
rynki. Fu je wartŏściyōm meldōnku, czekŏcza a "wychodzeniyŏ".

We przipadku remisu, pōnkty sŏm rŏzliczane bez regiel nō-ten bappu. We przipadku
kary, pōnkty sŏm rŏzliczane bez prawidłŏ chombo.

Cołkŏwitŏ wartŏść han (飜) ze kalkulacyje wszytkich yaku (役) we rynce. Kŏżdŏ dora
we rynce (ドラ) zwiynksza han. Dora niy je zaliczanŏ jakŏ yaku, a rynka niy mŏże
być wygranŏ bez yaku nŏwet eźli mŏ wyrfle dory.

Eźli je wiyncyj mŏżliwŏściy złŏżeniyŏ rynki, nojbarzij wartŏściyŏwe siye ôbierŏ.
Dejma na tŏ, rynka mŏże być ryanpeikou (二盃口) abo chītoitsu (七対子), ryanpeikou je
trzi han a chītoitsu je dwa han, ryanpeikou je wybranŏ do ôbliczaniyŏ.

Eźli rynka mŏ 5 han abo wiyncyj, to zŏwżdy je liczŏne ze tabuli manganã (満貫) a
niy trza liczyć fu.

[Trzi han ze 70 fu abo wiyncyj] a [sztyry han ze 40 fu abo wiyncyj] dajōm mangan
a niy trza liczyć fu.

Kej je mogebnŏść, iże rynka mŏ wiyncyj niże 2,000 EP, to pōnkty sōm ôgraniczōne
do 2,000 a mjanujōm siye mangan (満貫). Rynka 5-ciyu han abo wiyncyj je zŏwżdy
liczōne jakŏ zorty manganã. We tych przipadkach niy liczy siye EP.

Jedyn han niy stykniye na manganã , abo 110 fu × 2(2+1) = 880 < 2,000. (S jednym
hanem, 110 fu je maksimōm.)

Dwa han niy stykniye na manganã, abo 110 fu × 2(2+2) = 1,760 < 2,000. (Ze dwōma
hanami, 110 fu je maksimōm.)

Czasym zdarzi siye iże mur skōńczy siye przed wyranōm szpilera, ôstawiajōnc 14
wyrfli ze trupiyegŏ muru. Ta sytuacyjŏ mjanuje siye Remisem ze wykŏńczyniya. We
tym przipodku, pōnkty mŏgōm być dane abo ôdebrane s rync tenpai abo nōten. Za
kŏżdy remis ze wykōńczyniya, kej ôjciyec (wschŏd) je w tenpai zwiynkszŏ siye
liczniyk.

Tenpai (聴牌) ôznaczŏ jedyn wyrfel do wygraniyŏ. By być we tenpai, rynka niy musiy
mieć zŏdnygŏ yaku. Kej rynka je niy tenpai, sytuacyjŏ mjanuje siye nōten (ノー聴:
nō s ynglickiegŏ "niy" a ten lŏ tenpai).

Szpilerzy muszōm pokŏzŏć tenpai when kej rynka je remisym tyż kej dyklarŏwali
riichi.

Gracze dostajōm abo bulōm podle reglã nō-ten bappu (ノー聴罰符; fu kara za nōten) w
sposŏb tyn po remisiye:

We wiynkszŏściy prawideł, kej ôjciyec je nōten, ôjciyec je zmieniyany a wiyatyr
tyż. Atoli eźli je to ôstatniyŏ rynka rundy, w niykierych reglach szpil siye niy
kōńczy kej ôjciyec dyklaruje nōten.

Kej na stŏle sōm badyle liczniykã (honba) , wygrōny dostaje 300 pōnktŏw wiyncyj
za kŏżdy liczniyk. Honba (本場) je jydnŏstkōm kōntinualnōm ôjcã, a akuratniye, hon
(本) je jydnŏstkōm numyrycznōm, a ba (場) znŏczy scena.

Je prawidłŏ iże trza miyeć 2 han abo wiyncyj by wygrać kej je 5 badyli honba, co
mjanuje siye ryanhan-shibari (二飜縛り).

We ôpcjōnalnym reglu wareme (割れ目, ワレメ), szpiler przi murze przyrwōnym, dŏstŏje a
buli 2x wiyncyj pōnktŏw. Sōm ône zwiynkszane pŏ dŏdaniyu pōnktŏw honba. Czynstŏ
je mjanŏwane oya-ware (親割れ; wareme ôjca) kej szpiler je tyż ôjcem.

Podle prawidła chombo (チョンボ, 錯和 abo 冲和), szpiler buli tele samŏ co mangan do
kŏżdygŏ gracza. Bajtel buli 4,000 do Ôjca a 2,000 do reszty, a ôjciyec 4,000 do
kŏzdygŏ. Chombŏ siye zdŏża kej:

Po skōńczŏnyj grze, pōnkty ôd trzych graczy kej niy wygrŏli sōm zaôkryglane do
1,000. Pōnkty wygranygŏ sōm rŏżnicōm 120,000 (30,000 × 4) a cołkŏwitōm sumōm
pōnktŏw 3 pozôstołych szpilerŏw. Te liczby sōm dziylōne bez 1,000, a 30 je
odejmiynte ôd tygŏ. Suma pōnktŏw kōńcŏwych wynŏsiy 0. We wiynkszŏści przipadkŏw
dŏdaje siye uma eli dŏdatkŏwe pōnkty kōńcŏwe. (Piyrszy +20, Drugi +10, Trzyciy
-10, Szwŏrty gets -20)



https://szl.wikipedia.org/wiki/Pr%C5%AFm%C5%84icki_djalekt

We tych djalyktach ńy mo sypjelyńo. Downe duge a godajům we ńych: ou, oeu abo eu
(zoulyty, čekoeu, w treuwje). Na kůńcu traći śe spůuguoska nosowo, kero śe mjyńi
we nosowo farba uod samoguoski (drugim, mům, kůńům čyto śe kej drugi, mů, kůńů
ze samoguoskům nosowům na kůńcu). Nosowe a můmy sam po mjynkich i twardych
spůuguoskach a na kůńcu (prandko, kśandza, zrobjam). Tymaty sům wyrůwnane i we
řečowńikach (jelyńy, kej baby) i we přimjotńikach (stari, kej tůńi). Před
spůuguoskůma mjynkimi we postřodku pokozuje śe j (kojśćůu) – je to fynůmyn
mjanowany antycypacyjům mjynkośći.

Jedńi ludźe mjeli jednam cůrkam, a ta cůrka chćaua mjeć kawalyra ze bany. No i
tak śe znejdli dwa ty kawalyry. Uoba byli ze bany. Ale uůna byua bardzo
wymyjślatou. Jednygo by byua chćaua ze tich dwůch. I tak powjedźaua. Jednymu
byuo Jůzek, a jednymu Karlik. I přišeu dźiś wječůr Karlik, a tyn sům wječůr
godźinam ńeskoři přišeu Jůzef, a jedyn uo drugim ńe wjedźou. A ti dźouše byuo
Kajśka. I kej přišeu tyn Karlik na ty zoulyty, ta Kajśka mu padaua: »Karličku,
ejźli to učyńiš, co jou bydam chćaua, to byńdźeš můj«. A Karlik powjedźou: »ńech
jest, co chce, jou wšystko zrobjam« (Uynžce).

Antek i Francek robjyli u dwůch śoduoeúkůw i ńy mjeli co jejś. I smůwjyli se,
iže tyn jedyn śoduoeúk moeu na gůře uořechi, a tyn drugi moeu we chlywiku
wjepřka. I smůwjyli se tak, iže jedyn půdźe po tygo wjepřka, a drugi po uořechi,
a we zwůńicy we kojśćele śe zyjńdům. Francek nabroeu worek uořechůw i čekoeu we
kojśćele na Antka, a Antka zuapoeu śoduoeúk na wjepřku. Francek čekoeu we tyj
kojśćele na Antka i tam přebjyroeu ty uořechi. Rano uo pjůntyj šeu kojśćelny
zwůnić jučšńam i suyšou tam šuščeć. I šeu dů dům i powjedźöu kobjyće, iže tam ńe
idźe iś, bo tam kojśćůma řańźi (Kjyrpjyń).



https://szl.wikipedia.org/wiki/Pjotrowicy_(Katowicy)

Pjotrowice (mjym.:Petrowitz) – pouedńowo tajla Katowic, kero razym s Uochojcym
robi dźylńica Pjotrowice-Uochojec. Je uůna pouožůno ůng. 7 km uod cyntrům.

Bez Pjotrowice puynům dořyča dwůch wjelgich ślůnskych řyk: Ślepjotki, kero je
dořečym Uodry a Mlyčnyj, kero půźńij wpado do Wisuy. Bez Pjotrowice přeuaźi
pouedńik 19° dugośći geůgrafičnyj wschodńij. Pjotrowice majům grańica uod
zachodu s Zařyčym, uod půunocy s Ligotům a Zadolym, uod wschodu s Uochojcym, na
uod pouedńo s Kostuchnům. Wysokość nad půźomym mořa mjyńi śe uod 266 m do 320 m
.

Pjyrše ślady uobecnośći ludźi na teryńe pjotrowic sům s uokrysu nyjolitu (ůng.
5000 lot nazod). W středńowječu Pjotrowice razym s Podleśym a Zařečym
wystympowouy kej Uůńičowy. Nojwčeśńijše godańy uo Pjotrowicach je s 1287 roku.
Do XVII stolećo Pjotrowice mjouy uobšor moc wjynkšy ańiželi terozki. Podug
zachowanych dokůmyntůw wjeś grańičyua bezpostředńo s Mysuowicůma, Zouynžym a
Kuźńům Bůguckům (dźiśijše Cyntrům). W XIX wjeku we Pjotrowicach mjyškouo ůngyfer
800 ludźi. We 1818 zouožůno sam pjyršo šula. W 1874 Pjotrowice razym s
Kostuchnům a Uochojcym twořiuy Amtsbezirk (gmina). Uod 1951 Pjotrowice začůnuy
půmjyńać śe ze wśi rolńičyj na baři industryjalno. We 1910 mjyškouo we ńich přez
3500 ludźi. Po pjyršyj wojńy śwjatowyj Pjotrowice trefiuy do Polski a bouy we
Autůnůmičnym Wojewůdztwje Ślůnskim. Pů drůgij wojńe śwjatowyj začůnto sam
budować bloki. W 1951 roku wuůnčůno couke Pjotrowice do Katowic.

Na Pjotrowicach je banhow a wynzyu banowy, we kerym lyńije kolyjowe rozuažům śe
we dwje strůny: do Bjylsko-Bjouyj a Rybńika. Bez Pjotrowice leći droga krajowo
81 Katowice - Wisua. Na dźylńicy je tyž 9 přistankůw autobusowych s kerych do śe
dojechać do wjynkšośći dźylńic Katowic, a tyž do Tychůw, Rudy Ślůnskij, Mikouowa
a Čeladźi.



https://szl.wikipedia.org/wiki/Pjotrowice_(Katowice)

Pjotrowice (mjym.:Petrowitz) – pouedńowo tajla Katowic, kero razym s Uochojcym
robi dźylńica Pjotrowice-Uochojec. Je uůna pouožůno ůng. 7 km uod cyntrům.

Bez Pjotrowice puynům dořyča dwůch wjelgich ślůnskych řyk: Ślepjotki, kero je
dořečym Uodry a Mlyčnyj, kero půźńij wpado do Wisuy. Bez Pjotrowice přeuaźi
pouedńik 19° dugośći geůgrafičnyj wschodńij. Pjotrowice majům grańica uod
zachodu s Zařyčym, uod půunocy s Ligotům a Zadolym, uod wschodu s Uochojcym, na
uod pouedńo s Kostuchnům. Wysokość nad půźomym mořa mjyńi śe uod 266 m do 320 m
.

Pjyrše ślady uobecnośći ludźi na teryńe pjotrowic sům s uokrysu nyjolitu (ůng.
5000 lot nazod). W středńowječu Pjotrowice razym s Podleśym a Zařečym
wystympowouy kej Uůńičowy. Nojwčeśńijše godańy uo Pjotrowicach je s 1287 roku.
Do XVII stolećo Pjotrowice mjouy uobšor moc wjynkšy ańiželi terozki. Podug
zachowanych dokůmyntůw wjeś grańičyua bezpostředńo s Mysuowicůma, Zouynžym a
Kuźńům Bůguckům (dźiśijše Cyntrům). W XIX wjeku we Pjotrowicach mjyškouo ůngyfer
800 ludźi. We 1818 zouožůno sam pjyršo šula. W 1874 Pjotrowice razym s
Kostuchnům a Uochojcym twořiuy Amtsbezirk (gmina). Uod 1951 Pjotrowice začůnuy
půmjyńać śe ze wśi rolńičyj na baři industryjalno. We 1910 mjyškouo we ńich přez
3500 ludźi. Po pjyršyj wojńy śwjatowyj Pjotrowice trefiuy do Polski a bouy we
Autůnůmičnym Wojewůdztwje Ślůnskim. Pů drůgij wojńe śwjatowyj začůnto sam
budować bloki. W 1951 roku wuůnčůno couke Pjotrowice do Katowic.

Na Pjotrowicach je banhow a wynzyu banowy, we kerym lyńije kolyjowe rozuažům śe
we dwje strůny: do Bjylsko-Bjouyj a Rybńika. Bez Pjotrowice leći droga krajowo
81 Katowice - Wisua. Na dźylńicy je tyž 9 přistankůw autobusowych s kerych do śe
dojechać do wjynkšośći dźylńic Katowic, a tyž do Tychůw, Rudy Ślůnskij, Mikouowa
a Čeladźi.



https://szl.wikipedia.org/wiki/Pary%C5%BE

Paryž (fr.: Paris) – stolica a nojwjynkšo aglůmeracyjo Francyje, pouožůno we
cyntrům Basynu Paryskigo, nad Sekwanům (La Seine). Mjasto stanowi cyntrům
polityčne, ekůnůmične a kulturalne kraju, jydno s 10 nojwjynkšych we Ojropje.
Znojdujům śe sam lične zabytki a atrakcje turystyčne, co powoduje, aže Paryž je
co roku uodwjydzany bez wjela miljůnůw turystůw.

W grańicach admińistracyjnych Paryža zamješkuje přez 2 mln uosůb (podug spisu
ludnośći s 2005 bůuo to 2 153 600), nale we coukym zespole mjejskym juž přez 12
mln (w 2007 paryskům přestřyń aglůmeracyji zamješkiwouo 12 067 000 uosůb). Paryž
stanowi tym samym drůgo co do wjelgośći pod wzglyndym ličby ludnośći
aglůmeracyjo we Uńji Ojropejskij, po Lůndyńy.

Paryž, kery je uosobnym departamyntym uo nůmeře 75, je jydnočeśńy stolicům
rygjůnu admińistracyjnygo Île-de-France.

Mjasto mo ukuod kůncyntryčny s rozchodzůncymi śe gwjaźdźiśće bulwarůma. Jygo uoś
stanowi wćynto dolina Sekwany, kera dźeli Paryž na dwje tajle: prawobřežno
(půunocno) Rive Droite a lewobřežno (pouedńowo) Rive Gauche.



https://szl.wikipedia.org/wiki/Parabola_GNU/Linux

Parabola GNU/Linux – zorta linuksowo uoparta uo Arch Linux, je mogebne uodpalić
uůnom na kůmputer s architekturůma i686, x86 64 a tyż, we uodrůżńyńu od Arch
Linuksa na mips64, uůżywa uůna ino swobodnygo uoprogramowańa. Kej we Archu
Parabola GNU/Linux to dystrybucyjo, kera mo być łatwa we konfiguracyji a we
użytkowańu. Łatwość ta ńy je uośůngana bez sroga wjelość graficznych
konfiguratorůw, a bez dobrze rozmjyszczůne a konstruowane pliki konfiguracyjne,
skrypty a programy. Parabola GNU/Linux to jedna ze dystrybucyji wymjyńonych uod
Free Software Foundation kej fest do porzůndku swobodne dystrybucyje.

"Umowa społeczno projektu Parabola GNU/Linux je wyrozem zaangażowańo we tworzyńe
dystrybucyji uoprogramowańo cuzamen ze społecznośćům swobodnygo uoprogramowańa
uoraz uůnyj używoczomi we szczygůlnośći. Ze tygo powodu, naszo umowa społeczno
durś bydźe lazła za filozofijům swobodnyj wjedzy. Wszyjske sprowyjyńa do tyj
umowy społecznyj muszům być zgodne s duchym Ruchu Swobodnygo Uoprogramowańo.

Parabola użiwo ino blank swobodnygo uoprogramowańo ze uoficjalnych repozytoryjůw
Archa lo architektur i686 a x86_64. Krům tygo lo ńy blank swobodnych paketów,
tam gdźe to możebne użiwo własnych zamjenńikůw, lo bajszpila kernel Linux-libre
mjast standardowygo kernela Linux.

We proceśe filtrowańo uostoło śymńyntych ůngyfer 400 paketůw ze repozytoryjůw
Archa kere ńy poradzům wymagańům FSF dotyczůncych swobodnygo uoprogramowańo.

Uod anfanga roku 2011 hakery Paraboli zapoczůnkowoli wywijoć wersyjo tyj
dystrybucyji lo kůmputrůw, kere użiwajům rozwijanygo we Chinach procesora
Loongson.

Sům dwa kńify nainsztalowańo Paraboli: systym tyn możebne je nainsztalować ze
uobrozůw ISO abo eli systym Arch Linux je uż nainsztalowůny, je mogebne
przemigrować do Paraboli bez půmjana repozytoryjůw Archa na repozytoryjo
Paraboli, uoroz insztalujůnc paket your-freedom, kery konfliktuje ze kożdym
znůmym ńyswobodnym paketem, kery ńy mo swojygo uodpowiedńika we repozytoryjach
Paraboli.



https://szl.wikipedia.org/wiki/Pani%C3%B3wki

Pańůwki (pol. Paniówki, ńym. Klein Paniow, čes. Paniovki) – wjeś souecko we
Polsce pouožůno we Ślůnsku, we kryśe gliwickim, we gmińe Gerautowice.

Pańůwki sůmśadujům ze Chudowym, Mikouowym, Přišowicůma, Zobřym, Borowům Wśům a s
Pańowůma. Sům bezmaua we cyntrům Gůrnoślůnskigo Uokryngu Industryjnygo GOP. Bez
drůga krajowo 44 uůnčům dwa nojwjynkše mjasta we uokolicy Katowice ze Gliwicůma
a Knurowym.

Pańůwki podug ńykerych zdřůduůw sům starše ańiželi sůmśedńe Pańowy. Dokůmynta ze
1361 roku naškryflano bez Kaźimjeřa Wjelgigo wymjyńo Pańůwki Paniowki in terra
Bythomiensis. Půźńi zouožůno gmina Pańůwki. Pańůwki nolozuy śe we grańicach
państwa pruskigo a potym Ńymcůw. Atoli wjynkšość mjyszkańcůw bůua narodowośći
polskij. Po wojńe Pańůwki bůuy zaś nazod we Polsce, kaj stouy śe tajlům
wojewůdztwa katowickigo. Dźiśo juž ale noležům do Ślůnska, a do gminy
Gerautowice.

Parafijo Pańůwki istńije uod 1936 roku. Podwjela powstoua, wjerńi chodźili do
kośćoua we Pańowach kery bůu kośćouym filjalnym parafije we Bujakowje.

Uročyste pośwjyncyńy kośćoua bůuo 26 listopada 1936 roku, zaś 28 grudńa 1945
roku powouano kuracyjo Pańůwki, do keryj přyuůnčono tyž sůmśedńo parafijo
Chudůw. 2 grudńa 1951 roku uoddano do užytku fara, a we 1990 roku kaplica
pogřebowo.

Krům šuli we Pańůwkach je tyž śwjetlica środowiskowo we kery sům zajynća lo
bajtli i modych: nauka špilańo na instrumyntach muzyčnych (keyboardźe, gitaře
klasyčnyj, gitaře basowyj), půmoc we nauce a inkše. Śwjetlica je we ńydowno
wyremontowanym budynku staryj šuli we kerym je tyž filijo gminnyj bibljoteki
publičnyj, ostřodek zdrowjo a amt soutysa.

We Pańůwkach je Ludowy Klub Športowy Tempo Pańůwki, kery špilo terozki we klaśe
uokryngowyj grupie IV katowickij. Je tyž muodźežůwka. Planuje śe tyž zouožyńe
družyny śatkarskij chopůw.(do 2010 r.)

Stadjůn: we fazie projektowańo, nojpewńyj bydźe postawjůno jydna trybuna ze 400
zicplacůma, bez zadašyńo, projekt bydźe nojpewńyj finansowany ze fundušy
"projekt Euro 2012" abo ze unijnych dotacyji. Ńy som wyklučyńi prywatńi
sponsořy.

Bez wjeś přeuaźi droga krajowo 44. Fest ńydoleko uod wśe sům dwa zjazdy na
autobana A4.

Dobro kůmunikacyjo drogowo pozwalo wśi na leki dostymp do poru wjynkšych mjast
we uokolicy, m.in. Gliwic, Katowic, Zobřa a Mikouowa.

Bez wjeś ježdžům autobusy KZK GOP (lińje 41, 120, 669, 936) , MZK Tychy (lińja
33) a PKS Rybnik.



https://szl.wikipedia.org/wiki/Pakist%C5%8Dn

Pakistan, Islamsko Republika Pakistanu (ang. Islamic Republic of Pakistan; urdu
trl. Islāmī Jamhūriyat Pākistān, trb. Islami Dźamhurijat Pakistan) – państwo we
pouedńowyj tajli Azyje, pouožůne nad Mořym Arabskym.

Wjynkše mjasta: Karači, Lahaur, Faisalabad, Rawalpindi, Pešavar, Kweta, Multan,
Bahawalpur, Sakkhar, Hajdarabad.

Nojwyžšy půnkt: K2 8 611 m n.p.m., nojńižšy půnkt Uocean Indyjski 0 m
Ferwaltůngowy tajlůng: 4 prowincyje, 1 terytorjům stouečne i 1 terytorjům
plymjynne. Pakistan rośći pretynsyje do terytorjům Džammu i Kašmir – spornygo s
Indjamůma; spůr uo tyn uobšar uod lot 50. XX wjeku stanowi zařewje powažnygo
kůnfliktu mjyndzypaństwowygo. S kuli tych roščyń statystyka pakistańsko podowo
wjynkšy uobšar państwa – 896 145 km².

Religje: Islam (97%, we tym 77% sůnńići i 20% šyići), wyznańa chřeśćijańske
(1,6%), hinduizm (1,5%), buddyzm, śikhizm.

Skuod narodowośćowy : Pyndžabčycy (48%), Sindhowje, Beludžowje, Paštůńi,
uchodźcy s Afgańistanu.



https://szl.wikipedia.org/wiki/Pa%C5%84%C5%AFwki

Pańůwki (pol. Paniówki, ńym. Klein Paniow, čes. Paniovki) – wjeś souecko we
Polsce pouožůno we Ślůnsku, we kryśe gliwickim, we gmińe Gerautowice.

Pańůwki sůmśadujům ze Chudowym, Mikouowym, Přišowicůma, Zobřym, Borowům Wśům a s
Pańowůma. Sům bezmaua we cyntrům Gůrnoślůnskigo Uokryngu Industryjnygo GOP. Bez
drůga krajowo 44 uůnčům dwa nojwjynkše mjasta we uokolicy Katowice ze Gliwicůma
a Knurowym.

Pańůwki podug ńykerych zdřůduůw sům starše ańiželi sůmśedńe Pańowy. Dokůmynta ze
1361 roku naškryflano bez Kaźimjeřa Wjelgigo wymjyńo Pańůwki Paniowki in terra
Bythomiensis. Půźńi zouožůno gmina Pańůwki. Pańůwki nolozuy śe we grańicach
państwa pruskigo a potym Ńymcůw. Atoli wjynkšość mjyszkańcůw bůua narodowośći
polskij. Po wojńe Pańůwki bůuy zaś nazod we Polsce, kaj stouy śe tajlům
wojewůdztwa katowickigo. Dźiśo juž ale noležům do Ślůnska, a do gminy
Gerautowice.

Parafijo Pańůwki istńije uod 1936 roku. Podwjela powstoua, wjerńi chodźili do
kośćoua we Pańowach kery bůu kośćouym filjalnym parafije we Bujakowje.

Uročyste pośwjyncyńy kośćoua bůuo 26 listopada 1936 roku, zaś 28 grudńa 1945
roku powouano kuracyjo Pańůwki, do keryj přyuůnčono tyž sůmśedńo parafijo
Chudůw. 2 grudńa 1951 roku uoddano do užytku fara, a we 1990 roku kaplica
pogřebowo.

Krům šuli we Pańůwkach je tyž śwjetlica środowiskowo we kery sům zajynća lo
bajtli i modych: nauka špilańo na instrumyntach muzyčnych (keyboardźe, gitaře
klasyčnyj, gitaře basowyj), půmoc we nauce a inkše. Śwjetlica je we ńydowno
wyremontowanym budynku staryj šuli we kerym je tyž filijo gminnyj bibljoteki
publičnyj, ostřodek zdrowjo a amt soutysa.

We Pańůwkach je Ludowy Klub Športowy Tempo Pańůwki, kery špilo terozki we klaśe
uokryngowyj grupie IV katowickij. Je tyž muodźežůwka. Planuje śe tyž zouožyńe
družyny śatkarskij chopůw.(do 2010 r.)

Stadjůn: we fazie projektowańo, nojpewńyj bydźe postawjůno jydna trybuna ze 400
zicplacůma, bez zadašyńo, projekt bydźe nojpewńyj finansowany ze fundušy
"projekt Euro 2012" abo ze unijnych dotacyji. Ńy som wyklučyńi prywatńi
sponsořy.

Bez wjeś přeuaźi droga krajowo 44. Fest ńydoleko uod wśe sům dwa zjazdy na
autobana A4.

Dobro kůmunikacyjo drogowo pozwalo wśi na leki dostymp do poru wjynkšych mjast
we uokolicy, m.in. Gliwic, Katowic, Zobřa a Mikouowa.

Bez wjeś ježdžům autobusy KZK GOP (lińje 41, 120, 669, 936) , MZK Tychy (lińja
33) a PKS Rybnik.



https://szl.wikipedia.org/wiki/P%C5%99ibo%C5%99e_(wojew%C5%AFdztwo_zachod%C5%84op%C5%AFmorske)

Wspůłrzyndne: 53°40'49" N 15°34'27" E53.6802778 15.5741667 (Prziborze
(zachodńopůmorske wojewůdztwo))

Prziborze (pol. Przyborze, mjym. Piepenberg, Piepenhagen, Pipihoga) – wjeś we
Polsce, położůno we zachodńopůmorskim wojewůdztwje, we łobeskim kryśe, we gmińe
Łobez, kero bezpostrzedńo mo grańica ze sztadym Łobez. Dźydźina je składowům
tajlům szołtystwa Dalno. Zorta dźydźiny to hulicůwka, wszyjske důmy rozlygowane
sům prosto po jednyj drůdze.

Prziborze leży ůngyfer 7 kilomyjtrůw na půłnoc uode Łobza, na Łobeskij Wyżce. Na
zachůd uod Prziborzo płyńe rzyka Rega, ńydaleko nojduje śe tyż jeźoro Karwowo.

Prziborze rozlygowane je na wjyrszku uo ćyntych rantach (dyńiwelacyjo růwno śe
ńykej do 50 myjtrůw). Teryn, na kerym leży dźydźina, je wschodńim brzygym doliny
Regi. Jak jynoż śe kůńczům wszelake prziborske důmy, zaczyno śe strůmy rant,
kery je uobserwacyjnym půnktym na becyrkowe stawy a lasy.

Wjozdym do wśi je aleja ze uobuch strůnůw uobrůśńynto strůmůma. Je uůna uodnogům
wojewůdzkij cesty nr. 148, kerům idźe dojechać do peryferyjnych hulicůw Łobza
(ul. Nowe Osiedle). Uod tyj hulicy drůga do wśi je růwnako 5,5 kilomyjtrůw - ze
czygo gynau 2 km je to dojozd bez aleja.

Do Prziborzo prowadźi tyż polno cesta, kero przebjygo bliżno uode wsi Dalno.
Zarozki na poczůntku dźydźiny krziżuje śe ze głůwnům drůgům.

Je sam tyż inkszo cesta ze uobuch strůnůw uobrůśńynto brzozůma, klůnůma a
wjerzbůma, kero prowadźi do Regi, a tamstůnd drzewjanny most skroco drůga nad
jeźoro Karwowo.

Nojbliższy banhow to banowo stacyjo Łobez. Do nojbliższyj lotńiczyj hawyny -
Sztetin-Golyńůw - je 64,7 kilomyjtrůw.

Dokůmynta za pjyrsze spůminajům uo Prziborzu we XVI stoleću. Uod Strzedńich
Storoczůw aże do XIX stolećo wjeś bůła lynnym rycerskim szlacheckij familije
Borkůw. We 1945 przelozła we pośadowańy rodu Rohrschneider.

We rokach 1975-1998 mjejscowość bůła położůno we sztetińskim wojewůdztwje. Za
czasůw Polskij Ludowyj Republiki, nojdowoł śe sam Państwowy Rolny Statek (PGR),
kery wroz ze upodkym systymu zaczůn mjyńić śe we rujina a dźiśo stojům eszcze
uůnygo uostatki, uodgrodzůne a przirychtowane do rozebrańo.

We uostatńich rokach do śe uoboczyć sroge ślatywańy wjelośći ludźůw we wśi,
znamjyńńy skuli ymigracyje do bliskigo Łobza. Wjynkszość důmůw stoji pusto,
widźalno tajla wykorzistywano je jedźińy we czaśe feryjůw jako důmki letńiskowe.
Prziborze połńi terozki jedźińy mjyszkalno fůnkcyjo, Prziborzany robjům wjync
poza dźydźinům. Ńy mo sam ańi szuli a tutejsze bajtle chodzujům do szuli we
Łobźe, kaj klůdzům śe autobusym.

Prziborze ńy je dźydźinům, kero echt je nastowjůno na turystyka. Ńy mo sam
noclegowyj baze. Je we ńi ale pora zachůw, kere skiż swoji gyszichty můgům być
lo turystůw interesantne.

Na kraju wśi znojdujům śe uostatki wańelickigo smyntorza, kery założyli we XIX
st. Zachowały śe żeliwne krziże, nojstorszy ze 1862 r. Nojstorszy grůb pochodźi
ale ze 1858 r. Sům tam ale pogracańi ńy ino Mjymcy, nale tyż Poloki (kerzi lyżům
barzi na poczůnku kerchůwa). Nojuostatńijszy pochůwek uodbůł śe sam we 1953
roku.

Kyrhof tyn znůmy je tyż ze stanowisko ajnfachowygo efoja. Źelina aże po korůny
uoploto strůmy pnůnczůma uo rubośći ramjyńo dorosłygo czowjeka. Skuli tygo, co
je to źelina dycki źylůno, nojlepi je widźalno we źimje, kej ńy mo inkszych
zaroślůw mjyndzy strůmůma a krziżůma.

We becyrku Prziborzo wystympujům tyż klify nad Regům, dochodzůnce ańi do 50 m.
Na połedńu uod zabudowańo mjyszkalnygo spoczywo naćepńynty grańitowy kamjyń uo
szyrzce 9,1 m, przitransportowany sam ze Skandynawije przed kilkůnastůma tyś.
rokůw. Akuratne rozlygowańy kamjyńa je na połedńe uod mjyszkalnych stowjyńůw, we
downym szczyrkowym wyrobisku.

Becyrk Prziborzo je wykorzistywany lo nauczańo a uprowjańo lotńarstwa. Durch
wjejům sam połedńowe a zachodńe wjatry a Rega mo wysoki trawjast brzyg, co je
fest půmocne lo tyj zorty szportu.

We czas źimy używo śe zboczůw a rantůw Prziborzo do narćarskich a saneczkowych
zjozdůw.

Bez Prziborze prowadźi modro kołowo cesta, kero mo prezyntować roztomajte formy
rzeczne Regi. Cesta przebjygo bez půłnoc wśi, kole kerchůwa a złaźi na strůmy
krej. Na traśe cesty pokozany je kamjyń a wzgůrze lotńorzůw. Cołko cesta mo swůj
anfang we becyrku jeźora Karwowo, kůńczy śe bliżno uode grańice Nadleśnictwa
Łobez a Resko.



https://szl.wikipedia.org/wiki/P%C5%8Dnkt%C5%8Fwaniye_we_jap%C5%8D%C5%84skiym_mahjongu

Prawidła pōnktŏwaniyŏ we japōńskim madżōngu sōm użiwane we Japōńskim madżōngu,
szpil lŏ sztyrych szpilerŏw, popularnŏ we Japōniyji. Regle ôstały ôrganizŏwane
ôd ôkresu Taishō do ôkresu Showa. Systym pōnktŏwaniyŏ użiwo kryteryji
struktualnych jakŏ bonus. Szpilerzy zaczinajōm ze 20,000 do 30,000 pōnktŏw.
Pōnkty sōm liczōne bez badyle 10,000 pōnktŏwy, 5,000 pōnktŏwy, 1,000 pōnktŏwy a
100 pōnktŏwy. Gra siye czynstŏ kōńczy kej gracz niy mŏ już pōnktŏw, tŏ sytuacyjŏ
mjanuje siye hakoten, eli "prŏżna szachtla badyli."

Sōm dwa kryteryjã ôbliczaniyŏ pōnktŏw po wygranej rynce: rachowaniye han a
rachowaniye fu.Hanje to jednŏstka wartŏściy yaku, kiere sōm wzŏrōma a warōnkōma
rynki. Fu je wartŏściyōm meldōnku, czekŏcza a "wychodzeniyŏ".

We przipadku remisu, pōnkty sŏm rŏzliczane bez regiel nō-ten bappu. We przipadku
kary, pōnkty sŏm rŏzliczane bez prawidłŏ chombo.

Cołkŏwitŏ wartŏść han (飜) ze kalkulacyje wszytkich yaku (役) we rynce. Kŏżdŏ dora
we rynce (ドラ) zwiynksza han. Dora niy je zaliczanŏ jakŏ yaku, a rynka niy mŏże
być wygranŏ bez yaku nŏwet eźli mŏ wyrfle dory.

Eźli je wiyncyj mŏżliwŏściy złŏżeniyŏ rynki, nojbarzij wartŏściyŏwe siye ôbierŏ.
Dejma na tŏ, rynka mŏże być ryanpeikou (二盃口) abo chītoitsu (七対子), ryanpeikou je
trzi han a chītoitsu je dwa han, ryanpeikou je wybranŏ do ôbliczaniyŏ.

Eźli rynka mŏ 5 han abo wiyncyj, to zŏwżdy je liczŏne ze tabuli manganã (満貫) a
niy trza liczyć fu.

[Trzi han ze 70 fu abo wiyncyj] a [sztyry han ze 40 fu abo wiyncyj] dajōm mangan
a niy trza liczyć fu.

Kej je mogebnŏść, iże rynka mŏ wiyncyj niże 2,000 EP, to pōnkty sōm ôgraniczōne
do 2,000 a mjanujōm siye mangan (満貫). Rynka 5-ciyu han abo wiyncyj je zŏwżdy
liczōne jakŏ zorty manganã. We tych przipadkach niy liczy siye EP.

Jedyn han niy stykniye na manganã , abo 110 fu × 2(2+1) = 880 < 2,000. (S jednym
hanem, 110 fu je maksimōm.)

Dwa han niy stykniye na manganã, abo 110 fu × 2(2+2) = 1,760 < 2,000. (Ze dwōma
hanami, 110 fu je maksimōm.)

Czasym zdarzi siye iże mur skōńczy siye przed wyranōm szpilera, ôstawiajōnc 14
wyrfli ze trupiyegŏ muru. Ta sytuacyjŏ mjanuje siye Remisem ze wykŏńczyniya. We
tym przipodku, pōnkty mŏgōm być dane abo ôdebrane s rync tenpai abo nōten. Za
kŏżdy remis ze wykōńczyniya, kej ôjciyec (wschŏd) je w tenpai zwiynkszŏ siye
liczniyk.

Tenpai (聴牌) ôznaczŏ jedyn wyrfel do wygraniyŏ. By być we tenpai, rynka niy musiy
mieć zŏdnygŏ yaku. Kej rynka je niy tenpai, sytuacyjŏ mjanuje siye nōten (ノー聴:
nō s ynglickiegŏ "niy" a ten lŏ tenpai).

Szpilerzy muszōm pokŏzŏć tenpai when kej rynka je remisym tyż kej dyklarŏwali
riichi.

Gracze dostajōm abo bulōm podle reglã nō-ten bappu (ノー聴罰符; fu kara za nōten) w
sposŏb tyn po remisiye:

We wiynkszŏściy prawideł, kej ôjciyec je nōten, ôjciyec je zmieniyany a wiyatyr
tyż. Atoli eźli je to ôstatniyŏ rynka rundy, w niykierych reglach szpil siye niy
kōńczy kej ôjciyec dyklaruje nōten.

Kej na stŏle sōm badyle liczniykã (honba) , wygrōny dostaje 300 pōnktŏw wiyncyj
za kŏżdy liczniyk. Honba (本場) je jydnŏstkōm kōntinualnōm ôjcã, a akuratniye, hon
(本) je jydnŏstkōm numyrycznōm, a ba (場) znŏczy scena.

Je prawidłŏ iże trza miyeć 2 han abo wiyncyj by wygrać kej je 5 badyli honba, co
mjanuje siye ryanhan-shibari (二飜縛り).

We ôpcjōnalnym reglu wareme (割れ目, ワレメ), szpiler przi murze przyrwōnym, dŏstŏje a
buli 2x wiyncyj pōnktŏw. Sōm ône zwiynkszane pŏ dŏdaniyu pōnktŏw honba. Czynstŏ
je mjanŏwane oya-ware (親割れ; wareme ôjca) kej szpiler je tyż ôjcem.

Podle prawidła chombo (チョンボ, 錯和 abo 冲和), szpiler buli tele samŏ co mangan do
kŏżdygŏ gracza. Bajtel buli 4,000 do Ôjca a 2,000 do reszty, a ôjciyec 4,000 do
kŏzdygŏ. Chombŏ siye zdŏża kej:

Po skōńczŏnyj grze, pōnkty ôd trzych graczy kej niy wygrŏli sōm zaôkryglane do
1,000. Pōnkty wygranygŏ sōm rŏżnicōm 120,000 (30,000 × 4) a cołkŏwitōm sumōm
pōnktŏw 3 pozôstołych szpilerŏw. Te liczby sōm dziylōne bez 1,000, a 30 je
odejmiynte ôd tygŏ. Suma pōnktŏw kōńcŏwych wynŏsiy 0. We wiynkszŏści przipadkŏw
dŏdaje siye uma eli dŏdatkŏwe pōnkty kōńcŏwe. (Piyrszy +20, Drugi +10, Trzyciy
-10, Szwŏrty gets -20)



https://szl.wikipedia.org/wiki/Nowo_Gwinyja

Nowo Gwinyjo (ang. New Guinea, indůnez. Irian) to je wyspa we zachodńij tajli
Uoceanu Spokojnygo, we Mylanezyje, drugo podug placu na Źymje (po Grynlandyje).
Zajmuje 786 000 km² placu a půmjyškuje ja ůng. 9 mln. ludźi. Pode wzglyndym
polityčnym je roztajlowano mjyndzy Indůnezyjo (zachodńo tajla) a Papua-Nowo
Gwinyjo (wschodńo tajla). Uod Australije je uoddźelůno na pouedńu bez Ćyśńina
Torresa. Uod zachodu sůmśaduje s Archipelagym Malajskim, uod wschodu - s
Archipelagym Bismarcka a Wyspůma Salůmůna.

Na pouedńu wyspy je ńiźina s bažouůma, teryn wznośi śe ku cyntrum wyspy, kaj je
pora pasmůw gůrskich, s nojwyžšymi ščytůma wysokimi na 5000 m n.p.m. Guůwne
řyki: Fly, Sepik a Mamberamo. Ze surowcůw wystympuje sam ropa naftowo a zuoto.
Wjynkšość ludnośći to Papuasy.

Lo Ojropejčykůw wyspa uodkryu Portůgalčyk Jorge de Meneses we 1526 roku. We XIX
wjeku wyspa potajlowano mjyndzy Ńiderlandy, Ńymcy a Wjelgo Brytańijo. Uod 1905
tajla brytyjsko přelozua pod admińistarcyjo Australije. Tajla mjymjecko zostoua
po I wojńe śwjatowyj překazano Australije kej terytorjům mandatowe, a uod 1945 -
terytorjům powjerńiče. We 1949 Australijo skuplowoua oubje tajle we Terytorjum
Papui a Nowyj Gwinyje, kere istńouo do 1975 roku, we kerym uoguošůno
ńypodleguość Papui-Nowyj Gwinyje. Uo tajla zachodńo wadźiuy śe Ńiderlandy s
Indůnezyjům bez lata 1949-1963, na kůńec we 1963 roku přiuůnčůno ja ku
Indůnezyje kej Irjan Zachodńi.

Gospodarka je sam uoparto guůwńy na prymitywnym bauerstwje, ńywjelge wydobyće
zuota, mjydźi, střybua a inkšych. Wyspa je fest licho surbańizowano a ńywjela je
sam drogůw.



https://szl.wikipedia.org/wiki/Now%C5%8F_Zylandyj%C5%8F

Nowo Zylandyjo (ang. New Zealand, maorysko godka Aotearoa – Kraj Dugij Bjouyj
Chmury) – państwo wyspjarske na pouedńowo-zachodńim Pacyfiku, kere skuodo śe s
dwůch srogich (Wyspa Půunocno a Wyspa Pouedńowo) a raje mjyńšych wyspůw, we tym
Wyspy Steward a Wyspy Chatcham. Je to nojdalij na pouedńe wysuńynto tajla
Uoceańije. Do Nowyj Zelandyje noležům tyž Wyspy Cooka, Niue, Tokelau,
Dependencyjo Rossa, s kerych Wyspy Cooka a Niue majům wuasne samořůndy.

Mimo aže Nowo Zylandyjo formalńy je můnarchijům kůnstytucyjnům, ńy mo ůuna
kůnstytucyje we ojropejskim rozumjyńu, yno kupa roztůmajtych a we růžnym čośe
uchwolanych aktůw prawnych.

Kraj s anfanga besludny, zaśedlůny bez Maorysůw kole 1000 roku, lo Ojropejčykůw
uodryu go we 1642 Abel Tasman. Kolůńizacyjo začua śe we 1769, kej wyspy uodkryto
drugi roz, co zrobjyu James Cook. Bůuo při tymu kupa kůnfliktůw mjyndzy
Maorysůma a Brytyjčykůma, a dźepjyro Traktat Waitangi šrajbńynty 6 lutygo 1840
přińus na chwila stabilizacyjo. Dokumynt tyn je powažany za anfang Nowyj
Zelandyje. Ročńica jygo šrajbńyńćo je sam uobchodzůno kej śwjynto państwowe. We
II pouowje XIX wjeku mjouy plac dwje wojny maoryske, kere Maorysy přegrouy. Uod
1907 Nowo Zylandyjo mjoua status důmińjům, a uod 1947 je ńypodleguo.

Gospodarka je fest zrůžńicowano. Tradycyjńy, fest sroge znočyńe mo hodowla
uowcůw. We eksporće nojsrogšy udźou mo mjynso a jygo přetwory, a tyž produkty
bauerske a leśńictwa. Nale je sam tyž rozwińynto industryjo, we tym zaawansowane
technolůgije, jako l. b. elektrůńika.



https://szl.wikipedia.org/wiki/Niyderlany

Ńiderlandy lebo Holandyjo (ńiderl. Nederland) to ojropejsko tajla Krůlestwa
Ńiderlandůw (ńiderl. Koninkrijk der Nederlanden), tworzůnygo tyż bez Aruba,
Bonaire, Curaçao, Saba, Sint Eustatius a Sint Maarten (kere dowńij do kupy
mjanowoły śe Ńiderlandzke Antyle). Ńiderlandy sům můnarchijům kůnstytucyjnům
pouožůnům we zachodńij tajli Ojropy nad Mořym Půunocnym, kere uoblewo jům uod
půunocy i zachodu. Grańičy uod pouedńa s Belgijům a uod wschodu s Ńymcůma.
Aktualne grańice zostouy wytyčůne we roku 1839.

Ńiderlandy sům krajym gynsto zaludńůnym. Přez pouowa jeji terytorjům ležy
půńižej poźůmu mořa. Państwo je znůne ze swojich wjatrokůw, kyjzy, chodokůw,
tulipanůw, kouůw a wysokigo poźůmu tolerancyji do růžnych uodmjynnośći wśrůd
spouečyństwa – liberalnych praw dotyčůncych narkotykůw, prostytucyji, aborcyje,
eutanazyje a zwjůnzkůw mjyndzy uosobůma tej samej pueći. W Ńiderlandach swojo
śedźiba mo Mjyndzynarodowy Trybůnou Karny do bůuej Jůgosuawje, Mjyndzynarodowy
Trybůnou Sprawjydliwośći a Mjyndzynarodowy Trybůnou Karny.



https://szl.wikipedia.org/wiki/Niyderlandy

Ńiderlandy lebo Holandyjo (ńiderl. Nederland) to ojropejsko tajla Krůlestwa
Ńiderlandůw (ńiderl. Koninkrijk der Nederlanden), tworzůnygo tyż bez Aruba,
Bonaire, Curaçao, Saba, Sint Eustatius a Sint Maarten (kere dowńij do kupy
mjanowoły śe Ńiderlandzke Antyle). Ńiderlandy sům můnarchijům kůnstytucyjnům
pouožůnům we zachodńij tajli Ojropy nad Mořym Půunocnym, kere uoblewo jům uod
půunocy i zachodu. Grańičy uod pouedńa s Belgijům a uod wschodu s Ńymcůma.
Aktualne grańice zostouy wytyčůne we roku 1839.

Ńiderlandy sům krajym gynsto zaludńůnym. Přez pouowa jeji terytorjům ležy
půńižej poźůmu mořa. Państwo je znůne ze swojich wjatrokůw, kyjzy, chodokůw,
tulipanůw, kouůw a wysokigo poźůmu tolerancyji do růžnych uodmjynnośći wśrůd
spouečyństwa – liberalnych praw dotyčůncych narkotykůw, prostytucyji, aborcyje,
eutanazyje a zwjůnzkůw mjyndzy uosobůma tej samej pueći. W Ńiderlandach swojo
śedźiba mo Mjyndzynarodowy Trybůnou Karny do bůuej Jůgosuawje, Mjyndzynarodowy
Trybůnou Sprawjydliwośći a Mjyndzynarodowy Trybůnou Karny.



https://szl.wikipedia.org/wiki/Mok%C5%A1a%C5%84e

Mokszany (mokszańsko godka: мокшет, mokshat) je rodźimy lo terynůw Strzodkowyj
Wołgi lud fino-ugryjski, kery wespůł ze Erzjanůma a Maryjczykůma sům mjanowańi
Wołżańskimi Finůma. Myńi kej jydno trzećo Mokszanůw mjyszko we Autůnůmicznyj
Republice Mordowije we Rusyji, we baseńe Wołgi. Reszta je porozćepowano po
ruskich uobwodach kej rjazański, tulski, tambowski, samarski, uorynburski,
pynzyński, uljanowski, saratowski jako tyż we Tatarstańe, Czuwaszyji,
Baszkortostańe a strzodkowyj Azyji (Kirgistůn, Turkmyńistůn, Uzbekistůn,
Kazachstůn, Syberyjo, Daleki Wschůd), Azerbejdżůn, Armyńijo, Estůńijo, Ukrajina,
Finlandyjo, Australijo a Zjednoczůne Sztaty. Mokszanům a Erzjanům śe dostało
autůnůmiczne terytoryjo a prawa nacyje kej bůł Sojusz Socjalistycznych
Sowjeckich Republikůw we 1928. Rusyfikacyjo zwjykszůła śe we rokach 30. XX
stolećo, a wjadůmość mokszańskij godki do rokůw 50. bůła fest ńikło.

Androphagi (po grecku na “ludożyrcůw”) na půłnoc uod Scytyje (podle Herodota),
we lasach mjyndzy wjyrchńimi bjygůma Dńepra a Důna sům powożańi jako pjyrszy lud
smjanowany przodkůma Mokszanůw (Gorodecko archeologiczno kultura). Herodot tyż
dowo uopis persko-scyckij wojny we 516-512 p. Chr., kero powźůna wszyjske
plymjůna Strzodkowyj Wołgi. Sarmaty wypyńdźili Scytůw a podporzůndkowały sobje
ńykere mokszańske klany, nale ńy poradźili śe dali rozplewić skiż jejich
ńyliczebnośći. We rokach 100 a 200 n.e. Anty, Słowjany, Mokszany a Erzjany bůły
nojtyngszymi a nojliczebńijszymi ludůma uod Wschodńich Ojropejcůw. . Do końca IV
w. n.e. srogo tajla Mokszanůw dołůnczůła do plymjůnůw Hůnůw a wźůna udźoł we
uobrůńe Uostrogockigo Imperyjům we 377, tedy śe przesůnyli na wschůd a
zamjyszkali we Panůńiji. Zaprzynże uod kůńůw bitewnych, a znamjyńńy wyńdźidła
sům take same kej u Hůnůw a jejich uodpedńiki sům znejdźůne we Wschodńij Ojropje
a Kaukaźe.

Mokszany bůły wymjyńane postrzůd norodowośći Panůńije a Bohymije ze tygo
uokrysu. Kśůnżynstwa mokszańske Murunza, Onuza, Seliksa we mjyndzyrzyczu Uoki a
Důna bůły we przimjerzu ze wczesnym hůńickim państwym Hůńiwar. Podczas panowańo
Attili panůńske Mokszany bůły tajlům jygo armije we uoblynżyńu Rzimu.
Archeologiczne dane potwjyrdzajům, co grańica byćo Mokszanůw śe ńy pomjyńůła
mjyndzy IV a VIII stolećym. To bůł czas powjarkowygo krůla Tjusztja, władcy
Mokszanůw, Erzjanůw, wjerza tyż ludůw Meszczera a Murůmjanůw. Ůngyfer roku 450
Mokszany mjały smołwa ze Alanůma na Strzodkowyj Wołdze, (Przimjerze Burtass).

Kśůnżynstwo Seliksa stało śe wasalym Chazarskigo Chanatu we IX stoleću. Fyszt
Śwjyntosłow I we 965 roku podug Ibn Haukala „zaatakowoł sprzimjerzyńcůw, napod
na Sarkel a Bulgar a uośůngnůł Symyndyr” Dwa lata po Wjelgij Wodźe wykorzistoł
ja a uzdobůł Itil . Na poczůnku X stolećo wołgobůłgarski krůl Almysz powźůn
chazarski hołd. Nawrůćůł śe na islam, zawar przimjerze ze kalifym bagdadzkim
Muktafim a fůndnůł handlowe stojisko we becyrku zakolůw rzyki Uoki. Kijowski
kńaź Władimir powźůn kůmpańijo armije a przejůn Bulgar we 985 roku. Krůl Almysz
a kńaź Władimir dali swe szrajby pode handlowym a pokojowym paktym we 1006 a to
bůł anfang “wjecznygo pokoju” kery trwoł 80 rokůw. Wojna uo důminacyjo na Uoce a
erzjańsko forteca Obranosz sztartnůła nazod we 1120 roku.

Fyszt Władimir uopanowoł Uoszel we 1220 a zachćoł umyńszyć bůłgarski ajnflus na
Erzjańske Krůlestwo (Purgas Rus), kero bůło ze Wołżańskům Bůłgaryjům
sprzimjerzůne. Kńaź Władimir porwoł a ńiszczůł Obranosz we 1221 a założůł Ńiżnij
Nowgorod. Erzjański krůl Purgas a mokszański krůl Puresz prowadźili wojna a kej
Purgas sprzimjerzůł śe ze Wołżańskům Bůłgaryjům, Puresz nawjůnzoł dobre kůntakty
ze kńaźym Jurijym.. We 1230 Purgas uoblygoł Ńiżnij Nowgorod, nale uostoł
pokůnany we walce. Ńyskorzi syn Puresza, fyszt Tjusztjůn ze swojimi kamratůma
Połowcůma najechali na jygo źymja a ja pońiszczůli.. Jak godo Raszid ad Din we
swojij Dżami al-tauarich, 4 wrześńa 1236 roku syny Dżoczi: Batu, Orda, Berke,
Kadan syn Ugedej chana, Buri wnuk Czagataja a Kulkan syn Czyngis chana wypedźeli
wojna Mokszanům, Burtasům a Erzjanům. Kożdy śnich kludźůł tůmynym (můngolskům
armijnům jednostkům růwnakům 10 000 ludźůw). Wojan zakůńczůła śe 23 śyrpńa 1237
kluczowům porażkům przi czornym leśe bliżno grańice państwa Rjazanůw.. Puresz
uostoł wasalym můngolskigo chana a muśoł przikuplować swoja armijo do tyj, kero
lozła na zachůd



https://szl.wikipedia.org/wiki/Mo%C5%82dawij%C5%8F

Mołdawijo (mołd., rům. Moldova), Republika Mołdowije (mołd., rům. Republica
Moldova) – państwo we wschodńij Ojropje, kere powstało po upodku Sowjeckigo
Sojuszu we kerygo skłod wlazowało uod 1924 do 1991 (krům lot 1941-1944). Je uůne
kůntynuacyjům Mołdowskigo Hospodarstwa (atoli tajla downygo Mołdowskigo
Hospodarstwa wlazuje terozki we skłod Růmůńije). We skłod Mołdawije wlazuje tyż
autůnůmiczno republika Gagauzyje, keryj 80% mjyszkańcůw to Gagauzy. Uosobno
tajla, kero ńy uznowo władzůw we Kiszyńowje, to Naddńestrze ze stolicům we
Tyraspolu, kere je de facto ńypodległe, nale ńy je uznowane uod mjyndzynorodowyj
społecznośći.

Mołdawijo je ńiźinnym krejym uo umjarkowanyj klimje, rozlygowanym we dorzyczu
Dńestru a Prutu.

Je to jedyn ze nojbjedńiszych krejůw we Ojropje, srogo uznoleżńůnym na import
paliwůw a surowcůw. 90% społeczyństwa żyje půńiży mińimům egzystyncyje. Dali
srogszo tajla źymje noleży do kołchozůw a sowchozůw, prywatnych pośadoczůw mo
ino 9% uprownygo wjyrchu. Wożno rola we gospodarce mo cichtowańy wina a
produkcyjo napitki ze ńi, tyż sadowńictwo. Spożywczo, chymiczno a inkszo
industryjo.



https://szl.wikipedia.org/wiki/Mexico_City

Meksyk (hišp. Ciudad de México, nah. Tenochtitlán, ang. Mexico City) – stolica
Meksyku, pouožůna na wyžyńy ležůncyj we środkowyj tajli kraju. Zajmuje 1479 km²
placu. Populacyjo mjasta wynośi 8 720 916 ludźi, natůmjast uobšar metropolitarny
zamješkuje 19 231 829 uosůb (2005 r.). Šacuje śe, aže couke mygalopolis ličy
ůng. 22-25 mln mješkańcůw a je uznawano za třećo, po Tokjo a Seulu aglůmeracyjo
mjejsko śwjata. Rygjůn mjasta uodznačo śe tyž jydnym s nojwjynkšych a nojšybšych
přirostůw ličby ludnośći.

Meksyk zostou zouožůny we XIV w. bez Aztekůw (Tenochtitlán). W krůtkym uokreśe
stou śe uośrodkym Imperjům Aztekůw. Wspůučesny Meksyk je cyntrům polityčnym,
kulturalnym a gospodarčym Federacyji Meksykańskij. Mimo, aže kedyś bůu znůny kej
"Mjasto pauacůw" a mjejsce s nojbardźij "přejřistym luftym", gwoutowno
urbańizacyjo a rozwůj přymysuowy doprowadźiuy do přeludńyńo a zańyčyščyńo
środowiska. Dali možna sam znejść bajšpile wspůúčesnygo a kolůńalnyjnygo
baukunštu a lične parki a muzea. Historyčne cyntrům mjasta a ležůnce we jygo
pobližu puywajůnce uůgrody Xochimilco zostouy wpisane na lista Śwjatowygo
Dźedźictwa Kultury UNESCO we 1987. Do tej listy we 2004 roku dodano dům a
pracowńa architekta Luisa Barragána, a we 2007 roku tyž kampus ůńiwersytecki při
Universidad Nacional Autónoma de México ("Narodowym Autůnůmičnym Uńiwersyteće
Meksyku").



https://szl.wikipedia.org/wiki/M%C5%8Dngolij%C5%8F

Můngolijo (můngolsko godka: Монгол улс, ) to je państwo we wschodńij a
střodkowyj Azyje, bes dostympu do mořa. Grańica mo ze Rusyjům od půunocy a s
Chinůma uod pouedńo, wschodu a zachodu. Ńy mo grańicy s Kazachstanym, nale jeij
pouožůny nojdalij na zachůd punkt je ino pora kilometrůw uod grańic Kazachstanu.
Nojwyžšy wjyrch - Huyten Orgil, 4374 m n.p.m. Wjynkšość mjyškańcůw wyznowo
buddyzm tybetański.

We 1206 chanym wšyjstkich Mongouůw uostou wybrany Čyngis chan (Tymudžyn), kery
doprowadźiu państwo Mongouůw do ščytowyj potyngi. Bůuo ůune nojsrogšym państwym
na śwjeće, do terozki žodyn kraj we coukij gešychće ńy zajmowou wjyncyj placu.
Uobejmowouo teroźńijše Chiny, Tybet, Afgańistan, Irak, Iran a tyž Ruś. Skiž
tygo, co řůndzyńi tak srogim państwym bůuo fest ćynžke, kole 1261 roztajlowano
je na tři tajle, Teroźńijšo Můngolijo we tym tajlungu bůua we jydnym kůnsku s
Chinůma a řůndźiua ńům dynastyjo Yuan. Stolicům bůu Bejdžing, bez Mongouůw
mjanowany Chanbauyk. We 1368 po powstańu we Chinach wuada přejyua dynastyjo
Ming, a we 1372 wojska chińske zajyny a přiuůnčyuy do Chin pouedńowo tajla
Můngolije (terozki je to Můngolijo Wewnyntřno a m status prowincyje autůnůmičnyj
we Chinach). Pozostauo tajla rozlećoua śe na mjyńše państewka, jeich zjydnočyńp
ńy bůuy trwoue. Ńyskoři uostouy federacyjům pode chińskim protektoratym. We 1911
skiž antymůngolskij polityki Chinůw wybuchnyuo we Můngolije powstańy, mjanowane
rewolucyjo Xinhai. Při poparću Rusyje uoguošůno samostanowjyńy Můngolije a
utwořůno teokratyčny řůnd pode přiwůdztwym Bogda Chana. Pů negocjacyjach mjyndzy
Rusyjům a Chinůma, te druge zgodźiuy śe yno na autůnůmijo lo Můngolije. We 191
wojska chińske zajyny Můngolijo a obaliuy Bogda Chana. We 1921 wybucnyuo kolejny
powstańy, wspjyrane bez "bjouych" (antybolšewikůw) s Rusyje. Na chwila
přiwrůcono do wuadzy Bogda Chana, nale we lipcu 1921 pode pretekstym půmocy lo
rewolucjůńistůw můngolskich Suche Batora (kerych po prowdźe bůua yno garstka),
Můngolijo zajyna Rusyjo a ustanowiua sam řůnd kůmůńistyčny. Ńyskoři
skolektywizowano bauerstwo a shajcowano klaštory, uoroz s dobrami kultury kere
we ńich bůuy. Uostouy śe yno štyry ś ńich. Alfabyt můngolski zastůmpjůno
cyrylicům. Aže do 1990 Můngolijo pozostowoua państwym kůmůńistyčnym, ńyskoři
pokojowo wkludzono systym dymokratyčny, a we 1992 wyjechou s Můngolije uostatńi
ruski wojok.

Gospodarka Můngolije je uoparto na hodowle a bergmaństwje (wůngel brunatny,
mjedź, molibdyn, fosforyty).



https://szl.wikipedia.org/wiki/Lynd%C5%BAiny

Lyńdźiny (pol. Lędziny, mjym. Lendzin) – mjasto we powjeće bjerůńsko-lyńdźińskym
we wojewůdztwje ślůnskym. Sůmśaduje uod půunocy s Katowicůma i Mysuowicůma, uod
wschodu s Imjelinym i Cheumym Ślůnskym, uod pouedńo s Bjeruńym, natůmjast uod
zachodu s Tychůma.

W uokreśe předchřeśćijańskym we grańicach uobecnygo mjasta bůuo mjejsce kultu
suowjańskigo na gůře Klimůnt, zwanyj ńygdyś Pjorůnowům Gůrkům (obecńy na tym
mjejscu katolicki kośćou św. Klymynsa). Mjejscowość wspůmńano bez Jana Duůgoša,
we 1160 roku stanowiua wuasność ryceřa Jaksy s Mjechowa, kery překozou ja
Bynedyktynům. W XIV wjeku Lyńdźiny přelozuy pod panowańy Čech, uod 1742 roku we
państwje pruskym. Teryn walk s Ńymcůma we uokreśe powstań ślůnskych, ščygůlńy
zaćyntych podčas II powstańo ślůnskigo we 1920 roku. Uod 1922 roku we Polsce, we
čaśe uokupacyji hitlerowskij na teryńy Lyńdźin istńou podobůz uobozu
kůncyntracyjnygo Auschwitz (1944-1945). Po wojńy rozwůj grůbjorstwa i wzrost
ličby mješkańcůw, we lotach 1966-1975 status samodźelnygo mjasta. W 1975 roku we
wyńiku reformy admińistracyjnyj wůunčůne do Tychůw, uod 1991 půnowńy samodźelne
mjasto.

Gro sam zouožůny we 1932 roku klůb fusbalowy MKS Lyńdźiny, kery grou kedyś we
III lidze polskij pod mjanym Grůbjoř (pol.:Górnik).



https://szl.wikipedia.org/wiki/Lobsang_Sangay

Lobsang Sangay (tyż Lobsang Sangje, tyb. བློ་བཟང་སངས་རྒྱས་ wylie: blo-bzang
sangs-rgyas; rodz. 1968) – tybetański prawnik a polityker.

Uůnygo rodźice citli ze Tybetu we 1959. Lobsang Sangay bůł rodzůny we
Dardżyling. Skůńczůł stzedńo szula we zidlůngu tybetańskij djaspory, bůł tyż
szkolorzym we St. Joseph's College we Dardżyling. Sztudjyrowoł na Delhi
University (licyncjat ze prowa). Dźołoł we Kůngreśe Tybetańskij Modźeży. Bůł
wiceprzewůdniczůncym uoddźołu Kůngresa we Dardżyling (1988 - 1989). Połnił tyż
funkcyjo generalnygo sekretorza (1989 - 1990) a przewodniczůncygo (1990 - 1991)
uorgańizacyjnych sztrukturůw we Delhi. We 1992 wlozł we skłod Centralnygo
Kůmiteta Wykonawczego (CENTREX) TYC. Doł śe pokůj ze zaśadańym we ńim we
paźdźerńiku 1994. We 1996 uzyskoł, kej sztypendysta uod Fulbrighta, stopjyń
magistra, we 2004 zaś stopjyń doktora na Harvard Law School. Szpecjalizuje śe we
mjyndzynacyjowym prowje a tyż we kůnstytucjonaliźmje a uodmetlywańu kůnfliktůw.

27 kwjetńa 2011 zostoł wybrany nowym kalůnem tripům (dostoł 27051 welowań; 55%
ze wszysjkich). Pokonoł Tenzina Namgjal Tethonga (18405; 37,42%) a Tasziego
Wangdi (3173; 6,44%). 8 śyrpńa 2011 zostoł zaprziśynżůny. 16 wrześńa 2011
przedstowił parlamyntowi na uchodźstwje kandidatůw na kalůnůw; kere dostali
aprobata uod deputowanych. We tyn sům dźyń wszyjke, krům jednygo, zostoły
zaprzyśynżůne. We gabineće kery utworzůł Lobsang Sangay wźůn śe teka kalůna uod
edukacyje.



https://szl.wikipedia.org/wiki/Krucjata_Wyzwoly%C5%84o_Czowjeka

Krucjata Wyzwolyńo Czowjeka abo KWC – dźeło na rzecz trzyźwośći narodu zaczynte
we 1979 roku uod ks. Franciszka Blachnickigo, zołożyćela Ruchu Śwjotło-Źyće
(Uoazy).

Jedno ze założyń KWC godo: "Bez abstynyncjo wjelu do trzyźwośći wszystkich".
Kandydaći a człůnki KWC zobowjůnzujům śe ńy pić napitkůw alkoholowych, ńy
czynstować alkoholym i ńy wydować na ńego pjyńyndzy. Je to zwjůnzane zawsze ze
postym, modlitwům a jałmůżnům. Ny je to ino abstynyncjo, nale przede wszystkim
pomoc we ůwalńańu czowjeka ze wszystkigo, co go zńywalo i ůwłaczo jigo godnośći.

Pjerwowzorym Krucjaty Wyzwolyńo Czowjeka je Krucjata Wstrzymjynźliwośći,
założůno bez ks. Franciszka Blachnickiego, nale zlikwidowano ja we 1966 bez
Sużba Bezpjeczyństwa. Człůnki a kandydaći skłodajům swoje deklaracyje
abstynynckje do Stanicůw Krucjaty. Stańica nr 1 je we Krośćynku nad Dunajcym we
Cyntrum Ruchu Śwjatło-Żyće na Kopjyj Gůrce.

Przesłańe Krucjaty wyrażo ji herb. Zawołańym sům słowa Kristusa "Nie lękajcie
się!" (ślůnske tumaczyńy: Ńy lynkejta śe) czynsto powtorzane bez Jůna Paula II.
Przipominajům uůne człůnkům Krucjaty, iże głůwnym jich zadańym je wyzwalańe
ludźůw uod lynku, kery czyni człowjeka ńywolńikiym.

Krojc to znok wyprawy krzyżowyj, a zarazym znok nojgłymbszyj tajymńicy wolnośći.

Buchsztaba „M” symbolizuje stojůnco pod Krojcym Maryja - wzůr uoddańo śe
człůnkůw KWC Kristusowi

Mołe „m” po drugij zajće krojca to „my” czyli członki KWC, kerzy stajům na
zawołańe Papjyża, coby wroz ze Ńim zjydnůczyć śe s Maryjům (Totus Tuus) we
uoddańu śe Kristusowi. Skiż tygo Krucjata Wyzwolyńo Czowjeka nazywano je tyż
Dźełym Ńypokalanyj Matki Kośćoła.



https://szl.wikipedia.org/wiki/Kochlowice

Kochlowicy (miym. Kochlowitz) - dŏwni samodzielnŏ gmina, a ôd 1951 r. tajla
sztadu Bytůńskigo Šwarcwaldu, a ôd 1959 tajla sztadu Ślōnskij Rudy (inakszy:
Wjelgo Ruda). Piyrsze pisaniy ô Kochlowicach pochodzi ze roku 1360. Wapyn
Kochlowicōw przedstŏwiŏ stŏwiyniy kościoła.

Kochlowicy leżōm na Wyżynie Ślōnskij, na terynie Gōrnygo Ślōnska. Sōm ône
połedniowōm tajlōm miasta Ślōnsko Ruda. Granica majōm s jygo dzielnicōma:
Bykowinōm, Wirkym a Halymbōm. Ôd wschodu sōmsiŏdujōm ze sztadym Chorzůw
(Hajdukōma), a ôd połednia ze Katowicōma (Starym Pōnewnikym).

Bez Kochlowicy przepływajōm dwie rzyki, kere sōm prawymi dopływōma Ôdry:
Kłodnica a Kochlůnka (Bielszowski Potok). Nojwyższŏ gōra Kochlowicōw to
Apostolskŏ Gōra (Apostołka 311 m n.p.m.).

Udokōmyntowane poczōnki ôsadnictwa siyngajōm XIV st. Już ze XIII st. pochodzōm
nojstarsze tropy ôsadnictwa na terynie Kochlowicōw (ôficyjalniy). We widłach
rzyki Kochlōnki a płynōncyj ze Bykowiny krzikopy ôd XIII do XV st. grōd ôbrōnny,
tzw. grodźisko kochlowske.

W XVI a XVII wieku istnioła sam warzelniŏ soli (Salzhütte) - jydyna takŏ w
Bytōmskym Wolnym Państwie Stanowym. Znojdowŏ śe sam tyż kamjyniołōm, w kerym
robjōno kamiyniy młyńske.

We 1623 roku powstŏ sam folwark zwany "Niydźwiydziniyc" (Bährenhof). Folwark a
ôkoliczne lasy noleżoły do Radoszowa, kery je wzmiankowany we roku 1629. We 1906
Radoszōw (Radoschau) prziłōnczōno do Kochlowic.

Piyrszo wzmianka pochodzi s roku 1360 "Kochlowa Lanka", nastympniy we 1369:
"Kochelwicz"

Piyrszo gruba, ô nazwie "Hōgo" powstoła we roku 1824, a drōgo ô nazwie "Zwang"
we 1828 r. Gruby ôstoły połōnczōne w jydna, ô nazwie "Hōgo-Zwang" we 1849 r.
Miano to zmjyniōno dziepjyro we 1928 roku, jak gruba przestoła noleżeć do grofōw
Henckel von Donnersmarck a stoła sie wasnościōm spōłki akcyjnyj "Wirek Kopalnie
S.A.". W piyńć lŏt niyskorzi we 1933 r. gruba zawartŏ, co doprowadziło do jeji
zatopjyniŏ. Na nowo uruchōmiyły ja dziepjyro władze miymiecke we 1939 r.

Postamt we Kochlowicach ôtwarto we 1892 roku. Waserlajtōngi doprowadzōno we roku
1897, zaś sztrōm we roku 1909. Banhof powstŏ we roku 1904 na linie s Gliwic do
Ligoty (Idaweiche). Dwa roki niyskorzi ôtwarto drōgo lynijo banowo ze Kochlowic
do Orzegowa bez Szwarcwald a Chebzie (ôńskigo czasu: Morgenroth).

Kościoł pw. Matki Boskij s Lourdes powstŏ we stylu pōźnobarokowym we roku 1806.
Kolejny kościoł pw. Trōjcy Przynojświyntszej wybudowano we roku 1902 podug
projektu Ludwiga Schneidra.

We Absztimungu we roku 1921 bōło 3364 gosōw za Polskōm a 868 za Miymcōma.
Kochlowice prziłōnczōno do Polski rok niyskorzi.

Kochlowice prziłōnczōno do Nowygo Bytōmja we 1951 roku, a wraz s Nowym Bytōmiym
ôstoły włunczone kej jydnŏ s dzielnic do Rudy Ślōnskij we 1959 roku.



https://szl.wikipedia.org/wiki/Klasyfikacyjo_godek

Klasyfikacyjo gynetyczno, je to ukodańy godkůw podug ich pokrewjyństwa. Tajlůng
tyn, uobyjmuje wjync ino godki naturalne, roz a kedy godki sztuczne, choby
esperanto, volapük, czy quenya. Tajlůng na godki naturalne a sztuczne je skiż
tygo tajlůngym nadrzyndnym nad tajlůngym gynetycznym.

Nojwjynkszym wspůłczysnym problymym we tyj klasyfikacyje je stwjyrdzynie, co je
uosobnům godkům a co je ino djalyktym, abo gwarům. Na uznańy jakigoś djalyktu za
sůmodźylno godka majům ńyroz ajnflus raczyj wpływy polityczne, niźli czysto
godkoznawcze. Lo bajszpila ślůnski je uważany za djalykt (abo raczyj skupina
djalyktůw) polskigo, krům tygo aże wjela barzi podobne djalykty
syrbskochorwackij godki sům uznowane za godki nacyjne (poszczygůlne tajle
djalyktolne chorwackego barzi śe uod śa růżńiům, niźli sztandardowy chorwacki
uod sztandardowygo syrbskego).

Czyli inakszyj typoligijo godkůw. Je to tajlůng, kery tajluje godki podug ich
roztůmajtych cechůw. Nojczyńśćij stosowane to:

We wjynkszośći godek istńejům zdańa, kere mogymy podźelić na půdmjot (S uod łać.
subiectum) uorzeczyńy (V uod łać. verbum) a dopyłńyńy (O uod łać. obiectum),
choć rzadko zdańe mo je wszyjske, np. podmjot moży bůć wyrażůny formům
czasowńika. Klasyfikacyjo ta tajluje godki, podug szyku (to je kolyjnośći) tych
trzych przodńich elymyntůw zdańa. We godkoch izolujůncych a czyńśći
polisyntetycznych szyk tyn je twordo przestrzegany, atoli we godkoch
syntetycznych a wjynkszośći godkůw polisyntetycznych możno go dość swobodńy
miyńić. Istńejům wjync nostympujůnce szyki zdańa:

We godkoch, kere majům przipadki stosunki mjyndzy agynsym (A) – wykůnawcům
czynnośći przi czasowniku ńyprzechodnim pacyjynsym i (P) – odbjůrcům czynnośći a
doznajůncym (D) – wykůnowcům czynnośći przi czasowniku ńyprzechodnim.



https://szl.wikipedia.org/wiki/Kazimir_Malewicz

Kazimir Siewjerinowicz Malewicz (ros. Казимир Северинович Малевич; rodz. 23
lutego 1879 we Kijowje, um. 15 maja 1935 we Lyńingradźe) – ruski malyrz a znowca
sztuki.

Porodźůł śe we Kijowje, jigo fater Siewjeryn bůł Polokym a robjůł we fabrice
zukru. Kazimir bůł pjyrszy ze sztyrnostu rodzyństwa. Jigo familijo czansto sie
przekludzała, za bajtla mjyszkoł na roztůmajtych Ukrajińskich dźedźinach ze
gryfnym landszaftym, kery joł ajnflus na jigo uobrozy. Sztudjyrowoł rysowańi we
Kijowje we rokach 1895-1896. Uod 1896 půmjyszkiwoł we Kursku, kaj chajtnył sie
we 1899.

We rokach 1905-1910 sztudjyrowoł sztrajchowańi u Iwana Rerberga we Moskwje. We
tym czaśe przekludźůł śe do Moskwy a chajtnył drugi roz. Uod 1910 malowoł ze
moskewskům awangardům, ntp. ze skupinami Bubnowyj Walet, Gołubaja rosa, Oslinnyj
chwost. Za pjyrwa przi ajnfluśe Paula Cézanne'a, ruskich postimpresjůnistůw,
fowismu, ekspresjůńismu a kubismu. We 1915 we Pyjtergrodzie zaczůn suprematysm,
nojbardzi radykalno forma abstrakcjůnismu. Uznowoł prosto lyńijo a kwadrat za
symbole wygrany czowjeka nade chaosym, a skirz tego to uůnych poużywoł na
uobrozach.

Po oktobrowyj rewolucyje rzůńdźůł Państwowym Insztytutym Artystyczny Kultury we
Pyjtergrodźe. Ńyskorzi mjyszkoł we Warszawje a Berlińe. Tedy uopublikowoł
traktat Bezprzedmiotowy świat, skirz czego stoł sie autoritetym ojropejskij
awangardy. Ńyskorzi rozwijoł suprematism a sznupoł zastosowańo swoij teoryje we
urbańistyce. Przi krańcu żywobyćo skůńczoł ze absztrakcjůńismym a wrůćůł do
sztrajchowańo pejzażůw, uobrozůw ze figurami. We podźim 1930 haresztowało go
NKWD za bycie mjymjeckym szpjegym. We hareszcie bůł aże do 1930. Umrził 15 maja
1935 we Lyńingradźe.

Do jigo nojbardzi znůmych uobrozůw wrachowuje sie Czorny kwadrat na bjołym tle,
pokozany pjyrw roz we 1915 roku we Sankt Petersburgu. Ajnfal na tyn uobroz
powstoł we 1913, wczas roboty przi scynografiji do uopery.



https://szl.wikipedia.org/wiki/Kamiynny_W%C5%8Dngiel

Wůngel kamjynny – skoła uosadowo pochodzyńo roślinnygo, kero powstoua we
palyjozoliku (a dokładńij we karbůńe) s szczůntkůw roślinnych, kere uwyngliły śe
we warunkach bestlynowych. Mo czorno farba a je matowy, zawartość we ńim wůngla
je uod 75% do 97%.

Wůngel kamjynny używo śe ajnfachowo kej paliwo. Mo uůn wartość opołowo uod 16,7
do 29,3 MJ/kg (zależńy uod zawartośći zańyczyszczyń a wilguośći). Wartość
opołowo czystygo chymiczńy wůngla je ůng. 33,2 MJ/kg.

Nojwjynksze zuoża wůngla kamjynnygo sům we Chinach, USA, Indjach, RPA,
Australije a Ůkrajińe. Wůngel kamjynny idźe dobywać dwůma knifami: uodkrywkowo
abo głymbinowo. Uoba knify majům wady a zalyty - przi dobywańu uodkrywkowym
zajmowano a niszczůno je kupa placu, nale je to tańsze skiż tygo co je moue
zatrudńyńe a ńy trza używać drogich zabyzpjyczyńůw. Przi kńifje głymbinowym ńy
trza srogigo placu, nale za to trza srogigo zatrudńyńo, kosztownych zabezpjeczyń
a tajla złoża trza kajńikaj uostawić a jeij ńy dobywać, coby ńy bůło szkodůw
bergmańskich we teryńy uo gynstyj abo zabytkowyj zabudowje.



https://szl.wikipedia.org/wiki/Kambod%C5%BEa

Kambodža, Krůlestwo Kambodžy (khmersko godka (trl.: Kâmpǔchéa,
Preăhréachéanachâkr Kâmpǔchéa), we lotach 1976-1989 Kampuča – państwo we
pouedńowo-wschodńij Azyji, na Půuwyspje Indochińskym, nad Zatokům Tajlandzkům.
Grańica mo uod zachodu a půunocy s Tajlandyjům (dugość grańicy – 803 km), uod
půunocy s Laosym (541 km), a uod wschodu s Wjetnamym (930 km).

Prawje couki kraj znojduje śe we dořeču Mekůngu. Dźou wodny I stopńa stanowjům
pasma Gůr Kardamůnowych a Gůr Elefanta. Řyki na wschodńich zbočach tych gůr
spuywajům do jeźora Tůnle Sap, a na zachodńich do Zatoki Tajlandzkij.

Kambodža to jydyn s nojbjydńijšych krajůw na śwjeće. Uod 1986 začůu śe proces
prywatyzacyji předśebjorstw państwowych a zakuodůw řymjeślńičych. Industryjo je
suabo rozwińjynto – fůnkcjůnujům yno moue fabryki kaučuku, tartaki a zakuody
přymysúu spožywčygo, bez tůž wjelce wažnym elymyntym gospodarki kraju je
rolńictwo. W mjastach žyje jedźińy 13% mješkańcůw kraju.



https://szl.wikipedia.org/wiki/Ka%C5%BEymukan_M%C5%AFngajtpasuly

Kažymukan Můngajtpasuly (Қажымұқан Мұңайтпасұлы, ze ruskigo mjanowany Хаджимукан
Мунайтпасов, Hadžimukan Munajtpasow; rd. we 1871 roku we wśi Karaotkjel we
uobwodźe akmouskym (Kazachstan), um. 12 śerpńa 1948) – lygyndarny kazachski
zapaśńik, wjelokrotny majster śwjata we wrestlingu grecko-řimskym. Kažymukan
Můngajtpasuly bůu wjelgi na 174 cyntymetry, a wažůu 95 kilůgramůw. Walčůu we 54
krajach śwjata, zdobůu uůnčńy 48 medalůw. Jydnym s přeuůmowych můmyntůw we jygo
karjeře bůu rok 1910, kedy to we Buenos Aires zdobůu zuoty medal a po raz pjyršy
uostou majstrym śwjata.

Umřyu 12 śerpńa 1948 we kouchoźe Lyńinskoje znomja we prowincyji
pouedńowokazachskij, ńy uostawjajůnc po śe žodnych školořůw ńi kůntynuatorůw,
uopuščajůnc swoje 4 žůny pozostoue we Turkestańy. We 1980 roku uodymkńynto
muzeům suynnygo wojowńika. Mjano Kažymukana nošům guůwne ulice mjast takych, kej
Aumaty, Astana, Symej; na jygo čeść nazwano tyž cyntralny stadjůn Astany. Na
kanwje jygo historje uoparte bůuy filmy "Hadži-Mukan" (1978) a "Znej našych!"
(1985), s udźouym Bachytžana Esžanowa, Gjeorgija Martirosjana a Aleksandra
Pankrjatowa-Čjornyj.



https://szl.wikipedia.org/wiki/Joseph_von_Eichendorff

Joseph Karl Benedikt Freiherr von Eichendorff (rodz. 10 marca 1788 we
Lubowicach, um. 26 listopada 1857 we Ńiśe) bůł ślůnski dichter. Pisoł uůn we
mjymjeckij godce. Tworził we růmantyźmje.

Mody Eichendorff chodzowoł do katolickij gimnazyje we Breslau. Ńyskorzi
sztudjyrowoł prawo a filologijo we Hali a Heidelbergu. Kej bůło mu na dwadźeśća
rokůw, zrobjůł śe rajza do Paryża a Wjedńa. Po jakim czaśe śe uokozało, co
uůnygo dźedźina ńy dowo mu utrzimańo. Pojychoł skiż tygo do Wjydńa a tak złożoł
egzam na referyndorza, dźynki kerymu můg stać śe urzyndnym państwowym. Tam tyż
uůnygo przoćelym uostoł Friedrich von Schlegel a jigo baba.

Uode 1816 bůł urzyndnym we pruskim państwowym ferwaltůngu. Po ůngyfer 6 rokach
stoł śe radcům. Uode 1821 bůł radcům do zachůw katolickigo Kośćoła a szuli we
Zachodńich Prusach. Uode 1855 do śmjyrći żůł a pisoł gydichty we Ńiśe. Kupa
czasu spyndzoł tyż we Javorníku. Umrził we 1857 roku a pochowali go na kirhofje
we Ńiśe, wele swoji kobjyty.



https://szl.wikipedia.org/wiki/Jap%C5%8Dniyj%C5%8F

Japůńijo (jap. 日本 – Nihon abo Nippon; 日本国 – Nihon-koku abo Nippon-koku  posuchej
po japůńsku) – państwo wyspjarske leżůnce we Azyji Wschodńij na Pacyfiku. Morze
Japůńske uoddźelo kraj uod kůntynyntu azyjotyckigo. Archipelag Japůński rozćůngo
śe uod Wysp Nansei na połedńu do Hokkaido na půłnocy i skłodo śe s ůngyfer 4 000
wysp. Nojwjynksze s ńich to: Honsiu, Hokkaido, Kiusiu i Sikoku.

Japůńczyki sům dźiś społeczyństwym jydnolitym pod wzglyndym narodowośćowym,
godkowym, kej tyż wyznańowym i kulturowym.

Mjyszkańcy uowygo kraju uod zarańo dźijůw muszům zmagać śe s śiłami przirody:
trzyńśyńůma źymje, wybuchůma wůlkonůw, ńiszczyćelskymi falůma tsůnami i
katastrofalnymi sztůrmůma. Natůmjast rzeźba terynu i skrůmne złoża surowcůw
mineralnych ńyzbyt sprzijajům powstańu śilnygo państwa. Gůrzisty charakter
Japůńje sprawił, iże wůnske ńiźiny nadbrzeżne stoły śe głůwnym mjejscym
uosadńictwa ludnośći; sam tyż rozwinyła śe gospodarka, sam powstoły mjasta;
rozkwitła cywilizacyjo. Choby na przekůr tym ńysprzijajůncym warůnkům
wspůłczesny Kraj Kwitnůncyj Wiśńi je nojbardźij rozwińjyntym państwym Azyje i
jydnym s nojlepij rozwińjyntych na źymskym globje.



https://szl.wikipedia.org/wiki/Jadwiga_Bilczewska-Stanecka

Jadwiga Bilczewska-Stanecka (rodz. 22 lutygo 1921, um. 23 lutygo 1976) dugoletńo
kerowńička šuli podstawowyj we Wilamowicach (1961-1971), zouožyćelka a
kerowńička Rygjůnolnyj Skupiny Pjeśńi i Tańca "Wilamowice" (1948-1976). Autorka
wjelu śpjywek, gydicht i melodyji. Choreůgraf skupiny. Zrekůnstruowoua mynski
strůj wilamowski. Pochowano we rodźinnym grobowcu na smyntořu we Wilamowicach.

Jadwiga Bilczewska urodźiua śe 22.02.1921r. we Wilamowicach, tukej ukůńčůua
škoua podstawowo, zaś liceům uůgůlnokštoucůnce we Kyntach. Matura zdoua we 1939
r., wojna přerwoua jei dalše studja. Ńymcy areštowali masowo študyntůw, uůna tyž
bůua na liśće podejřanych, nale udouo śe jei před areštowańym wyjechać do
Wjedńo, kaj bůua we kilku důmach na suužbje. W roku 1942 wuadze wjydyńske wydouy
rozkaz wyśedlyńo Polokůw s Wjydńo i wtynčas wrůćiua do dom. Nojpjyrw pracowoua
kej sekretarka we gmińy we Wilamowicach, nastympńy bůua ekspedjyntkům we sklepje
we Bjelsku, a potym sekretarkům we zyjgywerku we Kozach, sam wspůupracowoua s
partyzantůma, přenośiua rozkazy i gazyty. W roku 1945 podjyua robota we škole
podstawowyj we Wilamowicach. W roku 1948 hajtnyua śe ze Mječysuowym Staneckim. W
1946 r. zouožůua zespůu lo bajtlůw, kery brou udźou we wšyjstkych uročystośćach,
wystawjou lične předstawjyńo i wječorńice. W 1951 uobjyua kerowńictwo škouy
podstawowyj we Wilamowicach. W 1955 zespůu skuadou śe juž ze staršej muodźežy i
mjou we swojym programje pora tańcůw rygůnalnych. W 1957 wuadze grůmadzke
zlikwidowouy śwjetlica i zespůu, kery dopjero po 2 lotach wznowiu robota pod
protektoratym TKKF, a nastympńy pod šyldym cepeliji we Čechowicach. Zespůu
nawjůnzou kůntakty s zespouůma pjeśńi i tańca "Ślůnsk" i "Mazowše". Pora rozůw
nagrywou swoje programy we Polskym Radyju a we Telewizyji. Rozmiuowano we roboće
s muodźežům i zespouem twořůua samodźelne programy uokoličnośćowych wystympůw. W
uostatńich dńach swygo žyća uodmodźiua zespůu, pracowoua do kůńca, tydźyń před
umarćem prowadźiua průba s zespouem učůnc go nowych pjosynek, kere sama twořyua.
23.02.1976r. we 55 ročńica swojich urodźin zakůńčůua swoje bardzo pracowite
žyće. Bůua bez 20 lot radna powjatową. Juž we chorobje uotřimoua Křiž Kawalerski
Uorderu Uodrodzyńo Polski.



https://szl.wikipedia.org/wiki/Islandyj%C5%8F

Islandyjo, Republika Islandyje (Ísland, Lýðveldið Ísland) – państwo rozlygowane
we Půłnocnyj Ojropje, kere uobejmuje wyspa uo takim samym mjańe a raja myńszych
wyspůw, kej Vestmannaeyjar, Grimsey a inksze. Islandyjo przinoleży do nordyckich
krejůw, a Islandczyki noleżům do skandynawskich ludůw.

Na Islandyji je srogo wulkańiczno aktywność a wykorzistywano je geotermalno
ynergijo - same słowo "gejzer" pochodźi ze islandzkij godki. Mjano kraju
uoznoczo "źymja lodu" a je lo Islandyje akuratne, lodowcůw je sam kupa,
nojsrogsze: Vatnajökull - 8300 km², Langjökull - 953 km², Hofsjökull - 925 km²,
Mýrdalsjökull - 596 km² a Drangajökull - 160 km².

Bezma 60% ludnośći pomjyszkuje we stolicy - Rekjavíku a jygo mjejskij skupińe,
pozostało tajla nojczyńśći uostrzodki wele wybrzeżo Atlantyckigo Uoceanu.

Anfang uosadńictwa bůł sam we 847 roku. Uod 930 fůngowoł Althing - zorta wjeca,
kery połńůł fůnkcyjo stanowjyńo prawa. Po uokreśe samodźelności, kery trwoł 300
lot, Islandyjo popadła we zoleżność uod Norwygije, a ńyskorzi Dańije.
Ńypodlygłość dostała we 1918 roku, a uod 1944 je rybublikům.

Mimo, iże podstawům gospodarki a dźiśej je łůw, nojwjyncy (69%) Islandczykůw mo
robota we bedynterowańu, nojczyńśći we turystyce.



https://szl.wikipedia.org/wiki/Isfara

Isfara (tadżycko godka: Исфара) je mjasto we sogdyjskim wilajeće, we půłnocnym
Tadżykistańe. Mo uůno 37 300 mjyszkańcůw. Je to tyż stolica dystyktu Isfara.

Isfara je jedno ze nojstarszych mjastůw we Strzodkowyj Azyji, za pjyrsze
mjanowano Asbara. Mjasto je wymjanowane we kśyndze "Gyszichta Tabary" ze X
wjeku, kedy bůuo gryfnym přistankym na Ńydbownyj Ceśće. Isfara mo mauzolyjům s
tygo uokresu – Hazrati Shoh Mausoleum, wyćupkane we dřewje i uńikalne lo Azyje.
We wjekach XI a XII, rozwinyua śe ekůnůmijo. Babur (1482-1530) mjanowou Isfara
kej guůwny štad rygjůnu. We XVI wjeku pobudowano mynga stawjyń, kej moszeje, a
we XVII wjeku Isfara bůua pod panowańym Chanata Kokandu.

Isfara je pouožůno při grańicy třech ńypodlyguych państw – Tadžykistanu,
Ůzbekistanu a Kirgistanu, na wysokośći 863 myjtrůw n.p.m. a jeji terytoryjo mo
832 km2

Bezma 20 kůmpańiji industryjnych mjasta wyrobjo elyktryčne, chymične a
metalugične produkty, matyrjouy kůnstrukcyjne, joduo a inkše. Isfara je tyž
znano ze swych sadůw aprikůzowych, ńy ino we Tadžykistańe.



https://szl.wikipedia.org/wiki/Irlandja

Irlandyjo, Republika Irlandyje (Éire, Poblacht na hÉireann, połne mjano angelsko
to jedźińy Ireland, co mo podkryślać důnżyńo zjydnoczyńowe ze Irlandyjům
Půłnocnům) – państwo we Ojropje Zachodńij, człůnek Uńije Ojropejskij. Zajmuje
wjynkszość placu wyspy uo tym samym mjańe.

Wyspa Irlandyjo tajluje śe na 4 historyczne prowincyje, a uůne na 26 hrabstwůw
ńyzoleżnych uod jejich tajlůngu na Irlandyjo a Půłnocno Irlandyjo.

Irlandyjo to dymokracyjo parlamyntarno. Jeji systym prawny je uoparty na prawje
zwyčajowym i ustawodawstwje uchwalanym bez parlamynt zgodńy s kůnstytucyjům.

Přepisy Uńje Ojropejskej majům moc prawno we Irlandyji. Kůnstytucyjo irlandzko,
přijyntao 29 grudńa 1937, uopisuje forma řůndu a tyž defińuje wuadza i fůnkcyje
Prezydynta, uobu izb parlamyntu (Oireachtas) jako i řůndu. Defińuje tyž
struktura i wadza sůndu a uopisuje podstawowe prawa uobywatelske. Akt Republiki
Irlandyji s 1948 zerwou uostatńy formalne zwjůnzki s Wjelgům Brytańiům.
Irlandyjo uodzyskoua ńypodlygość we 1921.

Prezydynt je gowům państwa i je wybjerany we wyborach bezpośredńich na
kadyncyjo, kero trwa 7 lot. Ta sama perzůna može być prezydyntym ino dwukrotńy.
Bjerne prawo wyborče přisůgiwo uobywatelům, keři ukůńčyli 35 lot. Uod 1997
prezydyntym Irlandyji je Mary McAleese. Uobowjůnzkym prezydynta je stańy na
stražy kůnstytucyji a uoficjalne reprezyntowańy narodu. Ńymal wšyjstke uprawńyńo
přiznawane mu bez kůnstytucyjo wykůnuje uůn za radům řůndu.

Taoiseach (prymjer) stoji na čele řůndu i je mjanowany bez prezydynta na wńosek
Dáil Éireann (izba ńižšo parlamyntu). Taoiseach nůminuje inkšych čuůnkůw řůndu
(uogůuem ńy myńi kej śedmju i ńy wjyncyj kej pjyntnastu), kerych muśi
zaakceptować Dáil Éireann. Nůminuje tyž jydnygo čuůnka řůndu, zwanygo Tánaiste,
kery peuńi fůnkcyjo wiceprymjera. Bertje Ahern je prymjerym Irlandyji uod čerwca
1997, a Michael McDowell pouńi fůnkcyjo Tánaiste.

Choćaž bez wjeki Irlandyjo bůua uwažano za jydyn s nojbardźij katolickych krajůw
na śwjeće, uobecńy uobserwuje śe znočůncy spadek ličby praktykujůncych, kery
spad uod lot śedymdźeśiůntych s poźůmu 90% do 45% we skali kraju. W ńykerych
dźelńicach Dublina do kośćoua co ńydźela chodźi uod 8% do 15% ludnośći.

Rozwůj gospodarki přebjyga dwutorowo - s jydnej strůny bowjym zachynca śe do
rozwoju prywatnej ińicjotywy, s drůgi zaś - zostawja podstawowe gouyńźe
gospodarki we rynkach państwowych a usůgi majůnce klučowe znočyńy do kraju.
Irlandyjo je jydnym s nojšybćij rozwijajůncych śe gospodarčo państw ůńijnych. W
latach 1987-1997 wzrost gospodarčy śyngou 6% we stosůnku ročnym. Uobecńy
Irlandyjo, uobok Norwygije i Šwajcaryje, je krajym uo nojwyžšym PKB per capita
we Ojropje. Gospodarka je śćiśle uzaležńůna uod handlu, a guůwńi partneři to
Wjelgo Brytańja, Ńymcy, Francyjo a Stany Zjydnočůne. Dowki stanowjům 30% PKB
Irlandii.

Stawki dowki dochodowy uod uosůb fizyčnych to 42% a 20% s šerygym ulg. Podatek
dochodowy uod firm je nojńižšy we starej ŮE i wynośi 12,5%, co bywa čynsto
podawane kej jydyn s guůwnych čynńikůw napuywu inwestycyji zagrańičnych do
Irlandii. Podstawowa stawka podatku uod towarůw i usůg wynośi 21%. Irlandyjo mo
nojwyžša we Ojropje puaca mińimalnům wahajůncům śe uod 39% do 77% středńij
krajowyj we zaležnośći uod branžy. Pod wzglyndym HDI Irlandyjo zajmuje 5.
mjejsce na śwjeće, a pod wzglyndym HPI 18. mjejsce na 19 nojbardźij
rozwińjyntych państw.

Fynůmynym irlandzkej gospodarki na skala śwjatowům bůu śilny rozwůj přymysuu
wysokych technolůgii, kery přičyńiu śe do wzrostu gospodarčygo na poźůmje 15,8%
ročńy. Inwestycyje we růžnygo rodzaju gouyńźe přymysuu tygo kraju wyńikouy ze
stratygičnygo pouožyńo Irlandii (přičůuek amerykańskych inwestorůw
interesujůncych śe rynkym ojropejskym).

Šybki rozwůj Irlandyjo zawdźynčo půmocy Uńji Ojropejskij, dugoletńim zwolńyńům
podatkowym, a tyž stosůnkowo tańij śile robočej. Přińosuo to kořiśći přede
wšyjstkym uośrodkům rygůnalnym, gdźe přymysu uoparty je guůwńy na přetwůrstwje
puodůw rolnych. Rozwinůu śe přymysu zbožowo-muynarski, mlečarski, browarńictwo a
produkcyjo wysoko procyntowych alkoholi - whisky.

Rolńictwo pozostaje jydno s nojwažńijšych gouyńźi gospodarki. Je uůno wysoko
zmechańizowane i daje zatrudńyńy 9,5% ludnośći. Produkcyjo wouowiny i mlyka
stanowi 58% uůgůuu produkcyji rolnej. Uolbřimjům wjynkšość we rolńictwje
stanowjům moue gospodarstwa rolne. Powjeřchńo přeznačůna pod uprawy rolńiče je
ńywjelga, za to wysoce produktywno. Guůwnymi roślinůma uprawnymi sům zboža,
buraki cukrowe a kartofle. Uolbřimje uobšary uůnk i spřijajůncy klimat
pozwalajům na couoročny wypas zwjeřůnt.

Zasoby surowcůw naturalnych we Irlandyje sům ńywjelge. Irlandyjo mo zuoža cynku
a ouowju, kere uodkryto na počůntku lot 90. XX w. Wydobywa śe přede wšyjstkym
gips, rudy cynku (164 tys. t. ročńy) i ouowju (45 tys. t. ročńy).

Stratygične znočyńy mo transport samochodowy. Irlandyjo mo gynstům śeć drůg,
kere čynsto ńy sům ale we nojlepšym stańy. Śeć drůg uobejmuje 92.327 km, s čygo
yno uok. 280 km majům standard autobany (mařec 2007). W uostatńich lotach
prowadzuůna je rozbudowa, a moderńizacyjo autostrad na wjelu uodćinkach we couym
kraju. Śeć kolejowo je dugo na 1.944 km.

Nojwažńijšymi portami handlowymi sům Dublin a Cork, a morsko žyglůga handlowa
ličy 150 statkůw. Nojwjynkšym portym morskym je Dublin, zaś přewozy
transatlantycke uobejmujům přede wšyjstkym Cork. Přistańy průmowe we Dublińy,
Dun Laoghaire a Rosslare zapewńajům pouůnčyńo s guůwnymi portůma Wjelgij
Brytańii. Zbudowano we XVIII i XIX w., a nastympńy moderńizowano śeć kanouůw
suužy přede wšyjstkym do přewozu towarůw, leč mo tyž znočyńy turystyčne.

Mjyndzynarodowe porty lotńiče we Dublińy, Cork, Knock a Shannon sům znůne tyž
kej štrefy wolnocuowe. Irlandyjo mo 40 lotńisk krajowych i mjyndzynarodowych.
Pouůnčyńo transatlantycke uobsůgiwane sům bez Shannon i Knock, zaś ojropejske
bez Kerry, Cork, Dublin, Galway i Sligo. W pouowje 1990 wšyjstke lotńiska
uobsůgiwouy ůngyfer 10,5 mln pasažerůw.

Charakteryzuje ja śilny ajnflus Kośćoua katolickigo na průgrům naučańo, řadko
spotykany uobecńy we krajach ojropejskych.

Ńy mo znočůncych uośiůngńjyńć (moua ličba ludnośći). Ino we ńykerych
dyscyplinach, guůwńy we Rugby reprezyntacyjo narodowo gro we puchaře 6 narodůw a
uodnośi we ńim sukcesy. Mjyškańcy interesujům śe přede wšyjstkym "športůma
narodowymi" (hurling, futbol gaelicki) i lokalnymi rozrywkůma. W škouach naćisk
na šport je tyž ńywjelgi (1h we tygodńu) co powoduje wjelgi uodsetek ludźi
uotůuych.



https://szl.wikipedia.org/wiki/Ilich_Ram%C3%ADrez_S%C3%A1nchez

Ilich Ramírez Sánchez (rodz. 12 paźdźerńika 1949 we Caracas we Wynezueli) –
jedyn ze nojbarzi znůmych terrorystůw, uod cajtůngůw mjanowany Szakalym. Bůł
chowany uod uojca markśisty, a skiż tygo przijůn pjyrsze mjano "Ilich", uod
Lyńina. Bůł szkolorzym we szuli partyzantůw we Kubje a ńyskorzi sztudyrowoł we
Moskwje, na Uńiwersyteće mj. Lumumby. Ńyskorzi uostoł terrorystům. Jygo pjyrszo
akcyjo to zamach na Edwarda Sieffa, biznesmana żydowskigo pochodzyńo. Nojbarzi
znůmo akcyjo we jygo karjerze bůła we Wjedńu, kej 21 grudńa 1976 wloz ze
pjyńćůma inkszymi terrorystůma na tref mińistrůw OPEC, zaszlachtowali uůńi
wuůnczas 3 perzůny a wźyńi 81 zakłodńikůw. Zażyczyli śe fligra, a kej go dostali
uwolńili 41 zakłodńikůw a ze pozostałům tajlům polećeli do Algeru. Godo śe, aże
wźyńi wuůnczas 50 milijůnůw dolarůw za jejich uwolńyńy a citli do Libije. We 80.
lotach XX stolećo Ilich Ramírez Sánchez bůł terrorystům za kerym nojwjyncy
sznupały wszyjske policyje śwjata. Na kůńec chyćili go we 1984. Terozki je
zawarty we anclu do kůńca żywobyćo. Jygo perzůna a gyszichta żywobyćo uostała śe
inszpiracyjům lo Roberta Ludluma, kery uopisoł jygo smyślůne dźeje we
bestsellerowyj seryje růmanůw "The Bourne Identity".



https://szl.wikipedia.org/wiki/Hong_kong

Hůngkůng (uoficj. Špecyjolny Rygjůn Admińistracyjny Hůngkůng; ang. Hong Kong,
Hong Kong Special Administrative Region of the People's Republic of China, chiń.
香港, kantońsko godka jyutping: hoeng1 gong2, standardowo godka mandaryńsko
pinyin: Xiānggǎng) – špecyjolny rygjůn ferwaltůngowy Chińskij Republiki Ludowyj,
kery ležy nad Mořym Pouedńowochińskim, we wschodńij tajli kraju. Uobejmujy
Půuwysep Kowloon a 234 wyspy. Nojwyžšy ščyt, Tai Mo Shan, je na 958 m n.p.m.
wysoki.

We wyńiku pjyršyj wojny uopjůmowyj Hůngkůng přeloz spod wuadańo Chin pod wuadza
Wjelgij Brytańije we 1848 roku. Ńyskoři přiuůnčůno ku ńymu tyž "Nowe Terytoria",
kere Chiny "douy we dźyržawa" Wjelgij Brytańije we 1898 roku na 99 lot. Bez XX
wjek Hůngkůng fest a fest śe rozwinuy a pouńiu rola "půmostu" mjyndzy
kůmůńistyčnymi Chinůma a śwjotym Zachodu.

We 1984 roku ugodano śe co do warůnkůw, na kerych Hůngkůng wrůći pode wuadza
Chin we 1997 roku, kej mińy ukres dźeržawy. Chiny zobowjůnzouy śe pozostawić
Hůngkůngowi aůtonůmijo we bezma wšyjstkich sprawach krům polityki zagrańičnyj a
wojska. 1 lipca 1997 Armijo ChRL zajyna Hůngkůng.

Hůngkůng je jednym s śwjotowych cyntrůw biznesowo-handlowych a śedźibům myngi
bankůw, firm a ourgańizacyji mjyndzynacyjowych. Klučowo rola we kůntaktach
handlowych ze śwjotym mo Rada Rozwoju Hůngkůngu (Hong Kong Trade Development
Council, 香港貿易發展局). Hůngkůng mo tyž srogo a wysoko rozwińynto industryja. Je tyž
wynzuym morskim - je sam 9 hawyn.



https://szl.wikipedia.org/wiki/Hi%C5%A1pa%C5%84ja

Szpańijo, Krůlestwo Szpańije (szp. Reino de España, gal. Reino de España, kat.
Regne d'Espanya, arag. Reino d'España, bask. Espainiako Erresuma, okc. Regne
d'Espanha, ast. Reinu d'España) – nojwjynkse ze trzech państw położůnych na
Půłwyspje Iberyjskym. Na zachodźe Szpańijo mo grańica s Portůgalijům, na połedńu
ze Gibraltarym kery noleży do Wjelgij Brytańije, a bez Ceuta a Melilla zy
Marokym. Na půłnocy, bez Piryneje, krej grańiczy ze Francyjům a Andorům. We
skłod Szpańije włażům tyż Baleary na Strzůdźymnym Morzu, Kanaryjske Wyspy na
Atlantyckim Uoceańe a tak mjanowane terytoryja suwerynne (szp.: plazas de
soberanía), we skłod kerych włażům dwja szpańelske bamberstwa we Půłnocnyj
Africe, Ceuta i Melilla, a roztoliczne ńypůmjyszkane wyspy po
sztrzůdźymnůmorskij strůńe Gibraltarskij Wynżyźńe, take kej Chafaryny, Alborán
abo Perejil. Do Szpańije, a gynau do Katalůńije, noleży tyż uotoczůne bez
terytoryjům francuske mjasteczko Llívia.

Szpańijo tajluje śe na 17 autůnůmicznych spůlnotůw (Comunidades Autónomas), kere
majům szyroko autůnůmijo (uosobliwje jeli chodźi uo edukacyjo, dowki atp.), a
dwa autůnůmiczne sztady (Ciudad Autónoma).

Intygralnům tajlům Szpańije sům tak mjanowane szpańelske bamberstwa we Půłnocnyj
Africe. Autůnůmiczne spůlnoty Szpańije tajlujům śe na 50 prowincyjůw.



https://szl.wikipedia.org/wiki/Glory_of_the_Roman_Empire

Glory of the Roman Empire abo Imperivm Civitas - je sōnaczōnym bez Haemimont
Games we 2006 roku Szpilem stawiyaniyŏ miastã ôsadzōnym we czasach Rzimskegŏ
Imperium. Szpil cechuje siy opcyjōmi szpilōniyu we Łaciyńskej godce. We grudniyu
2006 roku szpil ôstŏł wydōny we Szpaniyje a Italije ze mianem Imperivm Civitas
skuli popularnościy dŏwnych szpili Haemimontã: Imperium I, II, III kere
ôsiyōngnyły wiyncyj niżeli 1mln. kopii we tych krejach. Szpil je cołki we 3D.

Ôbywatele to sōm hlawne robotniyki we miyściy, mogōm ôniy zajmowŏć miyjsca
prŏcy. Im wiynkszyj kasty ôniy sōm tym sōm barzi robotniy. Ôbywatele muszōm miyć
przynŏjmniyj chlyb, wurzt a kaplicã.

Kamiyń, marmur a minerały mŏżnŏ zdŏbyć bez stawiyniy gruby kole złoży, drewnŏ
bez chata drwŏlã kole Strōmōw a inksze bez stawiyōniy ôdpowiydniych farm. Niy
kŏżde miastŏ mŏ dostymp do kŏżdygŏ surowca, niykere miasta muszōm zdŏbywŏć je za
hilfem obchodu. Produkty ôtrzymuje siy we stawiyniyach producyntōw takich jak
chata masŏrza kery przerŏbiy miynsŏ na wurzty.

Je 28 misyj we kampaniyje szpilã: Florentia (5), Pompeii (1), Syracusae (4),
Toletum (3), Kartagena (3), Massilia (2), Mediolanum (2), Lugdunum (2),
Londinium (3), and Colonia Claudia (3). We szpanijskej a italijskej wersyje sōm
2 kampaniyje: pokojowa a batelyjnã.

Mod wyzwaniyŏ deje losowe wyzwaniyŏ na losowych mapach ze sztrofōm co czŏs.
Mŏżnŏ wziyōńć jedyn bonus co szpil atoli ôbniyżŏ to punkty. Wielgie punktacyje
mogōm być publikŏwane online.



https://szl.wikipedia.org/wiki/Franciszek_Fesser

Franciszek Fesser (rodz. 16 śyrpńa 1885 we Rogach, um. 23 paźdźerńika 1956 we
Katowicach-Pjotrowicach) – polski hajer, polityker a zwjůnzkowy dźołacz na
Gůrnym Ślůnsku, powstańec, poseł na Ślůnski Sejm III a IV kadyncyji (1930–1939).

Za modygo robjůł za hajera na grubje "Kleofas". We 1918 uostoł człůnkem Polskij
Wojskowyj Uorgańizacyji we uopolskim kryśe. Wźůn udźoł we absztimůngowyj akcyji
a tyż we II a III ślůnskim powstańu. Po skuplowańu wschodńij tajli Ślůnska do RP
we 1922 znod śe we Polsce, kaj dźołoł we nacyjowo–patryjotycznych
uorganizacjach, m.in. Zwjůnzku Ślůnskich Powstańcůw a Zwjůnzku Chrůńyńo
Zachodńich Krysůw. Dźołoł we zwjůnzkowym ruchu, uorganizowoł Związek Związków
Zawodowych na Ślůnsku, a uod 1930 bůł prezesym Zwjůnzku Zawodowygo Bergmůńskij
Industryji (kůnsek ZZZ). We 1926 zwjůnzoł śe ze Nacyjowo-Krześcijůńskim
Kuplůngem Roboty, a uod ńygo dostoł mandat posła do Ślůnskigo Sejmu III
kadyncyji (1930). Zicoł we Kůmisyji Roboty a Społecznyj Uopjeki. We 1935 zaś
wlozł do Sejma ze tyj samyj listy. Robjůł we Kůmisyjach Roboty a Społecznyj
Uopjeki (kej wiceprzewůdniczůncy) a tyż: Ferwaltůngowyj, Regulaminowej a
Budżetowo-Skarbowyj. We latach 30. bůł tyż zastympcům naczelńika gminu
Pjotrowicy.

We rokach mjymjeckij uokupacyji bůł we strzodkowyj Polsce. Po 1945 cof śe nazod
na Ślůnsk, nale ńy robjůł już we polityce, m.in. skiż ńymocy. Umrził we
Pyjtrowicach.



https://szl.wikipedia.org/wiki/Drzewo

Strůmy to je grupa źelinůw, do keryj zaliczo śe nojsrogsze źeliny lůndowe. Ńy je
taksůnym, yno grupuje źeliny uo podanyj na śa morfologiji a funkcyjach. Tajla
botańiki, kero zajmuje śe strůmůma je mjanowano dendrologijo. Ńykere nojstarsze
a nojsrogsze strůmy sům chrůńůne bez prawo jako przirodńicze denkmale.

Strůmy majům zrůżńicowano budowa nadźymnyj tajli. Ze zola wyrasto jeim pjyń,
kery uod pewnyj wysokośći uobtoczůny je bez korůna kero skłodo śe s
rozdźelajůncych śe gałynźůw pokrytych liśćůma. Pjyń a starsze, rube gałynźe sům
zdrzewjałe, mode drzewjejům na kůńec wegetacyjnygo uokresu. Ze pńa mogům
wyrastać kůnary abo cołki może uůn iść pjonowo we gůra - tako budowa je
mjanowano "strzała" abo "kłoda". Strůmy mogům růść pojedyńczo abo we grupach
(parki, losy). Uogůlny ksztołt nadźemnyj tajli strůmu mjanuje śe pokrojym strůmu
a wyrůżńo jygo zorty: stożkowaty, kolumnowy, uokrůngławy abo paryzolowaty.

Strůmy połńům ważno rola we przirodźe jako producynty tlynu . Pozyskujy śe ś
ńich drzewo s ńykerych gatůnkůw inksze substancyje - kauczuk, żywica a inksze.
Ńykere strůmy majům zjodliwe uowoce, kora (zinamůnowjec), naśůna a ańi kwjoty
(goźdźikowjec). Jeich skupiska uosłabjajům wjatry a powstrzimujům erozyjo.



https://szl.wikipedia.org/wiki/Djalykt_klu%C4%8Dborski_%C5%9Bl%C5%AFnskij_godki

Djalykt kluczborski ślůnskij godki je djalyktym, kery używany je we uokolicy
Kluczborka a Uolesna.

Podane na uopolske, atoli ino uod połedńa, bo ku půłnocy traći śe nosowe a, tak
co wele Sycowa je już ino nosowe y (cynsto, gymba). We trybje rozkazujůncym
drugij uosoby liczby mnogij je tukej yndůng -ta (glůndejta). Proteza u- (ú-)
wystympuje przed o (uod) i przed u (úućekali).

No to tak: uusmygo jes uotpus Nośwjynscy Marji Panny narodzyńy. To wjelkou
lotacka jes, wjelkou lotacka. Najpjyrw prać, prańy prać, a tu juz kaj ino zywńe
bůńdź wsysko poprać, coby ja ino wsyńdźe cysto bůło, wsysko pocoufać we izbje,
we pokojach, coby ja wsyńdźe cyśćutko bůło, pobiglować. No tu juz jes poprane,
pobiglowane. Tera zaś jesce trza uokna pucować, uokna popucować wsyńdźe, dźe juz
ino zywńe bůńdź, dźwi poomywać, to wsysko: szafa, stołki, stůł. No tuz juz jes,
ja. Nudli tys trza narobić, pobić albo gyjś, albo kacki, albo kůry pobić na tyn
uotpus – bo’ch zaprośyła gośći.(Choćanowicy)

Za tymi dżewůma we Smogorzowje to kśůndz Kubis przelicoł i u nous we skole tys
mjeli kśůnski uo tym Smogorzowje, kej Smogorzůw to mjůno dostoł, to mjoł tam być
takjy zwjyrzy wjelkjy, a to zwjyrzy bůłe we uůnym boru, a kej to zwjyrzy zacyłe
ryceć abo buceć (my tam tak můwjyli) i to ći ludźe, co in Glauśe mjynskali, nale
za mojych casůw to my Gusyna padali, to ći ludźe uogłuseli uod tego ryku uod
tego smoka.(Bukowo Ślůnsko)

W śtyrnoustym roku wybuchła wojna. We Francji zech bůł. Na wojńe, kej na wojńe:
szczylali my uućekali my. Na uurlopje ze wojny zech ńy bůł. Jou bůł porańůny.
Nojprzůd zech bůł we prawe ramje rańůny. To zech bůł we śpitalu uod pjyrsego
grudńa ouz do pjytnoustego stycńa. A potym zech przysed do rannyj kůmpańije, a
we jedyn dwudziestym lutym zech zajś przysed na frůnt do Francyje. To drugjy
rouz’ech bůł ino śtyry ńedźele, bo zech bůł ranny we gowa. Tu wlouz, a tu wysed.
To zech lezoł ouz do wrześńa. Potym zech przysed do erzacbatalijůnu, tam zech
ino bůł czszi dńi, to zech przised zaś do śpitalu i tamstůnd jou bůł zwolńůny
uod wojska i przised na pocta.(Dźadowo Kłoda)



https://szl.wikipedia.org/wiki/Djalykt_jabu%C5%AFnkowski_%C5%9Bl%C5%AFnskij_godki

Djalykt jabłůnkowski je djalyktym ślůnskij godki, używanym we tzw. trůjwśi
beskidzkij (Javořinka, Istebna, Końakůw). Kej ślůnsko godka podle polskij
tradycyji je růzpatrziwano kej djalykt polskij, godo śe uo gwarze jabłůnkowskij.

Nojbarźi charakterystycznům cechům uod tygo djalyktu je jabłůnkowańy, co
uoznoczo, aże we plac dwůch rajůw spůłgłoskůw č, dž, š, ž i ć, dź, ś, ź, momy
sam nojczyńśći jydno raja zmjynkczůnych spůłgłoskůw č, dž, š, ž. Bestoż trza
pamjyntać, iże take słowa, kej žima, žlje, može, suožimý, pšakrew, ješče,
chčouo, grač, časým, čyto śe tak po prowdźe jak: žjima, žjlje, možje, suožjimý,
pšjakrew, ješjčje, chčjouo, gračj, čjasým. Čynsto atoli můmy tyž we tym djalykće
wele tych mjynkych č, dž, š, ž ajnfachowe spůuguoski ć, dź, ś, ź. Pode suowackym
ajnflusym pokozauo śe sam tyž mjynke l, kere uoznačůne je we tekśće bez lj. We
djalykće jabuůnkowskym nosowo samůguosko postředńo mjyndzy e i y (ý), kero
škryflano je sům kej ýn/ým, atoli ino we yndůngach mo ausšpracha -ým. We pjyršyj
uosobje ličby mnůgij je yndůng -mý. Ř je wyraźne. Akcynt pado na pjyršo sylaba.
Wele ńysylabotwůrčygo u (u) přůdźi čynsto trefjauo śe zymbowe l (l
welaryzowone). Ńyjaki česki ajnflus pokozuje śe sům a uod zajty fůnetyčnyj
(chuapcy, dyři) i we zapožyčyńach (holcy, cesta). Proteza u- (u-) wystympuje
před o (uoćec) i před u (uůgwařili).

No býu’ech už takym holčiským, mjou’ech szesnośće rokůw. Uože mi tež chćouo
kajśi wyjść puo ćichu před uocůma. Ljygou’ech we stodolje, no ji s mojimi
rowjeśńokůma my śe uůgwařili, že pudymý dźiśka se zaśpjýwać »Hore dźedźinům«.
Pozbjerali my śe už wječůr, průgujýmý, alje tam my spjýwali, kany nejmjyńi
chauup býuo, buo kej šli ći starśi holjcý, tož nos potým přygańali. Muśeli my
ućekać do pljacu. Podoboua śe nům hanůno u Poljaka jydno dźýwka. Přidýmý tam
wječůr – ješče ńy spali. Zaźyrůmý puoza uokna – mać tam śe už rozbjýro, uoćec
tam cośi marči, a nejstarši braćikśe chyto wječeře – tež býu přidzůny ze smykůw.
(Jistebne).



https://szl.wikipedia.org/wiki/Djalykt_gliwicki_%C5%9Bl%C5%AFnskij_godki

Djalykt gliwicki ślůnskij godki je užywany kole Gliwic a Katowic. To na ńim
uopjyro śe po tajli ślůnsko godka literacko, kero je ješče we proceśe twořyńo.
Tyn djalykt je, na růwńi ze uopolskim, nojbarźi rozpowšechńůnym a nojbarźi
kojařůnym ze coukům godkům.

Sam můmy nosowe y we postřodku (rynka, pjynta) suůw. Na kůńcu wystympuje nosowe
-a, we kerym zatraćiua śe nosowość (widza, za chwila ze downego widzam, za
chwilam). Uode wschodu (wele Pščyny, Tychůw, Chořowa) we djalektach glywickich
sypjelyli abo syceli (terozki traći śe to coroz barźi). Na gliwicko-uopolskim
pograńiču godajům po twardych spůuguoskach šyroke nosowe a (gajńśi; bez
nosowośći na kůńcu – wjeřa), a po mjynkich spůuguoskach – nosowe y (mjyndzy);
tam tyž můmy sypjelyńy, atoli uobyjmuje uůne ino č (wřescy, cyje), a ńykej i ž
(nazarty).

Klynkańice smykajům ludźi we nocy. Roz moja starka šli do Beušńice, a byuo juž
dojś ćima. Wleźli do jednych ludźi i śedźeli tam ze dwje godźiny. Jak wyšli na
dwůr i chćeli iś du dům, to byuo juž fes ćima, nale byuo widno, bo byu śńyg
napadany. Nů i idům du dům prosto šosyjům, dźiwajům śe: tu taki chaúupy na
wysokich břegach, strůmy wjelki. Powjedźeli se: přeca abo to ńima Beušńica – i
wrůćili śe nazod (Rogůw).

To ńy žodno bojka, ańi tyž zmyślyńe – to ščyro prowda. Jake pjyńdźeśůnt rokůw
tymu mjyškou na Rybůwce zuodźyj Florek. Krod, co popaduo. Půnowi we Zowadźe
ukrod krowa i zjod jům. Pora dńi chodźyu guodny, a potym juzaś wybrou śe do
Zowady. Přišua jednak kryska na Matyska: Florka chyćili pachouki i zakludźyli go
do kancelaryje dworskij. Půn kozou go přišnalować do uawki i wlepić mu ze
dwjesta kijůw. Karbowy walyu kaj popaduo, a nojwjyncyj po pjyntach (Beuk).

Wantouka mjaua na kwatyze karlusa, co mu byuo uoźym dwadźeśća lot, a uůnyj byuo
pzez pjyńdźeśůnt. Jak zabjyua prośa, to dźećům zrić ńy daua, ino tymu karlusowi.
A ůun ji śwjacyu, śwjacyu, a to prośa jod. A kej ze wšystkjym zjod, to wypolyu.
A uůna wźyna zoguůwek pod zopaska i gůńyua go, bo myślaua ze co ze tego bydźe. A
kej dźeći wzescauy, ze karlus prośa zjod, a uůnym zur zrić dowaua, to gizdůw
scaskaua po pysku (Podleśe).

Jak jo bůua mauo – bůuo mi wtedy wjeřa ze uoźym lot – to’ch muśaua gajńsi paś.
Ńy chćauo mi śe tam barzo uaźić za gajńśůma, bo’ch widźaua, iže inše dźochy śe
lepi majům kej jo. Tůž’ech jym tyž zowiśćůua tyj swobody, bo uůne śe mjauy
dobře, bo se můguy zatyla polotać, kej přišuy ze škouy do dům, a jo zaś muśaua
zarośinki gajńśi gnać i to doś daleko za stow, až tam na pańske pola, kaj my uod
downa mjeli wynajynty rant do pasyńo kole glajzůw uod fabryki. To bůuo hned půu
godźiny uod haupy. Jak jo zaro ńy usuchua i ńy pognaua tych gajńśi, to mje
zarozki muter na´kali (Hanusek-Borušowice).



https://szl.wikipedia.org/wiki/Djalykt_%C5%84ymodli%C5%84ski_%C5%9Bl%C5%AFnskij_godki

Djalykt ńymodliński ślůnskij godki to wyrůžńůny uod inkšych warjant ślůnskij
godki, pjyrwotńy stosowany we uokolicach mjasta Ńymodlin, dźiśej uostou śe ino
we dwůch rygjůnach; pjyršy stanowjům Pjechoćice, Staro Jamka, Kuźńica Ligocko,
Sowin, a centrůma drůgigo sům Narok a Ńywodńiki. Djalykt ńymodliński je podany
na průdńicki.

Kedy ślůnski je rozpatrywony kej djalykt polskij godki godo śe, co je to gwara
środkowośląska (gwara střodkowoślůnsko).

Růžńy předstawjo śe wymowa samoguosek nosowych. Mjyškańcy Sowina a Kuźńi
Ligockej wymawjajům nosůwka předńo šyroko a po spůuguoskach twardych, a po
mjynkich, co je nawjůnzańym do gwar guogůwjeckych a koźelskych. S kolei
mjyškańcy Naroku, Ńywodńik a uokolic nosůwka předńo po spůuguoskach twardych
wymawjajům šyroko kej nosowe a, a po spůuguoskach mjynkych wymawjajům wůnsko kej
nosowe y, co je tyž typowe lo djalyktu uopolskigo.

Djalykt ńymodliński počůnkowo charakteryzowou śe tyž mazuřyńym; uobecńy řodko
wystympujůncym we tym djalykće.



https://szl.wikipedia.org/wiki/Czes%C5%82aw_G%C4%99borski

Czesław Gęborski (rodz. 5 czerwca 1924 we Důmbrowje, ům 14 czerwca 2006) –
polski zbrodniorz, kapitůn MBP we Ludowyj Polsce, kůmyndůnt uobozu we
Łambinowicach.

Ńym zaczyna śe II śwjatowo wojna, mjyszkoł we Důmbrowje. Tajla mjymjeckij
uokupacyje bůł we uoboźe we Kochlowicach, ze kerygo pitnył we kwejtńu 1943. Bůł
ferajńistům Ludowyj Armije, za co go haresztowali we 1944, nale LA uodbjůła
transzport ze ńym do Auszwic. Ńyskorzi trefjůł do kůmůnistycznyj partyzantki.
Kiej wojna mjoła szlus, wloz do Uobywatelskij Milicyje, kaj gibko stoł śe
śerżantym.

Do marca 1945 robjůł we Śwjyntochlowicach, a ńyskorzi we Ńymodlińe. We lipńu
1945 stoł śe komyndantym kůncyntracyjnego uobozu we Łambinowicach. Tam bůł
festylńy uokrutny a bestjalsko taktowoł wjyńźńůw. Ubijoł po dwa bajtle za roz -
roztrzaskiwoł je łbym o łeb. Majerantnym kozoł stoć po szyje we wodźe, a kej
keryś śe uobaloł, to go ńy retowoł. We paźdźerńiku 1945 podhajcoł barak, a kej
go ftoś průbowoł gaśić, to go zastrzyloł, pomarło tedy 48 perzůnůw. Skirz tego
straćoł fůnkcyjo a postawjyli go do gerychtu, nale sprawa umorzili we 1947, a
Gęborski dostoł stopjyń kapitana.

Po 1956 zajś zaczůn śe proces uo Łambinowicy, a Gęborski trefjůł do haresztu,
nale go uńywinńili. We kůńcu 90. lot XX stolećo aże do 2005 bůł jigo proces uo
śmyjrć 48 uosůb, nale ja odroczyli skirz złygo stanu zdrowjo uoskarżůnego.



https://szl.wikipedia.org/wiki/Crash_(szlagcojg)

Crash – talyrz perkusyjny, idjofůn uo ńyuokryślůnyj wysokůśći dźwjynku, jedyn ze
elemyntůw uobycznygo szlagcojgu. Mjano "crash" bůło pjyrszy roz użyte bez fyrma
Zildjian we 1928. We Ojropje pjyrszy roz pojawjůły śe we Strzedńich Storoczach,
pochodzům uod karatali – tradycyjnych insztrumyntůw używanych we Indyji a
Bangladyszu. Na crashu moge śe groć pałkůma szlagcojgowymi kej elemynt
szlagcojgu, abo rynczńe bez sklapywańe dwůch takich jednakowych talyrzy (talyrze
uorkestrowe).

Szrajbůnek crasha na nutach lo szlagcojgu je zależno uode autora nutůw, ńy ma
jednorakigo szrajbůnku, skiż tygo autor nutůw pjyrwy przedstawjo swojo lygynda.
Nojczynśći sům to ńyskorzi nuty nojwyżij rozlygowane na pjynćůlińi, skuli
wysokego klangu.

We szlagcojgu crash stoji na szpecjolnym statywje lo talyrzy szlagcojgowych. Uod
spodu a wjyrchu przilego do ńego szpecjolny matyrjoł, a całość zakrynco śe
szrałbům. Crash bezma zowdy je umjejscowjůny po lewyj zajće zestawu, zdebko
uobok tom-tomůw, coby dobrze śe groło na ńim prawům rynkům. Nale leworyncznym
ajnfakszyj gro śe lewům rynkům. Skiż tygo uůni ustowjajům tyn talyrz mjyndzy a
nad tom-tomami. Profysjonalńe praworynczne szlagcojgery kej używajům wjela
crashůw to ustowjajům te nojćyńsze i nojmajse po lewyj zajće, a te srogsze po
prawyj.

Crash je uokryngjym. Jigo mjara szyrzki to nojczynśći uod 14 do 18 cali. Sům tyż
czasym take, kere majům nowet 24 cale, sům robjůne ekstra coby mioły ćynższy
klang a dużyj brzmjoły. Rube talyrze sům przeznaczone lo muzyki hewimetalowej a
hard rokowyj, atoli ćyńsze lo spokojnygo roka. Take talyrze, kere majům mńyjse
szyrzki mjanujům śe zwykle splashůma. Crash je wroz ze hi-hatym nojpopulańyjszym
talyrzym perkusyjnym, kery do śe wysznupać we kożdyj skupińe muzycznyj. Crashe
lepszyj jakůśći sům zrobjůne s stopu brůnzu a inksze s mesingu. Jigo dźwjynk je
agresywny, wysoki a robi sroge larmo dugo brzmjůnce.

Dźynki tym właśćiwośćům je uůn używany lo akcyntowańo poczůntku frazy. Im majsy
talyrz tym szybćyj wybrzmjywo i tyż do śe go używać we barzi ńytypowym rytmje.
Roz a kedy, coby skrůćić czas brzmjyńo tłumi śe go kćukym i palcym wskazujůncym.
Dźwjynk kopułki talyrza je bardzo ćyńki, choby uod szolki.

Terozki coroz czynśćej zaczyno śe używać crashe ze dźurůma. Daje to uostry,
jescze krutsy klang, we som roz lo gibkich akcyntůw.

Talyrze uorkestrowe to bezma zowdy gynał take same talyrze kej crashe
szlagcojgowe (roz a kedy je używany tyż talyrz china), ino s skůrzanymi
uchwytůma na rynce. Trzimane sům pjůnowo na wysokośći kej pjyrśi, po zderzyńu
natychmjost śe je uotwjyro, coby ńy stłumić. Wykorzistuje śe je głůwńe we
uorkestrze symfůnicznyj a uorkestrze dyntej we marszach, kůncyrtach a paradach
militaryjnych.



https://szl.wikipedia.org/wiki/Chi%C5%84sko_Rypublika_Ludowo

Chińskŏ Ludowŏ Republika, skrōt CHLR (People's Republic of China > P.R.C.
Angelsko godka, chiń. trad. 中華人民共和國, uleksz. 中华人民共和国; pinyin: Zhōngguó, Zhōnghuá
Rénmín Gònghéguó;  posuchej po chińsku) – państwo we Azyji wschodnij, kere
ôbjymuje historyczne Chiny (bez Tajwanu) a Tybet i inksze ziymie we Azyji
Postrzodkowej zamiyszkane społym ôd 56 skupin etnicznych. Chiny to je
nŏjludniyjsze państwo świata, jejich populacyjŏ je wiynkszŏ jak 1,3 mld ôsōb.
Wiyrchniowo sōm 4. na świecie, a ekōnōmicznie (PKB nōminalny) – 3. (w 2007 r.,
po USA i Japōniji) abo tyż 2. (PKB realny) po USA.

Państwa, kere graniczōm ze ChLR to: Afganistan, Bhutan, Birma, Indie,
Kazachstan, Kirgistan, Koryjŏ Pōłnocnŏ, Laos, Mōngolijŏ, Nepal, Pakistan,
Rusyjo, Tadżykistan, Wietnam.

Chociŏż za kōntynuatora tradycyje politycznyj Chin widzi sie tyż Republikã
Chińskõ na Tajwanie, ôd lot 70. za przizwolyniym USA to ChLR reprezyntuje nŏrōd
chiński we ôrganizacyjach miyndzynŏrodnych, tj. ÔNZ abo WHO.

Władza we ChLR sprŏwuje ôd 1949 r. Kōmōnistyczno Partyjŏ Chin. Do kōńca lot 70.
Chiny były państwym totalitarnym na wzōr stalinowski, a we latach 60. nasiliły
sie we kraju tyndyncyje izolacjōnistyczne. Po śmiyrci Mao Zedōnga i fiasku
maoizmu, we latach 80. partyjŏ napoczła ale reformy ekōnōmiczne, tj.: Ôdchōd ôd
gospodarki planowyj a ôdwarcie na świat, a ustrōj zaczōn przenosić sie we strōna
autorytaryzmu. We latach 80. i 90. prziszła liberalizacyjŏ życiŏ społecznygo i
kulturalnygo, bez m.in. wkludzynie swobody rajzowaniŏ. Społym ze reformami
ekōnōmicznymi zaczła sie terŏźnie nŏjwiynkszŏ migracyjŏ we historyji świata - ze
wsi do miast przekludziyło sie już 140 mln Chińczykōw.

Terŏźny ustrōj Chin je nōminalnie socjalistyczny (tm. socjalizmus ô chińskych
włŏsnościach), we praktyce je to ale kapitalizmus, bez typowych np. do UE
rozlygłych zabezpieczyń socjalnych, co absztichuje sie lekim zafarbiyniym
nōmynklaturowym i srogim woluminym inwestycyji zagranicznych a eksportu. W
sferze polityki, partyjŏ kōmōnistyczno regyruje autorytarnie, a przi tym
ôdwołuje sie do nacjōnalizmu, banuje ruchy ôpozycyjne i prōbuje budować
gospodarkã ôpartõ na wiydzy na muster krajōw sōmsiednich m.in. Japōnije, Koryje
Płd., a tyż Singapuru.

Chiny to tyż jedyn ze nŏjstarszych ôstrzodkōw cywilizacyjnych świata, ô ôsobnyj
i bōgatej tradycyji muzycznyj, tyatralnyj, literackij, filozoficznyj a
historycznyj, a tyż naukowyj. Po zakōńczyniu rewolucyji kulturalnyj chińskŏ
kultura poleku sie ôdrŏdzŏ, chociŏż podle krytykōw szkody wyrzōndzōne za czasōw
Mao Zedōnga sōm zbyt wielge, coby możebne było jij połne ôdrodzynie.
Bezprecedynsowe we dzisiyjszych Chinach je tyż terŏźne ôdymkniyńcie tygo kraju
na świat i jigo wartkŏ okcydyntalizacyjŏ.



https://szl.wikipedia.org/wiki/Ch%C5%99e%C5%9B%C4%87ija%C5%84stwo

Chřeśćijaństwo (gr. Χριστιανισμóς , uać. Christianitas) – religijo
můnotejistyčno i familijo zwjůnzkůw wyznańowych, kere guošům naučańy uo
mesyjůństwje i synostwje božym Jezusa Chrystusa, jygo mynčyńskij i uodkupjyńčej
śmjyrći a zmartwychwstańu. Śwjyntům kśygům chřeśćijan je Biblijo. Nojwjynkšo
religja na śwjeće pod wzglyndym ličby wyznawcůw (kole 1/3 ludnośći śwjata),
bjorůnc pod uwaga wšyjstke uodůmy wchodzůnce we jej skuad. Zgodńy s Dźejůma
Apostolskymi (11,26) "W Antjochje po roz pjyršy zmjanowano učńůw chřeśćijanůma"
(gr. Χριστιανός).

Pjerwotńy symbolym chřeśćijaństwa bůua ryba, zaś we III w. stou śe ńim křiž.
Nawjůnzano we tyn sposůb do dwůch pjyršych liter greckych suowa Christos (chi i
ro), a nastympńy tyž do ukřižowańa Jezusa Chrystusa. Wprowadzyńy křiža greckigo
do chřeśćijaństwa připisuje śe mńichowi ygipskymu Pachůmjušowi (rok 322 n.e.).

Dokuadne uokreślyńy grańic tej religije je kwestjům spornům. Ńy wšyscy zaličajům
do wyznań chřeśćijańskych (guůwńy s kulitego, co ńy uznojům istńyńo Bůga we
Trůjcy Śwjyntej) Śwjadkůw Jehowy, mormůnůw, arjan a ńykerych nowych ruchůw
religijnych, nawet kej te wyznańo uwažajům śe za chřeśćijańske.

Chřeśćijaństwo je objawjůnům religijům můnotejistyčnům: zakuodo wjara we
jydynygo Bůga, kery je Stwůrcům śwjata. Wjynkšość chřeśćijan wyznoje dugmat
tryńitarny (wjynkšość uznoje wjara we uůw dugmat za warůnek kůńyčny, by můc śe
nazywać chřeśćijańinym), kery gośi, aže Bůg istńije we třech uosobach
(hipostazach), čyli, aže Bůg je Trůjjydyny. Uoznača to, aže Bůg, co do natury je
Jedyn, choć we třech Uosobach: kej Bůg Uojćec, Syn Božy (Jezus) i Duch Śwjynty.
Koždo s uosůb Božych mo ta samo, jydno bosko natura i pozostaje we wzajymnej
relacyji uosobowyj na zasadźe pochodzyń: Bůg Uojćec stanowi zasada pochodzyńo do
Syna, a cuzamyn s ńim (wspůlńy – uac. filjoque – we tradycyji zachodńij, bez
Syna – uać. per filium – we tradycyji wschodńij) do Ducha Śwjyntygo.

Bůg s miuośći do půgrůnžůnej we gřechu ludzkośći posuou swygo Jednorodzůnygo
Syna kery "stou śe čuowjekym" i dokůnou dźeua zbawjyńo śwjata. Chřeśćijańy
wjeřům, aže přijmujůnc uofjara Jezusa uzyskujům zbawjyńy i žyće wječne. W časach
uostatečnych nastůmpi "zmartwychwstańy ćou" a Sůnd Uostatečny na kerym nastůmpi
tajlůng na zbawjůnych i potympjůnych.

Chřeśćijańy ńykerych wyznań (m.in. katoliki i prawosuawńi) uoddajům tyž čeść
Marii - matce Jezusa, śwjyntym i ańouům, kere to kulty rozpowšychńiuy śe uod IV
stolećo.

Podstawowym přikazańym etyčnym chřeśćijan krům přikazań Dekalůgu je přikazańy
miuośći Bůga a bliźńich (nawet ńypřoćeli).

Chřeśćijańy wjeřům we jydyn Kośćůu powšychny ustanowjůny bez Jezusa, kej
wspůlnota ludźi wjeřůncych i důnžůncych do zbawjyńo. Tajla s ńich uwaža, aže
uowym Kośćouem je zgrůmadzyńy do kerygo noležům (chřeśćijańy ekskluzywńi), a
inkša tajla – aže Kośćouem tym je ńywidźalno wspůlnota ludźi pouůnčůnych
wspůlnům wjarům, noležůncych do růžnych wyznań (chřeśćijańy inkluzywńi). Pjyrše
podejśće skuańo do uodmawjańo inkšym wyznańům prawa do nazywańo śe
chřeśćijańskymi a prozelityzmu – nawracańo inkšowjercůw. Drůge skuańo do
ekůmyńizmu a dostřygańo we inkšych wyznańach inspirujůncych wartośći. Bo we
ramach chřeśćijaństwa fůnkcjůnuje wjela wyznań (dynůminacyji) te wewnyntřne
tajlůngy můgům być bez wjernych traktowane kej nojwjynkša rano wspůučesnygo
chřeśćijaństwa, nale tyž kej bůgactwo i wartość.

Na śwjeće istńije tyž wjela wyznań uznojůncych śe za chřeśćijańske, nale ńy
uznawanych bez inkše wspůlnoty za chřeśćijańske. Přikuadym može być antropozofja
Rudolfa Steinera, přijmujůnca reinkarnacyjo. S kolei we Stanach Zjydnočůnych
powstou Kośćůu Jezusa Chrystusa Śwjyntych w Dńach Uostatńich, kerygo wyznawcy
nazywańi sům mormůnami, gdyž uobok Bibliji uznojům ješče Kśynga Mormůna, kerům
řekůmo spisali žydźi, keři wywyndrowali s Jerozolymy do Ameryki we VI stolećo
před Chrystusym.

Wyznańo chřeśćijańske twořům jydno s nojwjynkšych religii, ščygůlńy ličnům we
Ojropje a na terynach skolůńizowanych bez Ojropejčykůw – we Americe i
Australiji.

Bardzo trudno je šacować dokuadna ličebność wyznawcůw, bo wjela s tych wyznań,
we ščygůlnośći katolicyzm, praktykuje chřest ńymowlůnt i uwaža koždygo
uochřčůnygo za swojygo wyznawcy, nawet ježeli zostou uůn čuůnkym inkšygo Kośćoua
eli nawet religii. Jedynym sposobym na uopuščyńy Kośćoua za žyća je apostazyjo.



https://szl.wikipedia.org/wiki/Bralin_(wojew%C5%AFdztwo_wjelgopolske)

Wspůłrzyndne: 51° N 17° EFeler we wyrażyńu – felerny znok „,” Feler we wyrażyńu
– felerny znok „,” (Bralin (wojewůdztwo wjelgopolske))

Bralin – wjeś we Polsce pouožůno 7 km na zachůd uod Kympna, we wojewůdztwje
wjelgopolskym, we powjeće kympińskym, we gmińy Bralin. Po raz pjyrwšy
wzmjankowano we roku 1136. Uośrodek usůgowy, řymjeślńičy, zakuad metalowy.

Uod počůnkůw swygo istńyńo mjejscowość noležoua do Ślůnska. W lotach 1540 - ůng.
1875 pośadoua prawa mjejske. W 1919 Bralin wroz s tzw. Krajym Rychtalskym zostou
uobsadzůny bez wojsko polske, a nastympńy, na mocy Traktatu Wersalskigo (10
styčńo 1920r.) bez plebiscytu, wůuůnčůny s mjymjeckej Prowincyji Ślůnskij
(powjatu sycowskigo) i wůunčůny (w wyńiku prac Mjyndzysojušńičej Kůmisyji
Grańičnyj - 19 styčńo 1920 r.) do wojewůdztwa poznańskigo.

Ludność Bralina i uokolic posůguje śe gwarům sycowskům noležůncům do
istńijůncych juž dźiś yno ščůntkowo gwar dolnoŚlůnskych bydůncych tajlům
dolnoślůnskij godki. Ślůnzoki - mjyškańcy downygo "Kraju Rychtalskigo"
zachowujům počuće uodrymbnośći we stosůnku do ludnośći "polskij" downygo powjatu
kympińskigo.



https://szl.wikipedia.org/wiki/Borys_Jelcyn

Boris Jelcin (rus.: Борис Николаевич Ельцин, rodz. 1 lutygo 1931 we Butce, um.
23 kwjetńa 2007 we Moskwje) – prymjer (grudźyń 1991 - 15 maja 1992, dowńi:
prymjer Sowjeckij Federacyje uod 6 lipca 1992), a ńyskorzi pjyrszy prezydynt
Rusyje. We lotach 1961 - 1990 noleżoł do Kůmůńistycznyj Partyje Sowjeckigo
Sojuszu, bůł uod 1977 do 1985 jeji pjyrszym sekrytorzym we Śwjerdłowsku (terozki
Jekaterinburg), a uod 1985 pjyrszym sekrytorzym we Moskwje. Wyćepany s tygo
stanowiska uod Michaiła Gorbaczowa we 1987. 29 maja 1990 wybrano go na
Przewodńiczůncygo Nojwyższyj Rady Ruskij Federacyjnyj Sowjeckij Republiki.
Ńyskorzi wygroł we welůngu na prezydynta RFSR. We dńach 19 - 21 śyrpńa 1991
uorgańizowoł uopůr przi průbje puczu przećiw władzy Gorbaczowa. We 1996 wygroł
zaś absztimůng na prezydynta wůunczas już ńypodległyj Rusyje. Zrzeknůł śe tyj
fůnkcyje 31 grudńa 1999. Umrził 23 kwjetńa 2007 skiż ńywydolność śerca a
cyrkulacyjnygo układu.



https://szl.wikipedia.org/wiki/Boris_Jelcin

Boris Jelcin (rus.: Борис Николаевич Ельцин, rodz. 1 lutygo 1931 we Butce, um.
23 kwjetńa 2007 we Moskwje) – prymjer (grudźyń 1991 - 15 maja 1992, dowńi:
prymjer Sowjeckij Federacyje uod 6 lipca 1992), a ńyskorzi pjyrszy prezydynt
Rusyje. We lotach 1961 - 1990 noleżoł do Kůmůńistycznyj Partyje Sowjeckigo
Sojuszu, bůł uod 1977 do 1985 jeji pjyrszym sekrytorzym we Śwjerdłowsku (terozki
Jekaterinburg), a uod 1985 pjyrszym sekrytorzym we Moskwje. Wyćepany s tygo
stanowiska uod Michaiła Gorbaczowa we 1987. 29 maja 1990 wybrano go na
Przewodńiczůncygo Nojwyższyj Rady Ruskij Federacyjnyj Sowjeckij Republiki.
Ńyskorzi wygroł we welůngu na prezydynta RFSR. We dńach 19 - 21 śyrpńa 1991
uorgańizowoł uopůr przi průbje puczu przećiw władzy Gorbaczowa. We 1996 wygroł
zaś absztimůng na prezydynta wůunczas już ńypodległyj Rusyje. Zrzeknůł śe tyj
fůnkcyje 31 grudńa 1999. Umrził 23 kwjetńa 2007 skiż ńywydolność śerca a
cyrkulacyjnygo układu.



https://szl.wikipedia.org/wiki/Bjeru%C5%84

Bjeruń (pol.: Bieruń, ńym: Berun) – mjasto we wojewůdztwje ślůnskym, wuažůnce we
skuod powjatu bjeruńsko-lyńdźińskigo.

Pouožůne při grańicy wojewůdztw Ślůnskigo a mouopolskigo, kerům stanowi Wisua.
Sůmśaduje s mjastůma: Tychy, Uośwjyńćim, Lyndźiny, a tyž gminami: Cheum Ślůnski,
Bojšowy.

Kole Bjeruńa znojdowoua śe antyčno uosada Leucaristus. Bůua uůna zaznačůna na
antyčnyj mapje Klaudjuša Ptolymeuša s lot 142- 147 našyj ery. W X-XIstolećo
istńou sam uotočůny palisadům a ńywůntpliwje pośadajůncy wježa uobserwacyjno
grůdek uobrůnny majůncy za zadańy chrůńić kupcůw přeprawjajůncych śe bez řyka.

Bjeruń dostou prawa mjejske we 1387 uod kśyńća uopawsko-raćiborskigo Jana II
Želoznygo. Do 1551 wuasność Pjastůw ślůnskych, uod 1327 pod zwjeřchńictwym Čech.
Uod 1743 we państwje pruskym a utrata praw mjejskych. Uod 1865 zaś mjasto a
zmjana mjana na Bjeruń Stary. Uod 1922 we grańicach Polski, we čos II wojny
śwjatowyj wćelůny do Ńymjec. W lotach 1975-1991 dźelńica Tychůw. W 1991 nazod
pod nazwům Bjeruń, wraz s Bjeruńym Nowym, Bijasowicůma, Čarnuchowicůma a
Jajostůma utwořůu mjasto. Uod uodzyskańo samodźelnośći bez Bjeruń datuje śe
zwada mjyndzy tym mjastym a sůnśedńimi Tychůma uo teryny fabryčne Fiat Auto
Poland (b. FSM), a uośedle zbudowane při tej fabryce. Uobecńy uośedle ležy juž
we grańicach admińistracyjnych Bjeruńo, nale sama fabryka pozostowo we Tychach.
Historyčńy sporny teryn noležou do Bjeruńo, nale pozostawjyńy go we grańicach
Tychůw bůuo warůnkym zgody tygo mjasta na uodůnčyńy Bjeruńo.

Na teryńy mjasta znojduje śe kilka pora zakuodůw pracy, m.in. gruba wyngla
kamjynnygo "Piast", zakuod twořiw štučnych "NITROERG", fabryka produktůw
mlečnych "Danone" (dowńij "Mildes Bieruń"), zakuod materjouůw wybuchowych a
tartak. Na teryńy Bjeruńo wystympujům bogate zuoža krušyw žwiru a pjasku. Zuoža
te skiž uochrůny środowiska ńy sům eksploatowane.



https://szl.wikipedia.org/wiki/Bjelsko-Bjoua

Bjylsko-Bjoło (śl-mjym.: Beltz-Beil, pol.: Bielsko-Biała, mjym.: Bielitz-Biala,
czes.: Bílsko-Bělá) – mjasto na prawach krysu we połedniowyj Polsce, we ślůnskim
wojewůdztwje, na Ślůnskim Pogůrzu, pod Mołymi a Ślůnskimi Beskidůma, nad rzekům
Bjołům. Je stolicům bjylskigo krysu, Ojroregjůnu Beskidy, bjylsko-żywjeckij
djecezyje rzimskokatolickigo kośćoła a ćeszyńskij djecezyje wańelickigo kośćoła
a tyż gůwnym mjastym bjylskij aglomeracyje.

Bjylsko-Bjoło formalńy powstoło 1 styczńa 1951 ze skuplowańo położůnygo na
Ćeszyńskim Ślůnsku Bjylska, uo ktůrym pjyrszo zmjanka je ze roku 1312 a
małopolskij Bjołyj, kero bůła założůna na kůńcu XVI stolyćo. Uod 1975 do 1999
roku bůło stolicům bjylskigo wojewůdztwa.

Mjasto je gůwnym ferwaltungowym, industryjnym, handlowym, usugowym, akadymickim
a kulturalnym uostrzodkim regjůnu potoczńe mjanowanygo Podbeskidźe. Noleży do
nojlepij gospodarczo rozwińyntych mjast we Polsce (bezroboće 5,8%), je tyż
wożnym drůgowym a banowym krojcungim.



https://szl.wikipedia.org/wiki/Banka

Sztrasbana (mjanowano tyż banka abo sztrasynbana) – glajzowy pojazd
przirychtowany do mjejskigo transzportu, kery poruszo śe po ceśće abo na
szpecyjolnym uosobnym placu do glajzůw. Teroźńe sztrasbany sům zauobycz
napyndzůne śilńikůma na sztrům zaśilanymi s trakcyjnygo neca, atoli spotyko śe
tyż hybrydowe kůnsztrukcyje, kere majům spalinowy śilńik abo akůmulotory kere
dozwalajům na jazda bez zewnyntrznygo zdrzůdła zaśilańo. Dowńi używano tyż
sztrasbanůw kere ćůngły kůńe, abo napyndzůnych parowym śilńikym abo spalinowym,
kej tyż systymůw ze stacyjůnarnym napyndym (San Francisco), cugůw
akůmulotorowych abo napyndzůnych śilńikůma pneumatycznymi.

Pjyrszo sztrasbana pojawůła śe we Nowym Jorku we 1832 roku. Bůła uůna wzorowano
na powszychnych już we tych czasach kůnnych banach używanych we industryje. Uod
lot 60. XIX stolećo banki rozpowszychńjůły śe we Ojropje, kej we uůnym czaśe we
Francyje pojowjůły śe pjyrsze sztrasbany na para.

Pjyrszo ekszperymyntalno sztrasbana na sztrům skůnstruowoł Werner Siemens a
ruszůł ja we Groß-Lichterfelde (terozki tajla Berlina) we 1881. Do wybuchu I
wojny śwjatowyj bezma wszyjske nece sztrasbanůw we Prusach zelektryfikowano.
Pjyrszo we Ślůnsku sztrasbana na sztrům pojawůła śe we Wrocławju we 1893 roku
(wůunczas we Prusach) – bůła to tyż pjyrszo sztrasbana na sztrům na terynach
uobecnyj Polski. We mjastach Gůrnygo Ślůnska sztrasbany na sztrům powstoły 5 lot
ńyskorzi.

Nojbarźi rozlygły nec sztrasbanůw mo we Polsce kůnurbacyjo mjast
ślůnsko-důmbrowskych. Pjerwotno nec lińije sztrasbanůw gůrnoślůnskych na para a
ůńikalnyj szyrzki toru 785 mm powstoła starańym spůłki Uoberschleisische
Dampfstrassenbahnen we 1894 r. Kuplowała uůna Pjekory Ślůnske s Bytůńym a Bytůń,
bez Krůlewsko Huta (Chorzůw), Śwjyntochłwicy-Lipiny, Ruda a Zobrze ze Gliwicůma.
We 1896 do neca włůnczůno teryn teroźnich mjast Katowicy a Śymjanowicy. We 1898
r. lińije uostoły zelektryfikowane. W Bytůńu a Katowicach s anfangem XX stolećo
zbudowano krům tygo normalnotorowe sztrasbanowe lińije. W mjyndzywojynnym
uokreśe rozpoczynto uńifikacyjo a kuplowańe necůw (tory wůnske przekuwano na
uobyczne). Uostatńům linijům sztrasbany 785 mm bůła przebudowano we 1952 r.
trasa lińiji 12 Chorzůw-Śymjanowicy. Lińije bankůw przedużůno tyż za downo
grańica mjymjecko-polsko, na teryn Důmbrowskigo Zagłymbjo.



https://szl.wikipedia.org/wiki/Astr%C5%AFn%C5%AFmja

Astrōnōmijŏ (gr.: ἀστρονομία) – nauka ô ciałach niybieskch, jejich budowie,
ruchach, pochodzyniu a ewolucyji, a tyż ô materyji rozproszōnej we
przestrzyństwie kosmicznym (mianowanym tyż kosmosym). Astrōnōmijŏ, a radszyj jij
tajla mianowanŏ kosmologijōm, tykŏ sie tyż wszechświata jako cołkości. Miano
astrōnōmijŏ wziōnło sie z greki: gr. ἄστρον astron (gwiŏzda) + νόμος nomos
(prawo).

Astrōnōmijŏ idzie inakszyj mianować naukōm ô wszelich ôbiektach a zjŏwiskach, co
trefiajōm sie poza Ziymiōm.

Dzisiyjszŏ astrōnōmijŏ je dicht zwiōnzanŏ ze astrofizykōm, kerŏ je używaniym
praw fizyki do interpretacyje wynikōw ôbserwacyji astrōnōmicznych. Zwiōnzek tyn
je tak głymboki, iże dzisiej ôbie dziedziny sōm bezma jydnościōm. Mōg ôn powstać
skuli ôdkryciŏ, iże ciała niybieske skłŏdajōm sie ze takij samyj materyje, co
wszyjske inksze ôbiekty naôbkoło nŏs.

Ôbiekty, kerymi zajmuje sie astrōnōmijŏ, to ciała niybieske: planety,
miesiōnczki, planetoidy, gwiŏzdy, gwiŏzdozbiory, skupiny gwiŏzdowe, grōmady
gwiŏzd, galaktyki, mgławice, grōmady galaktyk, materyjŏ miyndzygwiŏzdowŏ, gaz
miyndzygalaktyczny, materyjŏ egzotycznŏ, antymateryjŏ, ciymnŏ materyjŏ, kwazary,
czŏrne dziury i wiela inkszych. Astrōnōmijŏ badŏ tyż procesy, co zachodzujōm
miyndzy tymi ciałami.



https://szl.wikipedia.org/wiki/Alfonsa_Muttathupadathu

Alfonsa Muttathupadam, Śwjynto Alfonsa (godka malajalam: അല്‍ഫോണ്‍സാ
മുട്ടത്തുപാടം; Alphonsa dell’Immacolata Concezione; rodz. 19 śyrpńa 1910, um. 28
lipca 1946) – śwjynto katolicko, pjyršo Hinduska kanońizowano bez Kośćou.
Přinoležoua do Syromalabarskigo Kośćoua katolickigo, kery uznowo papjyža a
pozostowo we uńije s Watykůnym.

Alphonsamma, jako jům we Indjach mjanowano, za bajtla bůua bjydno a dośwjodčyua
pořucyńo a ćyrpjyńo. Jei matka umorua kej Alfonsa mjoua tři mjeśůnce a beztůž
chowoua jům ćotka. Ńyskoři, kej bůua 17 lot staro, wstůmpiua do zakona Klarysek
uod wječystyj Adoracyje. Bez krůtki čos učůua bajtle we šule podstawowyj, nale
skiž ńymocy muśoua ta robota poćepać. Uod 1936 na tři lata jeij ńymoce
ustůmpiuy, co je připisywane cudownymu wstawjynńictwu m. in. św. Teresy s
Lisieux. Bez rešta žyćo couki čos ćyrpjoua skiž ńymocůw, nale swoje ćerpjyńe
uofjorowoua za nawrůcyńy gřešńikůw.

Wstawjenńictwu Afonsy je připisywano raja cudownych uzdrowjyń, kerych
dośwjodčali řykajůncy při jeij grobje, a skiž tygo zostoua ůuna beatyfikowano
bez Jůna Paula II 8 lutygo 1986, a ńyskoři kanůńizowano bez Benedykta XVI 12
paźdźerńika 2008.



https://szl.wikipedia.org/wiki/Alfabyt_polski_lo_%C5%9Bl%C5%AFnskij_godki

Alfabyt polski lo ślůnskij godki je używany uode fest downa, skuli tygo, co
nojwjyncyj Ślůnzokůw mjyszko we Polsce, kaj uczům śe we polskich szulach a
abecadło, kery nojwyncyj znajům to je polske abecadło. We tym alfabyće je atoli
połowa Ślůnskich neczajtůw we Polsce a tyż a cajtůngůw.

Pisańy we tym szrajbůnku je fest průblematycznům zachům, bo ntp. ź do śe pisać
kej ź lebo zi, co dowo problyma we słowach typu zicherka. Istńije ty ryzyko
zatracyńo wymowy Ślůnskij - ńy mo jydnyj metody na zapisańy ů, ntp. Słowo
“Ślůnsk” pisze śe Ślonsk, Ślónsk, Ślunsk lebo ańi Śląsk (nosowygo o we naszyj
godce ńy ma).

Jednako zacha mo śe tyż do prelabjalizacyje – uo kej we słowje "uorgańizacyjo"
pisze śe ło – łogranizacyjo, co ńy mo cweka bestůż, co łůmane je prawidło uo ł
kej nostympcy l welaryzowanygo. Alfabyt polski lo Ślůnskij godki je krytykowany
uod zwolyńńikůw nowych szrajbůnkůw[zdrzůdło?].

Aa Bb Cc Ćć Dd Ee Ff Gg Hh Ii Jj Kk Ll Łł Mm Nn Ńń Oo Óó Pp Rr Ss Śś Tt Uu Ww Yy
Zz Źź Żż



https://szl.wikipedia.org/wiki/30_lutygo

30 lutygo we ajnfachowym kalyndorzu ńy ma, nale trefjůło śe pora razůw we
gyszychće, co bůła tako data, zowdy yno we jydnym kraju. Tak bůło we 1712 roku
we Szwecyji, kero zrezygnowoła ze przeleźyńo na gregorjański kalyndorz, a skiż
tego brakowoło jeji jednygo dńa, co uostoło wyrůwnane bez dodańe go do lutygo,
jako 30 dźyń tego mjeśůnca. We Sojuszu Socjalistycznych Sowjeckich Republik
trefjůł śe 30 luty 2 razy - we 1930 a 1931, skiż wkludzyńo "rewolucyjnygo
kalyndorza", we kerym kożdy mjeśůnc mjoł 30 dńůw. We 1932 wkludzůno tam nazod
gregorjański kalyndorz. Podug ynglickigo historyka Sacrobosco, we pjyrszyj
wersyji juljańskigo kalyndorza luty mjoł 29 dńůw, a we przestympnych rokach 30,
nale ńy ma to potwjerdzůne we inkszych zdrzůdłach. 30 lutygo je proponowane uod
Elisabeth Achelis, kero uopracowoła kalyndorz mjanowany uod jygo zwolyńńikůw
"Śwjatowym Kalyndorzem". We ńim luty mo zowdy 30 dńůw, a we przestympnych rokach
dodowo śe ekstra dźyń, kery ńy je przipisany do żodnygo mjeśůnca a mo być wolny
uod roboty.



https://szl.wikipedia.org/wiki/%C5%B9elina

Źeliny (Archaeplastida Adl i in. 2005, downe naukowe mjana: Vegetabilia,
Plantae, Phytobionta, Plastida, Primoplantae) – eukaryjotyczne a samofutrujůnce
uorganizmy, kere wykorzistujům słoneczno ynergijo bez farbujůnce substancyje we
proceśe asymilacyji. Trefjajům śe tyż postrzůd źelinůw uorgańizmy
cudzofutrujůnce - saprofityczne a pasorzitnicze, nale mo to wtůrny charaktyr.
Źeliny sům zbudowane ze kůmůrkůw, kere u wyżyj zorgańizowanych zortůw źelinůw
tworzům tkanki a narzůndy, kere dowajům jeim dychać, futrujům je, dowajům
wzrastać a śe rozwijać. Źeliny przi udźale chloroplastůw kere majům we śa
chlorofil przeprowadzajům terminy fotosyntezy, keryj zapasowym produktym je
skrobja. Majům uůne sztajfno, nojczyńśći celulozowo kůmůrkowo śćana. Mogům uůne
durś wzrastać uod twůrczyj tkanki, kero poradźi tajlować kůmůrki. Nojczyńśćij
źeliny sům trwale przirośńynte do zola. We proceśe ywolucyji doszło do srogij
roztůmajtośći formůw źelinůw a jejich przistosowańo do růżnych warůnkůw bytowańo
na Źymji.



https://szl.wikipedia.org/wiki/%C5%A0wecyjo

Szwecyjŏ (szwedz. Sverige), ôficjalniy Krōlestwo Szwecyje (szwedz. Konungariket
Sverige) – nordycke państwo na Skandynŏwskim Pōłwyspie we Pōłnocnyj Ojropie. Mŏ
granicã z Norwygijōm na zachodzie a Finlandyjōm na wschodzie, je tyż skuplowanŏ
z Danijōm bez most Øresund.

Szwecyjŏ mŏ wiyrch 450 295 km² a skiż tygo je to trzeci nŏjsrogszy (podle
wiyrchu) krej Ojropyjskij Unije. Miyszkŏ sam ōngyfer 9,4 milijōna ludziōw. Je to
państwo z małōm gynstościōm zaludniyniŏ – 21 per./km² – a je ôna skōncyntrowanŏ
w połedniowyj tajli. Bez 85% populacyje żyje we miyjskich zōnach. Haupsztadym
Szwecyje je Sztokholm, kery je aj nŏjsrogszy szwedzki sztad.

Jako samostanowiōny a jednolity krej Szwecyjŏ powstała we strzedniowieczu. We
XVII stoleciu egzystirowało Szwedzke Imperium a patrziło ôno do nŏjwŏżniyjszych
pōństw Ojropy. Mocka podbitych terynōw straciła we XVIII a XIX stolyciu, baji
Finlandyjõ lŏ Rusyje we 1809. Ôstatniŏ wojna, we keryj bojowała Szwecyjŏ bōła we
1814, kej naciepała Norwygije persōnalnõ unijõ (do 1905). Ôd tedy je to
neutralne państwo. Z Ojropejskōm Unijōm sie skuplowała we 1995, je tyż człōnym
OECD.



https://szl.wikipedia.org/wiki/%C5%A0trasbana

Sztrasbana (mjanowano tyż banka abo sztrasynbana) – glajzowy pojazd
przirychtowany do mjejskigo transzportu, kery poruszo śe po ceśće abo na
szpecyjolnym uosobnym placu do glajzůw. Teroźńe sztrasbany sům zauobycz
napyndzůne śilńikůma na sztrům zaśilanymi s trakcyjnygo neca, atoli spotyko śe
tyż hybrydowe kůnsztrukcyje, kere majům spalinowy śilńik abo akůmulotory kere
dozwalajům na jazda bez zewnyntrznygo zdrzůdła zaśilańo. Dowńi używano tyż
sztrasbanůw kere ćůngły kůńe, abo napyndzůnych parowym śilńikym abo spalinowym,
kej tyż systymůw ze stacyjůnarnym napyndym (San Francisco), cugůw
akůmulotorowych abo napyndzůnych śilńikůma pneumatycznymi.

Pjyrszo sztrasbana pojawůła śe we Nowym Jorku we 1832 roku. Bůła uůna wzorowano
na powszychnych już we tych czasach kůnnych banach używanych we industryje. Uod
lot 60. XIX stolećo banki rozpowszychńjůły śe we Ojropje, kej we uůnym czaśe we
Francyje pojowjůły śe pjyrsze sztrasbany na para.

Pjyrszo ekszperymyntalno sztrasbana na sztrům skůnstruowoł Werner Siemens a
ruszůł ja we Groß-Lichterfelde (terozki tajla Berlina) we 1881. Do wybuchu I
wojny śwjatowyj bezma wszyjske nece sztrasbanůw we Prusach zelektryfikowano.
Pjyrszo we Ślůnsku sztrasbana na sztrům pojawůła śe we Wrocławju we 1893 roku
(wůunczas we Prusach) – bůła to tyż pjyrszo sztrasbana na sztrům na terynach
uobecnyj Polski. We mjastach Gůrnygo Ślůnska sztrasbany na sztrům powstoły 5 lot
ńyskorzi.

Nojbarźi rozlygły nec sztrasbanůw mo we Polsce kůnurbacyjo mjast
ślůnsko-důmbrowskych. Pjerwotno nec lińije sztrasbanůw gůrnoślůnskych na para a
ůńikalnyj szyrzki toru 785 mm powstoła starańym spůłki Uoberschleisische
Dampfstrassenbahnen we 1894 r. Kuplowała uůna Pjekory Ślůnske s Bytůńym a Bytůń,
bez Krůlewsko Huta (Chorzůw), Śwjyntochłwicy-Lipiny, Ruda a Zobrze ze Gliwicůma.
We 1896 do neca włůnczůno teryn teroźnich mjast Katowicy a Śymjanowicy. We 1898
r. lińije uostoły zelektryfikowane. W Bytůńu a Katowicach s anfangem XX stolećo
zbudowano krům tygo normalnotorowe sztrasbanowe lińije. W mjyndzywojynnym
uokreśe rozpoczynto uńifikacyjo a kuplowańe necůw (tory wůnske przekuwano na
uobyczne). Uostatńům linijům sztrasbany 785 mm bůła przebudowano we 1952 r.
trasa lińiji 12 Chorzůw-Śymjanowicy. Lińije bankůw przedużůno tyż za downo
grańica mjymjecko-polsko, na teryn Důmbrowskigo Zagłymbjo.



https://szl.wikipedia.org/wiki/%C5%98yka

Rzyka – naturalny, wjyrchńi wodny ćek, co uůn płyńe we wyżłobjůnyj bez rzyczno
erozyjo krzikopje a uokresowo zalewo rzyczno dolina. Ćek tyn muśi mjeć
uokreślůno dugość albo wjyrch dorzyczo - ćeki půńiży umołwjůnygo kreju
(roztomajće, znoleżńy na państwo, we Polsce dorzycze uo wjyrchu ńy myńi kej
100 km²) uznowo śe za potoki abo strůmjyńy.

Rzyka może zoczynać śe uod zdrzůdła abo powstować bez połůnczyńy poru potokůw
eli tyż wypływać ze jeźora.

Stało rzyka mo ujśće do inkszej rzyki, jeźora abo morzo. Rzyki, co uůne uchodzům
do wodnygo grůmadńika mjanuje śe znamjynnymi rzykůma, inksze to jejich dopływy.
Znamjynno rzyka do kupy ze dopływůma tworzi rzyczn systyma.

Bjyg rzyki mo nojczyńśći trzi wożne tajle: wjyrchńi, strzodkowy a dolny. Ujśće
rzyki może być trichterowate (estuaryjům) abo szyroke (delta). Inakszy je u
czasowych rzykůw, kere ujśćo ńy majům, a ajnfach krok we krok śe zatrocajům,
wśůnkajůnc we grůnt.

Rzyki majům znoczyńy lo gospodarki, sům wykorzistowane jako zdrzůdła pijalnyj
wody a do transportu. Sům tyż naturalnym śedliskym roztomajtych gatůnkůw źelinůw
a gadźiny.

Nojwjynksze rzyki na śwjeće to: Amazůnka (ze Ukajali), Ńil, Jangcy, Missisipi -
Missouri, Huang He a Uob (ze Irtyszym).



https://szl.wikipedia.org/wiki/%C5%98eka

Rzyka – naturalny, wjyrchńi wodny ćek, co uůn płyńe we wyżłobjůnyj bez rzyczno
erozyjo krzikopje a uokresowo zalewo rzyczno dolina. Ćek tyn muśi mjeć
uokreślůno dugość albo wjyrch dorzyczo - ćeki půńiży umołwjůnygo kreju
(roztomajće, znoleżńy na państwo, we Polsce dorzycze uo wjyrchu ńy myńi kej
100 km²) uznowo śe za potoki abo strůmjyńy.

Rzyka może zoczynać śe uod zdrzůdła abo powstować bez połůnczyńy poru potokůw
eli tyż wypływać ze jeźora.

Stało rzyka mo ujśće do inkszej rzyki, jeźora abo morzo. Rzyki, co uůne uchodzům
do wodnygo grůmadńika mjanuje śe znamjynnymi rzykůma, inksze to jejich dopływy.
Znamjynno rzyka do kupy ze dopływůma tworzi rzyczn systyma.

Bjyg rzyki mo nojczyńśći trzi wożne tajle: wjyrchńi, strzodkowy a dolny. Ujśće
rzyki może być trichterowate (estuaryjům) abo szyroke (delta). Inakszy je u
czasowych rzykůw, kere ujśćo ńy majům, a ajnfach krok we krok śe zatrocajům,
wśůnkajůnc we grůnt.

Rzyki majům znoczyńy lo gospodarki, sům wykorzistowane jako zdrzůdła pijalnyj
wody a do transportu. Sům tyż naturalnym śedliskym roztomajtych gatůnkůw źelinůw
a gadźiny.

Nojwjynksze rzyki na śwjeće to: Amazůnka (ze Ukajali), Ńil, Jangcy, Missisipi -
Missouri, Huang He a Uob (ze Irtyszym).



https://szl.wikipedia.org/wiki/%C5%98e%C5%A1%C5%AFw

Řešůw (pol. Rzeszów, uać. Resovia, rus. Жэшов, ůkr. Ряшiв, hebr. Reisha, jidiš
רײַשע, mjym. Reichshof) – mjasto na prawach powjatu we Polsce, stolica
wojewůdztwa podkarpackigo a djecezyje řešowskij. Řešůw je powjatym grodzkim, a
tyž je śedźibům źymskigo powjatu řešowskigo.

Mjasto je guůwnym uostřodkym admińistracyjnym, přymysuowym, handlowo-usůgowym,
akadymickym a kulturalnym we Polsce pouedńowo-wschodńij. Řešůw mo
mjyndzynarodowy port lotńičy a Podkarpacki Park Naukowo-Technolůgičny
ukerůnkowony na industryjo wysokotechnolůgično. W mjeśće znojdujům śe wjelge
państwowe učelńe wyžše tj. Uńiwersytet Řešowski (z 11 abtajlůngůma) a
Politechńika Řešowsko, a kilka prywatnych m. in.: Wyžšo Šula Informatyki a
Zařůndzańo, jedna s nojwjynkšych ńypubličnych učelńi we kraju.

We stolicy Podkarpaćo dźouajům tři uřyndy kůnsularne (Republiki Federalnyj
Ńymjec, Republiki Suowacyje a Ůkrajiny). Řešůw je čuůnkym Uńje Metropolije
Polskych a Stowařišyńo Ojrocities - zřešajůncygo wjelge mjasta ojropejske.



https://szl.wikipedia.org/wiki/%C5%83ymcy

Mjymcy (mjym.: Deutschland abo Bundesrepublik Deutschland, BRD) – państwo we
strzodkowyj Ojropje, noleży do Ojropejskij Uńiji a NATO. Mo dostymp do
Bołtyckigo Morza a Půłnocnygo morza. Mo nojwjynkszo liczba ludźůw we cołkij
Ojropejskij Uńiji - przez 82 miljůny. Ńymcy sům państwem federalnym a skłodajům
śe ze zwjůnzkowych krejůw. Stolica majům we Berlińe.

Po II wojńe śwjatowyj wschodńo tajla Mjymcůw prziłůnczůno do Polski a SSSR, a
pozostołe terytorjům potajlowano mjyndzy zachodńich alijůntůw (trzi uokupacyjne
strefy) a SSSR (jednoł uokupacyjno strefa). Stolica, Berlin, tyż podźelůno na
sztyry zony. Ńyskorzi ze trzuch zachodńich zonůw utworzůno państwo uo mjańy
Republika Federalno Mjymjcůw, a ńyskorzi ze zony radźeckij Mjymjecko
Dymokratyczno Republika, ze stolicům we wschodńij tajli Berlina. Berlin Zachodńi
mjoł uodrymbny status.

Zjydnoczyńy Mjymcůw nastůmpiło we 1990 bez prziłůnczyńy MRD do RFM. Stolica RFM
przećepano potym s Bonn do Berlina.



