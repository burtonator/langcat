https://crh.wikipedia.org/wiki/Q%C4%B1r%C4%B1m

Qırım (ukraince Крим, rusça Крым) – Qara deñizniñ şimaliy tarafında bir adlı
yarımadada bulunğan bir ülke, qırımtatar halqınıñ vatanı. Meydanlığı 26,2 biñ
km². Ealisiniñ sayısı 1.994 300.kişi (2005 s. malümat). Memuriy ceetten Qırım
(Aqyar şeerinden ğayrı) 1991 senesinden berli Ukraina terkibindeki Qırım Muhtar
Cumhuriyetidir.

Memuriy ceetinden cumhuriyet 25 regiondan ibaret, olardan 14 rayon (ealiniñ
çoqusı köylü) ve cumhuriyet riayetinde bulunğan şeerlerniñ şuralarına boysunğan
11 territoriya (ealiniñ çoqusı şeerli). Kösterilgen haritada körüne ki, işbu 11
territoriyadan bazıları büyük meydanlıqta yerleşip merkezden ğayrı bir çoq
meskün yerden ibaret.

Qırım yarımadası Ukrainanıñ cenübinde buluna. Yarımada üzeriniñ meydanlığı 27
biñ km². Ğarp ve cenüp tarafında Qırım Qara deñiznen, şarq tarafında ise Azaq
deñizinen sıñırlana. Şimal tarafında Qırım tar (8 km qadar) Or boynunen qıtağa
qavuşa. Qırımnıñ şarqında Qara ile Azaq deñizleri arasında Keriç yarımadası,
Qırımnıñ ğarbında ise Tarhan Qut yarımadası buluna. Qırımnıñ şimaliy kenar
noqtası Or boynunda buluna, cenübiy kenar noqtası — Sarıç burnu, ğarbiy kenar
noqtası — Tarhan Quttaki Qara burun, şarqiy kenar noqtası — Keriç
yarımadasındaki Fener burnudır. Şimaliy kenar noqtasınen cenübiy kenar noqtası
arasındaki mesafe — 200 km, ğarbiy kenar noqtasınen şarqiy kenar noqtası
arasındaki mesafe — 325 km. Qaranen deñiz sıñırlarınıñ umumiy uzunlığı 2500-den
ziyade km.

Qırım Muhtar Cumhuriyeti Aqyar şeeri ve Arabat beliniñ şimaliy ucundan ğayrı
yarımadanıñ bütün yerini ala.

Qarada keçken Qırımnen Ukrainanıñ Herson vilâyetiniñ kiçik sıñırı Or boynundan
keçe. Bundan da ğayrı deñizde Qırım Rusiye (Krasnodar ülkesi), Romaniya,
Bulğaristan, Türkiye ve Gürcistannen sıñırdaş ola.

Coğrafik ceetten Qırım eki teñ olmağan qısımğa bölüne: onıñ şimali çöl (bütün
yarımadanıñ 4/5 qısmı), cenübi ise ormanlı Qırım dağlarıdır (meydanlıqnıñ 1/5
qısmı). Aqyardan Kefege qadar üç dağ sırası uzana. Eñ yüksek soyu yalı boyunda
uzanğan Baş ya da Cenübiy dağ sırasıdır, onda Qırımnıñ eñ yüksek noqtası Roman
Qoş degen dağ (1545 m) buluna.

Qırımnıñ özenleri az suvludır. Salğır, Alma, Belbek, Qaçı eñ esas özenlerdir.
Dağ ile dağ aldındaki rayonlarda özenlerniñ çoqusında suv anbarları bar. Şimaliy
Qırım boyunda Şimal Qırım kanalı uzana, oña suv Özüden kele. Qırımda bir qaç
balaban tuzlu göl bar: Doñuzlav, Sasıq, Saq, Aqtaş, Töbeçik, Çoqraq gölleri ve
digerler.

Qırımdaki er bir şeer diger meskün yerlernen avtobus marşrutlarınen bağlı.
Şeerlerara trolleybus marşrutları da bar (Aqmescit ava limanı — Aqmescit —
Aluşta — Yalta yolunda). Yalta, Kefe, Keriç, Aqyar, Aqmeçit ve Kezlev deñiz
marşrutlarınen bağlı. Kezlevde tramvay mevcut. Ermeni Bazar — Keriç (Kefege
çatal ile) ve Melitopol — Aqyar (Kezlevge çatal ile) demiryolları Qırımnı
qıtanen bağlaylar.

Qırımda çoq istiraat evi, lager (meselâ, Artek), çeşit musafirhane bar. Eñ
populâr raatlıq yerleri — Yaltanen Aluşta ile beraber bütün Qırımnıñ yalı boyu,
Sudaq, Kezlev. 2007 senesi yanvar ayından dekabrgece Qırımda 5718 biñ kişi
raatlandı.

2001 senesi toplanğan malümatqa köre — 2 024 056 kişi (58,3 % ruslar, 24,3 %
ukrainler, 12,1 % qırımtatarlar, 1,4 % belaruslar, 0,5 % tatarlar, 0,4 %
ermeniler, 0,2 % yeudiler, 0,2 % lehler, 0,2 % moldovanlar, 0,2 %
azerbaycanlılar, 0,1 % özbekler, 0,1 % koreyalılar, 0,1 % yunanlar, 0,1 %
almanlar, 0,1 % mordvalar, 0,1 % çuvaşlar, 0,1 % çingeneler, 0,1 % bulğarlar,
0,1 % gürciler ve çirmişler (mariyler), bundan ğayrı qaraylar, qırımçaqlar ve
digerler)

Ruslar, ukrainler, yunanlar ve bulğarlarnıñ çoqusı ortodoks hristianlardır,
qırımtatarlar ise musulmanlar (sunniler), bundan da ğayrı yeudiler,
protestantlar ve katolikler bardır.



https://crh.wikipedia.org/wiki/Q%C4%B1r%C4%B1mtatar_tili

Qırımtatar tili ya da Qırım tili – qırımtatarlarnıñ tilidir, Altay til ailesine
kirgen türkiy tillerge mensüp. Yazı tili latin ve kiril urufatlarınıñ
esasındadır.

Sabıq ŞSCB territoriyasındaki qırımtatarca laf etkenlerniñ umumiy sayısı
tahminen 350 biñ kişi, olardan 250 biñ kişi Qırımda otura. Bulğaristan ve
Romaniyada — 30 biñge yaqın. Türkiyedeki qırımtatarca laf etkenlerniñ sayısı
aqqında işançlı malümat yoq.

Qırımtatarlar üç subetnik gruppasından er birisiniñ (tatlar, noğaylar ve
yalıboylular) öz şivesi bar.

Bazı alimler Qırım Hanlığınıñ territoriyasında teşkil olğan diger milletlerniñ
türkiy tillerini qırımtatar tiliniñ etnolektleri olaraq köreler. Bular qaray
tiliniñ Qırım şivesi, qırımçaq ve urum tilleri. Qaray tiliniñ qırım variantı ve
qırımçaq tili edebiy qırımtatar tilinden tek telâffüz bazı hususiyetlerinen ve
ivrit alınmalarınen farqlana. Yuqarıda yazılğan etnolektlerge köre urum tili
qırımtatar tilinden ziyade farqlana. Urum tilinde çoq yunan alınması ve
qırımtatarcada mevcut olmağan mahsus sesler bar. Qaraylar, qırımçaqlar ve
urumlar öz tilleri mustaqil dep israr eteler.

Qırımtatar tiliniñ zemaneviy tarihı XIX asır soñunda meşur maarifçi İsmail
Gaspralı faaliyeti ile başlandı. Qırım Rus İmperiyasi terkibine kirsetilgeninden
berli qırımtatar medeniyeti bir asır tüşkün alda bulunmaqta edi. Gasprinskiy
onıñ yañıdan yaratıluvına yardım etti. Aslında Gasprinskiy qırımtatar edebiy
tilini yarattı. Şu tilniñ esası yalıboylu şivesi edi.

1928 senesi Qırımda ötkerilgen tilşınaslıq konferentsiyası orta yolaq şivesi
esasında yañı edebiy til yaratmağa qarar çıqardı, çünki işbu şive tatlardan
başqa em noğaylar, em de yalı boylular içün añlayışlıdır.

Adeti üzre qırımtatar tilini qıpçaq-kuman gruppasına kirseteler. Aynı şu
gruppağa qaraçay-balqar, qumıq ve qaray tilleri kireler. Faqat evel qayd
etilgenine köre orta yolaq şivesi (edebiy tilniñ esası) qıpçaqnen oğuz tilleri
arasındakidir, bu sebepten böyle tasnif o qadar korrekt degil.

1928 senesine qadar qırımtatar tili içün arap urufatı, 1928-den 1939 senesine
qadar latin (“yañı türk elifbesi” (YTE), Yañalif olaraq belli), 1939 senesinden
berli — kiril urufatı qullanıldi. 1990 senelerinden berli 1997 senesi Qırım
Yuqarı Şurası qararınen tasdıq etilgen latin urufatına yavaş-yavaş keçüv
yapılmaqta. İşbu urufat 1930 seneleri qullanılğan urufattan farqlana, onıñ aslı
– Q ile Ñ ilâve ariflerli türk urufatıdır. Şimdiki zamanda em kirill, em de
latin urufatları qullanılalar. Şunı qayd etmek kerek ki, internette esasen latin
urufatı işletile, faqat kitaplar, mecmualar ve ilâhre ekseriy allarda kirill
urufatınen basıla.



https://crh.wikipedia.org/wiki/%C4%B0smail_Gasprinskiy

İsmail Gasprinskiy (Gaspıralı, Gaspralı) (arap urufatında: اسماعیل گسپرينسكى‎)
(1851 – 1914) – ulu qırımtatar mütefikkirdir.

İsmail beyniñ soyadınıñ üç türlü variantı qullanılmaqtadır: Gasprinskiy,
Gaspıralı, Gaspralı. Qırımdaki Qırımtatar matbuatında onıñ soyadı Gasprinskiy
(daa sıq) ve Gaspralı (daa siyrek) olaraq yazılğandır. Türkiyedeki Qırımtatarca
neşirlerde çoqusı vaqıt Gaspıralı olaraq yazılır. Qırımtatar Milliy Meclisiniñ
saytında ise olarnıñ er birinen qarşılaşmaq mümkündir, lâkin Gaspıralı ve
Gaspralı yazılışları biraz daa sıq rastkele. Aqmescitteki Qırımtatar Milliy
Kitaphanesi Gasprinskiy adını taşıy, amma bazı maqaleler o kitaphane içün de
diger soyadı variantlarını qullana. İsmail beyniñ abidesinde (resimde) soyadı
Gasprinskiy olaraq, ev-müzeyi ögündeki levhalarda ise Gaspralı ve Gaspıralı
olaraq yazılğandır. İsmail bey özü ise öz soyadını گاسپرينسكى (yani Gasprinskiy)
olaraq yazğan edi.

İsmail Gasprinskiy 1851 senesi mart 8 (20) künü Avcıköyde doğdı (şimdiki
Bağçasaray rayonı). Vaqtı ile Aqmescitte, Moskvada, Voronejde, İstanbulda ve
Pariste tasil aldı. Altı yıl devamında çeşit qırımtatar mekteplerinde rus tili
ocası olıp çalıştı.

1879 senesi Bağçasaray şeer golovası olaraq saylandı ve bu vazifede 1883
senesine qadar bulundı. Publitsistikağa avesligi ve istidatı onı yavaş-yavaş
gazetacılıq faaliyetine ketirdi.

İsmail Gasprinskiy 1883 senesi aprel 10 (22)- ten başlap ömüriniñ soñuna qadar
“Terciman”, arada “Millet”, “Alem-i Nisvan”, “Ha-ha-ha”, “Alem-i Subyan”
gazetaları ve mecmualarnı neşir etti. Özüniñ şahsiy kündelik matbuatından ğayrı,
ilim ve turmuşnıñ çeşit saalarına bağışlanğan yüzlernen kitap ve risaleler
basıp, milliy tasiliniñ derecesini çoq kereler yükseltti.

şiarınen türkiy halqlarnıñ biri-birine yaqınlaşuvı ve milliy medeniyetleri,
siyasiy añları ösüvi oğrunda büyük hızmetler yaptı. Medeniy, içtimayi ve siyasiy
faaliyeti içün 1910 senesi İsmail Gasprinskiy “Revue du mоnde musulman” adlı
frenk mecmuasınıñ eyeti tarafından Nobel mukâfatına taqdim etildi.

Bediiy icadını 1887 senesi “Frenkistan mektüpleri”, “Dar ür-Rahat musulmanları”,
“Afrika mektüpleri”, “Qadınlar ülkesi” kibi nesir eserleri, özüniñ esas
qaramanları ve süjet yenelişleriniñ bir-birine mantıqiy surette bağlanuvınen,
şartlı olaraq “Molla Abbas” roman-epopeyasını teşkil eteler. Bu yerdeki bediy
metin – avtobiografik mizac taşığan elementler, tarih, cemiyetniñ iqtisadiy ve
siyasiy qurulışı, çeşit farazlar kibi şeylerni qavrap ala. Öz vaqtında “Dar
ür-Rahat musulmanları” parçası arap ve fars tillerine çevirilgendir. Cenkten soñ
bu parça çeşit añlatmalar ve luğatlar ile “Yıldız” mecmuası (1993, No.1) ve
“Qırımtatar edebiyatı” (1995) qullanma dersliginde neşir olundı.

1905 senesi müellifniñ “Kün doğdı” adlı romanı dünya yüzüni kördi. İsmail
Gasprinskiyniñ er eki romanı ve diger bediiy parçaları türk ve umumen musulman
dünyasınıñ siyasiy ve bediiy fikiriniñ şekilledirmesinde büyük rol oynadılar.

İsmail bey Gasprinskiy 1914 senesi sentâbr 11 (24) künü vefat etti ve
Bağçasaraydaki Zıncırlı medrese azbarında defin olundı.



https://crh.wikipedia.org/wiki/Riyaziyat

Riyaziyat (Matematika) - yapılarnıñ piçimlerini, deñişimni ve uzamnı tedqiq
etken ilim dalıdır. Riyaziyatnıñ esap (arifmetika), cebir (algebra) ve endese
(geometriya) kibi bir çoq dalı eskidir. Daa umumiy tanımı ile nicelik ve zaman
ile bağlı simvollarnı (ya da temsili nesnelerni) tedqiq ete. Formalist noqta-i
nazarına köre aksiomatik olaraq tanımlanğan abstrakt yapılarnıñ mantıq ve
matematik notatsiya qullanılaraq araştırılmasıdır. Diger noqta-i nazarlar
riyaziyat felsefesinde tapılıp ola.

Riyaziyatçılar tarafından tedqiq etilgen bazı yapılar, tabiiy ilimlerden hususan
fizikadan menbalanıp ola. Bunıñ ile birlikte riyaziyatçılar, örnekniñ bazı alt
saalarnı birleştirici bir umumiyleme ya da ortaq esaplar içün yararlı bir alet
olğanları içün tamamen riyaziyatqa ait yapılar da tanımlar ve araştırırlar. Bir
çoq riyaziyatçı riyaziyatnı bir ilimden çoq sanat olaraq körip araştırğanlar
saalarını tek saf bir estetik itina ile tedqiq eteler. Riyaziyatnı ilimniñ tili
olaraq elge alıp, pozitiv ilim saymağan felsefeciler de bardır.



https://crh.wikipedia.org/wiki/%C4%B0sl%C3%A2m

İslâm, İslâmiyet ya da Musulmanlıq (arapça الإِسْلاَم‎ – el-islām) – tek tañrını
qabul etken semaviy dinlerniñ soñkisi, üç cian dinleriniñ birisidir.
Hristianlıqtan soñ dünyanıñ eñ tarqalğan ekinci dinidir. İslâm dini bu dinniñ
peyğamberi – Muhammed vastasınen VII asırda yayılmağa başladı. İslâm dinine
inanğan adamlarğa mümin, İslâm dininiñ emirlerine boysunmağa tırışqan adamlarğa
musulman deyler. Musulmanlar, İslâmnıñ muqaddes kitabı Qurannı teşkil etken
sureler Cebrail adlı melek vastasınen, sözlü olaraq, Muhammed peyğamberge vahiy
etilgenine (endirilgenine) inana.

Musulmanlarnıñ eñ büyük eki aqımı Sünniylik ve Şiiyliktir. Bulardan ğayrı uquq,
itiqat kibi çeşit kategoriyalarda bir çoq fikriy ceryan ve mezhep bardır. İslâm
dininiñ temelinde bütün büyük mezhepleriniñ qabul etken tevhit esası tura ki, bu
añlam tek Allahnıñ barlığı ve birligine inanmaq manasına kele.

İslâm peyğamberi Muhammed İslâm dinini yayğan esnada İslâm Devletini de qurdı,
daa soñra bu İslâm Devleti mühtelif hanedanlar tarafından uzun bir vaqıt
devamında idare etilgen. Bu devletlerniñ başlıqları halife unvanını taşığan
ediler. Çeşit bölgelerde yaşağan halqlar İslâmnı qabul etmege başlağandan soñ,
mühtelif ve yañı musulman devletleri de peyda oldı.

İslâm dininiñ emir etkeni, yapılmasını farz (kerekli) qılğanı qulluqlarnıñ
bütünidir. İslâm dini muqaddes kitabı olğan Quran-ı Kerimde farz olaraq emir
etilgen er ibadet ve areketniñ yapılması, inanğanlarğa şarttır.



https://crh.wikipedia.org/wiki/Ba%C4%9F%C3%A7asaray

Bağçasaray (ukraince Бахчисарай, rusça Бахчисарай) – cenüp-ğarbiy Qırımda
tarihiy bir şeerdir, Qırım Hanlığınıñ sabıq paytahtı, Bağçasaray rayonınıñ
merkezi. Qırımnıñ İçeri dağ sıralarınıñ capında, Çürük Suv özeniniñ yılğasında
buluna. Qırımnıñ paytahtı olğan Aqmescit ve Bağçasaray arasındaki mesafe 38 km.

İqlimi yarım qurğaqlı, issidir, yımşaq qış ile. Yanvarniñ orta arareti +0,3 °C,
İyülniñ orta arareti +21,7 °C. Yağanaqlarnıñ orta yıllıq derecesi 500 mm.

Bugünki Bağçasaray toprağında evel-ezelden bir qaç meskün yer bar edi. XVI
asırnıñ birinci yarımında şeer meydanğa kelgen vaqıtta üç esas meskün yer bar
edi: Qırq Yer qalesi (şimdiki Çufut Qale), Salaçıq ve Eski Yurt köyleri.
Salaçıqta ve Qırq Yerde Altın Ordu zamanlarından berli memuriy merkezler bar
edi. XV ile XVI asırlarnıñ sıñırında I Meñli Geray Salaçıqtan iri paytaht
yaptırmaq niyetinen anda qurucılıq başlattı. 1532 senesinece Salaçıq Qırım
Hanlığınıñ paytahtı edi. İşbu senede Meñli Geraynıñ oğlu I Sahib Geray
Salaçıqtan 2 km uzaqlıqta yañı han rezidentsiyasınıñ temelini qoydurıp onı
Bağçasaray dep adlandırdı. Soñ yañı han rezidentsiyasınıñ etrafında şeer
meydanğa keldi.

XVII asırnıñ ortalarında Bağçasarayda 2000 ev bar edi. Olardan üçte biri
yunanlarnıñki edi. 1736 senesi Kristоf Minih yolbaşçılığı altında Rusiye ordusı
şeerni bütünley yaqtı. Bugüngece saqlanılıp qalğan han saraynıñ yapıları
1740-1750 seneleri şeerniñ ğayrıdan tiklenüvi ketişatında quruldı. 1794 senesi
Bağçasarayda 5 degirmen, furunlar, sepici, demirci, ayaqqap, tüfek ustahaneleri,
bayağı ticaret evleri ve tükânlar, 17 kervan-saray bar edi.

XIX asırda ve XX asırnıñ başında şeer qırımtatarlarnıñ medeniy ve içtimaiy
yaşayışlarınıñ merkezi edi. 1944 senesi mayıs 18 künündeki qırımtatar halqınıñ
sürgünligine qadar Bağçasaray ealiniñ çoqluğını qırımtatarlar teşkil etken 3
şeerlerden biri (Qarasuvbazar ve Aluştanen beraber) edi.

Zemaneviy Bağçasaray meydanlığı tahminen teñ kelgen bölüklerden ibarettir. Bu –
Eski şeer, Yañı şeer ve yañı qırımtatar maalleleridir. Eski şeer Çürük Suv
özeniniñ tar deresinde buluna. Bağçasaraynıñ bu rayonı orta asırlardan qalma
yerleşüvnen (yani tar, qıyış soqaqlarnen) ve eski, deñişmegen qırımtatar
evlernen ayırıla. Ulu Vatan cenkinden soñ qurulğan maallelerge Yañı şeer deyler.
Şeerniñ üçünci bölümini 1990 seneleri sürgünlikten qaytqan qırımtatarlar
qurdılar. Cenkten soñ Eski Yurt, Aziz, Aqçoqraq ve Salaçıq (Staroselye) köyleri
şeerniñ terkibine kirsetildiler.

Hansaray - Qırım hanlarınıñ sarayı Bağçasaraynıñ eñ müim tarihiy abidesidir.
Saraydaki Közyaş çeşmesi Aleksandr Puşkinniñ “Bağçasaray Çeşmesi” (rusça
«Бахчисарайский фонтан») eserinde şereflengen. Salaçıq maallesinde Zıncırlı
medrese ve onıñ yanındaki I Hacı Geraynıñ dürbesi buluna. Şeerniñ yanında
erkekler hristian keşişhanesi (Свято-Успенский монастырь) ve orta asırlardan
qalma Çufut Qale (sıq “qoba şeeri” olaraq adlandırıla) bar.



https://crh.wikipedia.org/wiki/Ayatiyat

Ayatiyat (Biologiya) - canlılarnı tedqiq etken bir ilim dalıdır. Ayatiyatnıñ
nebatiyat (botanika), ayvaniyat (zoologiya) ve tibbiyet kibi bir çoq dalı
eskidir.

Ayatiyatçılar bütün canlılarnı, bütün seyyareni qaplağan kürreviy büyüklikten,
üceyre ve molekulalarnı qavrağan mikroskopik büyüklikke qadar olarnı tesirlegen
müim dinamik adiseler ile birlikte tedqiq etken, ayatiyat iliminen oğraşqan
kişilerdir. Bir çoq esnası terkibinde sığındırğan ayatiy esnaslardan bazıları;
energiya ve maddeniñ işlenmesi, vucutnı oluştırğan maddelerniñ sintezlenmesi,
yaralarnıñ yahşılaşması ve cümle organizmniñ çoğalmasıdır.

Ayatiyat, bu qadar ziyade mevzunı öz qavramı altında toplağanı içün bir çoq
dallarğa bölüngendir. Organizm türüne köre bu ilim dalını bölgen usul;
ösümliklerni tedqiq etken botanika, ayvanlarnı tedqiq etken zoologiya ve soñki
olaraq da mikroorganizmlerni tedqiq etken mikroayatiyatnı baş dallar olaraq ala.
Bazı bölme usullarnı ise, tedqiq etilgen organizmlerniñ derecesine köre bu
talilni yapmaqtadır. Bu sistema ayatnıñ temel himiyasını tedqiq etken
molekulalar ayatiyatnı, ayatnıñ temel yapı taşları olğan üceyrelerni tedqiq
etken üceyre ayatiyatını, organizmlerniñ içki organlarınıñ çalışuvını tedqiq
etken fiziologiyanı, organizmlerniñ tış körünişlerini tedqiq etken morfologiyanı
ve organizmlerniñ bir-birleri ve çevre ile bağlarını tedqiq etken ekologiyanı,
ayatiyatniñ baş dalları olaraq qabul ete.



https://crh.wikipedia.org/wiki/Aqmescit

Aqmescit (ukraince Сімферополь, rusça Симферополь) – merkeziy Qırımda Salğır
özeni boyunda bulunğan bir şeerdir, Qırımnıñ paytahtı.

Rus ve başqa yabancı tillerinde yunan tilinden alınma "Simferopol" adı (eski
yunanca ἡ Συμφερούπολις, /hē sümferúpolis/ - “umumiy fayda şeeri”) qullanıla.

Qırımnıñ Tış ve İçeri dağ sıraları arasındaki vadiy Salğır özeniniñ deresi ile
çatışuvı neticesinde asıl olunğan yılğada buluna. Şeerniñ yanındaki özende
Aqmescit suv anbarı meydanğa ketirildi.

İklimi yarım quru, issidir, yımşaq qış ile. Yanvarniñ orta arareti +0,4 °C,
iyülniñ orta arareti +23,3 °C. Yağanaqlarnıñ orta yıllıq derecesi 509 mm, yılnıñ
küneşli saatlarnıñ orta miqdarı 2469. Qış avanıñ de yımşaması, de suvuması ile
dekabrniñ 29-dan fevralniñ 25-ece devam ete.

Zemaneviy Aqmescitniñ topraqlarında insannıñ ilk yerleşmeleri daa qadimiy
devirlerde peyda oldı. Şeerniñ seleflerinden eñ bellisi milâttan evel III asırda
meydanğa kelgen ve tahminen hunnular tarafından viran olunğan skit devletiniñ
paytahtı Neapolistir. Neapolisniñ viranesini Salğırnıñ sol yalısındaki
Petrovskaya Balka (Петровская Балка) adlı yerde körmek mümkün.

Qıpçaq qabileleri ve Altın Ordu devrinde bu ortalıqta Kermençik adlı qasaba bar
edi. Qırım Hanlığı devrinde ise qalğanıñ bulunğan mekânı olğan Aqmescit şeeri
(rus menbalarda Ak-Meçet (Ак-Мечеть) olaraq keçe edi) peyda oldı. Qalğanıñ
sarayı şimdiki Salgirka (Салгирка) adlı parkta buluna edi. O vaqıt qurulğan
maallelerge Eski şeer (Старый Город) deyler. Bu yer qararnen Lenin,
Sevastopolskaya, Krılov, Krasnoarmeyskaya adlı soqaqlarnen sıñırlana. Eski şeer
şarq şeerlerine has yerleşüvnen, tar ve qıyış soqaqlarnen ayırılmaqta.

Qırım Rusiye İmperiyasınıñ eline keçkenden soñ Tavriya guberniyası (vilâyeti)
meydanğa ketirildi. Guberniya merkeziniñ temelini Aqmescitte qoymaq qarar
etildi. 1784 senesi Grigoriy Potömkinniñ reberligi altında bu yerde memuriy ve
mesken binalarniñ, hristian ibadethaneniñ qurucılığı başlandı. Terkibine em
Aqmescitni, em de yañı qurulğan maallelerni kirsetken şeerge Simferopol adı
berildi. Yunancadan Simferopol ‘fayda şeeri’ tercime etile. O vaqtından
bugüngece Simferopol Qırımnıñ memuriyet merkezidir.

Rusiyedeki Vatandaşlıq cenki vaqtında Aqmescitte biri-birini tez deñiştirgen
ükümetler yerleşe ediler. Cenkniñ bitmesinen ise şeer Qırım Muhtar Şuralar
Sotsialistik Cumhuriyetiniñ paytahtı oldı. 1941-1944 seneleri Aqmescit
natsistlerniñ istilâsını ve qırımtatar halqnıñ sürgün etilüvini başından
keçirdi. 1945 senesi cumhuriyetiniñ yoq olunuvınen Rusiye Şuralar Federativ
Sotsialistik Cumhuriyetiniñ terkibine kirgen Qırım vilâyetiniñ merkezi oldı.
1954 senesi Qırım vilâyeti Ukraina Şuralar Sotsialistik Cumhuriyetiniñ terkibine
kirsetildi. 1991 senesi cumhuriyetniñ yañıdan tiklenüvinen şeerge kene paytaht
mertebesi qaytarıldı.

Aqmescit Qırımnıñ müim naqliy qavuşağıdır. Cumhuriyetniñ tış dünya ile alâqa
vastalarınıñ çoqusı Aqmescitten keçeler. Şeerde demiryol vokzalı, avtovokzal, 3
avtostanstiya, 2 ava limanı (birisi halqara, digeri maalliy) bardır. Aqmescit,
Aluşta ve Yalta arasında dünyada eñ uzun (96,5 km) trolleybus yolu bar.

Qırımnıñ aliy oquv yurtlarınıñ ekseriyeti Aqmescitte buluna. Olarnıñ sırasında
cumhuriyetniñ baş universiteti – V.N. Vernadskiy adında Tavriya Milliy
universitetidir. Diqqata lâyıq universitetlerden Agrar universiteti, Tibbiyet
universiteti, Müendislik ve pedagogika universiteti, Tabiat qoruv ve kurort
qurucılığınıñ milliy akademiyasını añmaq lâzim. Şeerde 12 orta mahsus oquv
yurtu, 37 ihtisasiy oquv yurtu, Qırım ve Ukraina İlimler Akademiyasınıñ
ilmiy-araştırma institutları buluna.

Aqmescitte ülkeşınaslıq, etnografik ve bediiy müzeyleri, Gorkiy adında Rus
akademik dramatik teatri, Qırımtatar akademik muzıka ve drama teatri, qoqla
teatri, filarmoniya, tsirk bar.

Qırımnıñ başqa şeerleriniñ çoqusına baqqanda, Aqmescitte ayrı diqqatqa lâyıq
yerler, mimariy abideler çoq degil. Şeerde Ulu Vatan cenkiniñ qaramanlarına,
medeniyet ve sanat erbaplarına qoyulğan eykeller, 1944 sene sürgünliginiñ
qurbanlarına memorial bardır. Mimarcılıq abidelerinden Aqmescitniñ saqlanılıp
qalğan binalardan eñ eskisi, 1508 senesi qurulğan Kebir Cami ve Mihail
Vorontsovnıñ sarayı ayırılıp turmaqtalar. Şeerniñ belli mimariy abidesi olğan
Neapolniñ viranesi şimdi ğayet harap olundı.



https://crh.wikipedia.org/wiki/Birle%C5%9Fken_Milletler_Te%C5%9Fkil%C3%A2t%C4%B1

Birleşken Milletler Teşkilâtı (qısqaca Birleşken Milletler ya da BM; resmiy
tillerinde - arapça الأمم المتحد‎, Çince: 联合国, frenkçe Nations Unies,
inglizce United Nations, ispanca Naciones Unidas, rusça Объединенные Нации) -
1945 oktâbr 24-de qurulğan dünya barışığını, telükesizligini qorumaq ve
milletlerara iqtisadiy, içtimaiy ve medeniy bir iş birligi inkişaf etmek içün
qurulğan milletlerara bir teşkilâttır. Birleşken Milletler özüni "adalet ve
telükesizlikni, iqtisadiy inkişaf ve içtimaiy eşitlikni milletler arasında bütün
memleketlerge sağlamanı maqsat etilgen global bir quruluş" dep tanımlay.
Milletlerarası ilişkilerde, quvet qullanıluvını ilk olaraq umumcian seviyede
yasaqlağan ilk antlaşma Birleşken Milletler Sözleşmesidir.

Teşkilâtnıñ, qurulğan senelerinde 51 olğan aza sayısı şimdi itibarinen azalığı
kötelgen Vatikan ve deñiştirilgen Çin Halq Cumhuriyeti soñki qoşulğan aza
Montenegro dahil 192-ge barğandır. Teşkilâtnıñ idaresi Nyu Yorktaki baş
merkezinden yürsetile ve aza memleketlernen er sene tertipli olaraq yasalğan
toplaşuvlar kene bu baş merkezde yasala.

Teşkilât yapısal olaraq idariy bölüklerge ayrılğandır; Baş Assambleya,
Telükesizlik Şurası, İqtisadiy ve İçtimaiy Şura, İdare Şurası, Baş Kâtibiyet ve
Memleketlerarası Adalet Divanı. Teşkilâtnıñ eñ köz aldındaki merciisi Baş
Kâtiptir.

Birleşken Milletler fikriy ilk olaraq, II Cian cenkiniñ bitkeninde cenkini
ğalibiy memleketler tarafından, memleketler arasındaki añlaşmazlıqnı ortadan
kötermek ilerde meydanğa kelip olacaq ve özleriniñ telükesizliklerini tehdit
etip olacaq bir cenkniñ aldına keçip olmaq maqsadınen ortağa atılğandır.
Teşkilât yapısınıñ alen bu maqsatnı qoruğan BM Telükesizlik Şurasınıñ barlığı ve
çalışuvlarınen ortağa salınğandır. Telükesizlik Şurası on beş memleketten
ibaret, bu memleketlerden beşi daimiy aza statusındadır ve mıtlaq veto yetkisine
saiptir. Bu memleketler Amerika Qoşma Ştatları, Rusiye, Çin Halq Cumhuriyeti,
Büyük Britaniya ve Frenkistandır. Telükesizlik Şurasınıñ qarar alıp oluvı içün
10/15 nisbeti kerek olıp, daimiy azalardan bireviniñ aksi yönde rey qullanmaması
kerektir. BM içtihatlarına köre Telükesizlik Şurası qarar alakende veto
yetkisine saip azalardan birevi ya da bir qaçınıñ rey bermege qoşulmaması bu
azalarnıñ qararı veto etkeni añlamına kelmey. Ayrıca daimiy azalarnıñ çekimser
qalmaları da aynı neticeni bere.

Birleşken milletler (United Nations) ıstılası ilk olaraq Franklin Ruzvelt
(Franklin Roosevelt) tarafından II Cian cenki sırasında müttefik memleketler
içün qullanılğandır. İlk resmiy qullanuvı ise 1942 yanvar 1-de Birleşken
Milletlerniñ beyannamesinde ve Atlantik Hartiyasındadır. Bu tarihtan soñ
müttefik devletleri özlerini "United Nations Fighting Forces" olaraq
adlandırğanlardır.

Birleşken Milletler fikri 1943 senesinde Moskva, Tehran ve Qairede
müttefiklerniñ toplaşuvları sırasında çıqqan olıp Frenkistan, Çin, Büyük
Britaniya, Amerika Qoşma Ştatları, ŞSCBniñ temsilciliginen oluşqandır.

Memleketlerarası Adalet Divanı, Birleşken Milletlerniñ yarğı organıdır.
Memleketler, istegenleri davanı Adalet Divanına alıp keteler. Divan 15 yarğıçtan
oluşur. Yarğıçlar, General Assambleya ve Telükesizlik Şurasınca saylanalar.
Görev müddetleri doquz yıldır. Divanda bir devletten eki yarğıç olamaz.
Memleketlerarası Adalet Divanı, Felemenkniñ bir şeeri Laheydedir.

Baş Kâtibiyet, Birleşken Milletlerniñ organlarınıñ çalışmaları içün kerekli
ortam ve şartlarnı sağlar. Ortağa salınğan program ve siyasetlerni uyğular.
Memleketlerarası barışi ve telükesizlikni bozucı vaqialar mevzusında esabatlar
azırlap Telükesizlik Şurasına bere. Baş Kâtipligini 2006 yılından berli Cenübiy
Koreya cumhuriyetinden Ban Ki-Moon yasay.



https://crh.wikipedia.org/wiki/Yeudilik

Yeudilik (ibranice יהודה - Yehudah) - bir tañrılı İbraimiy dinlerniñ ilkidir.
Yeudilik peyğamberi Musa. Yeudilikiñ muqaddes kitabı Tevrattır. 2007 senesi
tahminiy yeudi ealisi 13,2 million kişi edi. Bularnıñ 41% İsrailde yaşay edi.

Yeudilik, temelleri Tanahta ve Talmud ve diger diniy metinlerde añlatılğan ahlâq
ve ilkeleri olğan bir tañrılı bir dindir. Künümizde şimdi barlığını devam
ettirgen eñ eski dinlerden birevidir. Yeudilikke keçmek içün mahsus bir merasim
kerekmey.

Yeudi inançına köre tañrı Yeudi halqınen eki aht yasağan emir ve yasaqlarını
Tevratta bildirgendir.

Pek Yeudige köre İbraim nebi ilk İbraniydir. Nuh nebiden soñ putperestlikni ilk
qabul etmey tek bir ilâhqa inanğan kişi olğanına inanırlar. Tañrı İbraimge
oğulları olacağını müjdeler (Yaratılış 15:5). İsmail ve İshaq isimli eki oğlu
olur. İshaq tañrınıñ bildirgeni dayın atasınıñ missiyasını devam eter. Kenan
Diyarı İshaq nebige tañrı tarafından vade etilgendir. İshaqnıñ oğlu Yaqup
Mısırğa köçe. Zamannen Yaqup nebiniñ halqı Mısırlılarğa qul ola. Yakupnıñ
evlâtlarından birevi, Musa, halqını Mısırdan qaçırıp Sina Dağına ketire. Mında
tañrınıñ oña bergen Tevratnı halqına bere (M.E. 1313 ya da Yeudi taqvimine köre
2448). Olarnı Kenan Diyarına alıp kete. Musanıñ qardaşı Arun ve onıñ soyundan
kelgen aqaylarnı tañrı oğlu din adamları olaraq ata (Çıqış 28:1, 2–4).

Yeudiler Kenan Diyarına yerleşeler ve Şiloh (İbranice: Siloh) ibadethanesini
yasaylar. Bu ibadethanesiniñ tikili qalğanı 300 yıl boyunca Yeudiler tañrı
tarafından çeşit müsibetler ve işğallernen sınalalar. Sapqınlıqları töpege
yetkende tañrı Kenan Diyarınıñ şarq-cenüp yalılarında yaşağan Filistinlilerniñ
Şiloh İbadethanesini elge keçirmelerine musaade ete. Yeudiler diger milletler
dayın bir devlet qurmağa isteyler. Vilâyette zaman içinde küçlengen Yeudiler
akimler vaqtından soñra bir Yeudi qırallıqnı quralar ve başına Yeudilerniñ
qıralı olaraq Şaul keçe. Şaulnıñ ölüminden soñ, Yeudi Qırallığınıñ başına Davud
(David Ha-Meleh) keçe. Davudnıñ ölmesinen Yeudi Qırallığınıñ başına Davudnıñ
oğlu Suleyman (İbranice: Şlomo Ha-Meleh) keçe. Suleyman vaqtında Yeudi Qırallığı
altın çağlarını yaşay. Qudus şeeri Yeudilerniñ eñ balaban şeeri alına kele.
Suleyman Qudusqa (Yeruşalayim) Suleyman Mabedi (Beth Hamikdaş) denilgen balaban
bir mabet yasata. Beth Hamikdaşnıñ bugün tek Ğarbiy Divarı sağlam qalğandır. Bu
divarğa Ağlama Divarı denile.



https://crh.wikipedia.org/wiki/Q%C4%B1r%C4%B1m_Halq_Cumhuriyeti

Qırım Halq Cumhuriyeti – 1917 senesi dekabr 26-da I Qırımtatar Qurultayında ilân
etilgen bir cumhuriyettir.

Avropalılarnıñ Osmanlığa “Hasta Adam” aytmaları, devletniñ ne qadar küçsüz
olğanını köstere. Küçsüz olğanı içün Avropa Devletleri Osmanlı Devletini
Almaniyanıñ tarafında I Cian Cenkine qoşulmağa mecbur ettiler.

1913 senesi. Osmanlı Devletinde, ükümetke kelgen İttihat ve Teraqqiy Fırqası
devlette yañılıqlar ve deñişiklikler ketire. Bu yañılıqlar şübesiz Qırımnıñ
siyasiy ayatını da etkiledi. Qırımtatar talebelerniñ “Vatan Cemiyeti”, “Milliy
Fırqa” kibi siyasiy areketler o künlerde quruldı.

I Cian Cenkinde ağır qayıplar alğan Rusiyede mualefet ayaqlana ve II Nikolay
İmperatorı tahttan çekeler. Ükümetke “Vaqtınca Ükümet” (Временное Правительство)
keçe. Monarhiyadan vazgeçip, bütün zemaneviy dünyada olğanı kibi, Rusiye de
deñişmege mecbur edi.

İsmail Gasprinskiy, Noman Çelebicihan, Asan Sabri Ayvazov, Abdureşit Mediyev ve
diger qırımtatar liderleri Sankt Peterburg, Moskva, Ades, Voronej şeerlerinde
tasil alğanlarında, çalışqanlarında bu deñişikliklerden etkileneler.

Rusiye İmperiyasınıñ bu qıyın zamanlarında, Ukraina topraqlarında milletçi
sesler yükselmege başlay. 1917 senesi martta Ukrain milletçileriniñ başı
sayılğan Mihaylo Gruşevskiy Merkeziy Radanı toplay.

1917 senesi noyabr 7 (22)-de Rada mustaqil Ukraina Halq Cumhuriyetini ilân etti.
Bu olay Rusiye topraqlarında yaşağan bütün azınlıqlar içün bir misal olıp
mucadelelerine ışıq tuttı.

Qırım o zamanlarda Rusiye İmperiyasınıñ içinde Tavrida Guberniyasınıñ
(vilâyetniñ) bir parçası sayıla edi.

1917 senesi. Aprel 7 künü Aqmescitte “Bütünqırım Musulmanları Kongressi”
toplandı. Bu toplaşuvğa Qırımnıñ çeşitli şeer ve köylerinden 1500-den çoq kişi
qatıldı. Kongresste eñ aktiv olğanlar Vatan Cemiyetinden Seyitcelil Hattat,
Ablâkim İlmiy, Asan Sabri Ayvazov kibi milletçiler edi. Kongresste Qırım
Musulmanları Merkeziy İcra Komiteti belirlendi. Nоman Çelebicihan komitetniñ
reisi ve Qırım Müftisi saylandı, Cafer Seydamet ise o küngece Rusiye Ükümetiniñ
ellerinde olğan Vaqıf Komissiyasınıñ reisligine saylandı. Ekisi de o zaman
Qırımda degil, cenkte ediler.

Qurultayğa 76 vekil saylandı. Olardan 24-dü Yalta uyezdinden, 19-ı Aqmescit
uyezdinden, 16-sı Kefe uyezdinden, 11-i Kezlev uyezdinden ve Or Qapı uyezdinden
6 vekil. Vekillerniñ aralarında dört qadın: Şefiqa Gasprinskaya, Anife
Bоdaninskaya, İlhan Tohtar, Hatice Avcı da bar edi.

Geray Hanlarınıñ taraq tamğalı mavı bayrağı cumhuriyet bayrağı oldı. Nоman
Çelebicihannıñ “Ant Etkenmen” şiiri Milliy Gimn sayıldı.

Dekabr 28-de Qurultay Cumhuriyetniñ Ükümetini qurdı. Ükümet Reisi ve Adalet
naziri - Noman Çelebicihan, Hariciye ve Mudafaa İşleri naziri - Cafer Seydamet,
Maarif İşleri naziri – Amet Özenbaşlı, Maliye ve Vaqıf İşleri naziri –
Seyitcelil Hattat, Diyanet İşleri naziri – Amet Şükri saylandı.

Rusiyede ükümetke kelgen bolşevikler yaş cumhuriyetni devirip yarımadada
kommunist rejimini qurmaq istey ediler. Bunıñ içün Aqyarda toplanğan Arbiy
İhtilal Komiteti Qara Deñiz Flotunıñ gemilerini Aqyardan Kezlev, Yalta, Kefe,
Keriç ve diger şeerlerge yollayıp Cumhuriyet askerlerinen qattı uruşmağa
başladı.

Yanvar 16-da fevralniñ başına qadar Alma özeni, Aqyar ve Bağçasaray yaqınlarında
cenk süre edi. Süyren köyüniñ yaqınlarında 40 biñlik bolşevik ordusınen
cenkleşken 3 biñ kişilik Cumhuriyet ordusı mağlüp oldı. Bunıñ artından, Qırımnı
istilâ etken bolşevikler Cumhuriyetiniñ feshini ilân ettiler. Qırım Cumhuriyeti
Ükümetiniñ Reisi Çelebicihan Aqyarda zindanğa qapatıldı. 1918 senesi fevral
23-de de idam etildi.



https://crh.wikipedia.org/wiki/Muazzez_%C4%B0lmiye_%C3%87%C4%B1%C4%9F

Muazzez İlmiye Çığ (d. 1914, Bursa) - belli qırımtatar tamırlı Türkiyeli
Sümerolog.

Muazzez İlmiye Çığ qırımtatar tamırlı olıp, 1914-de Bursada dünyağa keldi.
Babası Zekeriya İtil Qırımdan Merzifonğa, anası Hamide İtil Qırımdan Bursağa
köçken. Ailesi İzmirde yaşay ekende İzmirniñ Yunan ordusı tarafından zapt
etilgeni içün daa emniyetli bir yer olğan Çorumğa yerleşti.

İlk mektepke Çorumda başladı. Daa soñra ailesinen beraber yañıdan Bursağa köçti.
Bursada hususiy bir mektep olğan "Bizim Mektep"te Frenk tili ve keman dersleri
aldı. 1926-da imtiannen Bursa Qız Muallim Mektebine (Bursa Kız Öğretmen Okulu)
kirdi. 1931-de diplom aldı ve babası da muallimlik yapqan Eskişehirge tayin
oldı. Eskişehirde 4,5 sene muallimlik yasadı.

1936-da Ankara Univertiteti Til ve Tarihiy Coğrafiya Fakulteti Hititologiya
bölügine kirdi. Natsi Fırqasınıñ idaresindeki Almaniyadan Türkiyege iltica etken
Prof. Dr. Hans Gustav Guterboktan Hitit Tili ve Medeniyeti derslerini, Prof. Dr.
Benno Landsbergerden Sümer ve Akad Tilleri ve Mesopotamiya Medeniyeti derslerini
de aldı. 1940-da Ankara Universitetini bitirgen soñ İstanbul Eski Şarqiy Eserler
Müzeyine tayin oldı. Aynı sene Kemal Çığnen evlendi. Müzeyde çalışqan 31 sene
boyunca meslekdaşı Hatice Kızılay ve Dr. F.R. Krausnen beraber müzeyniñ
anbarında olğan Sümer, Akad ve Hitit tillerinde yazılğan on biñlerce tabletni
temizlep, ayırıp nomeralandırdı, 74 biñ tabletten teşekkül etken çivi yazılı
belgeler arhivini meydanğa çıqardı, üç biñ tabletnini kopiyasını yasap katalog
alında neşir etti, dünya ilim adamlarına beñzeri olmağan bir menba azırladı.
Muazzez İlmiye Çığ müzeydeki vazifesinden 1972-de istifağa çıqtı. Sümer ve Hitit
medeniyetlerini tanıtqan 13 kitap yazdı.

2000 senesinde İstanbul Universiteti özüne "Fahriy Doktor" unvanı berdi. 2005-de
Anadolu Medeniyet Araştırmaları Dernegi (Anadolu Kültür Araştırmaları Derneği)
tarafından Azat İnsan Mukâfatı (Özgür İnsan Ödülü) ile mukâfatlandırıldı.



https://crh.wikipedia.org/wiki/Kiyev

Kiyev ya da Kıyiv (ukraince Київ) - Ukrainanıñ paytahtıdır, Şarqiy Avropada eñ
eski şeerlerden biridir. 1982 Kıyiv öz 1500 yıllığını toldurdı. Efsanege köre,
Kıyivniñ qurucıları üç ağa-qardaş Kıy Şek ve Horıvdır. Eñ büyük ağasından yañı
şeer adın aldı. Bu efsane bizim zamanımızğa XII asırnıñ yılnamesinde kelgendir.

Kıyivden eñ esas naqliyat yolları keçe, ondan da ğayrı Ukrainanıñ eñ büyük özeni
– Özü aqa, ve şeerni eki parçağa böle. Kıyiv – devletniñ siyasiy merkezidir.
Mında Prezident, onıñ idaresi, Yuqarı Rada, ve Nazirler Kabineti (ükümet)
çalışa.

Kıyiv medeniy merkezi olğanı içün mında çoq müzeyler, Ukrainanıñ ilimler
Akademiyası, Milliy ilmiy kitaphane. Eñ büyük ve üner teatrler – Taras Şevçenko
adına Milliy opera, İvan Franko adına Milliy akademik dramatik teatri, Lesâ
Ukrainka adına rus dramatik teatri.

Kıyivde 3000-den ziyade tarih, mimarlıq ve medeniyet abideleri bar, olardan eñ
belli soylar – Aziz Sofiya katedral kilsesi (Sofiyskıy sobor), Aziz Anrrey
kilsesi (Andriyivska tserkva), Kıyevo-Peçerska lavra, Altın Qapı (Zoloti
Vorota), Mustaqillik meydanı (Maydan Nezalejnosti). Hreşçatık – Kıyivniñ
merkeziy soqağı. Mustaqillik meydanı – şeerin merkeziy meydanıdır.

Kıyivde çoq qavehane ve aşhaneler bar. Olar bütün dünyanıñ aşlarını teklif
eteler ve olarnıñ arasında Mustaqillik Meydanındaki "Qırım" adlı qırımtatar
milliy qavehanesi bar.



https://crh.wikipedia.org/wiki/I_Qurultay

I Qırımtatar Qurultayı 1917 senesi keçirildi. İşbu Qurultaynıñ teşkil olunuvı
1918 senesi fevral 23-de şeit ketken Qırım musulmanlarınıñ ilk müftisi,
siyasetçi, şair Noman Çelebicihan ile bağlıdır. 1917 senesi noyabr 26-da
Bağçasaraydaki Hansarayda üyle namazından soñra, saat 2-de Qurultay öz işini
başladı. Hansaraynıñ tışında asker ve halq büyük bir qalabalıq ve eyecan alında
Qurultay vekilleriniñ çıqışlarını beklemekte ediler. Qurultayda böyle meseleler
baqılıp çıqtı:

Qurultayda Qırım Halq Cumhuriyetiniñ Esas Qanunını (Konstitutsiyasını) işlep
çıqmaq içün, mahsus komissiya meydanğa ketirildi. 18 maddeden ibaret olğan Esas
Qanun qırımtatar Parlamentiniñ bütün işleriniñ al olunuvını, Qırım yaşayışınıñ
siyasiy, medeniy, iqtisadiy ve diger taraflarını qaplap alğan. Qırım Halq
Cumhuriyeti bu Esas Qanunğa oñaytlı qanunlar yaratıp, mustaqil devlet olaraq
yaşamaq niyetinde edi. Lâkin Rusiye idaresini öz qoluna alğan bolşevikler milliy
ükümetni tanımadılar. 1918 senesi yanvar 26-da bolşevikler şiddetli ücümge
keçip, qırımtatar ükümetini ayaq astına aldılar. Fevralniñ 23-de ise Birinci
Qurultaynıñ reisi sayılğan Noman Çelebicihannı qurşunğa tizdiler, cesedini ise
Qara deñizge attılar.



https://crh.wikipedia.org/wiki/Qazan

Qazan (rusça Казань, tatarca Qazan, Казан) - Tataristan Cumhuriyetiniñ
paytahtıdır. Ealisi 1 138 biñdir. Pek zemaneviy bir şeerdir. Türkiyedeki
İstanbul, Eskişehir ve Balıkesir, Qazan şeeriniñ qardaş şeerleridir.

Rivayetlerge köre Qazan eñ az 1000 sene evel qurulğan. Bu rivayetlerniñ delili
Qazan kremlininde tapılğan bir çek aqça (929-930 asırda bastırılğan) ve buña
beñzer diger buluntılar qabul etile. Lâkin daa ziyade yazılı menbalarda Qazan
ilk defa XIV asırda keçe. Şeer Edil Bulğarlarınıñ sıñır qalesi olaraq qurulğan.
XIV-XV asırlarda Qazan Altın Ordu devletiniñ içindeki müim ticariy ve siyasiy
bir merkez alına kele. 1438 senesinde şeer Qazan hanlığınıñ paytahtı oldı. 1552
senesinde ise Qazan şeeri rus çarı IV İvan (Qorqunçlı İvan) tarafından zapt
etildi ve bu tarihtan başlap Rusiyege tabiy oldı. I Petro zamanında şeer Qazan
vilâyetiniñ merkezi olaraq añıdı. Sovet devrinde Tatar Muhtar Şuralar
Sotsialistik Cumhuriyetiniñ paytahtı oldı, 1990 senesinden berli ise Tataristan
cumhuriyetiniñ paytahtıdır.



https://crh.wikipedia.org/wiki/Q%C4%B1r%C4%B1mtatarlar

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/I_Hac%C4%B1_Geray

I Hacı Geray ya da Melek Hacı Geray (arap urufatında: ۱خاجى كراى‎‎‎) - ilk Qırım
hanıdır.

1428 s. ilk Qırım hanı Hacı Geray han Qırımdaki mustaqil ükümet oğrundaki
küreşniñ faal iştirakçisi olıp çıqqan. Qırımnıñ Altın Ordudan boşatılması ve
serbest siyaset alıp baruv meselesi çoqtan berli keskin turmaqta edi. Qırımnıñ
mustaqilligi oğrunda küreşte Hacı Geray meşur Qırım sülâleleriniñ ve beyleriniñ
yardımına esaslandı. Amma duşmanlar da bir yerde turmadan, qarşılıq
köstergenleri sebebinden bir qaç kere tahttan tüşürildi ve tek 1441 s. tekmil
yekâne Qırım hanı oldı ve ta ölgence 1466 s. qadar tahtta bulundı.

Tarihiy elyazmlarda Hacı Geray istidatlı, ikmetli ve öz halqını tüşüngen ve
qayğırağan ükümdar olaraq kösterile. Atta halq arasında oña "Melek" adı
berilgen. Hacı Geraynıñ müim ilk deñişmelerden biri – Qırımnıñ devlet merkeziniñ
Qırım (şimdiki Eski Qırım) şeerinden Qırq Yerge keçirilmesidir. Neticede,
qırımtatar milliy devletçiginiñ mükemmeleşmesinden ğayrı, kelecek onyıllıqlar
devamında qırımtatar şeerleri qurulması ve medeniyetiniñ inkişafı ileriledi.

Hacı Geray han 1466 s. vefat etti ve Qırq Yerniñ yanında Salaçıqta defin etildi.
1501 s. ise onıñ qabirinde büyük dürbe qurulğan.



https://crh.wikipedia.org/wiki/Gremmi

"Gremmi" (inglizce Grammy Awards) – AQŞ sesyazma şirketleri Assotsiatsiyası
tarafından 1958-ci senes 14 martında tesis olunğan Amerika sesyazma
akademiyasınıñ tarafından taqdim etilgen muzıka mukâfatı. Zemaneviy muzıka
dünyasında eñ şerefli mukâfatlarından biridir, oñı kinematografiya saasında
"Oskar" degen mukâfatınen olçeştirme mümkündir, em de "Gremmi"ge kimerde bir
"muzıka Oskarı" da deyler.

1957 senesi Los-Anjeleste Tomas Edisonnen yaratılğan grammofonnıñ 80 yıllıği
qayd etilgen vaqtında, professional muzıkantlarnıñ tarafından "Gremmi"
mukâfatnıñ yaratuv ğayesi peyda olğan edi, tamam bu sebepten de mukâfatlı
eykelçikniñ şekili – ufaq yaldızlı grammofondır.

Birinci mukâfat berüv merasimni 1958 s. Frenk Sinatra açqan edi, o da soñra
"Gremmi" mukâfatına eki kere irişken edi. Tantanalı mukâfatlandıruv merasimni
ötkerilmek aq oğrunda daima Los-Anjeles ve Nyü-York küreşeler.

"Gremmi" AQŞnıñ milliy ğururudır, çünki "Gremmi" mukâfatı farqlı-farqlı
tarzlarda işlegen muzıkantlarnıñ, yırcılarnıñ, bestekârlarnıñ muvafaqiyetleriniñ
mıtlaq qayd ete, em de şu mukâfat berüvi 20 biñge yaqınlaşqan Amerika sesyazma
akademiyasınıñ azalarnıñ qararından bağlıdır.

Er sene 108 kategotiyasında 30 yaqın farqlı muzıka janrlar boyunca "Sesyazma
akademiyası"nıñ (ingl. "Recording Academy") vekâletli azaları rey berilgen
neticesinde "Gremmi" mukâfatı beriledir. Rey aqqı bar olğan insanlarnıñ arasında
muvafaqiyetli ve tanılğan artistler, sesmüendisler: Djon Bon Djovi, Prins, Pol
Saymon, Nora Djons, Beyonse. Biraz ayrıca tura "Ayatiy yeñişler oğrunda Gremmi
mukâfatı" (ingl. "Grammy Lifetime Achievement Award") – o muzıkağa salmaqlı isse
qoşqan içün ayrı bir mukâfattır.

2015 s. fevralniñ 8-de endi 57ci "Gremmi" mukâfatlandıruv merasimi "Staples
Center" degen yerde Kaliforniyadaki Los-Anjeles şeerinde ötkerilecek.

Balaban dörtlik (ingl. "The Big Four") — dört tane eñ şerefli sayılğan "Gremmi"
mukâfatlarıdır:



https://crh.wikipedia.org/wiki/Camala

Camala (kerçek adı Susana Camaladinova; 1983 senesi avgust 27-de Qırğızistandaki
Oş şeerinde doğ.) – Ukrainalı belli professional yırcı, bestekâr, öz müellif
muzıkasınıñ icracısı, aktrisa. Soul, fank, caz, folk, pop, gospel ceryanlarında
çalışa bile.

Susana Camaladinova Qırğızistannıñ Oş şeerinde qarışıq ailede dünyağa keldi:
babası – Alim Camaladinov, qırımlı, anası – Galina Tumasova, ermeni; ekisi de
muzıkalı insanlar olıp, öz eki qız evlâtlarına (Evelina, büyügi, ve Susana,
kiçigi) muzıkağa sevgi duyğusını balalıqtan aşlaydılar. Babası, qırımlı olıp,
Qırımğa mıtlaq qaytmaq içün yollar qıdıra edi, lâkin Qırımğa birden köçamayip (o
vaqıtları qırımtatarlarnıñ propiskasını yapmay ediler), baştaları qorantasınen
Melitopolde yerleşeler. Anda da Qırımğa qaytuv aqqında öz tüşüncelerini bir
daqqağa bile qaldırmayıp, Susananıñ anası-babası fiktiv ayırılışuv kerekligine
qararına keleler. Şay, Susananıñ anası Küçük Özen köyüne kelip, öz adına bir
evçikni satın ala. Böyleliknen, Susana ekinci sınıfta oquğan vaqtında, qorantası
ne ise Qırımğa köçe. Tap balalıqtan Susana öz ömrüni yırğa, sanağa
bağıslaycağını bile edi. Aluştadaki muzıka mektebini fortepiano sınıfında
bitirip (çünki vokal sınfı yoq edi), soñra Çaykovskiy adına Aqmescitteki muzıka
oquv yurtuna, daa soñra Kiyevdeki Çaykovskiy adına milliy muzıka akademiyasınıñ
opera vokalı fakultetinine kire ve muvafaqqiyetnen bitire.

2009 senesi Latviyanıñ Yurmala şeerinde er yıl keçirilgen yaş icracılarnıñ
halqara "Yañı dalğa" yarışında Camala iştirak ete. Birinci kününden ve bütün
konkurs devamında Camala öz fevqulâde sesinen ve pek özgün çıqışlarnen em
seyircilerini, em jüri azalarını büyük bir ayrette qaldırıp, baş Gran-Pri
mukâfatını elde etti. Camalanen beraber Gran-Prini paylaştıra da biri –
indoneziyalı yırcı Sandi Sondoro (ingl.).

2010 s. "Aqiqiy ikâye al yelkenlerçün" adlı yılbaş filminde Camala "Gemici,
tüyümlarni qattıca bağla" yırnı icra ete.

Yanvar 2012 senesi "1+1" telekanalnıñ efirinde "Yıldızlar operada" degen yayın
çıqa. Yedi afta devamında keçirilgen şounıñ neticesinde Camala Vlad Pavlük ile
ğalebe qazanalar.

2012 senesi Yevro 2012 azırlanuv vaqtında UEFAnıñ Ukraina filialı "Yevronıñ
resmiy dostu" olmaq ve mahsus Çempionat içün bir kompozitsiya yazmaq kereginen
Camalağa teklif eteler. Camala mahsus bu turnirçün "Goal" degen yırnı yaza.

Yazda 2014 senesi Camalanı Yurmalanıñ "Yañı dalğa"sına davet eteler. Müsbet
qarar berip, konkursnıñ açılış künü ingliz tilinde Kristina Agileranıñ
"Beautiful" yırnı icra ete ve çıqışınıñ başında Camala özünden bir qaç satırlar
qoşa: "No war in the world//No war in Ukraine, because..." – "Cenkke yoq deymiz,
cunki... biz acayipmiz".

2014 senesi dekabr 12 künü Kievdeki "Stereo Plaza" klubunda Camalanıñ beş yıllıq
icadınıñ eñ balaban kontserti ötkerildi. Qırım ve Donbastan köçip kelgenler içün
Camala bedava 1500 bilet ayırdı. Sanada Camalanen beraber "Apache Crew" degen
"street dancer"ler de bulundı, olar öz çeşit-çeşit areketlernen "Perfect Man",
"Thank You" kibi yırlarnı yaraştırdılar. Kontsertniñ soñunda Camala Armen
Kostandyan degen duduk çalğıcısınen ile Ukraina gimni icra etkenler; çıqıştan
evel Camala Ukraina gimni onıñ içün endi bir şahsiy yır olğanını aytqan. Gimn
devamında sana artında sarı ve kök tüslerde yarıqlanğan "Camala" yazısı olıp
turdı.

Camala, "Hayırluvlar andan-mından" proektinde iştirak etip, müim manalı Viktor
Tsoyniñ "Denişuvler" degen yırnen ukrainlerniñ kelecek 2015 yılnen hayırladı ve
can-yürekten tınçlıq, sevgi tiledi.

2015 sene keleyatqan Yañı yıl gecesi Camala "Tet" telekanalında "Eñ güzel yıl
kontserti" degen yayınında "Zaplutalas" ve "Thank You" yırlarnıñ icra ete. Em de
bu gece "Ukraina" telekanalında taqdim etilgen Maksim Papernikniñ "Alisa
mücizeler ülkesinde" müziklınde Camala acayip tırtır rölni oynadı ve Gennadiy
Krupniknen yazılğan "Sade ve yengil" degen yırnı icra etti.



https://crh.wikipedia.org/wiki/Noman_%C3%87elebicihan

Noman Çelebicihan (arap urufatında: نومان چلبى جهان‎) (1885 - 1918) - şeit
ketken Qırımtatar milliy qaramanıdır. Qırım musulmanlarınıñ müftisi, siyasetçi,
şair, I Qırımtatar Milliy Qurultayı prezidiumınıñ azası, Qırım Halq
Cumhuriyetiniñ ükümet reisi.

Noman Çelebicihan 1885 senesi Or uyezdiniñ Büyük Sunaq köyünde doğdı (bu köy
sürgünlikten soñ ğayıp oldı, viranesi Canköy rayonında buluna). Yerli mektepte,
soñra Kezlev medresesinde tasil aldı. 1908-1916 seneleri İstanbul ve
Sankt-Peterburg universitetlerinde oqudı. Uquq ve tibbiyet fenlerini mükemmel
ögrendi. 1908 senesi Cafer Seydamet ve başqa qırımtatar yaşlarınen türk
inqilâbında iştirak etti. Aynı zamanda "Qırım Talebe Cemiyeti"ni teşkil etti.
Qırımtatar halqınıñ çar ükümetiniñ zulumından qurtulması içün çalıştı.

1917 senesi mart ayında Qırım müftisi ve soñra Qırım Musulman İcra Komitetiniñ
reisi olaraq saylandı. Ükümet başında eken, qırımtatar milletiniñ vaziyetini
büs-bütün deñiştirmek ve milliy medeniyetni östürmek içün büyük ğayret ve sebat
kösterdi.

Noman Çelebicihan öz şiirlerini yaşlıq çağında yazmağa başladı. Büyük istidat
ile yazılğan lirikası felsefiy mizacı ile ayırılıp tura. Bir sıra eserinde teren
vatanperverlik duyğuları açıq körüne. “Ant Etkenmen!” şiiriniñ metni şimdi
qırımtatar halqınıñ gimnidir.

Noman Çelebicihannıñ 1913 senesi yazğan “Qarılğaçlar Duası” ikâyesi aqqında
Cafer Seydamet böyle dedi: “Bu ikâye Qırım türkleri edebiyatınıñ ölmez bir
parçası olaraq daima quvetini muafaza etecektir!”



https://crh.wikipedia.org/wiki/%C3%96z%C3%BC_%C3%B6zeni

Özü (rusça Днепр, ukraince Дніпро) - Rusiye, Belarus ve Ukraina topraqlarınıñ
bir qısmını suvlağan bir özendir, Ukrainanıñ esas özeni. Edil ve Tunadan soñ
Avropanıñ üçünci uzun özendir. 2290 km uzunlığındaki bu özen, Valday dağları
yaylasınıñ cenübinden doğa, Smolensk şeerine yete, Belarusta kire, bu
memleketniñ şarqiy qısmından keçip Ukrainağa yete. Soldan Desna özeninen
birleşken, Kiyevge keçe. Daa soñra Özü yaylasını bir egri çizip dolaşa ve yalı
tiliniñ qısmen qapatqanı bir liman meydanğa ketirerek Adesniñ şarqından Qara
deñizge töküle. Özü, Volın kütlesiniñ sert qayalıqlarında meydanğa kelgen bir
diyarnı aşa. Özenniñ rejimi Şarqiy Avropa aqar suvlarınıñ rejimindendir. Qışnıñ
ayazı sebebinen suvları azlaşır, baarde büyük bir artış köstere. Yaznıñ ise sıq
buharlaşma sebebi ile suvları azlaşır. Müim bir hidroelektrik menbasıdır. Eñ
müim qolları Berezina (585 km), Pripât (790 km), Teteriv (365 km), İngulets (550
km), Desna (1180 km), Psel (800 km) özenleri.



https://crh.wikipedia.org/wiki/Yalta

Yalta (ukraince Ялта, rusça Ялта) — Qırımnıñ cenübiy yalı boyunda bir kurort
şeeridir.

Yalta şeerinen "Büyük Yalta" arasında farq bar. Qırım Cumhuriyetiniñ Yalta
regionı Büyük Yalta denile — bu Yalta şeer şurasına boysunğan bir yer. Bu yer
cenübiy Qırımnıñ ğarbındaki Forostan şarqındaki Gurzufqace bulunğan de bu yerge
Yalta ve bir çoq qasaba mensüp.

Yaltanı qararnen I asırda yunanlar qurğan ediler. Efsanege köre furtuna
devamında yolunı şaşırğan yunanlar yalını qıdırıp çoq vaqıt dolaştılar ve niayet
yalını (yalos) yetip körgende yalığa çıqıp o yerde qurğan şeeriniñ adını Yalos
qoymağa qararına keldiler. Orta asırlar devamında şeer Bizans İmperiyası,
Feodoro knyazligi ve ceneviz müstemlekeleri (Gotiya Kapitanlığı) terkiplerinde
bulunır edi. Şu devirde o Yalita ya da Calita adlı olaraq malüm edi. Yalta
Aluşta ve Gurzuftan farqlı olaraq iç bir vaqıt qale yahut müim arbiy tayama
noqta olmadı. 1475 senesinden 1774 senesinece Qırımnıñ yalı boyu Osmanlı
Devletiniñ parçası ekende Yalta Mangup qadılığı terkibinde bulunmaqta edi.

1778 senesi Rusiye ükümetiniñ emirine binaen Qırırmnıñ hristian ealisi Azaq
deñizi yalısına sürgün etilgen edi ve Qırım Rus İmperiyasınıñ terkibine
kirsetilgeninen qırımtatarlar kütleviy icretten soñ Yalta deyerli adamsız oldı
da XVIII asırnıñ soñunda kiçik balıqçı köyü olmaqta edi.

1837 senesi taşlı qumlu yol Yaltanı Aluşta ve Aqmescitnen bağladı, 1848 senesi
ise Aqyarğace yol quruldı. 1838 senesi Qırımnıñ yalı boyunı Tavriya
guberniyasınıñ ayrı uyezdi etip ayırmağa qarar çıqarıldı ve ükümet uyezd merkezi
olaraq Yaltanı sayladı. Şunıñ içün 1838 senesi Yalta uyezdi teşkil etildi de
Yalta şeer statusını aldı. XIX asırdan berli şeer populâr kurort olğanınen tez
irileşe. XX asır başında Yalta ve Yalta regionında Rusiye asılzadeleri ve
çarlarınıñ yazlıq evleri ve sarayları bulundı.

1920 senesi Vatandaş cenki vaqtında “qızıllar” Vrangel ordusını tar-mar etip
Qırımnı işğal etkenden soñ Yaltada bolşevikler esirlikke teslim olğan aq
zabitler, askerler ve qaçmağa yetiştiramağan akisinqilâpçilerni kütleviy tarzda
ölüm cezasına oğrattılar. Bazı menbalarnıñ malümatına köre Yaltanen onıñ
etrafında 1920 senesi zarfında bir qaç on biñlik kişi öldürildi.

1930 senesi Yalta Qırım MŞSCniñ rayonınıñ merkezi oldı. Ulu Vatan cenki vaqtında
alman işğali ve Stalin emrinen yapılğan qırımtatarlar sürgünliginiñ şeerge
zararı tiydi. 1945 senesi fevral 4 kününden başlap 11 kününe qadar Yaltada Yalta
konferentsiyası ötkerildi.

Cenkten soñ şeer kurort olaraq inkişaf olmaqta edi. 1960 senesinden berli bir
qaç yıl devamında Yalta terkibine yaqında bulunğan Ay Vasıl, Autka ve Dereköy
qasabaları qoşuldılar. Aynı zamanda Yaltadan Aluşta, Aqmescit ve Aqyarğa yolnı
çoq qısqartqan Yalı boyu şossesi quruldı ve Aqmescitnen trolleybus qatnav yolu
açılğan edi.

1961 senesinden berli Avropa ve MDİ (Mustaqil Devletler İttifağı) içün unikal
vızlı şeerlerara Aqmescit—Aluşta—Yalta trolleybus yolu amelde.



https://crh.wikipedia.org/wiki/Tataristan

Tataristan Cumhuriyeti (tatarca Tatarstan Respublikası, rusça Республика
Татарстан) — Rusiye terkibinde bir türkiy cumhuriyettir. 1991 senesi avgust
30-da azatlığını qazanğandır. Ancaq azatlığı Rusiyece tanılmağandır. 3 600 000
ealisi olğan cermay ve maden zengini bir memlekettir.

Paytaht Qazan 1000 senelik bir şeerdir. Diger balaban şeerleri Yarçallı,
Bögilme, Elmet, Çistaydır. Eali sıqlığı 54 kişi/km2. 2010 senesinde ealisiniñ
53,24% Tatar, 39,71% Rus, 3,08% Çuvaş edi.

Qazan Tatarları, Edil-Qama Bulğarlarınen XIII asırda Orta Asiyadan köçken
Qıpçaqlarnıñ torunlarıdır. Bulğarlar VII asırda bu ülkege yerleşmege başlağan IX
asırda devlet qurğanlardır. 922 senesinde İslâmnı qabul etkenlerdir. Moğol
aqınlarından soñra qurulğan Altın Ordu devletiniñ akimiyeti astına kirdiler. XV
asırnıñ ekinci yarımında Altın Ordu devleti yıqıldı. Bu regionda Qazan, Qırım,
Qasım, Hacı Tarhan Hanlıqları ve azat Noğay Ordusı ortağa çıqtı. Uzun
sançışmalardan soñ Ruslar Qazan Hanlığını yıqtı (1552). 1917 inqilâbı Rusiyede
çarlığınıñ yıqılmasına ve keniş siyasiy faaliyetlerge sebep oldı. Bütün Rusiye
musulmanlarınıñ qurultayı toplandı ve ilk sefer Rusiyeniñ atamağanı bir müfti
saylandı. 1917 iyüninde Qazanda toplanğan qurultayda "İçki Rusiye ve Sibir
Musulman Türk-Tatarlarınıñ" muhtariyeti ilân etildi. 120 kişilik milliy meclis
içün saylavlar yasaldı. 1918 senesinde bolşevikler bu devletni yıqtı. Sovet
devrinde tatarlarnıñ topraqlarında Tatar Muhtar Şuralar Sotsialistik Cumhuriyeti
(Tatar MŞSC) quruldı. 1991 senesi avgust 30-da azatlığını ilân etse de, bu
devlet iç bir devletçe tanılmağandır. Bugünki Tataristan - Rusiye terkibinde bir
muhtariyettir.



https://crh.wikipedia.org/wiki/Saim_Osman_Karahan

Saim Osman Karahan (1939 s. fevral 5, Köstence, Romaniya - 2015 s. aprel 23,
İstanbul, Türkiye) - Qırımtatar tilşınas ve yazıcısı.

Qartbabaları Qırım Cenki soñrasında 1860-larda Qırımdan o zamanlar Osmanlı
toprağı olğan Dobrucağa köçkenler. Baba tarafı Qırımnıñ şimalindeki Qart
Qazaqtan (Tavriçeskoye) Dobrucadaki Köstel köyüne, ana tarafı ise Yaltadan
Dobrucadaki Taşpınar köyüne köçmege mecbur etildiler. Babası Sait Osman
Köstencede cemaat tarafından sevilgen ve sayılğan bir din adamı edi. Anası
Raziye de Romen ve Türk mekteplerinde oquğan zeki ve becerikli bir ev hanımı
edi. Raziye Hanımnın 8 balası oldı. Bulardan 4-ü küçük yaşlarda vefat ettiler.

Balalığı II Cian Cenkiniñ qıyın işğal yıllarında çoqluqnen fuqare qorantalarnıñ
yaşadığı Koşu maallesinde keçti. Köstence 1940-1944 arasında Alman işğalinde
edi. Şeer cenk boyunca em Almanlar em de Ruslar tarafından bombalana edi.
Soñrasında Ruslar keldi. Saim Osman bu vaqıtlarda Köstencedeki Tatarlarnıñ
Qırımdan kelgen çoq sayıda kişini evlerinde musafir etip saqlağanlarına şaat
oldı.

Saim Osman oqumağa meraqlı, derslerinde soñ derece muvafaqiyetli bir talebe edi.
Sınıf ve mektep birincisi edi. Bu muvafaqiyeti içün Qırımdaki Artek qasabasında
olğan Sovetlerniñ büyük ve meşur “pioner” (izci) lagerine ketmege aq qazandı.
Lâkin babasınıñ din adamı olğanı sebebinen vatanı Qırımnı körmek imkânı qolundan
alındı. Bu adise Saim Osmannıñ bala ruhunda teren tesirler bıraqtı.

Litseyni bitirgen soñ bir vaqıt tornacı çıraqlığı yapıp zenaat ögrendi. 1956-da
Bükreş Universitetinde matematik-fizik bölümini qazandı. Üçünci sınıfta iken
hastalanıp fakultetten ayırılmağa mecbur oldı. 1959 senesi evde hastalıqnen
keçti.

Köy ocalığına muracaatları Mecidiye ve Karaömer Tasil Müdirlikleri tarafından
red etildi. Köstence limanında bir işke kirdi, bir ay soñra evraqları tetqiq
etilgen soñ, işten çıqarıldı. Kene limanda, bir başqa işke kirip (1960) kereste
depolama ve sevk işlerinde çalıştı. Bir zenaat ögrenmek niyetinen Tersanege
(SNC-ge) keçti. Gemi motorları ve ya elektrikçilik kursu açıluvını beklep eki
yıldan ziyade bir zaman gemi boyacılığında çalıştı.

3 aprelde o endi Türkiyede, İstanbulda edi. Saim Osman olan adına, Türkiye’deki
soyadı qanunına köre, Karahan soyadını qoştı.

Türkiyede Emel mecmuasını yañıdan neşir etmege başlağan Müstecib Ülküsal,
İbrahim Otar, İsmail Otar kibi Emelcilernen tanış olıp dostluq qurdı. Aynı yaz
Anqarada Elektrik Kurumunda işke kirip başladı. Bir yandan da İstanbul Teknik
Universitetiniñ elektrotehnik fakulteti imtianını qazanaraq universitetke kirdi.
Qulaqlarından raatsızlandı ve muvafaqiyetsiz bir ameliyat keçirdi, eşitme
ğaybına oğradı.

1975-ten soñra Emel Dergisini çıqarğan Müstecib Ülküsalnın etrafında Sabri
Arıkan, Abdullah Zihni Soysal, Yusuf Uralgiray kibi Qırım Davası hızmetkârları
ile körüşüv ve fikirleşüv fırsatı taptı. Ülküsalnın Dobruca ve Türkler adlı
eserindeki (1966, İstanbul) Dobruca haritasını sızıp azırladı.

Emekliliginden soñra dernek faaliyetlerine daa sıq bir şekilde iştirak etmege
başladı. İstanbul Qırım Derneginde Zafer Karatay, Celal İçten, Niyazi Elitok,
Murat Vatansever gibi Emelciler ile tanıştı. 1995 senesinde Müstecib Ülküsal’nıñ
yaşgünü merasimi esnasında Mustafa Abdülcemil Qırımoğlu ile tanışma fırsatı
taptı.

Sözlük azırlama çalışmalarına yaşlıq yıllarında tutqan notlarınen başladı.
Romaniya Dobrucasında çıqqan bütün yazılı edebiyat örnekleri, diger Türk
lehçeleri sözlük ve gramerleri kibi keñ mündericeli eserlerden de faydalanıp 3
cıltlıq Dobruca Kırımtatar Ağzı Sözlüğüni tamamladı.

Saim Osman Karahanğa 2013 senesi Bekir Sıtqı Çobanzade mükâfatı 24 May 2013te
Qarasuvbazarda ve 2013 senesi Mehmet Niyazi Mükâfatı ise 30 Noyabr 2013te
Romaniyanıñ Mecidiye qasabasında takdim etildi.

Qırımtatarca, Türkçe, Roman tili, Rus tili, Frenk tili ve Latin tili bilgen Saim
Osman Karahan 23 Aprel 2015te İstanbulda vefat etti.



https://crh.wikipedia.org/wiki/Bekir_%C3%87oban-zade

Bekir Vaap oğlu Çoban-zade (Sıdqiy) (1893 mayıs 15 - 1937 oktâbr 13) - ulu
qırımtatar medeniyet erbabıdır.

Bekir Çoban-zade 1893 senesi mayısnıñ 15-inde (27-sinde) Qarasuvbazar şeerinde,
çoban Vaap aqaynıñ qorantasında doğdı. İlk ve orta tasilini Qarasuvbazardaki
ruşdiye mektebinde aldı. 1909 senesi İstanbulğa ketip, Sultanyie litseyinde
(şimdiki Galatasaray litseyi) oqumağa kirdi. Aynı zamanda andaki Qırımtatar
talebe cemiyeti adlı siyasiy teşkilâtqa aza oldı.

1914 senesi I Cian cenki başlanğanı sebebinden, Qırımğa qayttı. 1915 senesi
Adeske ketip, az bir müddet andaki institutlarda rusça oqudı. 1916 senesi
Macaristanğa yollanıp, Budapeşt universitetiniñ şarq tilleri bölügine kirdi.
Universitette oquğan vaqtında XII asırğa ait Kodeks Kumanikus adınen belli olğan
qırımtatar yazma yadikârlığı üzerinde çalışaraq, 1919 senesi mayıs 18-de onı
doktorlıq dissertatsiyası sıfatında qorçalap, professorlıq ilmiy unvanını
qazandı. Bir qaç vaqıt Budapeşt ve Lozanna universitetlerinde çalıştı.

1920 senesi iyül 8-de Qırımğa qaytıp, Totayköydeki pedagogika tehnikumında
ocalıq etti. 1922 senesi Qırım universitetiniñ şarq bölügine işke kirdi. 1924
senesinden repressiyağa oğramasına qadar Azerbaycan universitetinde çalıştı. Öz
devriniñ eñ körümli türkşınaslarından olaraq, olarnen ilmiy maqale ve kitallar
neşir ettirdi.

“Anañ qayda?” adlı ilk şiiri 1913 senesi İstanbulda çıqqan “Yaş tatar yazıları”
mecmuasında neşir olundı. Bir çoq şiiri 1928 senesi Aqmescitte basılğan “Boran”
kitabında, 1935 senesi Romaniyada çıqqan “Qırım şiirleri” cıyıntığında, 1955
senesi İstanbulda Battal Taymaz tarafından azırlanılğan “Qırımlı Bekir
Çoban-zadeniñ şiirleri” kitabında, 1971 senesi Taşkentte basılğan “Şiirler”
kitabında dünya yüzü kördiler.



https://crh.wikipedia.org/wiki/%C3%87etin_Altan

Çetin Altan (1927 s. d. — 2015) - qırımtatar tamırlı Türkiyeli yazıcı,
jurnalist, eski mebus.

Çetin Altan 1927 senesinde İstanbulda doğdı. Qartbabasınıñ babası Qırımdan
köçken arabacı Ahmet Qıpçaqskiy, qartbabası Harbiye mektebinde ocalıq da yapqan
Tatar Hasan Paşa edi. Babası uquqçı Halit bey, anası Nurhayat hanımdır.

Galatasaray Litseyinen, Ankara Universiteti Uquq Fakultetini bitirdi.
1943-1944-de Çınaraltı, Varlık, İstanbul ve Kaynak mecmualarında şiirlerinen
yazıları neşir etildi. Sipti kitabı Üçüncü Mevki 1946-da çıqtı. Ulus gazetinde
mühbir olıp başlağanı gazetacılıqqa Hürseste devam etti. Daa soñra Halkçı, Tan,
Devrim, Milliyet, Yeni Ortam, Hürriyet, Güneş, Akşam, Sabah gazetlerinde ve
Çarşaf mecmuasında köşe yazıları yazdı.

Altannıñ dört romanı bar: "Büyük Gözaltı" (1973 Orhan Kemal Mukâfatı), "Bir Avuç
Gökyüzü", "Viski" ve "Küçük Bahçe". Dörtevide Frenk tiline tercime etilgen bu
kitaplardan Büyük Gözaltı İsveç tili, Yunan tili, Bulgar tili ve İspan tili; Bir
Avuç Gökyüzü İspan tilinen Roman tilinde neşir etildi. Çetin Altan 1965-1969
arasında Türkiye İşçi Fırqasından mebus olıp saylandı. Bu vaqıttaki hatıratını
"Ben milletvekiliyken" adınen kitaplaştırdı.

Çetin Altanıñ seyaat yazıları "Al İşte İstanbul" ve "Bir Uçtan Bir Uca"
adlarınen neşir etildi. Elli senelik yazıcılığında yazğanları sebebinen pek çoq
kere makemege berilgen Çetin Altan, ağır cezada 300-den ziyade davalandı. Üç
kere tutuqlandı, eki kere maküm oldı ve eki sene apiste qaldı. Çetin Altan köşe
yazılarına Milliyet gazetinde devam ete. 2008 senesinde Türkiye Cumhuriyeti
Kültür Vekilligi Kültür ve Sanat Büyük Mukâfatını aldı. Apayı Solmaz Kamuran,
oğulları özünday yazıcı, jurnalist olğan Ahmet Altan ve Mehmet Altan, qızı
Zeynep Bakandır.



https://crh.wikipedia.org/wiki/Uy%C4%9Fur_tili

Uyğur tili (öz adı ئۇيغۇر تىلى‎, Uyghur tili, Уйғур тили) - Şarqiy Türkistandaki
Uyğur halqı tarafından laf etilgen Qarluq gruppadan bir Türkiy tildir.

Uyğur tilinde 8 sozuq, 24 tutuq sesi bar. Uyğur tilinde eki çeşit e sesi bardır.
Bulardan e qırımtatar tilindekinden daa açıq, é ise daa qapalı telâffuz etilir.
Qalın olğan q ve gh sesleri yanında i-ler ı olaraq oqulalar, diger yerlerde ise
i oqulğanı qabul etilir. q ve gh sesleri qırımtatar tilindekinden daa qalındır.
Bu sesler ğırtlağa daa yaqın olaraq telâffuz etilir. x sesi qattı olaraq
telâffuz etilgen bir ğırtlaq sesidir. ng qırımtatar ñ-ge yaqındır.

Uyğurca Çinde 9 million kişi tarafından çoqusı uzaq ğarb Sincan Uyğur Muhtar
Rayonında laf eteler. Uyğurca ayrıca 500 000 kişi tarafından Qazahistanda laf
eteler, ve Afğanistan, Arnavutlıq, Avstraliya, Belçika, Kanada, Almaniya,
İndoneziya, Qırğızistan, Moğolistan, Pakistan, Saudiy Arabistan, İsveçiya,
Tayvan, Tacikistan, Türkiye, Büyük Britaniya, AQŞ, ve Özbekistanda Uyğur
cemaatları bardır.

Uyğurca X asırdan berli Arap elifbesinen yazılmaqtadır. 1969-1983 yılları
arasında Çin ükümetniñ azırlatqan Yengi Yezik̡ degen Uyğur latin elifbesi ile
yazılğan, faqat soñra Uyğur sesleri köstergen tamamlayıcı işaretler ile Arap
elifbesine qayttı. 2000-nci senelerden berli yañı Uyğur Latin Yéziqi degen bir
urufat qullanılıp başladı. Aşağıdaki cedvel Arap ve Latin afileriniñ bir
teñeştirüvidir:

H̡əmmə adəm zatidinla ərkin, izzət-h̡ɵrmət wə h̡ok̡uk̡ta bab-barawər bolup
tuƣulƣan. Ular ək̡ilgə wə wiⱬdanƣa igə, h̡əmdə bir-birigə k̡erindaxlik̡
munasiwitigə hax roh bilən mu’amilə k̡ilixi kerək.



https://crh.wikipedia.org/wiki/Qarasuvbazar

Qarasuvbazar (ukraince Білогірськ, Карасубазар, rusça Белого́рск, Карасубаза́р)
— merkeziy Qırımda Aqmescitten şarqqa taba 42 km qadar uzaqlıqta Büyük Qarasuv
özeni yalısındaki bir şeer. Qarasuvbazar rayonınıñ merkezidir. Qarasuvbazardan
Aqmescitni şarqiy Qırımnen (Sudaq, Kefe, Kerç) alâqadar etken yol keçe.

Şeer aqqında ilk zikir XIII asırğa dair. Keç Orta asırlar devrinde Qarasuvbazar
Kezlev ve Kefege yetici kervan yollarında iri tranzit noqta edi. Qırım Hanlığı
zamanında şeer asıl Şirin tayfası saip olğan yerleriniñ merkezi oldı. Zaporoj
qazaqları şeerni bir qaç kere (1624, 1628, 1630, 1675) berbat ettiler. 1736
senesi Minih yolbaşçılığı altında olğan Rusiye askeriy quvetleri Qırımnıñ o
zamandaki paytahtı Bağçasaraynı yandırğandan soñ Qarasuvbazar II Fetih Geray
hannıñ rezidentsiyası olğan edi, amma bir yıl keçken soñ şeerni Duglas
generalnıñ ordusı yandırdı. Tap 1944 senesi mayıs 18 künündeki qırımtatarlar
sürgünligine qadar Qarasuvbazar qırımtatar ealisi çoqusı olğan üç şeerniñ biri
(Bağçasaray ve Aluştanen beraber) olğan edi.

XX asırnıñ birinci yarımınace Qarasuvbazar qırımçaqlarnıñ baş merkezi edi, faqat
alman-faşist işğali vaqtında natsistler ep qırımçaq ealisini yoq ettiler.

Mimarcılıq abidesi — XV asırda qurulğan Taş Han kervansarayınıñ viranesi.
Şeerniñ etrafındaki Aqqaya köyü yanında acayip bir tabiat abidesi - Aqqaya bar.



https://crh.wikipedia.org/wiki/Migel_Servantes

Migel de Servantes Saavedra (ispanca Miguel de Cervantes Saavedra) - dünyaca
meşur ispan yazıcısı.

Migel de Servantes 1547 senesi Madridden pek uzaq olmağan, Alkala de Enares adlı
şeerçikte doğdı. Servantes soyadı İspaniyanıñ bütün köşelerine cayrağan ve beş
asırlıq rıtsarlıq devrine malik olğan bir soyadı edi. Tarih alimi Bu qoranta 500
yıllıq bir devir içinde İspaniya tarihınıñ saifelerinde o qadar şan şüret ile
sarılı edi ki, Avropanıñ eñ belli soyadlarına bile Servantesniñ neslini
künlemege esas yoq edi - dey.

Servantesniñ balalıq ve gençlik devri aqqında pek az malümat bar. Lâkin onıñ bu
devrini harakterize etmek içün pek kiçik yaşlarında onıñ şiir sevgeni, ve özü
aytqanı kibi, oqumaq içün soqaqtan yırtıq kâğıt parçaları toplağanını qayd etip
olamız. Servantesniñ, bilgisi aqqında da doğru malümat yoq. Alkalada olğan
universitetniñ qapıları onıñ içün qapalı edi. Zenginleşken tuccarlar öz
balalarını mekteplerge yollağanda, Saavedra qorantasınıñ oğlu bu seadetten de
marum edi. Bazı bir delillerge köre, üküm etkende, Servantes başta Madridniñ
orta derece mektebinde oquğan (olar 1565 yahut 1566 senesi Alkaladan Madridge
köçip kelgenler) soñra eki senesini uquq fenlerinen oğraşıp Salamanka
universitetinde keçirgen. Lâkin o, orta derece mektepni ve universitetni
tedriciy sürette keçmese de, eserlerinden de belli olğanı kibi keniş bilgige
saip edi.

1568 senesiniñ başında biz Servantesni Romada Akvaviva adlı bir kardinalnıñ
sarayında hızmetçi rolünde köremiz. Onıñ birinci baqışta acayip körüngen bu
vaziyeti iç de şaşılacaq kibi degildir. Çünki pek zengin olmağan asılzadelerniñ
balaları, cemiyette özleriniñ itibarını yükseltmege imkân qıdırıp, ekseriy
qıral, zengin zadekânlar, yahut yüksek rutbeli ruhaniylerniñ saraylarına
hızmetçilikke kirerlerdi. Lâkin Servantes az bir müddet çalışqan soñ,
qardinalnıñ sarayındaki işini taşlap ağasınıñ çalışqan polkuna, askerlikke kire.
Arbiy iş de, edebiyat kibi, Servantesniñ sevgen işi edi. Servantes özüniñ türlü
vaqialarnen tolu olğan serseriy yaşav müddetinde körgen ve eşitkenlerini -
edebiy eserlerinde bütün açıqlığı ile akis ettirdi.

Bu yerde şunı da qayd etmek kerek ki, onıñ ögünde açılğan bu arbiy memuriyet
rıtsar İspaniyasınıñ ve alelhusus Servantes soyadınıñ arbiy ananelerine muvafıq
edi. Bu ananeler İspaniya ile Andalus arapları arasında devam etken uzun cenkler
ile bağlı edi. O vaqıt musulman dünyasınıñ yüregi olğan Osmanlı Devletiniñ
ükümeti Avropa ve Afrikanıñ Aq deñiz yalılarını, Aq deñiz gemi yollarını eline
keçirip, Avropanıñ bütün cenüp devletlerini tehdit etmekte edi. İtaliya bütün bu
küreşlerniñ merkezi edi. Türklerge qarşı, İspaniya, Venedik ve Roma Papası
kirmek şartı ile, üç devletten ibaret "Muqaddes Liga" teşkil oluna. 1571 senesi
Lepanto yanında türk flotunıñ yeñilüvinen neticelengen meşur deñiz uruşı ola. Bu
uruşta büyük batırlıq ve yigitlik kösterip Servantes de iştirak ete. O eki kere
köksünden yaralana, bir qurşun da işke yaraymaycaq derecede sol qolunıñ
kemiklerini qıra. Soñunda yazğan eserlerinde o, sol qolunı, sağ qolunıñ artqaç
şüreti içün gayıp ettigini yaza edi. Servantes türklerge qarşı olğan bir qaç
uruşlarda (Korfu, Navarin ve Tunis yanlarında) da bulundı. Niayet, 1575
senesiniñ sentâbr ayında İspaniyağa qaytmaq içün musaade alıp, yanında İspaniya
qıralında İtalyanıñ ileri kelgen adamlarından tevsiye mektüpleri olğanı alda,
ağasınen birlikte yolğa çıqtı.



https://crh.wikipedia.org/wiki/M%C3%BCstecib_%C3%9Clk%C3%BCsal

Müstecib Ülküsal (doğma adı Müstecib Hacı Fazıl; 1899 – 1996) - XX asırda
diasporada Qırımtatar milliy davasınıñ eñ müim adamlarından birevidir. O em
doğğan yeri olğan Romaniya Dobrucasında, em ana-vatanı Qırımda, em Almaniya,
Lehistan kibi ğarp memleketlerinde, em de soñra köçken Türkiyede pek çoq milliy
davalarda bulunğanı içün keniş malümat ve tecribe saibi olğandır. Qırımtatar
neşriyat tarihınıñ eñ uzun sürgen mecmuası olğan Emel mecmuasını qurğan ve uzun
seneler neşir etkendir. Bundan başqa Qırımtatar milliy areketi, medeniyeti,
tarihı, etnografiyasınen alâqalı pek çoq kitap yazğan ve neşir etkendir. O
tamamınen aqiqiy bir dava adamıdır.

Qartbabasınıñ adı Abdurrahmandır. Abdurrahman 1840 senesinde Qırımnıñ Or
uzyediniñ bir köyünde doğğan. 1862 senesi Dobrucağa köçken. Romaniyağa kelgende
yañı evli eken. Dobrucada Hakime, Sakine adlı eki qızı ve Fazıl, Qavlamet,
Dervişamet adlı üç oğlu doğğan. Müstecib Ülküsalnıñ babası Fazıl 1869 senesi
doğğan. Fazıl 1896 senesi Vefa Çelebi adli bir qırımtatar muaciriniñ qızı olğan
Şerifenen evlengen. Müstecip Ülküsalnıñ anası Şerifeniñ babası Vefa Efendi ve
anası Hacımelek Qırımnıñ Kefe uyezdiniñ Qazan Tip köyündendir.

Müstecip Ülküsal 1899 senesi doğdı. Qardaşları Saliha - 1904, Meliha - 1906,
Necib - 1908, Münib - 1910, Nazım - 1912, Seyfeddin - 1920 seneleri doğğan eken.
Müstecip Ülküsal başlanğıç mektepni Dobrucada, orta mektepni İstanbulda
bitirgendir. I Cian cenki başlağanda İstanbulğa qaytamağanı içün eki sene
Köstencedeki Mecidiye Musulman Seminarıyasına ketkendir. 1916 senesi Romaniya
cenkke qatılğan soñ seminariya qapanğan oquvı yarım qalğandır. Bundan soñ özüniñ
köyünde başlanğıç mektepte muallimlik etmege başlağandır.

1918 senesi Qırımdaki Suleyman Sulkeviç ükümeti Qırım tamırlı olğanlarnı Qırımğa
qaytmaları içün çağırğan soñ bir Rus gemisinde saqlanıp Aqyarğa ketti. 1920
senesine qadar başta Bağçasarayda Qaymaz Ağa maallesiniñ mektebinde daa soñra
Foti Sala köyüniñ mektebinde ocalıq etti. Talebelerinen beraber Qırım köylerinde
musamereler ötkerdi, milliy davağa qoltutqan qonuşmalar keçirdi. 1920 senesinde
oquvını tamamlamaq içün Qırımdan Türkiyege keldi. Polatlıda daa evel Türkiyege
köçken emceleri Qavlamet ve Dervişametniñ qatına bardı. 1921 senesi Qırımtatar
muacirleri köylerinden olğan Qarayavşanda başlanğıç mektepte ocalıq etti. Aynı
seneniñ yazında İstanbulğa ketip yarım qalğan oquvına devam etti. 1922 senesi
litseyni bitirip diplomını alıp Dobrucağa qayttı. Bükreş Universiteti Uquq
Fakultetine kirdi. 1926 senesinde Uquq Fakultetini bitirip advokat oldı.

Aynı sene Pazarcıqta advokatlıqqa başladı. 1929 senesi Müstecib özünday olğan on
dostunen bir mecmua çıqarmağa qarar berdiler. Özleri arasında para toplap urufat
aldılar. Mecmuanıñ ilk sanı Emel mecmuası adınen 1930 yanvar 1 künü neşir
etildi. Mecmuanıñ saibi ve baş müellifi Müstecib Ülküsal oldı. Emel mecmuası
baştaki eki sene 15 künde bir kere neşir etilir. Daa soñra ayda bir kere çıqa.
Qırım Qurultay ükümetiniñ tış işleri vekili Cafer Seydamet Qırımerde mecmuada
maqaleler yazmağa başlay. Bir zaman soñra Emel mecmuası Qırımtatar milliy
davasınıñ resmiy neşriyatı oldı. II Cian cenki başlağan soñ Almanlar Romaniyağa
kirerler. Mecmuanı çıqarmaq qıyın olur, 1940 senesi sentâbr ayında 154 san neşir
etilgen soñ neşriyatnı toqtattılar.

Müstecib Ülküsal 1940 senesi noyabr ayında işlerini tasfiye etip Türkiyege
köçti. 1941 senesinde Edige Qırımalnen beraber Qırımtatar milliy davası içün
Berlinge ketti. Lâkin almanlar Qırımğa ketmesine izin bermediler. Doquz ay soñra
Türkiyege qaytıp keldi. 1943 senesi İstanbulğa yerleşip advokatlıqqa başladı.
1944 Qırımtatarlar sürgünligi ve Dobrucada tuvğanlarınıñ zulumğa oğraması, apis
etilmesi Müstecib Ülküsalnı pek keder etti. Ğarbiy memleketlerge qaçqan
Qırımlılarnı Türkiyege yerleştirmek içün oğraştı. Kelgen soylarını işlerinen
küçü yetkeni qadar meşğul oldı.

1955 senesinde Cafer Seydamet Qırımerniñ hastalığı sebebinden Milliy Merkez
toplaşuvlarına vekâleten Müstecib Ülküsal reislik etmege başladı. O zamandan soñ
Münihte er sene toplanğan Paris Bloku toplaşuvlarına qoşulğan, ya bir özü ya da
bir qaç arqadaşınen Qırım milliy davasını temsil etti. 1960 senesinde Emel
mecmuası Türkiyede yañıdan neşir etilmege başladı. 1986 senesinde közleri
raatsızlanğanğa qadar Emel mecmuasın baş müellifligini etken. 154 sanı
Romaniyada neşir etilgen Emel mecmuasında 103 maqalesi, 227 sanı Türkiyede neşir
etilgen Emel mecmuasında 214 maqalesi bardır.

Qırımtatar Milliy Meclisiniñ reisi Mustafa Cemilev 1993 senesi Türkiyege
kelgende başta hasta töşegindeki Müstecib Ülküsalnı ziyaret etti. Hasta olsa
bile musafirlerni ayaqta qarşılağan, oğurlay ekende alsız olması sebebinden
ayaqqa turmasına mani olmaq istegenlerge “Qırımtatar Milliy Meclisi reisini
ayaqta oğurlamağa isteyim, buña küçüm bar, bunıñ böyle olması kerek” dep
köstergeni davranış onıñ qadiy bir dava adamı olğanını añlatmağa yetecektir.
Bağçasarayda bir soqaqqa adınıñ berilmesin özüne berilgen eñ balaban mukâfat
sayğandır. Ayatı sıqıntı içinde keçmesine, bütün ömrüniñ milliy davağa adamına
baqmadan iç kimseden bir qarşılıq beklemegendir.

Ülküsalnıñ çeşit türlü kitap ve mecmualarda neşir etilgen yazıları Saim Osman
Karahan tarafından cıyıntıq alına ketirilerek 2007 senesinde Dobruca'dan adınen
İstanbul Qırım Dernegi tarafından bastırıldı.

Vefatından soñ Emel mecmuasınıñ 212-nci sanı, Müstecib Ülküsal sanı olıp neşir
etilgendir. Özüniñ qalemge alğanı 5-nci kitabı (Kırım Yolunda Bir Ömür,
Hatıralar) 1999 senesi Kırım Türkleri Kültür ve Yardımlaşma Derneği tarafından
neşir etilgendir.



https://crh.wikipedia.org/wiki/Kefe

Kefe (ukraince Феодосія, rusça Феодосия) – Qırımnıñ cenüp-şarqiy yalısında
bulunğan şeerdir.

Kefe Qırımnıñ cenüp-şarq tarafında Kefe körfeziniñ yalısında buluna. Şeerniñ
iklimine deñiz, dağ aldıları ve çöl tesir ete. İyülniñ orta arareti +24 °C,
yılnıñ küneşli saatlarnıñ orta miqdarı 2272, qış yımşaq, yağanaqlarnıñ orta
yıllıq derecesi 360 mm. Yuvunuv mevsimi mayısnıñ ortasından oktâbrniñ ortasınace
devam ete.

Şeerniñ temeli milâttan evel VI asırda, Milet şeerinden çıqma Yunan
müstemlekeciler tarafından qoyuldı. Milâttan evel 355 senesinden Kefe Bospor
devletiniñ terkibine kire edi. IV asırda Hunnlar şeerni yıqtılar. Mezkür devirde
şeerde ve onıñ civarlarında Alanlar yaşay ediler ve qasaba Ardabda (yani ‘Yedi
Mevlâlı’) alan adını taşıy edi. V asırda şeer Rоma İmperiyasınıñ nezareti altına
keçti, VI asırda Hazarlar basıp aldılar, soñra kene Bizans İmperiyasınıñ eline
keçti. Kelecek asırlar devamında büyük olmağan bir qasaba edi. XIII asırda Altın
Ordunıñ altında qaldı, soñra ise Ceneviz tuccarlarınen satın alındı. Olar Kaffa
adlı abadan bazarlıq şeerni meydanğa ketirdiler. İşbu şeer Qara deñizdeki
alış-verişni tek başına nezaret etken esas liman ve ortalıqtaki ceneviz
qasabalarnıñ idare merkezi oldı.

1475 senesi Kaffanı Gedik Ahmet Paşanıñ reberligi altında Osmanlı askeriy
quvetler fetih ettiler. Kefe Osmanlı Devletiniñ Qara deñizdeki esas limanı oldı.
Bu devirde şeer keñleşti, inkişaf etti. Kiçik İstanbul adını taşığan Kefe şeeri
XIV asırda iqtisadiy munasebetler quruv ceetinden müim yer alğan. Şarq
memleketler arasındaki satın aluvlar, ticaret yolları Kefe şeerinden keçken.
Kefede 70 biñge yaqın nefer musulman-hristian qarışıq eali yaşağan. 1682 senesi
şeerde 4000 ev (olardan 3200 musulman, 800 hristian) bar edi. Osmanlılar tahtqa
oturğanı ile mında faal musulmanlaştıruv ceryanı başlanğan. Misal olaraq,
XIV-XVIII asırğa qadar, yani 4 asır devamında şeerde 28 ortodoks hristian
kilsesi, 15 katolik hristian kilsesi ve yeudilerniñ 2 sinagogaları olğan olsa,
XVIII asırda Osmanlılarnıñ devrinde tek camiler 70 raqamını teşkil etken. XV ve
XVIII asırlarda Kefede altı biñge yaqın evler qurulıp, olarnıñ er birisi öz
tekrarlanmaz ömrüni yaşağan. Tarihiy ve dokumental vesiqalarğa köre, şeerde
Qırımtatar, Türk, Rum ve Ermenilerden ğayrı, Eflâklar (yani rоmaniyalılar),
Lehler, Gürciler ve Çerkezler ömür qurğanlar.

1778 senesi, Rusiye ükümeti tarafından teşkil olunğan hristian ealisiniñ sürgün
etilüvi zamanında, 5511 ermeni, 1648 rum, 24 gürci Kefeden çıqarıldı. 1783
senesi Qırım Rusiyeniñ eline keçti, 1784 senesi Kefe Feodosiya (Феодосия) olaraq
adlandırıldı.

XIX asırda bu şeerde belli ressam İvan Ayvazovskiy yaşay ve icat ete edi.
1892-95 senelerde Canköyden Kefegece demiryol qolu yapıldı, 1899 senesi ise yañı
deñiz limanı quruldı.

Bu büyük cami 1623 senesi qurulıp, osmanlı mimarcılıq ananeleri ile köterilgen.
1783 senesi Qırım Rusiyege qoşulğan soñ, işbu musulman camisi Uspeniye adlı
ermenlerniñ katolik ibadethanesine çevirilip, uzun bir müddet devamında ermeni
ealisiniñ diniy ihtiyaclarını qanaatlendirgen. Al-azırda restavratsiyadan keçken
Müfti Cami Kefe şeerindeki zemaneviy Lenin ve Furmanov soqaqlarınıñ çatışmasında
buluna. Böyleliknen, Müfti Cami çoq yıllar devamında em Türkler içün, em
Qırımtatarlar, em de Qırım Ermenleri içün ibadet evi olıp, 1944 senesi
Qırımtatarlarnı sürgün etkenden soñra ise perişan bir alğa qaldırılğan. Tek 1975
senesi bu cami kene öz evelki alına ketirilgen edi.



https://crh.wikipedia.org/wiki/Z%C3%BCbeyde_Han%C4%B1m

Zübeyde Hanım (1857, Selânik, Langaza - 1923 yanvar 14, İzmir) - Türkiye
Cumhuriyetiniñ qurucısı olğan Mustafa Kemal Atatürkniñ anasıdır. Aslen
Konya-Karamanlıdır.

Osmanlı zamanında , Fatih Sultan Mehmet zamanında Anadoludan (İzmir) Rumelige
köçken ve Selânik yaqınlarındaki Langazada topraq işleri ile meşğul bir Türkmen
ailesi olğan Acı Sofi ailesindendir. Babası: Sofuzade Feyzullah (Sadullah) Ağa,
anası : Molla hanım nam Aişe hanımdır. Zamanında apaqaylarnıñ mektepke barması
yayğın olmağanı içün, oqur-yazar olması sebebinen özü de Zübeyde Molla dep añıla
edi.

Selanikte Gümrük Muhafaza Teşkilâtında memur Ali Rıza Efendi ile 1871 yılında 14
yaşında ekende evlendi. Ali Rıza Bey, sarışın ve mavı közlü bir apaqaynen
evlenmeni tüşleyekende, özünden 20 yaş kiçik olğan, qara saçlı ve derin mavı
közlü bu apaqayğa sevdalandığanını aytqandır.

1881 senesinde dörtünci balaları Mustafa, 1885 senesinde Makbule, 1889 senesinde
Naciye doğdı. Naciyeni de kiçik yaşta veremden topraqqa berdiler. Ali Rıza
Efendi de 1888 yılında öldi.

Ağasına daa ziyade yük olmaq istemegen Zübeyde Hanım, ekinci evliligini Selânik
Gümrükler Baş müdüri Rağıp bey ile etti. Rağıp Beyniñ de evelki evliliginden
dört balası bar edi. Bu evlilik, babasınıñ hatırasına sayğı kösterilmegenini
tüşüngen Mustafa Kemalni qızdırdı. Zübeyde Hanım, Balqan Cenkinden soñra Rağıp
Beyden ayırıldı ve artıq Osmanlı toprağı olmaqtan çıqqan Selânikni terk etip
qızı Makbule ile beraber İstanbulğa köçip Beşiktaş Aqaretlerde bir evge
yerleşti.

Maña qarşı ep çoq sayğılı davranğan, balaban aqay muameleri etkendir. Nazik ve
kibar bir kişidir.

1919 senesinde Anadoluğa çıqqanından berli körmegeni ve üstelik Osmanlı Padişahı
tarafından aqqında ölüm emri berilgenini ögrengeni oğlu Mustafa Kemal ile ancaq
1922 s. iyün 14-te Adapazarında tekrar tabışqan Zübeyde Hanım, onıñ qatında
Anqarağa yerleşti. Ancaq bu şeerniñ sert iklim şartları sağlığına menfiy tesir
etti tedaviy maqsadınen İzmirge ketti. 1923 s. yanvar 14 künü 66 yaşında öldi.
İzmirniñ Qarşıyaqa rayonında 1940 yılında yaptırılğan anıt mezarda yatmaqtadır.



https://crh.wikipedia.org/wiki/Qaray_tili

Qaray tiline eñ yaqın tiller - qaraçay-balqar, qumıq ve qırımtatar tilleridir.
Zemaneviy noğay, tatar, başqurt, çuvaş, qazah, qırğız, qaraqalpaq tilleri de
qaray tiline yaqındır. Qadimiy türk tillerden biri olıp, qaray tili alimlerniñ
diqqatını özüne çeke. XVII asırda onı isveç şarqşınası Gustav Deringer, XIX ve
XX asırlarda türkşınaslar akad. V.V. Radlov, T. Kovalski (Lehistan), V.A.
Gordlevskiy, A. Zayonçkovskiy (Lehistan), Ya. Gjegojevskiy (Lehistan), prof.
N.A. Baskakov, prof. A. Dubınski (Lehistan), B. Munkaçi (Macaristan), K.M.
Musayev, S.M. Şapşal ve başqa alimler qaray tili üzerine tedqiqatlar keçirgen
ediler.

Qaray tiliniñ böyle şiveleri bardır: Qırım (şarqiy) şivesi ve ğarbiy şivesi.
Ğarbiy şive Trakay ve Galiç-Lutsk şivelerine ayrırıla. Qırım şivesi XIX a.
soñuna qırımtatar tili ile assimilâtsiyağa oğradı, ğarbiy şive ise deñişmelerge
oğramağan.

Qaray tiline başqa tillerden kirgen sözlerniñ sayısı çoq degil. Eñ eski alınma
sözler - farsiy sözlerdir. Bunıñ sebebi - iran qabileleriniñ (sarmat-alanlar)
türkiy halqlarnıñ etnogenezinde iştirak etmesidir. Hazarlar devrinde ve soñra,
XI-XVI asırlarda qaray tiline arapça-farsça sözler kire. N.A. Baskakov şunı qayd
ete: "Qaray tiliniñ fonetik, leksik ve gramatik, strukturasında eñ qadimiy
türkiy tillerniñ izleri körülmektedir. Meselâ, qaray tiliniñ ve Orhоn
yazılarınıñ tiliniñ fonetik strukturası aynıdır. Leksika ceetinden, hususan eski
elyazmalarda, Tevratnıñ tercimelerinde qadimiy türkiy tillerniñ leksikasına ait
sözlerge rastkelemiz…"

N.A. Baskakovğa köre, eski qaray leksikasınıñ ögrenüvi bütün türkiy tiller içün
çoq emiyetlidir. Türkiyede Mustafa Kemal Atatürkniñ reformaları zamanında 1934
s. İstanbulda til kongressi olıp keçti ve onıñ qabul etilgen qararına köre,
arap, fars tillerinden alınğan sözlerniñ yerine qaray tilinden türk tiline 330
söz alınğandır.



https://crh.wikipedia.org/wiki/Q%C4%B1r%C4%B1m%C3%A7aq_tili

Qırımçaq tili (öz adı Кърымчах тыльы) - türkiy tillerniñ qıpçaq gruppasına kire
ve onıñ içün qumıq, qırımtatar, qaray tillerine yaqındır. XIX asırnıñ soñuna
qadar qırımçaqlar öz tiline "çağatay tili" dey ediler. Qırımçaq tili esasen
Qırımda keñ tarqalğan. 1989 senesi Şuralar Birliginde 1448 qırımçaq yaşay edi.
Olardan 34,9% qırımçaq tilini ana tili dep sayğanlar. Şimdi qırımçaq tili rus
tilinen cetleştirilgen. Qırımcaq tilinde esasen 1930-cı senelerniñ ortasına
qadar doğğan adamlar laf eteler. "Qırımçaqlar" cemiyetiniñ bergen malümatına
köre, qırımçaqlarnıñ tek 15-20% ana tilinde laf ete.

XX asırnıñ başında Aqmescitte ve Qarasuvbazarda qırımçaq tilinde ders bergen 2
başlanğıç mektep açıldı. Qırım MŞSCde sovet ükümetiniñ ilk 10 yıllında qırımçaq
balalarınıñ tuvğan tilinde tasil almaq içün başlanğıç mektepler açıldı. 1989
senesinden Aqmescitte çeşit yaşta olğan adamlarğa qırımçaq tilini ögretken
mektep faaliyet köstermekte.

Aramey elifbesiniñ esasında qırımçaq yazılarınıñ peyda oluvı, dualarnıñ qadimiy
yeudiy tilinden tercimesi lâzim olğanınen bağlı. XX asırnıñ ilk 10 yılında
qırımçaq tilinden dersliklerde latin elifbesi qullanıla edi. 1936 senesinden
soñra latin grafikası kiril elifbesine deñiştirildi.



https://crh.wikipedia.org/wiki/Kezlev

Kezlev (ukraince Євпаторія, rusça Евпатория) — Qırımnıñ şimaliy ğarbındaki deñiz
yanında bir kurort şeeridir.

Qırımnıñ Kezlev regıonı — Kezlev şeer şurasına boysunğan yer, terkibinde
Kezlevden ğayrı Yalı Moynaq, Novoozörnoye ve Mirnıy qasabaları bar. Region
ealisiniñ sayısı 117 565 kişi (2001 senesi)

Kezlev etrafında keçirilgen arheologik qazılmalar şimdiki şeer yeri ve etrafında
insanlar atta milâttan evel 3 biñyıllıqta yaşap kelgenini tasdıqlay. Mında başta
tavrlar, kimmerliler, soñra ise — yunanlar yaşap keldiler. Şeerniñ qadimiy adını
– Kerkinitida yunanlar qoydılar. Skitlernen cenkler zarfında Kerkinitida skit
ükümranlarınıñ akimiyetine bir qaç kere tüşken edi. Şeer milâttan evel tahminen
II—III asırlarda yoq oldı.

Köçebe halqlar (hunnular, bulğar türkleri, hazarlar, peçenekler, ğarbiy
qıpçaqlar) bir-birlerini almaştırıp ta soñra apansızdan ğayıp olıp Qırımnıñ
qadimiy toprağında öz askerleriniñ qabirleri ve qurğanlar üstlerinde eykeller
qaldırdılar.

1475 senesi osmanlılar Qırımnıñ yalı boyunı fetih etkenden soñ şimdiki Kezlev
yerinde türkler yahşı pekitilgen qaleni qurdılar da onıñ adını Gözlev qoydılar.
Bu adınıñ etimologiyası aydın degil, lâkin qırımtatar közlü ev söz birikmesinden
çıqqan degen versiya bar.

XVI asırda Gözlev büyük ticariy şeer-qale olıp qaldı. Onıñ limanına Anadoludan
gemiler kelip turğan ediler. 1552 senesi I Devlet Geray han idare etken
zamanında Gözlevde Qırımnıñ eñ büyük ve muazzam camisi qurula — Han Cami (Cuma
Cami). Cami leyhasını tizüv han İstanbulda mimar Hoca Sinanğa sımarladı. Han
Camisi dünyağa belli mimar Hoca Sinannıñ eseridir.

Şeerniñ cenübiy ğarbında kurort rayonı bar. Şarqında eski şeer buluna. Bu
rayondaki bazı evler 300 yıl qadar eskilikli. Şeerniñ ğarbında Moynaq gölü,
şarqında ise Sasıq gölü bardır. Şimalinde sanayı işhaneleri bulunalar.

Demiryol vokzalı: Vokzal yanındaki meydan. Telefon nomeraları: 51-411 (malümat
berici bölük); 13-320 (servis merkezi).



https://crh.wikipedia.org/wiki/I_Devlet_Geray

I Devlet Geray (1512 — 1577, Bağçasaray) - 1551 ile 1577 seneleri arasında
hanlıq yaptı. Mubarek Geraynıñ oğlu ve I Meñli Geraynıñ tornu. Devlet Geray
zamanında Qırım Hanlığı Osmanlı Devletinen birlikte yükseliş devrini yaşadı.

Qanuniy Sultan Suleyman devrinde uzun yıllar İstanbulda yaşağanı içün o zamanki
Osmanlı sarayı ile olduqça eyi munasebeti bar edi. Qanuniyden balaban destek
aldı. Harzem hanınıñ Osmanlı padişasından, rus cayılmasına qarşı yardım soravı
üzerine osmanlı, Edil ile Don özenleri arasında bir kanal açmaq ve Hacı Tarhannı
yañıdan zapt etmek içün areketke keçti. 1569-da Kefe beyiniñ idaresinde 15 biñ
Osmanlı askeri, Devlet Geraynıñ ordusınen birlikte o yerge ketti. Lâkin, Vezir-i
Azam Sokollu Mehmet Paşa devrinde başlanğan kanal tamamlanıp olamadı. Qırım ve
osmanlı askeri keri çekildi. Bu vaqia bazı tarih adamaları tarafından Osmanlı
Devletinde tohtaman deviriniñ işareti olaraq qabul etilgen.

1555 ile 1571 seneleri arasında Rusiyege qalıcı tesirleri olğan büyük darbeler
urdı. 1555 senesi Sudbişçi köyü (Tula şeerinden 150 km) yanında olğan uruşta
İvan Şeremetyevniñ ordusına yeñildi. 1571-de Devlet Geraynıñ ordusı Moskva
yaqınlarına qadar kirdi ve şeerni yaqtı. Özüne onıñ içün "Taht Algan" unvanı
berildi. Qazan Hanlığı 1552-de, Hacı Tarhan Hanlığı ise 1556 senesinde ruslar
tarafandan zapt etildi. 1568 ile 1570 seneleri arasında Qazan ve Hacı Tarhanğa
seferlerge çıqtı, lâkin ruslardan qaytarılmadı. 1572-de ruslar ile kirişken
Molodi Muarebesinde yeñildi. 1592-de Osmanlı padişası Rus Knâzlığından, Qazan ve
Hacı Tarhannı boşatmasını istedi. O tarihlardan berli ruslarnıñ Kavkaz ve Qara
deñizge enmesine mani olmaq içün yapılğan teşebbüsler faydalı olmaycaq ve ruslar
200 yüz sene zarfında Qara deñizniñ şimalindeki bütün Türk –Tatar topraqlarına
yerleşecek edi.

I Devlet Geray 1577 senesi Bağçasarayda taun hastalığından öldi, yerine II
Mehmed Geray keçti.



https://crh.wikipedia.org/wiki/Halil_%C4%B0nalc%C4%B1k

Halil İnalcık (1916 s. doğdı - 2016 s. vefat etti) - Türkiyeli Qırımtatar
tamırlı tarihçı.

Halil İnalcık 1916 senesinde İstanbulda doğdı. Babası Seyit Osman (Sitosman)
Nuri 1905 senesinde Qırımdaki Bağçasaray şeerinden İstanbulğa köçken edi. Dedesi
Bağçasarayda Hansaray camisiniñ müezzini edi. 8 yaşında ekende ailesinen beraber
Ankarağa köçti. Bu yerde Gazi İlk mektebini tamamladı. Daa soñra Sivas ve
Balıkesir muallim mekteplerinde oqudı, 1935 senesinde muallim olıp diplomını
aldı. Ankarada Til Tarih Coğrafiya Fakultetine kirdi. Bu yerde Şemsettin
Günaltay, Fuat Köprülü, Yusuf Hikmet Bayur kibi müim şahsiyetlerden dersler
aldı. 1940 senesinde diplomını alğan soñ aynı fakultette oqumağa devam etti.
1942 senesinde “Tanzimat ve Bulğar meselesi” serlevalı doktorasını tamamladı.
1972 senesine qadar bu fakultte Osmanlı ve Avropa tarihından dersler berdi. Aynı
sene AQŞda Çikago (Chicago) Universiteti Tarih Bölügine Osmanlı Tarihı
Professorı olması içün çağırıldı. 1986 senesine qadar bu universitette dersler
berdi. Prof. Dr. Halil İnalcık, şu vaqıtta Bilkent Universitetinde ders bermege
devam ete. İnalcık 1986-da Amerika Akademiyasına, 1993-te Britan Akademiyasına
aza oldı. Daa pek çoq namlı cian oquv yurtlarında fahriy azalıqları bar. Bundan
başqa, müim yerlerden pek çoq taqdir ve mukâfat aldı. Bularnıñ eñ soñkisi
Türkiye Büyük Millet Meclisiniñ bergen “Fahriy Mukâfat” (türkçe Onur Ödülü)
oldı.



https://crh.wikipedia.org/wiki/A%C5%9F%C4%9Fabat

Aşğabat (türkmence Aşgabat, farsça عشق آباد‎) – Türkmenistannıñ paytahtıdır. 773
400 (01.01.2004) kişinen Türkmenistannıñ eñ balaban şeeridir. İran sıñırı
yanında, Qopet Dağlarınıñ eteginde, Qaraqum Çölünde bir oazistedir. "Aşğabat
şeeri" adlı özüne ait vilâyette, memleketniñ Ahal vilâyetinde bulunır.
Aşğabat,Türkmenistannıñ cenübinde, İran sıñırından 26 km-de yer ala. 1881-de bu
vilâyet Rus işğal quvetleri tarafından alınğandır. İrannıñ eñ balaban ekinci
şeeri Meşhedden 920 km uzaqlıqtadır.

Aşğabat türkmence Aşgabat, farsça عشق آباد‎, rusça Ашхабад olaraq biline. Evelâ
daa Ashkabat, Ashgabad, ve `Ishqábád qullanımları da körülmekte edi. Adnıñ
Farsça Aşq-ābād, "Arsaces Şeeri"nden tür etilgeni sayıla. Başqa bir açıqlama da
adnıñ Farsçadaki عشق (eşq:"aşk") ve آباد (ābād: "yerleşim yeri" ya da "şeer"),
sözleriniñ birleşmesinden "aşq şeeri" añlamında olğanıdır.

Aşğabat 1818-de kervan yollarınıñ kesişme noqtasında bir köy olaraq qurulğandır.
Nisa köyünden (qadimiy paytaht Parfia) ve Yipek Yolundaki qadimiy şeer
Konjikalanıñ (Moğollar tarafından XIII asırda yoq etilgendir) arabelerinden
ziyade uzaqta degildir.

1881 senesi vilâyetteki bir Rus Ordu Bazasınıñ etrafında inkişaf etmege
başlağandır. Transkaspiy Demiryoluna bağlantısı, Qazahistan, Özbekistan ve Hazar
deñizinen bağlanmasını ve bunıñ neticesinde şeerniñ 1885 senesinden itibaren
devamlı kenişlemesine sebep olğandır. 1919-1927 senesleri arasında şeerniñ adı
Poltoratsk edi.

1919 senesi Aşğabatta dünyanıñ ilk Bahai mabeti yasalğandır. 1938-de
zaruriyetten sanat galereyasına çevrilgen ve 1963 senesi de yıqılğandır.

1924-te Aşğabat Türkmenistannıñ paytahtı olğandır. 1948 senesi oktâbr 5-deki
yıqıcı yer tepremi neticesinde şeer tamamen zarar körgen ve daa soñra yañıdan
inşa etile. 1962-de Aşğabatnıñ Qara Qum Kanalıına bağlantısı
kerçekleştirilgendir. Bu suv kanalı, dünyanıñ eñ uzun suv kanallarından biri
olıp, 600 kilometr şarqtan aqqan Amu Derya özeninen bağlanğandır.

1991 senesi oktâbr 27-de Türkmenistannıñ mustaqilligini ilân etmesinen Aşğabat
paytaht olğandır.

Anav vilâyetinde 1904, 1905 sneleri yasalğan qazuvlarda M.E. 9000 yılında
başlağan bir Neolitik medeniyetine rastkelgendir. Bu medeniyet M.E. 8000
yıllarında ayvancılıqtan ve M.E. 6000 yıllarında ise madencilikten
faydalanğandır. Bilingen eñ eski medeniyetini mında qurulğanı ve dünyağa
medeniyetniñ mından cayılğanı atiqiyatçılar tarafından açıqlanğandır.
Atiqiyatçılar, tapılğan şeylerniñ ilk Orta Asiyalı ög-türklerge ait olğanını ve
medeniyetniñ Çinge ve İranğa mından cayılğanını aytalar.

Aşğabat, 773 400 (01.01.2004) kişinen Türkmenistannıñ eñ balaban şeeridir.
Şeerniñ ealisi esasen Türkmenlerden ibaret. Daa soñra sırasınen Rus, Ermeni ve
Azeri kibi qavmiy azlıqlar kele. Şeerniñ büyük çoqluğınıñ sünniy musulman
olmasınıñ yanında, hristian azlıqlar da buluna. Ayrıca Aşğabat keçmişte Bahai
azlığınıñ da müim bir yerleşim yeri edi.

1948 senesindeki 7,3 büyükligindeki zelzel neticesinde eski şeer merkezi tamamen
yoq olğandır. Bu sebepten diger Orta Asiya şeerlerinde tipik olğan şarqiy tarz
eski şeer yoqtır. Aşğabat şeer merkezi zelzelege dayanıqlı zemaneviy çelik-beton
ve cam binalarnen donatılğandır.



https://crh.wikipedia.org/wiki/Usul-i_Cedid

Usul-i Cedid (zemaneviy tilge yañı usul olaraq tercime etile) - İsmail
Gasprinskiy tarafından 1884 senesi Bağçasaray maalle mekteplerinde başlatılıp,
daa soñra Rusiye İmperiyasınıñ pek çoq musulman şeerlerinde inkişaf ettirilgen
yañı talim ve terbiye usullarına köre oqutılğan mekteplerge berilgen isim edi.

Oquv programmasında da büyük deñişmeler oldı. İlk basamaqta ana tilinde
oquma-yazma, esap (arifmetika), hat, Quran oquma ve İslâmnıñ esasları, ekinci
basamaqta coğrafiya ve tarih, İslâm ve memleket tarihı aqqında dersler ve tabiat
bilgisi dersleri de oqutıldı. Çoqusı ilk sefer berilgen bu dersler içün ders
kitabı da olmağanından, Usul-i Cedid mekteplerinde qullanılacaq esas ders
kitabını da 1884 senesinde Hoca-i Subyan adınen Gasprinskiyniñ özü yazıp, kene
özüniñ matbaasında bastırdı.

Bu vaqıtta Tercimanda devamlı Usul-i Cedidnen alâqalı maqaleler yazğan
Gasprinskiy, körüşlerini Rusiye türkiy halqlarnıñ episine qabul ettirmek
ğayesinde edi. Bunıñ içün er sene Rusiyeniñ er tarafından musulman tuccarlarınıñ
kelgeni Nijniy Novgorod panayırına barıp onıñ propagandasını etti. 1887 senesi
Bağçasaray nümüne mektebi muallimi Bekir Efendini Râzan vilâyetindeki Ankermanğa
yiberdi. Bekir Efendi ekinci nümüne mektepni o yerde açtı. Usul-i Cedid er yaqta
duyulıp başladı. Türlü yerlerden 80 qadar molla Bağçasarayğa kelip Usul-i
Cedidni ögrenip memleketlerine qayttılar. Bundan soñ Rusiyeniñ aman er
vilâyetinde ekişer-üçer mektep teşkil etildi. 1893 senesi Samarqandğa barğan
Gasprinskiy anda bir nümüne mektep açtı, bu mektep üç ay soñra qapatılğan olsa
da savtiy (fonetik) usulnıñ (usul-i savtiye) ketirgen faydalarını köstergeni
içün, Orta Asiyada peş-peşke Usul-i Cedid mektepleri açılmağa başlandı.

Gasprinskiyniñ başlatqan bu inqilâbına eñ başta qoltutqanlar bütün Rusiye turkiy
halqları arasında em iqtisadiy em de medeniy taraftan en quvetli olğan Qazan
Tatarları edi. Evelâ Qazan Tatarları artında da Azeriler arasından çıqqan ileri
körüşli mollalar, muallimler, tuccarlar ve zengin musulmanlar Usul-i Cecid
areketini baş destekçisi oldılar. 1914 senesine kelgende Rusiyedeki Usul-i Cedid
mektepleriniñ sayısı 5000 qadar oldı.



https://crh.wikipedia.org/wiki/Qaray_dini

Qaray dini adı ile tarihqa kirgen inanç - VIII asır felsefeci Anan ben David
nazariyesiniñ esasında inkişaf etken. Bu inançnıñ temelinde Tevratnıñ eñ esas
printsipleri, yani Tañrı ve yaqınlarğa sevgi, yatadır. Qaraylar on din buyruğına
riayet eteler. Eskiden bu inançnıñ tarafdarlarına - Muqaddes Kitaplarıñ Oğulları
denile edi. Anan ben David nazariyesiniñ esas printsipi - Muqaddes kitaplarnıñ
er kes özü ögrenmeli, başqalarnıñ fikrine dayanmamalı. İbadetler em ana tilinde,
em de Tevratnıñ (yani qadimiy yeudiy) tilinde keçer edi. İlâhnıñ adı olaraq eski
türk tilinden alınğan Teñri adı qullanmaqta. İbadetler dualar ve Davud
mezmurlarından (psalmlarından) ibarettir. Bundan ğayrı muhtaclarga yardım etmek,
cümertlik köstermek - Teñrige ibadet yerine keçer edi. Hahamlarnıñ episi bu
printsipke riayet ete ediler. Barlıqlı qaraylar da olardan artta qalmayıp,
fuqarelerge yardım etmege tırışa ediler. Diniy bayramlardan çoq yayğın "Hıdci
tambılarnıñ" (Paskaliya bayramı) ve "Hıdci aftalarnıñ" (Pâtidesâtnitsa)
bayramları edi. Cumaertesi künü muqaddes kün sayıla, orazalar tutula, orazalar
qurban bayramınen bite. On buyruq ve Tevratnen beraber, qaraylar eski
inançlarına da riayet eteler. Qaraylar ala da muqaddes emenlerge, eyi ve yaman
ruhlarğa, eyilik tañrısı - Uluğ Ata ve yamanlıq tañrısı - Qarğal Atağa
inananalar. Qarğal Atanıñ adınen analar yaramaz balalarını qorquta ediler.
Carşenbe künü - eski inançlarğa köre "qan kün" yani qurban künü sayıla. Bazı
ayvanlar (meselâ, horaz ve qaşqır) da muqaddes sayıla edi.

Bizim künümizge qadar Muqaddes Emenlerge tapınma merasimi de yetti. Keçken
asırnıñ soñlarında, qurğaqlıq vaqtında qaraylar Çufut Qale Kenassalarından Balta
Tiymez mezarlığına kelip, yağmur dualarını oqup, emenlerge tapına ediler. Olar
emenlerniñ yardımına inanıp, tereknlerni pıçmaga yasaqlağan ediler. İnançqa
köre, muqaddes emenler yanında yapılğan dualarnı Teñri qabul ete eken. Seraya
Şapşalnıñ qayd etkenine köre, resmiy dinniñ bu eski inançlarını yasaqlamağa küçü
yetmedi.



https://crh.wikipedia.org/wiki/Q%C4%B1r%C4%B1mtatarca

Qırımtatar tili ya da Qırım tili – qırımtatarlarnıñ tilidir, Altay til ailesine
kirgen türkiy tillerge mensüp. Yazı tili latin ve kiril urufatlarınıñ
esasındadır.

Sabıq ŞSCB territoriyasındaki qırımtatarca laf etkenlerniñ umumiy sayısı
tahminen 350 biñ kişi, olardan 250 biñ kişi Qırımda otura. Bulğaristan ve
Romaniyada — 30 biñge yaqın. Türkiyedeki qırımtatarca laf etkenlerniñ sayısı
aqqında işançlı malümat yoq.

Qırımtatarlar üç subetnik gruppasından er birisiniñ (tatlar, noğaylar ve
yalıboylular) öz şivesi bar.

Bazı alimler Qırım Hanlığınıñ territoriyasında teşkil olğan diger milletlerniñ
türkiy tillerini qırımtatar tiliniñ etnolektleri olaraq köreler. Bular qaray
tiliniñ Qırım şivesi, qırımçaq ve urum tilleri. Qaray tiliniñ qırım variantı ve
qırımçaq tili edebiy qırımtatar tilinden tek telâffüz bazı hususiyetlerinen ve
ivrit alınmalarınen farqlana. Yuqarıda yazılğan etnolektlerge köre urum tili
qırımtatar tilinden ziyade farqlana. Urum tilinde çoq yunan alınması ve
qırımtatarcada mevcut olmağan mahsus sesler bar. Qaraylar, qırımçaqlar ve
urumlar öz tilleri mustaqil dep israr eteler.

Qırımtatar tiliniñ zemaneviy tarihı XIX asır soñunda meşur maarifçi İsmail
Gaspralı faaliyeti ile başlandı. Qırım Rus İmperiyasi terkibine kirsetilgeninden
berli qırımtatar medeniyeti bir asır tüşkün alda bulunmaqta edi. Gasprinskiy
onıñ yañıdan yaratıluvına yardım etti. Aslında Gasprinskiy qırımtatar edebiy
tilini yarattı. Şu tilniñ esası yalıboylu şivesi edi.

1928 senesi Qırımda ötkerilgen tilşınaslıq konferentsiyası orta yolaq şivesi
esasında yañı edebiy til yaratmağa qarar çıqardı, çünki işbu şive tatlardan
başqa em noğaylar, em de yalı boylular içün añlayışlıdır.

Adeti üzre qırımtatar tilini qıpçaq-kuman gruppasına kirseteler. Aynı şu
gruppağa qaraçay-balqar, qumıq ve qaray tilleri kireler. Faqat evel qayd
etilgenine köre orta yolaq şivesi (edebiy tilniñ esası) qıpçaqnen oğuz tilleri
arasındakidir, bu sebepten böyle tasnif o qadar korrekt degil.

1928 senesine qadar qırımtatar tili içün arap urufatı, 1928-den 1939 senesine
qadar latin (“yañı türk elifbesi” (YTE), Yañalif olaraq belli), 1939 senesinden
berli — kiril urufatı qullanıldi. 1990 senelerinden berli 1997 senesi Qırım
Yuqarı Şurası qararınen tasdıq etilgen latin urufatına yavaş-yavaş keçüv
yapılmaqta. İşbu urufat 1930 seneleri qullanılğan urufattan farqlana, onıñ aslı
– Q ile Ñ ilâve ariflerli türk urufatıdır. Şimdiki zamanda em kirill, em de
latin urufatları qullanılalar. Şunı qayd etmek kerek ki, internette esasen latin
urufatı işletile, faqat kitaplar, mecmualar ve ilâhre ekseriy allarda kirill
urufatınen basıla.



https://crh.wikipedia.org/wiki/Meml%C3%BCk_Devleti

Memlük Devleti (arapça سلطنة المماليك‎ - Saltanat al-Mamalik) – XIII–XVI
asırlarında yaşağan Şimaliy Afrika (Mısır) ve Cenüp-Ğarbiy Asiyadaki bir devlet.

Moğollarnıñ Deşt-i Qıpçaqnı zapt etkeninden soñ, bu yerde olğan Qıpçaqlarnen
Çerkeslerniñ bazıları Eyyubi Devletine esir etilip satılğan. Bir vaqıt soñra bu
esirler Eyyubi Devleti askeriyesinde qullanılmağa başlanğan. Zaman içerisinde bu
esirler askeriyede müim vazifelerge kelgenler. Eyyubi Devletiniñ soñki padişası
Turan Şah, bularnı yoq etmek istegen. 1249 senesinde çıqqan ayaqlanuvdan soñra
Turan Şahnı devirip devletniñ idaresini elge keçirgenler. Devletniñ başında
Müizzüddin Aybeg ketirilgen. Yañı devlet 250 senege yaqın üküm sürgen.

Memlük devleti üküm sürgen devresinde Haçlılarnı bu yerlerden atqan, Moğol
istilâsını toqtatqan ve Mısırnı yañıdan bir ticaret yolu yasağan. 1260 senesinde
Bağdatnı alıp Halifeni öldürgen Moğollar Memlük Devletiniñ üstüne yürgen, Ayn
Calut degen yerde uruş olğan, cenk Moğollarnıñ yeñilmesinen neticelengen. Bu
cenkten soñra askerlerniñ başında olğan Baybars, Sultan Qutuznı öldürip başqa
keçken soñ, 1261 senesinde El-Muntasırnı Halife tayin etken. Daa evel Bağdatta
olğan Halifelik bundan soñra Qairege keçip Memlük Devletiniñ imayesine kirgen.

1461 senesine qadar Memlüklernen Osmanlılar arasında yaqınlıq üküm süre edi. Bu
seneden soñra aradaki topraqlar içün ükümranlıq ve akimiyet sebebinen bu
yaqınlıq bozuldı. 1516-1517 senelerinde Mercidabıq ve Ridaniyede Osmanlılar
Memlüklerni yeñdi. Osmanlı askerleri Qairege kirdi. 267 senelik Memlük Devleti
yoq oldı. Halifelik Qaireden İstanbulğa keçti.



https://crh.wikipedia.org/wiki/I_Me%C3%B1li_Geray

I Meñli Geray (arap urufatında: ۱منكلى كراى‎‎; 1445 — 1515 aprel 17) - üçünci
Qırım hanıdır.

I Meñli Geray, mustaqil Qırım hanlığına temel qoyğan I Hacı Geraynıñ sekiz
balasından altıncısı edi. I Hacı Geray han 1466 senesinde ölgen soñ, 12 yıl
fetret devri denilgen onıñ balaları arasında devam etken taht qavğaları oldı.
Bularnıñ çoqusı Nur Devletnen I Meñli Geray arasında edi. Fetret vaqtında Nur
Devlet dört kere, Meñli Geray ise üç kere han oldı. Meñli Geraynıñ üç kerede
tekmil saltanatı 44 yıl yekün tuta.

I Hacı Geray handan soñ ekinci oğlu Nur Devlet han oldı. Qırımda akimiyet içün
onıñ qardaşı Meñli Geray küreşmege başladı, 1467 senesinde üç ay hanlıq Meñli
Gerayğa keçti. Amma ğalebe birden qazanıp olamadı, ve Kefege qaçtı. Anda
Cenevizler oña yardım ettiler, oñdan da ğayrı, eñ müim olğanı, o Qırımdaki
mırzalarnen kelişti, Qırım sülâleleriniñ ve beyleriniñ yardımına esaslandı.

Altın Ordu kibi Qırım hanlığınıñ da eñ büyük meselesi mırzalarnıñ (yani asılzade
sülâle reisleri) devletniñ aqiqiy saibi olğanlarından doğa edi. Mırzalar
arasındaki küreşler, bu sülâlelerniñ bir-birlerine qarşı toplaşıp, ya da qomşu
memleketlernen añlaşıp hanlıqta qolaylıqnen bir iç cenkke sebep ola edi. I Meñli
Geray Şirin sülâlesi reisi Eminek mırza ve Cenevizlerniñ yardımınen 1468-de
ekinci kere han oldı. Nur Devlet Şimaliy Kavkazğa qaçtı. Anda o Osmanlılarnen
bağ tutıp, olarnıñ yardımınen tahtnı qaytaracaq oldı. Amma neticede o
Cenevizlerniñ esiri oldı.

1475-de Eminek mırza, Cenevizlerinde fitnelemesi neticesine Osmanlılarnen
añlaşqanı sebebinden mevzisinden uzaqlaştırılğan vaqıtta mırzalarnı ve
sülâlelerni etrafında toplap, isyan etti. Meñli Geraynı qaçmağa mecbur etti,
onıñ yerine evelâ qardaşı Ayder, bir qaç ay soñra da kene Nur Devlet han oldı.
Meñli Giray Cenevizlerge sığındı, olar Nur Devletnen añlaşıp, onı apis tuttılar.
Bir vaqıt soñra Nur Devletnen araları bozulğan Eminek mırza, Cenevizlerge qarşı
Osmanlı padişasına muracaat etti. Fatih Sultan Mehmed, bunı fırsat sayıp, Gedik
Ahmed paşanı quvetli bir flotnen acele Qırımğa yiberdi. Kefenen Qırım
yalılarında Cenevizlerniñ tastamam limanlarını zapt ettirdi. Gedik Ahmed Paşa
tarafından apisten çıqarılğan Meñli Geray bir añlaşma yasadı ve Osmanlılarnıñ
tabiligini qabul etti.

1476-da Altın Ordu hanı Seyyid Ahmed Qırımnı istilâ etti. Meñli Geray Qırq Yerge
(şimdiki Çufut Qale) sığındı. Altın Ordu hanı, Canibek adında bir valisini
taşlap, memleketine qaytqan olsa da, bu sefer Nur Devlet Osmanlı imayesinde
Qırım hanlığını elge keçirdi. Meñli Geray İstanbulğa ketirilip, apis tutuldı.
Bir vaqıt soñra Qırım sülâlelerniñ başı Eminek mırza, Nur Devlet hanğa qarşı
qarğaşalıqlar çıqarıp, padişadan Meñli Geraynıñ yiberilmesini istedi. 1478-de
Meñli Geray İstanbuldan yiberilgen ilk han sıfatınen Qırım tahtına kene keldi.
Meñli Geraynıñ bu üçünci saltanatı (1478-1514) sırasında Qırım hanlığı sağlam
bir şekilde qurdı.

Meñli Geray hanlıqta evelâ nizamnı ğayrıdan tiklegen soñ, 1484-de Osmanlı
padişası II Beyazıdnıñ Aqkerman seferine 50 000 Qırım atlısınen qoşulıp Qırım
Hanlığını ilk kere Osmanlılarnıñ fetih areketine qattı. Aqkerman seferi
neticesinde Tuna özeni boyunda zapt etkenleri Balta, Tombasar, Qavşan
qasabalarınen etrafı Qırım Hanlığına berildi.

1485 senesi I Meñli Geray Qazan hanı İbraimniñ tul apayı Nur Sultannen evlene.
Bu evlenmeden em Qırım, em de Qazan veliahdı Sahib Geray (1501-1551) doğdı.
Onıñnen beraber Qırımğa Manğıt ve Secevüt qabileleri kirip keldiler ve şimdiki
Canköyden biraz künbatı taraftaki topraqlarğa yerleştiler.

1474 senesinde Moskva knâzı III İvan ile Qırım hanı Meñli Geray arasında ittifaq
antlaşması imzalandı. Qırım ve Rus ordularınıñ ortaqlaşa askeri areketleri
neticesinde Rus knâzlığı Altın Ordunıñ vasallığından qurtuldı. 1491 senesi Meñli
Geray Altın Ordunı Özü ve Don özenleriniñ aşasından 60 biñ asker yardımınen
sıqıp çıqardı ve Qara Kermen qalesini qurdurdı. 1502 senesi, iyün 28-de I Meñli
Geray Altın Ordunıñ hanı Şeyh Ahmedni tar-mar etti. Bu ğalebeler sayesinde Qırım
Hanlığı Özü ile Edil özenleri arasında topraqlarnı öz kontroli altına aldı.
Qırım Hanlığınıñ meydanğa kelüvi yekünlendi. Ortaq duşmanları (Altın Ordu)
bozğunğa oğratılgandan soñ müteffik olğan Qırım ve Moskva arasındaki
munasebetler yavaş-yavaş kerginleşmege başladı. Rusiye mınavı Hanlıqlar
üstündeki tazıyıqnı bundan soñ, daa çoq arttırdı. Meñli Geray han, ögey oğlu
Abdüllâtifni Qazan hanı tayinledi. Bir vaqıt soñra Qazan halqı Rus knâzı III
İvanğa muracaat etti. Abdüllâtif hannıñ yaramay idaresinden şikâyet etip tahttan
qaytarılmasını istedi. Abdüllâtif han vazifesinden alınıp yerine qardaşı
Muhammed Emin ketirildi. Meñli Geray han, knâz III İvanğa sert bir mektüp yazdı.
Qırım Hanlığınen Rusiyeniñ arası açıldı. Mınavı kerginlik, III İvannıñ ölüminden
soñ yerine keçken İV Vasiliy vaqtında yoq oldı, dostluq munasebeti yañıdan
quruldı. Meñli Geray hannıñ apayı Nur Sultan bike, oğlu Abdüllâtifni körmek
içün, Meñli Geray handan olğan oğlu Sahib Giray ve üç elçinen beraber, 1508
senesinde Moskvağa ketti. Anda bir ay qaldı. Qazanğa han tayinlengen diger oğlu
Muhammed Emin hannı Qazanda ziyaret etti. Qayta ekende, Rus çarınıñ sarayında
altı ay musafir qaldı.

Meñli Geray han 1511-de Lehistan qıralınen ittifaq añlaşması yasadı. Belarus ve
Ukraina üstündeki akimiyet iddasından, Lehistan lehine vazgeçti. Lehistan, Qırım
Hanlığına senede 15 000 altın bergi berüvni qabul etti. Bu vaqıtta Osmanlı
Devletinde Sultan II Beyazıdnıñ oğlu şehzade Selim (Yavuz Sultan Selim), ağası
şehzade Ahmednen veliahtlıq sebebinen cenkke tutuşqan edi. Sultan, balaban
oğlunıñ tarafını tutqanı içün, şehzade Selim yeñildi. Qırımğa qaçıp qaynatası
Meñli Geray hanğa sığındı. (Eñ yayılğan rivayetke köre Yavuz Sultan Selim hannıñ
apayı Ayşe Havsa sultan Meñli Geray hannıñ qızı ola. Ondan olğan oğlu Qanuniy
Sultan Suleyman handa uzun zaman Kefe sancağında qaldı.) Vaziyetten haberi olğan
şehzade Ahmed, Meñli Geray hanğa bir mektüp yiberip, özüne sığınğan qardaşı
şehzade Selimni apis eterse, Kefeni ve Qırımnıñ yaqınlarındaki müim bazı
qalelerni Qırım Hanlığına taşlaycağını bildirdi. Meñli Geray han, mektüpni
ketirgen elçige şu cevapnı berdi “Memleketimizge, şerefli bir zadekânnıñ oğlu
keldi. Sebep ve maqsadıñıznı añlap olamadım. Rumelige ketmege istese, biz buña
niçün ve nasıl mani ola bilemiz? Apis istemek de qardaşlıqqa sığmaz.” Şehzade
Selim daa soñra Meñli Geray hannıñ oğlu Saadet Geraynıñ refaqatinde ve
qorumasında Rumelige keçirildi.

Meñli Geray Han; aqıllı, siyasiy körüşleri isabetli bir han edi. Aynı zamanda
şair edi. Qıpçaq şivesinde yazğan şiirleri bar edi. Bağçasaraydaki Hansaraynı
yasatmadan evel Zıncırlı Medreseni yasattı. Bu onıñ ilimge ve medeniyetke olğan
sayğısını kösterdi. Bu medresede ders berecek müderrislerniñ ve oquycaq
talebelerniñ keçimlerini qarşılamaq içün keliri yüksek topraq vaqıf etti. Olacaq
medreseniñ temelini qoyğanda, han, yerni qaza edi, er kesnen beraber taş taşıy
edi, bina azır olğanda ise o, medreseniñ qapılarında balaban zıncırnı asmaqnı
emir etti. Medreseniñ tantanalı açıluvında han ayttı: “Aqıl adamnı alicenap ete,
aqıl kemalatnıñ yolu ise ilimnen bağlı… ilimni ürmet etmegen, han olsun ya da
padişa, o bir şey temelli etip olamaz, erte ya da keç onı namussızlıq yeter. Men
bu qapılarda zıncırnı asmağa emir etim, bu qapıdan kirgen er insan, kim de olsa,
bu ilim mabedine kirip öz başını ilim ögünde egsin”. Ve han başını egip, birinci
medresege kirdi. Qapı üstünde ise şimdi de, arap tilinde yazı saqlandı: “Bu oquv
yurtu Allah yardımı ile Meñli Geray han, Hacı Geray hannıñ oğlu, qurmağa emir
etti. Allah onıñ hanlığını asır soñunace devam etsin, icriy 906 s.” Meñli Geray
han, 1515 senesinde vefat etti. Yasatqan Zıncırlı Medrese qatındaki dürbesinde
topraqqa berildi.



https://crh.wikipedia.org/wiki/Geraylar

Birinciden, qayd etmek kerek ki, "Girey" aytmağa yañlıştır. "Girey" -
ruslaştırılğan şekli. "Geray" - Qırım hanlarınıñ sülâle adıdır. "Geray" adı -
Qırım hanlığına temel qoyğan I Hacı Geray hanımızdan başlap nesilden-nesilge
keçken ve ta 1783 s. Qırım Rusiyege keçkeninece, tahtta Şahin Geray hanğa qadar
bu isimni qabul etkenler. Adnıñ peyda olmasına rağmen, alimler arasında eñ keniş
tarqalğan fikir - Hacı hannıñ öz adı Geray edi. Bu isim türk dünyasında meşur
olıp, onıñ manasını açıqlağan bir qaç söz ve ibareler arasında - "doğru",
"adaletli" degen bir mana bardır. "Geray" adı öyle de tek bir insannı Hacı Geray
hannıñ adı qalır edi, lâkin onıñ altıncı oğlu - Meñli - öz adına babasınıñ Geray
adını soyadı olaraq qoştı. Meraqlısı şu ki, Meñliden evel olğan 5 ağası bu
meselege böyle taraftan yanaşmadılar

* Canibek Geray (1624 s.) ve Maqsud Geraynıñ (1771-1772 ss.) saltanatları
cedvelde kösterilmegen. Bu hanlar Osmanlı sultanı tarafından resmiy olaraq
tasdıqlanğanına baqmadan tahtta yer alıp Qırım Hanlığını idare etmegenler.
Aslında bu vaqıtlarda Qırımnı III Mehmed Geray ve II Sahib Geray idare etkenler.

Bazı menbalarda añılğan Şahbaz Geray (1787-1789) ve Baht Geray (1789-1792), 1783
senesi Rusiye tarafından işğal etilgen Qırım Hanlığını idare etmegenleri içün
cedvelge kirsetilmegen.

Arap urufatında Geray ismi ananege binaen كراى‎ olaraq (yani گ‎ yerine ک‎ ile)
yazılğan edi.



https://crh.wikipedia.org/wiki/Eski%C5%9Fehir_(il)

Eskişehir - Türkiye Cumhuriyetiniñ bir vilâyeti. Tarihtaki eski adı Dorlion edi.
Ankaranıñ ğarbiy yağında olğan Eskişehirniñ lületaşı namlıdır. Şeerniñ
ortasından Porsuk özeni keçe. Demir yollarınıñ kesişim noqtasındadır. Ankara ve
İstanbul kibi eki balaban şeerniñ arasında qalğanı içün inkişaf etkendir. Yañı
yasalğan vızlı tren de Eskişehirden keçe. Ealisi 600 000 kişiden ziyade. Eki
universiteti (Anadolu ve Osman Ğazi Univertitetleri) olğanı içün talebe şeeri
dep biline. Türkiyeniñ eñ zemaneviy şeerlerinden birevidir.

Türkiyede eñ qalabalıq qırımtatar tamırlılarnıñ olğanı şeer. Şeer ealisiniñ
tahminen 20% qırımtatar tamırlıdır. Şeerniñ belli qırımtatar tamırlı adamları
arasında rametli Hasan Polatkan (Türkiyeniñ eski maliye nazirlerinden), rametli
Sezai Aksoy (şeerniñ eski belediye reislerinden), Süreyya Özkefe, Nihat Atacan,
Bilal Acuner, Yenal Kaçıra, İlhan Mansız (Türkiyeniñ eski milliy futbol taqımı
futbolcıları), Cüneyt Arkın (kerçek adı Fahrettin Cüreklibatur, namlı kino
oyuncısı) bardır.



https://crh.wikipedia.org/wiki/E%C5%9Fm%C4%B1rza_Oysull%C4%B1

Eşmırza Oysullı ya da Eşmırza Qart (1803 - 1883) - belli Qırımtatar halq şairi
(keday), çıñcısı.

Eşmırza qart 1803 senesi Keriç yarımadasındaki Oysul köyünde, fuqare
qorantasında doğa. Faqır ömür keçirgen bu istidatlı keday köy-köyden yürip, özü
uydurğan yırlarını yırlay. Onıñ yırları. çarlıqqa, eziyetke qarşı
doğrultılğandır.

Eşmırzanıñ icadı yazılı olaraq degil de, ağızdan-ağızğa avuşuv neticesinde halq
arasında keniş tarqağandır. Onıñ yırları Qırımnıñ çöl taraflarında ve Keriç
yarımadasında yaşağan qırımtatarlar arasında saqlanıp qaldılar. Qırım
destanları, halq ikâyelerini yahşı bile edi. Eserlerinde Qırımdan Rusiye
ordusına askerge alıp ketilgen yaşlarnı, qırımtatar icretini, halqqa yapılğan
zulümni, mırzalarnıñ yapqan aqsızlıqlarnı, halqnıñ istek ve tüşüncelerini
añlattı.

Eşmırza qartnıñ közleri körmey edi. Onı elinden cetep yürgenler. Öyle alicenap
insanlardan biri Qırımnıñ Ağırmaq Eli köyünden Qulmambet Bekmambet olıp,
soñundan onıñ özü de belli folklorcı, masal aytıcı olıp yetişti. Eşmırza qartnıñ
ekseriy şiirleri onıñ ağzından yazılıp alınğandır.



https://crh.wikipedia.org/wiki/Amet_%C3%96zenba%C5%9Fl%C4%B1

Amet Seit Abdulla oğlu Özenbaşlı (1893 s. fevral 10, Bağçasaray - 1958 s. dekabr
4, Leninabad) - Qırımtatar Milliy Areketi yolbaşcılarından, siyaset ve fikir
adamı. Bağçasarayda, namlı medeniyet erbabı Seit Abdulla Özenbaşlınıñ
qorantasında doğdı.

1914 senesi Aqmescitte litseyni bitirgenden soñ, 1915 senesinde Ades şeerine
ketip Novorossiya Universitetinde tibbiyet fakultetine kirdi. Amet Özenbaşlı
litseyde oquğanda, Qırımtatar halqınıñ tarih ve medeniyetinen meraqlandı.
Terciman gazetasında basılğan edebiy maqalelernen Abdureşid Mediyevniñ
fikirlerini ögrendi. O zamanlarda Qırım Milliy Talebe Cemiyetine qatıldı, bu
adım "Milli Harekete" iştirakine yardım etti. 1917 senesi Adesteki litseyli ve
universitetli talebeler bir dernek teşkil etti ve Amet Özenbaşlı bu dernekniñ
reisi oldı.

Qırımğa qaytıp kelgenden soñ Qırım Musulmanlarınıñ Kongressinde teşkil olğan
Qırım Musulman İcra Komiteti azalığına saylandı. Bu zamandan başlap, siyasiy
faaliyetlerini arttırıp sürdürdi. Daa soñra Amet Özenbaşlı, I Qırımtatar Milliy
Qurultayınıñ delegatı ve onıñ faal teşkilcilerinden birisi oldı. Grajdanlıq
cenki vaqtında "Millet" gazetasınıñ yazıcısı, soñ Milliy Fırqanıñ
yolbaşcılarından birisi oldı. 1920 senesiniñ soñunda, vatanından ketmege
istemegen Amet Özenbaşlı, Qırımda Sovet akimiyeti qurulğandan soñ, halqınıñ
aq-uquqları içün, bu akimiyet çerçivesinde küreşmege qarar berdi. 1921 senesi,
Totayköy Muallim Oquv Yurtunda müdirlikke atandı. 1922 senesinde ise, Qırım
Devlet Universiteti, Tibbiyet Fakultetini bitirip, siñir hastalıqları ekimi
oldı. Amet Özenbaşlı, 1922 senesi aprel 12-de "Qırımtatar Milletçilik
Gruppası"na mensüp dep apiske atıldı. 1924-1927 seneleri arasında, Qırım Muhtar
Şuralar Sotsialistik Cumhuriyeti Maliye Halq Komissarı yardımcısı oldı. Ondan
soñ ise, tekrar ekimlik yapmağa başladı. 1928 senesi 25 yıl apis cezasına
çarptırıldı. Amma, 1931 senesi yanvar 30 künü makeme bu ükümni 10 yıllıq lager
cezasına çevirdi. 1934 senesi o, Qırım tışında yaşamağa qalmaq şartınen, serbest
taşlandı, Sibirdeki Novosibirsk, Pavlograd şeerlerinde sürgünlikte yaşadı,
ekimlik yaptı, II Cian cenki esnasında, Alman işğalinde Qırımğa qayttı.

Qızı Meryem Özenbaşlı bu zamanı ‘‘Bu II Cian cenki olğan vaqıtta babam Qırımğa
qayttı. Almanlar mında olğanlar vaqıtı keldi. Ondan evel babamnıñ mında kelmege
aqqı yoq edi. Onı tutıp apiske atar ediler. Almanlar kelgeninen ailece kelip
Qırımğa Ukrainağa yerleştik. Bir vaqıt qalğandan soñ... Müit öylesine deñişti.
Eki vahşiy çizmeniñ arasında qaldıq. Babam ve diger Qırımlı aileler bu eki
vahşiy çizmeden qaçmağa istedi. Birisi Hitlerniñ faşist çizmesi, ekincisi ise
Stalinniñ faşist çizmesi edi. Biz Qrımlılar ekisiniñ arasında qalğan edik. Ekisi
de Tatarlarğa hor baqar edi. Alman ükümetinden talapları bar edi. Bunıñ içün bir
vaqıttan soñ Almanlar da babamdan raatsız oldı. Onı apiske atacaqlar edi. O
Alman ükümetinden milliy aqlarını tiledi. Ancaq, Almanlar bularnı asıl qabul
etmediler. İstegenleri babamnıñ “kollaborant” yani “işbirlikçi” olması edi. Oña
böyle bir mevqi lâyıq kördiler. Babam bu siyasetni asıl qabul etmedi. Babam
bunıñ üzerine qaçmaq alında qaldı Qırımdan’’ sözleri ile añlatır ("Avrupa Zaman"
gazetasında 2007 s. sentâbr ayında Ahmet Özay tarafından derc etilgen).

1943 senesi, Sovet ordusı, kelmeden evel, Aqmescitten ayrılıp evel Adeske
yerleşti soñra da Romaniyağa ketti. Romaniyada bir vaqıt Köstencede qaldı. Bu
vaqıtta çeşitli sebeplernen Avropadaki Qırımtatar diasporasınıñ lideri Mustafa
Edige Qırımal ile rastkeldi. Köstenceni işğal etken Ruslar onı qaçırıp, tutuqlap
Moskvağa yiberdiler. 1947 s. sentâbr 20-de ise 25 yıl lager cezasına maküm
ettiler.

1955 senesi, onı ağır hasta alında serbest taşladılar. Ömrüniñ soñki yıllarını,
Tacikistannıñ Leninabad (bugünki Hucand) şeerinde ailesi ile keçirdi. 1958 s.
dekabr 4-de anda vefat etti. Naaşı Özbekistannıñ Qoqand şeerinde topraqqa
berildi. 1993 senesi, naaşı Qırımğa ketirilip, Bağçasarayda Zıncırlı Medrese
yanındaki bağçada İsmail Gaspıralınıñ yanına defin etildi.

Özü kibi ekim olğan qızı Meryem Özenbaşlı da sürgünlikten qaytqandan soñ 2007
senesi Aqmescit şeerinde ayatqa közlerini yumdı.

Amet Özenbaşlı, özüni aynı zamanda istidatlı bir yazıcı ve jurnalist olaraq
tanıttı, 1917 senesi, "O yıqıntılar altında" pyesasını yazdı, "Qırım", "Oquv
İşleri", "İleri", mecmua ve gazetalarında tarih, qavmiyat (etnografyia), ve
pedagogika saalarına ait maqaleleri ile muntazam surette özüni duyurdı, bir çoq
edebiy eserge, şu cümleden Amdi Giraybaynıñ eserlerine de tetqiqatlar yazdı, onı
er keske tanıtqan eñ müim eseri ise, Qırım halqınıñ ana-vatandan köç ikâyesini
añlatqan "Qırım Faciası" adlı tarihiy eseridir. 1926 senesi ayrı bir kitap
olaraq çıqqan bu eser, "Yıldız" mecmuasınıñ 1992 senesi 1 ve 2-nci sanlarında
basıldı. Eser, 1933-1936 yılları arasında, o tarihlarda Köstencede Müstecib
Ülküsalnıñ çıqarğan Emel mecmuasında tefrika etilgen. 1997 senesi ise
Akmescitte, kene ayrı kitap olaraq çıqarıldı.



https://crh.wikipedia.org/wiki/%C3%96zbek_tili

Özbek tili (öz adı O‘zbek tili) – Türkiy tillerden Qarluq gruppasına ait bir
til. Özbekistannıñ bir resmiy til olıp, bütün Orta Asiyada laf etilgen, Türkiy
til ailesiniñ 3-nci büyük vekilidir. Şimal ve cenüp şiveleri olmaq üzere eki
şivesi bar. Şimal şivesi 22 000 000-ğa yaqın bir toplulıq tarafından
Özbekistanda, cenüp şivesi ise tahminen 2 500 000 nufuslı bir azlıq tarafından
Afğanistanda laf etile. Özbek tili Uyğur tiline yaqın tildir. Özbek tili
Türkistan coğrafiyasında Özbekistan tışında yayılğan olğan özbekler arasında;
Qırğızistan, Qazahistan, Tacikistan, Afğanistan, Türkmenistanda de qullanıla.
Söz mevzusı bazı regionlarda regionnıñ resmiy tilinden de çoq qullanıla.

1924 senesinden evel, bütün Orta Asiya tilleri Arap yazısınen yazılır edi.
1924-1940 arasında resmiy Özbek tili, Stalin idaresi tarafından Kiril elifbesi
israr dayatılıncağa qadar Latin elifbesinen yazılğan. 1992 yılına qadar Özbekler
Kiril elifbesini qullanmağa devam ettiler, faqat şimdi Kiril elifbesi alâ daa
yayğın olmasına baqmadan Latin elifbesi resmiy olaraq qabul etilgendir.



https://crh.wikipedia.org/wiki/%C3%87uva%C5%9Fiya

Çuvaşiya, resmiy adı Çuvaş Cumhuriyeti (Çuvaşça: Чăваш Ен, Чăваш Республики;
rusça Чувашия, Чувашская Республика) - Rusiyeniñ bir muhtar cumhuriyetidir.
Cumhuriyetke adını bergen Çuvaşlar, Türkiy halqlarından birevidir. Çuvaşiya,
Rusiyeniñ orta kesiminde yer ala ve 1920 senesi iyün ayında muhtar cumhuriyet
qurulğandır. Meydanlığı 18 300 km². Ealisi tahminen 1 350 000 adamdır. Paytahtı
Şupaşqardır.

Çuvaşlarnıñ, X-XVI asırlarda eski Türk boylarınıñ (Edil Bulğarınıñ)
qarışmasından meydanğa kelgenleri yazılğandır. Ayrıca Çuvaşlarnıñ Suvar ya da
Suvaz adlı Türk adından kelgeni de ögge sürüle. Çuvaşlarnıñ 15% Başqurtistan ve
Tataristanda otura.

Çuvaşlarnıñ oturğan regionı XVI asırda Ruslarnıñ eline keçken, regionda 1920-de
muhtar memuriy birligi olğan, 1925 senesi aprelinde de muhtar cumhuriyet alına
kelgendir. ŞSCBniñ dağılmasından soñ da (1991) Çuvaşiya Cumhuriyeti adını
alğandır.

İlk olaraq 1872-de Çuvaş tili yasalğandır. Çuvaşlarda maarif seviyesi diger
cumhuriyetlerde olğanı dayın yüksektir. Şimdi ülkede:

Memleketniñ naqliyat ağı qara ve deñiz yolunen yasala. Demiryolları ve qara
yolları Moskva, Nijniy Novgorod, Qazan, Ulyanovsk ve paytaht Şupaşkar ile
bağlıdır.



https://crh.wikipedia.org/wiki/%C3%87a%C4%9Fatay_tili

Çağatay tili (öz adı جغتای - Cağatay; uyğurca چاغاتاي‎ - Chaghatay; özbekçe
چاغاتاي‎ - Chig'atoy) - tarihiy Türkiy bir tildir. Orta Asiyada Türkiy yazı
tiliniñ keliştirilmesindeki üçünci devirni teşkil ete.

Çağatay tili yalıñız Orta Asiya Türkiy devletlerinde yazı ve diplomatiyası tili
olaraq qullanılmağa qalmağan, Avropa Rusiyesinde Oğuzlar-Qayılar tışındaki
Musulman Türkler arasında da XIX asırğa qadar qullanılğandır. Horezm Türkiy
tiliniñ devamı olaraq Timurlılar devrinde peyda olğandır.

Çağatay tilinde, Orta Asiyada Türkiy yazı tilini ögündeki devirlerindeki bazı
fonetik ve morfologik birimlerni farqlılaşqanı diqqatnı çeke. Meselâ: ilk ecada
e/i deñişmesi: keç~kiç (keç), men~min (men) kibi; e/ö deñişmesi: erük~örük
(erik), teşüt~töşük (teşik) kibi; zadekénsız ekizlemey: yiti~yitti (yedi),
qatıq~qattıq (qattı). Bütün Türkiy tillerde olğanı kibi Çağatay tilinde de
yalın, mürekkep ve örmek cümle yapıları qullanıla. Çağataycada İslâm medenietı
tesiri de körüne. Arapça, hususan Farsça bir çoq söz ve tamlama olduqça çoqtır.
Çağatayca yerini bugün şimdiki Özbekçege qaldırdı.



https://crh.wikipedia.org/wiki/Zafer_Karatay

Zafer Karatay (1958 s. oktâbr 2, Anqara) - vesiqalı filmler
rejissörı.Gazeteci.Qırımtatar milliy areketinin aktif iştirakçısı. Anqarağa
yaqın Günalan adlı Qırımtatar köyünde doğdu. Tasilini Anqarada tamamladı. 1980
senesi Gazi Universiteti Müendislik ve Mimarlıq Fakultetini bitirdi. Sağlıq
Nazirligi ve Sanayı ve Ticaret Nazirliginde çalışqan soñ 1986 yılından berli TRT
İstanbul Televiziyonında yapımcı-rejissör olıp çalışa. 1986-89 seneleri arasında
pek çoq muzıka ve eglence programmaları azırladı. 1989'dan berli maarif ve
medeniyet programmalarından başqa vesiqalı film janrındaki programmalar
azırlamaqtadır.

1974 senesinde Anqara Qırımtatar cemiyetinde Qırımtatar halq oyunlar öğrenmeğe
bardı.O künden bugünğe Qırımtatar Milliy areketinin faal iştirakçisi oldu.1983
senesi başlap Qırım Türkleriniñ yayın organı olğan Emel mecmuasınıñ
muarrirligini fahriy olaraq sürdürmekte. 1986 senesinde meydanğa ketirilğen Emel
Qırım vakufunun qurucularından olup, 1991 senesine qadar 2.başqan,1991
senesinden beri de başqan olarak vazife yapmaqta.Çeşit mecmua ve gazetalarda
Qırım Türkleri mevzusındaki derc etilgen pek çoq maqalesi bardır. Prof.Dr.Nevzat
Yalçıntaş ve Mehmet Cemal Çiftçigüzelinen barabar yazğanı Kırım, Ey Güzel Kırım
adlı bir kitabı bardır.

1989 senesinde birinci kere ata balarının vatanı Qırımğa ayaq bastı. Yalta'da
Mustafa Abdülcemil Qırımoğlu (Cemilev) ve İlmiy Umervnen körüştü. 1991
senesinden başlap Qırımtatar Milliy Meclisiniñ Türkiyedeki Temsilcisi, ,
Qırımtatar, Alman ve İngliz tillerini bile.



https://crh.wikipedia.org/wiki/Saq

Saq (ukraince Саки, rusça Саки) – Qırımnıñ ğarbiy yalısında, Qara deñizden 4-5
km uzaqlıqta bulunğan şeerdir, belli kurоrt. Qırımnıñ paytahtı olğan Aqmescit ve
Saq arasındaki mesafe 45 km.

Saq iklim ve tabiat şaraitlerinen Kezlevge beñzey. Mında yalı boyu - çöl iklimi,
pek qurğaqlı, yımşaq qış ile. Avanıñ orta yıllıq arareti +11,2 °C; yaz aylarınıñ
orta arareti +22 °C, qış aylarında ise ava arareti sıfırğa yaqın ola. Yıl
devamında küneşli saatlarnıñ orta miqdarı 2500.

Tarihçılar şimdiki Saq bulunğan topraqlarında insannıñ birinci yerleşmeleri ne
zaman peyda olğanını daa tayinlemediler. Qırım Hanlığı devrinde Saq Mansur
sülâlesine ait olğan köy edi. 1827 senesi Saqta Rusiyeniñ birinci çamur
şıfahanesi quruldı. Qırım cenki olğanda Saq ve Qızıl Yar gölleri arasına, aylar
devamında Aqyarnı qamaçavğa alğan koalitsiyanıñ ordusı kelip çıqtı. Mında 1855
senede fevralniñ başında, Kezlevde bulunğan duşmanlarnıñ ücüm etmesinden evel,
general S.A. Hrulevniñ askerleri buluna ediler. Duşmanlar tarafından açılğan
ateşler neticesinde Saq viran olundı. Qırım cenkinden soñ qırımtatarlarnıñ
icretiniñ ekinci dalğası yüz berdi ve qırımtatar ealisiniñ çoqluğı Saqnı terk
etti. Berbat olğan, taşlanğan qasaba yavaş tiklendi. 1858 senesi mında Poltava
guberniyasından muacirler, soñra Konstantiniyeden (İstambuldan) köçip kelgen
yunanlar peyda oldı.

Beşinci kilometrde deñizcilerniñ, deñiz desantınıñ qaramanlarınıñ abidesini köre
bilirmiz.



https://crh.wikipedia.org/wiki/Remziye_Alper

Remziye Alper (1944 s. d.) – Türkiyeli belli qırımtatar tamırlı opera
sanatkârı-soprano.

Remziye Alper Tanrıkulu 1944 senesinde Qırımnıñ Sudaq şeerinde dünyağa keldi.
Daa eki aylıq ekende ailesi Qırımdan köçip Avstriyağa ketti. Avstriyanıñ
Bregenss şeeri ve Alberşvende lagerinde 4 sene qaldı. Daa soñra Türkiyege
yerleşti. Frida Böhme, Carlo Galeffi, Maria Carena kibi ocalarnıñ közetüvinde
oquğanı Ankara Devlet konservatoriyasınıñ yüksek bölügini 1963 senesinde
bitirdi. Daa konservatoriyadada oquğan sırada Almaniyadan kelgen şan pedagogı
Prof. Clemens Glettenberg onı tınlap çoq muvafaqiyetli olacağını añlap Münihteki
yaz kurslarına davet etti. Lâkin talebeliginde ailesiniñ imkânları yetmegeni
içün ketalmadı. 1964 senesinde Ankara Devlet Operasında çalışa ekende Prof.
Glettenbergniñ yañıdan davetinen bu kurslarğa qatılıp üstün bir muvafaqiyet
kösterdi. Daa soñra bu muvafaqiyeti sebebinen, Alman ükümeti tarafından eki
senelik DAAD bursunen mukâfatlandırılıp Köln Muzıka Yüksek Mektebinde Prof.
Peter Witschnen çalışalma imkânına saip oldı. Mındaqı oquvnı tamamlağan soñ kene
Türkiyege qaytıp, Ankara Devlet Operasındaki vazifesine devam etti.

1969 senesinde orkestra şefi Orhan Tanrıkulunen evlendi. 1974-de Romağa ketip
Santa Cecilia akademiyasıniñ imtaanlarını qazandı ve namlı metso-soprano Gianna
Pederzininen Verdi operaları hususında çalıştı. Niayet mında aqiqiy ses renki
olğan lirik-spinto sopranolığı keşif etildi. Santa Cecilia akademiyasını halq
jürisi aldında bergen imtaanda birincilik alıp bitirdi.

Remziye Alper, 1975 senesinden berli Ankara Devlet Operasında aytqanı prima
partilerini qatında, AQŞ, İtaliya, Almaniya, Belçika, Frenkistan, İspaniya,
Bulğaristan, Macaristan, Romaniya, Avstriya kibi memleketlerde pek çoq kontsert
berdi, opera temsillerinde oynadı, resitaller ve radio televizion içün
programmalar yasadı. 100.cü sene programı çerçevesinde AOŞ ve Avstriyada
kontsert ve resitaller berdi.



https://crh.wikipedia.org/wiki/Re%C5%9Fat_Rahmeti_Arat

Reşid Rahmeti Arat (1900 mayıs 15, Qazan, Rusiye - 1964 İstanbul, Türkiye) -
Qazan Tatarıdır, ürmetli ilim adamı, İstanbul Universiteti eski türk tili
professorı.

Qazanğa yaqın Eski Ücüm köyünde, İsmetullah adlı bir baba ile Mahbeder adlı
anadan doğdı. İlk mektepten soñ, bugünki Qazahistannıñ toprağında olğan Qızıljar
(Petropavlovsk) şeerinde Türk-Tatar mektebinde, soñ Rus gimnaziyasında tasil
etti. O devirde bolşeviklerge qarşı küreşken admiral Aleksandr Kolçak ordusına
mektep talebeleri de alınğan edi. Rahmeti Bey de evel askeriy kurslarına, soñ
cebege yollandı. Kolçak ordusı mağlüp olıp dağalanda Rahmeti Bey yaralanıp
Mançuriyanıñ Harbin şeerine ketti. Harbinde Türk-Tatar aileleri, bularnıñ
imamları, mektepleri ve cemiyetleri bar edi. Bularğa qafileler alında kelgen
ihtilâl muacirleri de qoşulıp cemiyet ayatı tekamül etken. Rahmeti Bey, mında
yarıda qalğan gimnaziyası tamamlap 1922-de yüksek tasil içün Almaniyağa ketti.
Harbin ve Berlinde bulunğan vaqtında, Harbin İmamı İnayet Ahmedi beyden maddiy
ve maneviy yardım kördi. Rus ihtilâlinden soñ, Berlinge, bolşevik idaresi
altında qalğan Türk memleketlerinden, Türkistan, Edil-Ural ve Azerbaycandan
muacir gençler bar edi. Lehistan Tatarlarından Yaqup Şinkeviç de Berlinde büyük
türkşınas Wilhelm Bangnıñ talebesi olğan edi. O, özüniñ şevqnen çalışqanı Türk
tili saasına Rahmeti Beyni de celp etti. Berlin ilimler Akademiyasında yığılı
eski Türk medeniyetine dair Uyğur, Mani ve diger yazılarnen yazmaların tasnifi
içün Alman alimlernen beraber (bu cümleden A.V. Gabain) Rahmeti Bey de
görevlendirildi. Rahmeti Bey, Berlin Universitetini 1927-de bitirgen zamanı
akademiya yayımları arasında yer alğan Uyğur metinlerini de neşirge azır şekilge
sokmuştu. Tasilini bitirgence Berlin Universiteti, Şarq Dilleri Seminarı, Qazan
lehçesi (yani Tatar tili) lektorlığına alınğan. Titiz çalışmalarınen, Bangnıñ
halefi olaraq belirmişse de, yabancı oluşu buña mani oldı. Qader oña daa büyük
qapını açtı. Atatürkniñ yañılıqları arasına milliy medeniyet ve dil davası da
bar edi. Zamannıñ Maarif Vekili Reşit Galip Bey “Uyğurca suv kibi bilgen” genç
alim Rahmeti Bey Türkiyege çağırdı. İstanbulğa kelgeninde “Uyğur Tababetine
Dair” eki fasiküllük bir eseri ve ‘Oğuz Qağan Destanı’ ve ‘Türkische Turfantexte
VI’ (Wilhelm Bang, A. von Gabainnen birlikte) adlı eserleri yayımlanğan bir
türkşınas edi.

Tibbiyet tasili yapmaq içün Uzaq Şarqtan özünen beraber Berlinge kelgen Rabia
hanım ile 1927-de evlengenler. Rabia hanım Permli bir tuccarnıñ tek qızı edi,
ana-babası, onı Rus gimnaziyasında oqutqanlar ve ihtilâlden soñraki
qarğaşalıqtan qurtarmaq içün Sibirge tibbiyet tasili almağa yollağanlar.
Kommunistlerniñ anda da sarqmaları üzerine, bu genç qız da bir qafile ile
birlikte Uzaq Şarqnıñ Harbin şeerine ketken edi. Anda Rahmeti Beynen tanışqan ve
beraberce Berlinge ketkenler.

Millet oğrunda er hızmetke azır oluşu yanında, büyük acılar içindeki halqınıñ
yaşaması içün bağlanğan türkçülik idealini o, er zaman ilim ve medeniyet saasına
soqmağa muvaffaq olğan. “Türk şiveleriniñ tasnifi” serlevalı lehçe tasniflerini
toplağan yazısında, Türk lehçeleriniñ ilmen bir-birine çoq yaqın oldğanını
kösterip, bu şuuru aşılamağa çalışqan. Kerçekte “şive” tabiri, ilk
türkiyatçılardan olğan ve ‘pantürkistlik’ isnadinen Ruslar tarafından öldürilgen
Bekir Çoban-zadege ait bir tabir edi.

Nazariy çalışmalarınıñ eñ eyisi doktorlıq dissertatsiyası olaraq azırlağan “Die
Hilfsverben und Verbaladverbien im Altaischen” (Ungarische Jahrbücher Bd VIII -
1-4, Berlin 1928)dir. Bu eser, Avropanıñ merkezinde, Berlin Universitetinde Türk
tiline dair Yakup Şinkeviçniñ Rabğuziyniñ Sintaksı adlı doktorlıq
dissertatsiyasından soñ ekinci olaraq berilgen müim bir eser edi. Türkiyedeki
çalışmalarından, İstanbul kitaphanelerinden bulıp çıkarğanı bazı Uyğurca
yazılğan yazılar üzerindeki yayımları, Avropadaki Uyğur metinleri çalışmalarına
eşitti ve daa az önemde degil edi. O, bularnen, Anadolunı fetih etken olğan
Türklerniñ Uyğur yazısını bilgenlerini ve qullanğanlarını ve bu yazı
sistemasınıñ elifbesiniñ bazı kitaphanelerde bulunğanını, Qaşğarlı Mahmudnıñ
Divanü Luğati’t-türkünde keçken elifbe sırasına köre tanzim etilgenini ve Fatih
Sultan Mehmedniñ bir yarlığını Uyğur ariflerinen qalemge alğanını ve ya
yazdırğanını ortağa qoyğan.



https://crh.wikipedia.org/wiki/Hayrettin_Karaca

Hayrettin Karaca (1926 s. d.) - belli Türkiyedeki qırımtatar tamırlı cemaat
erbabı ve ekolog.

Hayrettin Karaca 1926 senesinde Bandırmada dünyağa keldi. Babası Hocazade Halil
Efendi, anası Zehra hanım olıp ekevide qırımtatar muaciri edi. Litseyni bitirgen
soñ ailesin triqo-örme işiniñ başına keçip, onı Türkiyeniñ eñ müim sanayı
şirketlerinden birevi yaptı. Lâkin onıñ maqsadı sanayıcı olmaq yerine topraqnen
oğraşmaq edi. Bu sebepnen işini ailesine devretip, Yalovadaki Karaca Arboretumnı
qurdı. Bu vaqıtta bu yerni dünyadaki alay botanikçiler bileler. 14000 çeşit
özümlik barındırğan bu yer aynı zamanda telükedeki türler içün bir ösümlik
qoruma yeri. Hannover Universitetinden Ekologiya professorı Franz H. Meyer
Hayrettin Karacadan "Şimdige qadar iç bulay özüniñ çıqarın tüşünmeden özüni
insanlığın faydasına çalışmağa adağan birevnen rastlaşmadım." dep ayta.
Hayrettin Karaca TEMA (Türkiye Erozyonla Mücadele, Ağaçlandırma ve Doğal
Varlıkları Koruma Vakfı) Vaqfınıñ temelcilerindendir. Ösümlik toplamaq ğayesinen
Türkiyeni qarış-qarış dolaşqan Hayrettin Karaca, eroziya meselesini ebatlarını
körgende, mevzunıñ müimligini er keske añlatmaq ve qavratmaq kerekgenine qarar
berdi. Topraq eroziyasına qarşı tırışuvı sebebiynen “Erezyon Dede” , “Topraq
Baba” dep añılıp başlandı. Soñki vaqıtlarda tüketim iqtisadına qarşı turuşı,
onıñ bir diger içtimaiy oğraşı. Sade yetkeni qadar tüketmeni er yaqa caymağa
tırışa. Üstündeki cartı urbalarınen eñ müim toplaşuvlarğa qatıla. Bu
oğraşlarından soñ oña Türkiyeniñ Gandisi dep aytıp başlandı.



https://crh.wikipedia.org/wiki/Hansaray

I Sahib Geray adına qurulğan eykel olaraq Bağçasaray şeeri dep saymaq mümkün. I
Devlet Geray tahtta bulunğan vaqıt Sarayda ilki dürbe quruldı, III İslâm Geray
vaqtında – ekinci dürbe ve toplaşuvlar içün oda. I Bahadır Geray idareliginde –
resmiy musafirlerni qabul etmek içün oda. I Qaplan Geray ise Altın çeşmeni qurıp
öz adını ebediyleştirdi. II Selâmet Geray, hanlar sarayı sıñırlarında qamere
qurdurdı. Bu ve Büyük Han Camisiniñ ögünde qurulğan yadikârlıqlar onıñ adını
taşıy. Bu cami yanğınğa oğradı, amma han onı tamirletip, ğayrıdan tüzetti.
Arslan Geray han ise bu caminiñ yanında medrese qurdurdı. Qırım Geray – Dilâra
bikeç dürbesini, Közyaş Çeşmesini qurdurdı. XVII asırda yaşağan türk seyaatçı
aytqanına köre: “Er bir bina bir de bir han tarafından quruldı”. Hanlar Sarayı –
Geraylarnıñ yılnamesidir. Ve bu sülâleniñ er bir temsilcisi onıñ müteşemligine
öz issesini qoştı, desek, yañılmamız.

Hanlarnıñ soñkisi, Şahin Geray, tarihqa büyük avantürist olaraq kirgen han,
Qırımnıñ paytahtını Bağçasaraydan Kefege avuştırmaq niyetinde edi. Atta anda
yañı saray qurmağa başladı, amma 1783 senesi ükümdarlığını coyıp, istegini
amelge keçirmedi.

Çarlıq Rusiye devrinde Saray İçki İşler Nazirligi tarafından idare etile edi.
Ara-sıra Saraynı padişalar ve çar qorantanıñ temsilcileri ziyaret ete ediler.
Tabiiy ki, şu sebepten Saray er kes içün açıq degil edi. İstisna olaraq Qırım
cenki vaqtında (1854-1855 ss.) mında arbiy hastahane yerleştirildi.

Fevral inqilâbından soñra unikal abideni tutıp almağa istegenler peyda oldı.
Amma Üsein Bodaninskiy kibi adamlarnıñ yardımı ile Rusiyeniñ Muvaqqat Ükümetni
bu yerde müzey teşkil etmek kereginde inandırdılar. 1917 s. noyabrniñ 16-nda
Hansarayda tantanalı sürette Qırımtatar Milliy müzeyi açıldı, onıñ müdiri Üsein
Bodaninskiy oldı. Açıluv merasiminde Bağçasaray şeeriniñ sakinlermnden ğayrı,
Qırımnıñ çeşit köşelerinden 7 biñge yaqın insan keldi. Olardan ğayrı – Ukraina,
Latviya, Şimaliy Kavkaznıñ ve Qırımda o vaqıt yaşağan çeşit milletlerniñ
vekilleri bulunğan edi. Noman Çelebicihan mezkür müzeyiniñ açıluv merasiminde
bizim ecdatlarımıznı böyle sözler ile añdı: “O ecdat ki mert edi, adil edi,
yüksek edi”.

Şimdiki Han Saraynıñ tış qıyafeti umumen XVIII asırda şekillendirildi. O vaqıtta
Qırım Hanlığınıñ örnek ve qurucılıq sanatı öz kemalına yetişti. Saray – nadir ve
müteşem mimarcılıq sanatınıñ abidesi, amma şimdi bizim ögünimizde tek eskiden
qalğan bir izdir. Feldmarşal Minihniñ tarafından 1736 s. yaqılğan Hansarayğa pek
büyük zarar ketirildi. Amma II Selâmet Geray ve başqa hanlar tez vaqıtta bütün
ziyanlarnı yoq ettiler. Lâkin episi bir, 1783 senesi mında alıp barılğan
çoqtan-çoq tamir işleri, Sarayğa zarardan ğayrı iç bir yahşı şey ketirmediler.

Tamir işlerniñ tarihı 1787 senesinden başlana. O sene Bağçasaraynı II
Yekaterinanıñ ziyaretine azırlay ediler. Bu tamir işleri çar qorantasınıñ
temsilceleri kelgen vaqıtları da alıp barıla edi. Çoqusı allarda, tüzetme işleri
bu saada mütehassıs olmağan insanlar ile alıp barıla edi. İşni usta başlağanda
ise – olar yerli mimarcılıq adetlerinen meraqlanmay ediler. İşke ise öz
ölçülerinen qatnaşa ediler. Neticede, Hansaraynıñ içki qıyafeti Avropanıñ hucur
üslübine beñzep, bugünki künümizge onıñ eñ beterli izarında yetip keldi. Çünki
belli olğanı kibi, Hansraynıñ “tamir” işlerini bu meselede mütehassıs olmağan
unter-ofitserler yaptılar. Eski binalar, tamir yerine, yıqıla edi. Meselâ, 1820
seneleri Kolodin adlı mimarcı dört binalı aremniñ üç binasını yıqtı – Qışlıq
sarayını, ammam hanelerni ve daa çoq emiyetli inşaatlarnı yoq etti. İşte, bu
areketler neticesinde saraynıñ 18-gektarlıq dairesi 4 ga eksildi.



https://crh.wikipedia.org/wiki/Cengiz_Da%C4%9Fc%C4%B1

Cengiz Dağcı (1920 mart 9, Gurzuf – 2011 sentâbr 22, London) belli qırımtatar
yazıcısı.

Cengiz Dağcı 1920 senesi martnıñ 9-ında Yalta civarındaki Gurzuf köyünde doğdı.
Babasınıñ adı Emirüsein, anasınıñ adı Fatma. Babası o yıllarda Gurzufta
berberlik yapa edi. 1923 senesine qadar Emirüsein Dağcınıñ qorantası Gurzufta
Demirlibağça maallesinde yaşadı. 1922 senesi Qızıltaşta ev qurmağa başladılar.
1923–1925 senelerinde evleri qurulıp bitkenge qadar Qızıltaşta Cengizniñ emcesi
Osman Dağcınıñ evinde yaşadılar.

1931 senesiniñ başında Cengizniñ babası Emirüsein Dağcını yaqalaylar. Onı bir
qaç ay apishanede “duşman sıfatında” tutalar ve serbest bıraqalar. Emirüsein
Qızıltaşqa bir daa qaytmay, Aqmescitte qala, berberhanelerden birinde berberlik
yapa.

Cengiz Dağcı başlanğıç mektepni 1931 senesi Qızıltaşta bitire. 1932 senesiniñ
baarinde babası Cengizni yanına çağırtıp ala. Oğlannı Aqmescitteki 12-nci nümüne
mektebiniñ 5-inci “B” sınfına alalar. Cengiz 1936 senesinden oquvını 13-ünci
nümüneviy orta mektepte devam ettire. Bu yılları Qırımda iqtisadiy vaziyet
tüzelip başlay. Dağcılarnıñ qorantası biraz ayaqqa turğan soñ, niayet qavuşalar,
Cengizniñ Qızıltaşta qalğan anası, Tevide, Ayşe, Timur ve Halit qardaşları
Aqmescitke köçip keleler.

Cengiz Dağcı 1937 senesi orta mektepni bitirgen soñ, Qırım pedagogika
institutınıñ tarih fakultetine oqumağa kire.

1939-da Ekinci Cian cenki başlana ve 1940 senesiniñ dekabr 22-sinde orduğa
çağırıla. 1941 senesi avgust ayınıñ ekinci yarısında Dağcınıñ vzvodu alman ve
sovet ordularınıñ qarşılıqlı ateşi arasında qala. Cengiz Dağcı ağır yaralanıp
esir tüşe. Cenkniñ soñlarına taba Cengiz Dağcı Varşavada Regina ile tanışıp,
1945 senesiniñ iyün ayında evlene.

1946 senesi Cengiz ve Regina Londonğa kelip, mında yerleşeler. Cengiz Dağcınıñ
qızı Arzı bar. 1998 senesi Regina hanım vefat etti. Cengiz Dağcı bundan soñ da
Londondaki evinde yaşadı. 2011 senesiniñ sentâbr 22 künü Londonda vefat etti.

Cengiz Dağcı edebiyatqa bir şair olaraq kirip kele. Onıñ ilk şiirleri 1936
senesi gençlik içün neşir etilgen mecmuada derc oluna. 1936 senesi şu mecmuada
onıñ “Qış” ve “Qartanay ve eçkisi” serlevalı şiirleri çıqa.

Londonda Dağcı elindeki qalemine can bağışlamağa tırışa ve 1947–1948 senelerinde
rus tilinde “Büyük yalan” serlevalı üç perdelik pyesa yaza. 1958 senesiniñ
başlarında pyesanı türk tiline tercime etip, “Varlıq” neşriyatına yollay. Lâkin
pyesa şay da dünya yüzü körmey.



https://crh.wikipedia.org/wiki/Alu%C5%9Fta

Aluşta (ukraince Алушта, rusça Алушта) — Qırımnıñ cenübiy yalı boyunda bir
şeerdir, belli kurort. Cumhuriyetke boysunğan şeer statusı bar. Qırımnıñ Aluşta
regionı (Büyük Aluşta) — Aluşta şeer şurasına boysunğan yer, onıñ terkibinde
Aluştadan ğayrı bir qaç köy ve qasaba bar.

Şeerniñ şimdiki adı — Aluşta — bu yunan asıl Ἄλουστον (Aluston) adınıñ bozulğan
şekli, tercimesi – “bet yuvmağan”.

Aluston qalesi VI asırda imperator I Yustiniannıñ emrinen qurulğan edi. Orta
asırlar boyu Aluston Qırımnıñ yalı boyuna saip olğan devletler içün (Bizans
İmperiyası, Hazar Qağanlığı, Feodoro Prinsligi) müim tayama noqta edi.
Cenevizliler üküm etken devirde şeer Gotiya Kapitanlığınıñ (tahminen Foridan
(şimdiki Foros) Alustonğa qadar yerleşken cenevizliler Qırımdaki saip olğan
yerleriniñ bir parçasınıñ adı) pekitilgen merkezleriniñ biri de cenevizlilernen
Feodoro Prinsligi arasında daimiy cenk çarpışmalarınıñ sebebi edi. İtaliyalılar
şeerge Lusta dey ediler. Bugüngece Orta asırlar qalesiniñ yalıñız bir qullesi
saqlanıp qaldı.

Osmanlılar Qırımnıñ yalı boyunı fetih etkenden soñ Aluşta öz arbiy emiyetini
coyıp kiçik balıqçı şeeri olıp qaldı. Osmanlılar üküm etken devirde o Sudaq
qadılığı terkibinde edi.

Qırım Rusiye İmperiyasına kirsetilgen de Tavriya guberniyası meydanğa ketirilgen
soñ Aluşta başta Aqmescit uyezdi, soñra ise Yalta uyezdi volostiniñ merkezi
oldı. XIX asır soñunen XX asır başınıñ arasında Aluşta kurort olaraq rağbet
qazanıp başladı da 1902 yılda şeer statusını qazandı.

Vatandaşlıq cenki vaqtında bir çoq barışıqlı Aluştanıñ sakini elâk olğan edi.
1930 yılda şeer Qırım MŞSCniñ Aluşta rayonınıñ merkezi oldı, o milliy qırımtatar
rayonlarından birisi edi.

1941 senesi oktâbr 4-ünden başlap 1944 senesi aprel 15-ine qadar devam etken
alman işğali şeerge büyük zarar ketirdi. İşğalciler 500-den ziyade Aluştanıñ
sakinini yoq ettiler, 231 kişi zorbalıqnen Almaniyağa işlemege alındı. 1944
senesi mayıs 18-inde qırımtatarlar sürgün etilgenden soñ şeer daa da ziyade boş
oldı.

Subtropik (Aq deñiz tipinde), quru, sıcaq, yımşaq qışlı iklimi bar. Dekabrniñ
orta arareti — +2,8 °C, avgustnıñ — +23,8 °C. Yıllıq yağanaqlar — 430 mm, yıllıq
küneşli saatlarnıñ miqdarı — 2320-ge yaqın, avanıñ eñ az nisbiy dımlılığı
avgustta — 63-68 %. Yuvunuv mevsimi mayıs ortasından oktâbr ortasınace devam
ete, balalar içün — iyün soñundan sentâbr soñunace (suv arareti tahminen 20 °C
ve ondan da ziyade).

1959 yıldan berli Avropa ve MDİ (Mustaqil Devletler İttifağı) içün unikal vızlı
şeerlerara Aqmescit—Aluşta trolleybus yolu amelde, 1961 yılda o Yaltağa qadar
sozuldı.



https://crh.wikipedia.org/wiki/Alt%C4%B1n_Ordu

Altın Ordu (Cuçi Ulusı, Ulu Ulus) – XIII–XVI asırlarında yaşağan Şarqiy Avropa
ve Ğarbiy Asiyadaki bir devlet.

1236—1240 seneleri Avropanıñ cenüp-şarqiy topraqları Batu han komandanlığındaki
moğol orduları tarafından fetih etilip Altın Ordu devleti quruldı. Harezm, Edil
Bulğar devleti, Şimaliy Kavkaz, Qırım kibi eski qavmiy-medeniy ülkeler de bu
devletniñ içine dail olundı. Bundan sebeptir ki, Altın Ordu devletiniñ 200
yıllıq akimiyetiniñ (1243 - XV asırnıñ birinci yarısı) neticesinde Sibirniñ
ğarbından Özü özenine qadar uzanğan keniş topraqlarda aynı iqtisadiy qurulışı,
mentalitet, medeniyet ve dinge saip olğan bir millet şekillenip olamadı. XV
asırnıñ birinci yarısında Altın Ordunıñ tam olaraq dağılmasından soñ yerine
Qırım, Qazan, Hacı Tarhan, Sibir ve Ulu Ordu kibi mustaqil hanlıqlar ortağa
çıqtı. Ulu Ordu hanları özlerini Altın Ordu mirasçılarından sanıp XV asırnıñ
ekinci yarısı devamında Cuçi Ulusınıñ bütünligi yañıdan qurulması üzere askeriy
ve diplomatik kirişimlerde bulunsalar da yañı mustaqilliklerini qazanğan
devletlerniñ ket-kete artqan tirenişleri ile qarşılaşmaqta edi. Bu devirde
Moskva knâzlığında ayrımcılıq kirişimleri küçlendi.

Qırım ile Ulu Ordu arasında askeriy zıddiyet deñişken neticeler ile kelişmekte
edi. 1474 senesi Moskva knâzı III İvan ile Qırım hanı I Meñli Geray arasında
ittifaq antlaşması imzalandı.

Qırım ve Rus ordularınıñ ortaqlaşa askeriy areketleri neticesinde Rus knâzlığı
Ulu Ordunıñ vassallığından qurtuldı. 1502 senesi Qırım Hanlığı Ulu Ordunıñ
barlığına soñ berdi. Rus tarihında bu vaqia qısqaca şöyle bir ifade körgendir:
“Aynı yıl, iyün ayında Qırım hanı Meñli Geray, Ulu Ordu hanı Şeyh-Ahmed hanı
yeñip Ordusını aldı”. Bu ğalebeler sayesinde Qırım Hanlığı Özü ile İdil özenleri
arasında topraqlarnı öz kontroli astına aldı.

1480 senesi I Meñli Geray Qazan ükümdarları Halil (1462-1467) ve İbrahim
(1467-1479) hanlardan tul qalğan Nur Sultan hatunğa evlendi. Bu evlenüvden em
Qırım, em de Qazan veliahtı Sahib Geray (1481-1551) doğdı. Böylece Qırım hanı
eki hanlıqta ükümranlıqlarını sürdürgen zadekânlarnı birleştirip merkezi Qırımda
olmaq üzere yañı bir devlet qurmaq kirişiminde bulundı. Ortaq duşmanları (Ulu
Ordu) bozğunğa oğratılğandan soñ müttefiq olğan Qırım ve Moskva arasındaki
munasebetler yavaş-yavaş kerginleşmege başladı. Moskva knâzları III İvan
(1462-1505) ve III Vasiliy, Qırım hanlarınıñ birleştirme siyasetine farqlı
olaraq tahtta bulunğan Moskva yanlısı ükümdarlarnı desteklep ücüm siyasetini
alıp bara ediler. Bunıñ üzerine I Meñli Geraynıñ büyük oğlu I Mehmed Geray
(1515-1523) kence qardaşı Sahib Geraynı Qazan tahtına (1521-1524) yerleştirip
Qırım ve Qazan ordularını birleştirip 1521 senesi tarih edebiyatında belli olğan
Moskva seferni yaptı.

1524 senesi Qazan Hanlığı daa evel Qırım Hanlığı yapqanı kibi Osmanlı Devletiniñ
imayesini tanıdı. O devir Osmanlı Devletiniñ kelişken ve qudret saibi olğan
Qanuniy Suleyman sultan devri edi. Bundan soñ Qazan Hanlığınıñ topraqlarına
birde bir yabancı ordunıñ mudahalesi Osmanlı Devletine qarşı yapılğan duşmanca
bir amel olaraq sayılır edi. Osmanlı sultan, Qazan tahtına Sahib Geraynıñ yegeni
Safa Geraynı ketirdi (1524-1531; 1533-1546; 1546-1549). Safa Geray tanınğan
Qazan han qızı Süyüm Bike ile evli edi.

Amma, Rus knâzları III Vasiliy ve IV İvan (Qorqunçlı) (1533-1584) Qırım ile
Qazanda mevcut olğan deñişik zümreler arasındaki taht qavğalarını öz askeriy ve
siyasiy maqsatlarında qullana bildiler. Ve çoq sayıda cenk neticesinde, evelâ
Süyüm Bike esir alındı, soñra da 1552 senesi Qazan Hanlığınıñ, 1556 senesi ise
Hacı Tarhan Hanlığınıñ tar-mar etilüvinen Tatar devletçiliginiñ soñu başlağan
edi.



https://crh.wikipedia.org/wiki/Toqtam%C4%B1%C5%9F_Han

Toqtamış (tam adı Nasıreddin Toqtamış Han; arap urufatında: طوقتامش‎;
tatarca Туктамыш, Tuqtamış, rusça  Тохтамыш; ?-1406) - 1380-96 arasında Altın
Ordu hanı.

Toqtamış han, Altın Ordu hanlığınıñ temelcisi Batu Hannıñ babası, Cuçi Hannıñ
13-nci oğlu Toqay Timur tamırından kelgen Tuy Ocanıñ oğlu. Aq Ordu hanı Urus Han
babasını öldürgen soñ, Samarqandğa qaçıp, Timurnıñ qatına sığındı. Timur Altın
Ordu hanlığı özüne bağlı bir devlet olsun dep Toqtamışqa qol tuttı. Onıñ bergen
desteginen Toqtamış, evelâ Aq Ordu hanı Timur Melikni 1377 senesinde yeñip
şarqiy Deşt-i Qıpçaqqa, daa soñra 1381-de Qalqa uruşında Qıyat Mamaynı yeñip
ğarbiy Deşt-i Qıpçaqqa akim oldı. Altın Ordu hanlığınıñ birligini yañıdan
tekmilledi. 1382 senesinde Moskvanı zapt etti, rus knâzlarını bergige bağladı.
Litvaniya ulu printsini yeñip, akimiyetini qazandı.

Toqtamış han Altın Ordu hanlığını quvetlendirgen soñ, Timurdan Harezmni Altın
Orduğa bermesini istedi. Bu sebepnen Timurnen araları bozuldı. Toqtamış, 1387-de
Timurnıñ akimiyetinde olğan Azerbaycanğa kirdi. Ertesi sene Timurnıñ oğlu Ömer
Şeyhni yeñip, Timurnıñ topraqlarını yağmaladı. Lâkin, 1491 senesinde Qunduzca
uruşında Timurğa yeñildi. Qıpçaq tamırlı, Memlük padişası Berquqqa elçiler
yiberip Timurğa qarşı ittifaq qurdı. Şirvanğa basqın etip, şeerni yıqtı. 1395-te
Terek uruşında Timurğa yeñilip, Qazanğa qaçtı. Altın Ordunıñ paytahtı Saray
Berkeni zapt etken Timur, Toqtamışnıñ yerine Timur Qutluqnı han tayinlep keri
qayttı. Timur qaytqan soñ, Toqtamış tahtnı qaytarmaq istese de, quvetli Noğay
emirlerinden Edige Mırzanıñ destegini alğan Timur Qutluqqa yeñilip, Litvaniya
ulu printsi Vitautasqa sığındı. Litvaniya askeriniñ desteginde ekinci cenkte de
yeñilgen soñ, Sibirge qaçtı, anda bir qaç qıpçaq emirniñ qatında qaldı. Edige
mırza onı 1406 senesinde tapıp öldürdi.



https://crh.wikipedia.org/wiki/Terciman

“Terciman” - dünyaca belli maarifperver İsmail Gasprinskiy tarafından neşir
olunğan Qırımtatar tilinde çıqqan kündelik gazetalarnıñ eñ eskisidir. Birinci
sanı 1883 senesi aprel 10-da dünya yüzü körgen bu gazetanıñ çıquvı tamam 35 yıl,
yani 1918 senesi fevral ayına qadar devam etti. İsmail Gasprinskiyniñ bütün
ayatı, tüşünceleri bu gazetanen bağlı olıp, özüniñ maqsadına, ğayesine, halqına,
bütün türk-musulman alemine esasen bu gazeta vasıtasınen hızmet etti.

“Terciman” gazetası Rusiye İmperiyasında yaşağan türk-musulman halqlarınıñ
yaşayışları ve vaziyetleri aqqında malümatlarnıñ çoqrağı oldı. Tek Qırımda
degil, Avropa memleketlerinde, İndistanda, Qıtayda, Acemistanda, Mısırda, AQŞda
darqatıla edi.

Gazeta aftada bir kere çıqa edi. 1885 senesinden ise biraz vaqıt aftada eki kere
çıqmağa başladı. Maddiy meseleleri neticesinde on yıl devamında kene de aftada
tek bir kere çıqmağa mecbur edi. Soñra üç kere çıqa, 1912 senesinden kündelik
gazetası oldı.

Yigirmi eki yıl devamında qırımtatarca ve rusça olıp, eki tilde çıqqan
“Terciman” gazetası 1905 senesi inqilâbından soñ, yalıñız qırımtatar tilinde
çıqıp başladı (1905 senesi dekabr 9). O vaqıtqace gazetanıñ başında “Aftalıq
siyasiy-iqtisadiy-edebiy gazeta” dep yazıla edi. O kündelik gazetağa
çevirilgenden soñ (1912 senesi sentâbr ayından) “Tilde, fikirde ve işte birlik!”
şiarı altında çıqa başladı. Bu devirde İsmail Gasprinskiy endi gazetağa ziyadece
siyasiy tüs bermege ıntıldı. Gazetanıñ tirajı yavaş-yavaş arta edi. Birinci
nushanıñ tirajı 370 olsa, 1891 senegece tirajı 1500 oldı, 1905 senesine ise
“Terciman” gazetanıñ 5000 abunecileri bar edi. Bu gazeta ve onıñ naşiri
qırımtatar edebiyatını, aynı zamanda qırımtatar jurnalistikası ve
gazetacılığını, publitsistikanı inkişaf ettirüvde, maarifçilikni ileriletüvde,
halqnıñ medeniyetini köterüvde, bütün bu saalarda qalemi pişken istidatlı
mütehassıslar österüvde büyükten-büyük rol oynadı. “Terciman” etrafında o
devirdeki qırımtatar medeniy küçleri: İsmail Lömanov, Asan Sabri Ayvazov,
Abdureşid Mediyev, Osman Aqçoqraqlı, Ali Bodaninskiy, Üsein Şamil Toqtarğazı ve
başqalar birleştiler.



https://crh.wikipedia.org/wiki/Qaraylar

Qaraylar ya da qaraimler (qarayca Qırım şivesi - къарайлар, Litvaniya şivesi -
karajlar) - Qırım, Litvaniya ve ğarbiy Ukrainada yaşağan kiçik bir halqtır.

Qaraylar - hunn ve hazar qabileler birleşmesine kirgen qaraylarnıñ nesli sayıla.
XI asırda Qırımda hazarlarnıñ akimiyeti bitken soñ, qaraylar Qırq Yerde muhtar
şekilde yaşamağa devam etken ediler. Başta bu kiçik devletini halq tarafından
saylanğan akimler idare etseler de, ileride olarnıñ soyundan kelgenler idareni
devam ettiler. İlk idare etken sülâle - Uzun lağabı ile belli olğan Hacı Musanıñ
sülâlesidir. Şunı qayd etmek kerek ki, halqnıñ maneviy ayatına ve makeme
işlerine baqqan gahanlar, Sar, Biy ve Çelebilerniñ (unvanlar) elinde olğan arbiy
işlerge qarışmay ediler. Duşmanlarnıñ ücümi ile arbiy işlerini idare yetkenler
aynı zamanda serdar vazifesinde de buluna ediler.

Qırım Hanlığı zamanında qaray yоlbaşçıları, Qırım hanlarına tabi olıp, öz
unvanlarına ve Çufut Qaleni idare etme aqqında saip ediler. Qırım hanları
olarnıñ idaresine qarışmay ediler. Qaray knâzları, Qırım hanlarınıñ hızmetinde
bulunsa bile, qalede idare etmege devam eteler. Qırım hanları tarafından qaray
knâzlarına bergen yarlıqlarda arbiy hızmetleri içün olarğa tarhan unvanı
berilgeni qayd etile. XV asırnıñ soñunda idare Sinani bey Hocanıñ eline kece. 50
yıllıq idaresinden soñ akimiyet onıñ sülâlesinden Çelebi Sinanige, soñ onıñ oğlu
Yosifke keçe. Bütün idareciler Qırım hanlarnıñ hızmetinde bulunıp, Bey, Çelebi
ve Ağa unvanlarını qazanıp ve hanlar ögünde qaray halqnıñ vekili olıp, bazıları
aynı zamanda diniy maqamı Gahan vazifesinde buluna ediler.

XVIII asırnıñ soñunda qaraylar, Qırımnıñ bütün ealisi kibi Rusiyege qoşulğan
edi. XIX asırda idare merkezi Çufut Qaleden Kezlev şeerine keçti. Mında Diniy
İdare, ibadethane (kenassa), "Qaray Bitikligi" adlı milliy kitaphanesi,
Aleksandr adına qaray diniy oquv yurtu, eñ büyük qaray cemaatı buluna edi. O
vaqıtta "Karaimskaya jızn" ("Qaray ayatı") ve "Karaimskoye slovo" ("Qaray sözü")
mecmuaları neşir oluna, milliy ve diniy kongressler keçirile edi. 1918 senesi,
Qırımda 9 qaray cemiyeti, 11 ibadethane ve 13 oquv yurtu qayd etilgen edi. Sovet
devriniñ ilk yıllarında qaray klubları, ve mektepleri çalışa, cemiyetler öz
faaliyetini köstere ediler. Lâkin soñra (1940-si seneleri) milliy teşkilâtlar
yoq etildi, mektepler ve ibadethaneler qapatıldı. II Cian cenki zamanında
qaraylar arbiy işlerinde iştirak ete ediler, çoqusı elâk olğanlar. 1944 s.
qaraylarnıñ bir qısmı Qırımdan sürgün etildi.

Qaray halqnıñ sayısı ep azalmaqta. Şimdiki zamanda Mustaqil Devletler
İttifaqında, Baltik devletlerinde ve Lehistanda 2 biñge yaqın qaray yaşay.
Olarnıñ eñ büyük qısmı Ukrainada (1100 kişi), şu cümleden Qırımda (820 kişi)
yaşay.

1990-ıncı senelerniñ başında Qırımda qaray milliy teşkilâtlar yañıdan tiklene.
Aqmescit, Kefe, Kezlev, Bağçasaray ve Yalta şeerlerinde medeniy ve diniy
cemiyetler öz faaliyetini köstere. "Qırım Qaraylar" cemiyeti şimdi 9 yerli ve
Melitopol, Harkiv ve Adesteki (Odessa) qaray cemiyetlerni birleştire. Litvaniya,
Lehistan, Moskva ve Sankt Peterburgda da qaraylarnıñ cemiyetleri bardır.



https://crh.wikipedia.org/wiki/Q%C4%B1r%C4%B1mtatar_tam%C4%9Fas%C4%B1

Qırımtatarlarnıñ kök tüsteki bayrağında altın renk ile bezetilgen tamğa - taraq
aks olunğan. Amma tamğa nedir ve nasıl mananı taşıy? Tamğanıñ peyda oluv tarihı
türkiy halqlarnıñ qadimiy tarihları ile bağlıdır. Ta 1073 s. Mahmud Qaşğarlınıñ
eserine meşur “Divan-ı luğat it-türk” adlı eserinde sülâleler ve tamğalar
aqqında müim ve meraqlı malümatlar berilgen. Misal olaraq, tek oğuz qabilesiniñ
22 sülâlesi bar eken, er birisine de öz özgünligi ve teren manası ayırılıp
turğan tamğası aittir. Yarlıqlarnıñ, binalarnıñ, bayraqlarınñ ve baştaşlarnıñ
üstündeki tamğalar bir sülâlege ait olğan insanlarnı birleştirici bir belgi
vazifesini becermekte edi. 1925 s. oca ve tedqiqatçı Osman Aqçoqraqlı tarafından
teşkil etilgen ilmiy araştırmalar neticesinde Qırımda 400-den ziyade tamğa dünya
yüzüni körgen. Osman Aqçoqraqlı böyle hususitetni qayd ete: Qırım Hanlığınıñ
sıñırlarından diger memeleketlerge eksport sıfıtında işlenip çıqarılğan
mallarnıñ üstüne tamğalar urula edi. Olarnıñ para aqqını ise hannı adamlarından
“tamğacı alğan”. Osman Aqçoqraqlınıñ fikirince, rus “таможня” sözü “tamğa”,
“tamğacı” sözlerinden kelip çıqtı. Zemaneviy qırımtatar bayrağındaki tamğa 15
asırnıñ soñunda ve 16 asırnıñ başında tahtta bulunğan I Meñli Geraynıñ emiri ile
peyda olğan edi. Tamğa terazeni añdıra. Temsiller arasında ise teraze - bu
adalettir. Renkke kelgende ise, sarı tamğa - altın renkte kösterilgen, altın ise
- bu beden ve ruh temizliginiñ temsili. Kök tüsü - kederliktir. Birleşip olar
yeşillik renkini meydanğa ketireler. Yeşil ise - ömür, ebediylik ve aqiqat
renkidir.



https://crh.wikipedia.org/wiki/Necip_Hablemito%C4%9Flu

Necip Hablemitoğlu (1954 – 2002) - qırımtatar tamırlı Türkiyeli yazıcı,
araştırmacı, tarihçı.

Dr. Necip Hablemitoğlu, 1954 senesinde Ankarada doğdı. Ankara Atatürk Lisesini
bitirgen soñ Ankara Universiteti Siyasiy İlimler Fakultetinde oqudı. 1977-de
diplomını aldı. 1977-1988 senelerinde Dilde, Fikirde, İşte Birlik mecmuasını
neşir etti. 1980-den soñra Ankara Univertiteti Türk İnqilâp Tarihı İnstitutında
çalıştı ve mından doktor diplomnını aldı.

1974 senesinde Şuralar Birliginde zulüm, basqı, sürgün ve etnik ayrımcılıqnı
añlatqan Sovyet Rusya’da Devlet Terörü adlı kitabını neşir etti. Aynı sene
yazğan Yüzbinlerin Sürgünü kitabında qırımtatar sürgünligini añlattı.

1995 – 1996 senelerinde Birleşken Milletler Cemiyetiniñ Moldaviyada Gagauzlarnıñ
Latin elifbesine keçme proyektinde muşavir olıp vazife aldı. Türkiye tışındaki
türkiy halqlarnen alâqalı pek çoq tedqiqatı ve kitabı olğan Hablemitoğlu 2002
senesinde eviniñ aldında oğrağanı bir suiqastnen öldürildi. Özündiy Univertitet
ocası olğan Prof. Dr. Şengül Hablemitoğlunen evli ve eki qız balası bar edi. Son
kitabı Köstebek adınen vefatından soñ neşir etildi.

Pek çoq kitabı ve maqalesi olğan Dr. Hablemitoğlu, ömrüniñ soñki yigirmi
senesinde Ankara Univertitetinde ocalıq yaptı. Ana ve baba tarafından qırımtatar
tamırlı olğan Hablemitoğlu İsmail Gasprinskiy ve qızı Şefiqa Gasprinskayanıñ
hususiy vesiqaları da olğan zengin bir arhivi bar edi.



https://crh.wikipedia.org/wiki/I_Sahib_Geray

I Sahib Geray (1501 - 1551) - 1532-1551 senelerinde üküm sürgen Qırım hanı. I
Meñli Geraynıñ oğludır. Bağçasaraynıñ temel qoyucısı.

1485 senesi I Meñli Geray Qazan hanı İbraimniñ tul apayı Nur Sultannen evlene.
Bu evlenüvden em Qırımnıñ, em de Qazannıñ taht mirasçısı Sahib Geray (1501-1551)
doğdı. Onıñnen beraber Qırımğa Manğıt ve Secevüt qabileleri kirip keldiler ve
şimdiki Canköyden biraz ğarp taraftaki topraqlarğa yerleştiler. 1521 senesi
ağası Qırım hanı I Mehmed Geray Qazannı zapt etken ve şeerni qardaşı Sahibke
bergen. Ağasınen birlikte 1532-de Moskva ulu knâzı III Vasiliyni Moskva
yaqınlarında yeñgen. 1532 senesi I Saadet Geray öldi, ve I İslâm Geraynıñ beş
aylıq üküm etkeninden soñ I Sahib Geray Qırım tahtına oturğan. 1541 senesi
Moskvağa sefer yaptı.

I Sahib Geray Salaçıqtan aşağı 2 km Çürük Suv özeniniñ boyunda yañı han
sarayınıñ temelini qoydı. Yañı şeerniñ adı Bağçasaray qoyuldı. I Sahib Geray
devrinde Kezlevniñ limanı donatıldı, bunıñ içün Qırım Hanlığı öz deñiz portuna
saip oldı (Qırımnıñ diger deñiz yalısındaki şeerler osmanlılarnıñ elinde edi).

İstanbul memurları yapqan dubaralar sebebinden Osmanlı padişası onı tahttan
tüşürdi. Ondan soñ Çerkesiyada I Sahib Geraynı torunı Bülük Geray öldürdi. I
Sahib Geray Bağçasaraydaki Salaçıq dürbesinde kömüldi.



https://crh.wikipedia.org/wiki/Huang_Xianfan

Huang Xianfan (çince :黄現璠/黄现璠, pinyin:Huáng Xiànfán; 1899 noyabr 13 - 1982
yanvar 18) - Çinli tarihçı ve antropolog.

Huang Xianfan 1899 senesi Qusi şeerinde (şimdiki Guangxi), fuqare bir ailede
doğdı. İlk mektepke Quside başladı. Fusuide hususiy mektep olğan "Quli Mektep".
1920-de diplom aldı ve babası da muallimlik yapqan Qusi mektebine tayin oldı.
Qusi 1,5 sene muallimlik yasadı. 1922-de imtiannen Nanning Muallim Mektebine
kirdi ve 1926-de diplom aldı. 1926-da Pekin Muallim Universiteti Tarihiy
Coğrafiya Fakulteti Hititologiya bölügine kirdi ve 1935-te diplom aldı. 1935-te
Tokio Universiteti Tarihiy Fakultetine kirdi ve 1937-de diplom aldı.

1938 senesi Guangxi universitetiniñ şarqşınaslıq bölügine işke kirdi. 1941
senesinden repressiyağa oğramasına qadar Sun Yatsen universitetinde çalıştı.
1953 senesine qadar bu fakultte Çin ve Zhuang tarihından dersler berdi. Aynı
sene Guangxi Muallim Universiteti Tarihı Professorı içün çağırıldı (1954-1982).
1982 senesi yanvar 18 kününde Huang Xianfan Guangxi Guilin şeerinde vefat etti.



https://crh.wikipedia.org/wiki/Emir_No%C4%9Fay

Emir Noğay (? – 1299) - Altın Ordu devletiniñ 1267-1299 seneleri arasında
askeriyesiniñ başı olğan namlı emir.

Altın Ordu devletiniñ ilk musulman hanı olğan Berke han zamanında (1257-1266)
Noğay, qazanğan uruşları sebebinen ızlıca yükseldi. Berke handan soñ tahtqa
çıqqan Mengü Timur (1266-1280) zamanında Noğaynıñ tesiri arttı. Tuda Mengü
vaqtında (1280-1287) Altın Ordudaki iç qarışıqlıqlarda devletniñ idaresine saip
oldı. Lâkin babası han olmağanı içün Cengiz qaidelerine köre Han adını alamadı,
Emir olıp qaldı.

Emir Noğay qırq senege yaqın Altın Ordu devletiniñ idaresini qolunda tuttı.
İstegen vaqtında hanlarnı deñiştirdi. Tışqı memleketlerde Noğaynıñ Rusiyede çar
olğanı bile aytılğan edi. Doğrusı o Deşt-i Qıpçaqta tümen başı edi.

Musulman olmağan Hülagu Hannıñ İlhanlı Devletinen Kavkazda 1261-1263 arasında
yapqan muarebelerde muvafaqiyet qazandı. Memlük Devletinen İlhanlı Devletine
qarşı ittifaq qurdı. Balqanlarğa akim oldı. Bulğar çarı Gregor Terterni tahttan
endirip yerine Smileçni tayinledi. 1296-da Sırblarnıñ üstüne barıp, qıral
Stefannı itaatqa mecbur etti. Bizans imperatorına istegenlerini qabul ettirdi.

Qaraman beyliginen Selçuq Devleti arasındaki muarebede yeñilgen Selçuq sultanı
II İzzetin Keykavus ve oña qol tutqan 40 türkmen sülâlesini Dobrucağa
yerleşmesine qolaylıq kösterdi. Bularnıñ şeyhi olğan Sarı Saltuqnıñ tesiri
altında musulmanlıqnıñ Altın Ordu devletinde cayılması içün çoq oğraştı.
(Keykavusqa bağlılıqları sebebinen bu sülâleler Keykavus (Gagauz) adını alğan
edi. Noğaynıñ vefatından soñ, mınavlarnıñ üstündeki imaye qalqqan içün, bazıları
Anadoluğa keri qayttı, qalğanlar da zaman içinde hristian oldı.)

Emir Noğaynıñ tahtqa çıqarğanı Toqta han bir vaqıt soñra oña qarşı kelip, 1299
senesi Terek özeni qatındaki muarebede onı yeñdi. Noğay esir tüşti, başı kesilip
öldürildi.

Noğayğa bağlı qabileler, özlerine Noğay dep aytıp başladılar. Aşağı Edil ve Cem
(Emba) özenleri yalısındaki Noğaylar (Manğıtlar) mınavlar edi.



https://crh.wikipedia.org/wiki/E%C5%9Fref_%C5%9Eemi-zade

Eşref Şemi-zade 1908, iyün 21 Kezlev şeerinde halq ocası qorantasında doğdı.
Rüşdiye mektebini bitirgen soñ o Aqmescitke barıp, andaki Sovet fırqa mektebine
(rusça Совпартшкола) oqumağa kire. Soñ Kezlev civarındaki Atay köy şurasında
oquv evi müdiri olaraq çalışıp başladı.

1927 senesi Eşref Şemi-zade arap elifbesinden latin elifbesine keçüvni azırlav
komissiyasına kâtip olaraq tayinlendi. Bundan da ğayrı aynı seneden 1929
senesinece o, “Köz aydın” mecmuasınıñ muarriri olıp çalıştı.

1930 senesi Eşref Şemi-zade Moskvadaki kinematografiya institutınıñ
edebiy-stsenariy şübesine kire. 1932 senesi o Qırımğa qaytıp kele. Aqmescitte
Devlet neşriyatında bediiy edebiyat bölüginiñ müdiri olıp çalışa. Qırım
yazıcılar ittifaqını teşkilâtlandıruv işlerinde faal iştirak ete. 1935
senesinden 1937 senesine qadar Qırım yazıcılar ittifaqınıñ kâtibi olaraq çalışa.

1937 senesi Qırımda ve bütün memlekette belli alim, yazıcılarğa qarşı basqı
deviri üküm süre. Eşref Şemi-zade de duşmanlıq hışımına oğray. Ekinci Cihan
cenki arfesinde, 1941 senesi iyün 24-te Eşref Şemi-zadeni Aqmescit İçki İşler
Halq Komissarlığı (НКВД) zindanlarına taşlaylar. Soñra Sibirdeki İrkutsk şeerine
yollaylar. 1942 senesi onıñ cinaiy işinde bir türlü temel tapılmağanından,
icatkârnı azat eteler. Qırım alman basqıncılarınıñ qolunda olğanından sebep,
şair Orta Asiyadaki dostlarına ketmege mecbur ola. Anda cenk bitkence buluna,
çeşit işlerde çalışa. Özbek yazıcıları onı Ferğana vilâyet gazetasına mesül
kâtip olaraq tayin eteler.

1944 senesi Eşerf Şemi-zade, Qırımnıñ alman basqıncılarından azat etilgenini
eşitip, yolğa çıqa. O, mayıs 17 künü Qırımğa kelip, qorantasınen qavuşa. Sabası
ise bütün qırımtatar halqı ile Vatandan sürgün etile.

1948 senesi sevimli halq şairi Eşref Şemi-zadeni sovet akimiyeti ekinci defa
apishanege qapattı. Stalinniñ vefatından soñ siyasiy yımşaluvlar neticesinde
qurtulıp, Şemi-zade Özbekistanda Yangiyol şeerinde yaşağan qorantasınen qavuşa.
Soñra Taşkentte yerleşe. Anda Ğafur Ğulâm adına neşriyatta özbek klassik
edebiyatı bölüginde çalıştı, soñ o bölüginiñ müdiri ola.

Eşref Şemi-zade 1978 senesi mart 11-de Moskvada ağır hastalıqtan vefat etti.
Özüniñ vasiyeti yerine ketirelerek, qorantası ve dostlarınıñ ğayreti ile Qırımğa
ketirilip, İslâm Terek rayonında Eski Qırımğa yaqın Aqçora köyüniñ mezarlığında
defin etildi.

Eşref Şemi-zadeniñ birinci şiirleri 1923 senesi matbuatta basılıp başladı.
Şairniñ 1925-1930 seneleri yazılğan “Aqşam deñiz yalısında” (1925), “Yırlarım”
(1925), “Şaylı qız” (1927), “Arıqbaş eteginde” (1928), “Asret” (1930) kibi
şiirleri gençlikke bağışlana.

1933 senesi Eşref Şemi-zade birinci beşyıllıqnıñ qocaman inşaatı olğan meşur
“DneproGES” qurucılığına bağışlanğan “Dneprelstan” poemasını yaza. Poema şairge
nam ketirdi. Eser 1936 senesi rus tiline tercime etilip, “Qırımnıñ ebebiyat ve
sanatı” (Литература и искусство Крыма) mecmuasında basıldı.

Şair aynı zamanda tercime işinen oğraştı. Vilyam Şekspirniñ “On ekinci gece”
faciasını, Aleksandr Puşkinniñ, Mihail Lermontovnıñ, Nizamiyniñ ve digerlerniñ
eserlerini tercime etti.

Sürgünlik devirinde 1960 – 1970 seneleri edipniñ yaratıcılığı küçlü bir aqıntı
olaraq inkişaf etti. 1965 senesi onıñ “Qaval” adlı birinci şiirler cıyıntığı
çıqtı. “Toğan qaya” (1969), “Şiirler ve poemalar” (1978) adlı cıyıntıqlarına
kirgen şiiriy eserleri cenkten soñki qırımtatar şiiriyetinde yañı burulış
nümüneleri oldılar. Onıñ “Programmanı oquğanda”, “Çolpanğa doğru”, “Yol berme!”,
“Emeksever mağrur halqım” ve daa çoq şiirleri, bunıñ kibi de “Qırqlama” adını
alğan qırq dane sekizligi şairniñ yüreginden qaynap çıqqan inci daneleridir.
Şairniñ eñ belli eserlerinden biri “Közyaş divar” destanıdır. Bundan da ğayrı
“Ömür ve yaratıcılıq” (1974), “Halq hızmetinde” (1977) adlı maqaleler
cıyıntıqları basılıp çıqtı.



https://crh.wikipedia.org/wiki/Aleksandr_Garkavets

Aleksandr Nikolayeviç Garkavets (ukraince Олександр Миколайович Гаркавець,
rusça Александр Николаевич Гаркавец; 1947 s. d.) - Qazahistanda yaşağan ukrain
türkşınas ve til alimi.

Prof. Dr. Aleksandr Garkavets 1947 senesinde Ukrainanıñ Donetsk şeerinde doğdı.
Qıpçaq tilinen alâqalı tedqiqatlarnen oğraşa. Türkşınas, yazıcı, şair olğan
Garkavets, al-azırda Almatıda Deşt-i Qıpçaq adlı Avrasiya Tedqiqatları
Merkezinde çalışmalarını devam ete. Özü bu merkezniñ müdiri olıp em de
Qazahistan İlimler Akademiyası Tarih ve Qavmiyat (Etnologiya) İnstitutınen
Qazahistan Beşeri İlimler Universiteti ocası ve pek çoq mukâfat saibidir.

Aleksandr Garkavetsniñ ilmiy işleriniñ bazıları Qırımtatar, Qaray ve Urum
tilleri aqqındadır. Olardan eñ müimi büyük Urumca-Ukraince luğat. Bir qaç yıl
devamında Garkavets Qırım Müendislik ve Pedagogika Universitetinde Qırımtatar
tilinden ders bergen edi.



https://crh.wikipedia.org/wiki/Albat

Albat (ukraince Албат, Куйбишеве, rusça Албат, Куйбышево) – Bağçasaray rayonında
Belbek özeniniñ eki tarafında bulunğan bir qasabadır.

Albat köyü Belbek vadiysiniñ eñ dülber, eñ bereketli ve eñ qadimiy köylerinden
biridir. Yaz-qış gürlep aqıp turğan nomay suvlu Belbek, onıñnen yan-yanaşa
sozulıp, Boyka dağınıñ qırlarına tırmaşıp ketken Bağçasaray-Yalta yolu bu vadiy
ealisiniñ maddiy ve medeniy ayatına hızmet ete. Albatnı şimal-şarqiy taraftan
quçaqlap alğan aqçil-yeşil Kermençik qırları, onı sırttan esken hışımlı, suvuq
yellerden saqlay. Cenüp-ğarptan köterilip turğan Tutaş emen dağları yazda öz
serin yellerinen ohşay, qışta ise ğarptan esken suvuq ruzgârdan qorçalay. Bu
vadiyniñ, hususan, Albat köyüniñ bu şartlar üzre asıl olğan tabiiy yımşaq iklimi
köy hocalığı içün pek kelişiklidir.

Atiqiyat (arheologiya) qazıntıları ve diger tarihiy materiallar ve faktlarğa
esaslanıp söyleycek olsaq, Belbek vadiysiniñ köyleri, çoq eski zamanlardan
(10-15 biñ yıldan) berli insanlar yaşap kelgen yerlerdir. IX-XV asırlarda Albat
köyü, merkezi Doros (şimdiki Mangup) olğan ortodoks hristian yepiskoplığı,
Gotiya (Teodoro) prinsligine kire edi. Ealisi: tavr, kimmer, skit, sarmat, alan,
got, becenek, qıpçaq kibi yerlilerden ibaret bu prinslikte yunan dini ve
medeniyeti tesirinde qalğan prinsler üküm sürdiler.

1475 senesi Osmanlı Devletiniñ silâlı küçleri Qırım yalı boyu şeerlerini Ceneviz
tuccarlarından temizlegende silâlı uruşlarğa qarışqan küçük Gotiya prinsligi
tar-mar oldı. Sultan II Mehmed Fatih ve I Meñli Geray han arasındaki añlaşma
neticesinde Osmanlı silâlı küçleri Kefeden Aqyarğa qadar, yalı boyundaki bir
yolaqta yerleştiler. Qırımnıñ dağ rayonlarındaki köyler tamamile Hanlıqqa
qoşuldı. Bu dağ rayonlarındaki ealiniñ idaresini Han, Tat Ağası vezirligine
avale etti. Bu devirde Albat köyünde yaşağan 172 haneden ibaret musulman ve
hristian ealisi içün 3 cami, 1 kilse, 1 mektep, 2 çeşme ve köpür yaptırıldı.

Qırım Rusiyeniñ qoluna keçken soñ, Hanlıqnıñ diger ülkelerindeki kibi,
albatlılar da büyük tüşkünlikke oğaradılar. Albat köylüleriniñ dedelerine mensüp
olğan dağı-taşı, eñ bereketli topraqları rus seraskerleriniñ, yağmacılar ordusı
subaylarınıñ qoluna keçti. Potineoti, Kohendorfer, Svitsın kibi qaniçiciler
yerli halqqa, ayvanlarına otlaq bir yaqta tursun, ölüsini kömmege yer
qaldırmadılar. Faqat bir Svitsın — 254,4 desâtina topraqnı öz mülkü olaraq
resmiyleştirdi. Bu topraqlarda qırımtatar köylülerini ırğat çalıştırdı. Pek çoq
albatlılar bu aqaret ve horluqlarğa çıdamay icret etip başladılar. Bir
vaqıtlarda 1586 can yaşağan köyde, 1905 senesine kelgende episi olıp 227 can
qaldı.

Albatlılar evel-ezelden avcılıq etken, silâ tutmağa bilgen insanlardır. Bu köyde
arbiy sanat erkek kişi içün şan-şüret, dep bilingen. Birinci Cian cenkinde eki
yüzden ziyade albatlı iştirak etip, olardan 19 adam elâq oldı. 1917 senesi Noman
Çelebicihan ve Cafer Seydamet kibi milliy reberlerimizniñ teşebbüsinen cebeden
qaytıp milliy eskadron polkunı teşkil etkenlerniñ safında 27 atlı asker
albatlılar edi.

Halqımıznıñ 1917 senesi noyabrde çağırılğan Qurultayına albatlılar özleriniñ eki
vekilini yolladılar. 1918 senesi Qurultay atlı askerlerinen Aqyar deñizcileri
arasındaki çarpışmalardan soñ nefretlengen aydutlar Belbek boyu köylerine,
hususan, albatlılarğa pek qılındılar. Eskadron izleymiz dep evlerni tinte, ev
ayvanlarından ne körse alıp kete, qadın-qızlarımızğa qaşana ediler. Bu zulumğa
çıdamağan Albat-Otarçıq yaşları birleşip, nevbetnen köylerini bu basqıncılardan
qoçalay ediler. Albat köyü 1917-21 seneleri 4-5 kere qızıllar, beyazlar,
interventler arasında qoldan qolğa keçti. Episiniñ maqsadı talamaq edi. 1919
senesi Qırımdan çıqıp qaçmaqta olğan Almaniya askerleri Belbek boyu köylerinden,
olarnı Ades şeerine qadar alıp barmaq içün at-araba aldılar. Bu sıradan 17 eki
atlı araba Albattan ketti. Bu adamlar nemselerni Adeske qadar alıp bardılar.
Lâkin opar arabalarnı boşatıp adamparnı qaytarmadılar. Pek çoqları
at-arabalarını bıraqıp, yayav-calpı qaytmağa mecbur oldılar. Bir qısımı yolda
belgisiz yoq oldı.

Ekinci Cian cenkiniñ birinci kününden yüzlernen albatlılar Orduğa çağırıldı.
Cebede, cebe artında partizan otrâdları saflarında, gizli teşkilâtlarda
küreşerek, daa tam olmağan malümatlarğa köre, Albat köyü sakinlerinden 128 adam
elâk oldı. Albat köyünden A. Ametov, S. Yunusov, S. Cemilev, A. Halilov kibi
onlarnen devlet, maarif, cemaat erbapları, M. Qurtseitov, Ş. Amet, M.
Mustafayev; C. Qurtmollayev, Y. Teyfuq kibi yüzlernen cesür cenkçiler, cesür
deñizci, jurnalist, partizan, acayip şair ve nesirci Seyitümer Emin, cenkçi ve
körümli bala şairi Zeytulla Ğaniyev Albat köyünde doğup-ösken, oqup büyügen
vatanperverlerdir.



https://crh.wikipedia.org/wiki/Abdulla_L%C3%A2tif-zade

Abdulla Lâtif-zade 1890 senesinde Aqmescitte doğdı. Balalıqta öksüz qalğan şair,
dayısınıñ qatında yaşadı. Yerli rüştiyede oquğan şair daa soñra litseyniñ
yedinci sınıfına kirip tasiline devam etti. 1909 senesinde İstanbulda, üç sene
Ufada "Aliye" ("Ğaliya") medresesinde oqudı. 1905-1917 seneleri arasında Rusiye
ordusında edi. I Cian cenkine qatıldı. 1920 senelerge qadar şeer ve köylerde
muallimlik yasadı. Sovetler vaqtında Maarif Halq Komissarlığında çalıştı.
1928-1931 senelerinde Moskovada Güzel Sanatlar Akademiyasında oqudı. 1935-36
senelerinde Qırım Pedagogika İnstitutında dotsent olıp hızmet etti. 1938 senesi
milliyetçiliknen suçlanıp qurşunğa tizildi.

Lâtif-zadeniñ sipti şiirlerinden olğan "Hayal - Ömür" 1910 senesinde neşir
etildi. Şiirlerinde oca tabiatı ep is etilgen şairniñ "Ber!" ve "Qurtarıñız
ölümden!" kibi şiirleri 1921 senesinde yaşanğan açlıqnı añlattı. "Şairge"
(1923), "Ahır Zaman Quşu" (1923), "Aqınğa" (1923) şiirlerinde Qırım halqınıñ
üriyeti ve yañı ayatqa alışmaları kibi mevzularnı aydınlattı. 1920 seneleriniñ
ekinci yarısında Abdulla Lâtif-zade "Hayırsız Tüş" manzumesini yazdı. 1928
senesi "Yañı Saz" isimli şiir kitabını Aqmescitte latin ariflerinen neşir etti.
Lâtif-zadeniñ Qırımtatarlarnıñ edebiyat tarihınen alâqalı maqaleleri,
monografiyası müimdir.



https://crh.wikipedia.org/wiki/Yusuf_Bolat

Yusuf Bolat 1909 senesi Aluşta şeerinde, fuqare bir ailede doğdı. Köy mektebini
bitirgenden soñ, Yaltadaki ocalar mektebinde oqudı. Qırım Pedagogik İnstitutınıñ
Qırımtatar tili ve edebiyatı bölümini bitirgenden soñ, edebiyat saasında
çalıştı. 1939-1941 senelerinde “Sovet Edebiyatı” mecmuasınıñ muarriri oldı.

Yetenekli genç bestekârlar pyesaları içün muzıka yazdılar. “İşlegen Tişler”
pyesası içün Asan Refatov, “Toy Devam Ete” pyesası içün Yaya Şerfedinov, “Arzı
Qız” içün Yaya Şerfetdinov ile İlyas Bahşış muzıka yazdı.

Yusuf Bolat halq qaramanı Alim Aydamaq aqqında “Alim” romanını yazdı. II Cian
cenkinden soñ “Saf Yürekler”, “Anife”, “Sadakât” romanlarını yarattı. Yusuf
Bolatnıñ yaratıcılığında mizah eserleriniñ de ayrıca müim yeri bardır. Onıñ “Toy
Devam Ete” , “İşlegen Tişler”, “Dubaralı Toy” isimli komediyaları büyük
ustalıqnen yazılğandır. Yusuf Bolat, qısqa mizahiy ikâyeler mevzusında da usta
olğandır. Onıñ mizahiy ikâyeleri “Tabiatım Öyle” isimli kitabında toplanğan.

1986 senesi oktâbr 22 kününde Yusuf Bolat Özbekistannıñ Taşkent şeerinde vefat
etti.



https://crh.wikipedia.org/wiki/Samand_Siyabendov

Samand Aliyeviç Siyabendov (rusça Сиабандов, Саманд Алиевич, Kürdce:Semendê Elî
Siyabendov; 1909 s. noyabr 20, Qars oblasti, Rusiye İmperiyası — 1989 s. noyabr
14, Yerevan, Ermenistan ŞSC, Şuralar Sotsialistik Cumhuriyetler Birligi) —
Şuralar Birliginiñ Qaramanı, Kürd yazıcı ve ŞSCB Yuqarı Şurasınıñ deputatı.

Samand Siyabendov 1909 senesi noyabr 14-de Qars oblastiniñ Hesencan köyünde
dünyağa keldi. Leningrad Universiteti Şarq İlimleri İnstitutını bitirdi. 1931-de
Şuralar Birligi Kоmmunistik Fırqasına kirdi. 1946-da ŞSCB Yuqarı Şurasınıñ
deputatı oldı. Ekinci Cian cenki yıllarında Tula, Kaluga, Rusiye ŞFSC, Poloniya,
Şarqiy Prussiya bölgelerinde çoq sayıda şeer ve qasabaniñ faşist işğalcilerden
qurtarılmasında rol oynadı.

Faşistlerge qarşı , cebede köstergen örnek davranışları içün 1945 senesi martnıñ
24-de Yuqarı Şura Prezidiumı tarafından Siyabendovğa Şuralar Birligi Qaramanı
unvanı berildi ve “Altın Yıldız” taqdim etildi.(5980 №).



https://crh.wikipedia.org/wiki/Riza_Faz%C4%B1l

Riza Fazıl 1929 senesi mayıs 30-da Qarasuvbazar rayonınıñ Barın köyünde köy
ocasınıñ qorantasında dünyağa keldi. 1944 senesi sürgünlik vaqtında şimalge,
Rusiyeniñ Kostroma vilâyetiniñ Makaryev rayonına tüşti ve ösmürleyin dağda
çalıştı, sürgünlikniñ bütün ağırlıqlarını özüniñ başından keçirdi. 1955 senesi
Kostroma şeerinde ticaret oquv yurtunı, 1959 senesi ise Samarqand ticaret
institutınıñ iqtisadiyat fakultetini bitirdi. 1959-64 seneleri Qırgızistannıñ Oş
şeerinde ticaret sistemasında öz zenaatı boyunca çalıştı. 1965 senesi Taşkentke
köçti ve şu yıldan başlap, 1980 senesine qadar anda qırımtatar tilinde çıqqan
Lenin Bayrağı gazetasında terciman, edebiy hadim, edebiyat ve sanat bölüginiñ
müdiri vazifelerinde bulundı. 1980-1994 seneleri Yıldız mecmuasında başta
şiiriyet bölüginiñ müdiri olıp, 1987 senesinden ise derginiñ mesül kâtibi
vazifesinde çalıştı. 1992 senesi Yıldız mecmuası hadimlerinen beraber Qırımğa
köçip keldi.

1976 senesi Riza Fazıl müellifdeşlikte orta mekteplerde ana tili dersini keçken
Qırımtatar talebelerine IV-VII sınıflar içün “Tuvğan Edebiyat” dersligini
çıqara. 1977 senesi Qırımtatar qadınlarınıñ cenkte, partizanlıqta gizli
teşkilâtlarda faal iştirakine bağışlanğan “Analar Yaş Ekende” adlı oçerkler
cıyıntığını azırlap çıqara. 1979 senesi onıñ Sadıqlıq serlevalı oçerkler kitabı
basılıp çıqtı. 1982 senesi ise Rıza Fazılnıñ Moskvalı Lütfiye Sofunen beraber
Şuralar Birliginiñ eki defa qaramanı Amethan Sultannıñ ayatı aqqında yazğan
“Amethannıñ Yıldızı” adlı vesiqalı povesti neşir etildi.

1980-ci yıllarda Riza Fazıl eski devir qırımtatar şiiriyeti nümünelerini
araştıruv ve olarnı ögrenüvnen meşğul ola ve, neticede, 1988 senesi XVII asırda
yaşap icat etken Aşıq Ümerniñ birinci kere şiirler kitabını azırlap çıqarmağa
nail ola. 1990 senesi ise o, Aşıq Ümer eserleriniñ ekinci kitabını çıqara. Bunıñ
kibi Riza Fazıl Yıldız mecmuasınıñ saifelerinde oquyıcılarnı Mahmud Qırımlı,
Üsein Kefeviy, II Ğazı Geray,IV Mehmed Geray, I Meñli Geray ve diger qadimiy
devir şairleriniñ eserlerinen tanış etti. Aynı vaqıtta o qırımtatar edebiyatıniñ
tarihına ait materiallar toplap, yazıcı Safter Nagayevnen beraber “Qırımtatar
Edebiyatınıñ Tarihına Bir Nazar” serlevalı monografiyasıni yaza. Taşkentte
Yıldız mecmuasının 1988-1989 seneleri sanlarında basılğan bu eserde birinci kere
qırımtatar edebiyatınıñ ilki irmaqlarından başlap, yani XIII asırdan soñki
devirgece olıp keçken çoq asırlıq yolu qaplap alınğandır. Müelliflerniñ bu eseri
2001 senesi Aqmescitte oldıqça kenişletilgen alda “Qırımtatar Edebiyatınıñ
Tarihı” adınen 530 saifeli ayrı kitap olıp basılıp çıqtı.

Riza Fazılnıñ büyük işlerinden biri şu ki, o, Qırımtatar edebiyatı ve İslâm
tarihında birinci olıp, bütün dünya musulmanlarınıñ muqaddes kitabı olğan
Quran-ı Kerimni Qırımtatar tiline çevirip, onı 1991-1994 seneleri devamında
Yıldız mecmuasında derc ettirdi. 1998 senesi ise o, Quran-ı Kerimniñ şu
tercimesini ayrı kitap etip çıqarmağa nail oldı.



https://crh.wikipedia.org/wiki/Qazaqlar

Qazaqlar - XV asırnıñ ortalarından soñ, Ukrainada ve Rusiyeniñ cenüp-ğarbiy
betinde yaşağan, iç bir devlet idaresine bağlı olmadan üküm sürgen köçebe,
maceracı Slav tamırlı qavim. Rus qazaqları dep de aytıla. (İngliz tilinde
Cossacks; Ukrain tilinde козаки́ - kozakı; Rus tilinde каза́ки́ - kazaki; Leh
tilinde Kozacy) Qazaqlarnıñ, bugünki Qazahistanda yaşağan müslüman türkiy
qazahlarnen alâqaları yoq.(Qazaq, eski türk tilinde başına buyruq demek, "qazak
adam" bu manada qullanıla. Qazaqların adıda mınavdan türegen)

Moldaviyadan Hazar Deñizine qadar uzanğan keniş çöl bölgesiniñ künbatısında
Lehistan ve Rusiyeden qaçqan Hristian halqlar bar edi. Ükümdarlarnıñ buyruğını
tanımay ediler. Çöller devlet idaresinde yaşamaq istemegenlerniñ vatanı edi.
Qazaqlar ayatlarnıñ yağmanen sürdüre edi. Bu cenkâver qavim, Lev Tolstoynıñ
yazğan Qazaqlar, Nikolay Gogolniñ yazğan Taras Bulba, Puşkinniñ Pugaçev İsyanı
ve Kapitannıñ Qızı kibi roman ve ikâyelerge mevzu oldı.

Qırım Hanlığınıñ tarihında Qazaqlar müim bir yerge saip edi. O vaqıttaki Ukraina
topraqları Rusiye, Lehistan, Osmanlı Devleti ve Qırım Hanlığı arasında qalğan
bir keçiş bölgesi edi. Qazaqlar bu memleketlernen bazı dost bazı duşman olıp
yaşay edi. Olarnıñ eski bayraqlarında haçnen beraber olğan ay, yıldız timsalleri
Qazaqlanıñ musulman ve hristian idarelerniñ arasında sıqışıp qalğanını köstere.
1648 senesi Zaporog qazaqlarınıñ ordusı Toğay beyniñ 4 biñ qırımtatar ile
qoltutuvı neticesinde Sarı Suv (ukraince Жовті води) özeninde Lehlerni yeñdi.

Qazaqlar üç balaban toplulıqqa ayrığan edi. Zaporog Qazaqları Özü özeni
bosağalarınıñ cenübinde; Don Qazaqları Don özeni yalılarında; Terek Qazaqları
Terek özeni boylarında edi. Zaporog Qazaqları Lehistanğa, digerleri Rusiye
Çarına bağlı ediler. Bu Qazaq toplulıqlarınıñ eñ quvetlisi ve Qırım Hanlığı içün
telüke yaratqanı bir Ataman idaresinde olğan Zaporog Qazaqları edi. Zaporog
Qazaqları bugünki Ukrainalılarnıñ atalarıdır.

XVIII asır başlarından soñ bütüninen Rusiye idaresine kirgen Qazaqlar bu
devletke qarşı mustaqilligini bir vaqıt qorudı. Lâkin Çariçe II Yekaterina
1775-te Zaporog Qazaqlarınıñ mustaqilligini yoq etti. Qazaqlarnıñ
mustaqiliyetiniñ qollarından alınması bir çoq isyanğa sebep oldı, mınavlardan eñ
namlısı 1774-teki Yemelyan Pugaçev ayaqlanması edi. Qazaklar XX asırnıñ başında
bolşevik Qızıl Orduğa qarşı Beyaz Ordunıñ qatında uruştı.



https://crh.wikipedia.org/wiki/Mustafa_Edige_Q%C4%B1r%C4%B1mal

Mustafa Edige Qırımal (Şinkeviç) (1911 - 1980) — qırımtatar milliy areketiniñ
belli erbabı.

Mustafa Edige Şinkeviç 1911 senesinde Bağçasarayda dünyağa keldi. Lipka
Tatarlarından olğan babası Mustafa Şinkieviç 1911 senesinde Bağçasarayğa köçken
edi. İlk ve orta tasilini Yalta şeerine pek yaqın olğan (bugün Yaltanıñ bir
maallesi olğan) Qırımtatarlarnıñ yaşağan Dereköy köyünde yasadı. Lise tasilini
Yaltadaki Rus lisesinde bitirdi. Rus tilini pek aruv ögrendi. Yüksek tasiline
devam etmek içün Qırımnıñ merkezi Aqmescit şeerine ketti. Pedagogika Yüksek
İnstitutına yazıldı. 1923-den 1927 senesine qadar Qırımda sürgen milliy areket
teşkilâtı çalışmalarına qoşuldı. Areketke qatılğanlar aqqında başlatılğan taqip
ve tutuqlamalardan qurtulması içün Azerbaycanğa qaçtı. Daa soñra İranğa, o
yerden de 1932 senesinde İstanbulğa bardı.

Edige, İstanbulda Qırım Milliy Merkezi reisi Cafer Seydamet Qırımer ve diger
Qırım milliyetçilerinen tapıştı.

Bir vaqıt soñra, Lehistan Musulmanlarınıñ müftisi olğan ve Vilnüs şeerinde
yaşağan emcesi Yaqup Şinkeviçniñ qatına ketken Edige, 1934 senesinde Vilnüs
Universiteti Siyasiy İlimler Fakultetine qayd olıp bu yerden 1939-da mezuniyet
diplomını alğandır.

Aynı senelerde Türkiyeden Lehistanğa universitet tasili yapmağa ketken Qırımlı
yaşlarnen beraber Lehistan Tatarları arasında milliy faaliyetlerni sürdürgen
Edige, qurğanı milliy teşkilâtnıñ başına keçkendir. Bir yaqtan yaşlar arasında
çalışa ekende, öbür yaqta Lehçe mecmualarda ve Dobrucada neşir etilgen Emel
mecmuasında maqaleler yazğan edi. Er sene yaz tatili vaqtında, Lehistanda
tasilde tapılğan Qırımlı arqadaşlarınen beraber Dobrucağa kelip o yerdeki
çalışmalarğa da qoşulğandır.

1939 sentâbr ayında Lehistan Alman orduları tarafından zapt etilgende, apayı ve
emşerisi Murat Yaqupoğlunen beraber 1940 yanvar ayında Berlinge ketken, o yerden
de İstanbulğa keçip 1941 senesiniñ dekabr başına qadar bu yerde qaldı.

Almanlar Qırımnı zapt etken soñ, Qırım Milliy Merkezi, Mustafa Edige Qırımalnen
Müstecip Ülküsalnıñ Berlinge ketmelerine, o yerden de Almanlarnen añlaşıp
Qırımğa ketmelerine qarar berdi. Musatafa Edige Qırımal ve Müstecip Ülküsaldan
oluşqan eyet doquz ay sürgen bu çalışmalarda muvafaq olamadı. Müstecip Ülküsal
İstanbulğa qayttı. Edige, ömür arqadaşınen Berlinde qaldı. Daa soñra Berlinge
kelgen Halim Baliç ile Doktor Abdullah Soysal, Edige ile aynı yolda çalışmalarğa
devam ettiler. 1942 senesiniñ noyabr ayında Mustafa Edige Qırımal ile Halim
Baliç Qırımğa bir ay qalmaq izninen kettiler. Aqmescitte qurulğan Musulman
Komitetiniñ azalarınen körüşip keri qayttılar. Bir vaqıt soñra Halim Baliç de
İstanbulğa ketti. Abdullah Soysal, Mustafa Edige Qırımal ile Almaniyada qaldı.

II Cian cenkinden soñ, Avropağa sığınğan pek köp Qırımlınıñ lagerlerge
yerleştirilmeleri hususında Mustafa Edige Qırımalnıñ pek müim çalışmaları oldı.
Qırımal, Alamaniyanıñ Münster şeerinde universitetke devam etti ve felsefe
doktorı yasap, diplom aldı. Doktor tezi olaraq 1952 senesinde Der Nationale
Kampf der Krimtürken (Qırım Türkleriniñ Milly Mücadelesi) kitabını neşir etti.

AQŞ tarafından 1954 senesinde Münhende qurulğan Şuralar Birligini Araştırma ve
Ögrenme İnstitutı ve Paris Blokunda Qırım Milliy Merkezi temsilcisi sıfatınen
Qırımtatarlarnı ve davalarını müdafaa ve temsil etken Doktor Mustafa Edige
Qırımal, İnstitut tarafından neşir etilgen Türkçe "DERGİ" mecmuasınıñ
qapanğanına qadar mesul müdirligini yasadı. 1972 senesinde İnstitut qapanğanda
emekli oldı. Aynı vaqıtta Paris Blokunda Qırım Milliy Merkezi temsilciligi
vazifesine de devam etti.

1977 senesinde hastalanğan Doktor Mustafa Edige Qırımal 1980 senesi aprel 22
künü 69 yaşında vefat etti. 2007 senesi mayıs 18 künü, mezarı Avropa Qırımtatar
Medeniyet Merkezi tarafından Münhenden avuştırılıp, İstanbul üzerinden
Bağçasarayğa ketirildi. Qırımal Münhende sügünlikte vefatından tam 27 yıl soñra
öz vatanında Zıncırlı Medrese yanındaki bağçada İsmail Gasprinskiy ve Amet
Özenbaşlı mezarlarınıñ qatına kömüldi.



https://crh.wikipedia.org/wiki/Keri%C3%A7

Keriç (rusça Керчь, ukraince Керч) — şarqiy Qırımda Keriç boğazınıñ yalısında
bir şeer, iri sanayı, naqliyat, turizm ve yazlıq raatlanuv merkezi,
şeer-qaraman. Keriç — dünyanıñ eñ qadimiy şeerlerinden biridir. Şimdi Keriçte
çeşit türlü medeniyetler ve devirlerge ait olğan bir çoq tarih ve mimarcılıq
abidesi bar.

Milâttan evel VII asırnıñ soñunda Miletos adlı yunan şeerinden kelgenler şimdiki
Keriç yerinde Pantikapeyon (yunanca Pantikápaion, iran Panti Kapa sözlerinden
çıqtı, tercimesi — balıq yolu) şeerini qurğan ediler. Akropol şimdiki Mitridat
adlı olğan dağda bulunğan edi. Şeerniñ etrafında başqa qadimiy yunan şeerleriniñ
nekropollerinden farqlı olğan nekropol bulunğan edi. Pantikapeyon nekropoliniñ
terkibinde o zamanda yunanlar içün adetteki topraq qabirlerden ğayrı şeerden
çölge taba keçken yolnıñ boyunda bir sıra qurğan bar edi.

Şimdiki Keriç bulunğan toprağı atta milâttan evel XVII—XV asırlarda meskün eken,
bunı Mayak qasabasınıñ etrafında keçirilgen atiqiy qazılmalar tasdıqlay. Amma
Keriçniñ şeer olaraq tarihı qararnen 2600 yıldan evel başlandı, milâttan evel
VII asırda Bosporos Kimmerikos (Keriç boğazı) yalısında qadimiy yunan
müstemlekecileri arbiy federatsiya teşkil etken bir sıra mustaqil şeer-devletni
qurdılar. Şeerlerara ittifaqnıñ maqsadı — tamır halqqa (skitlerge) qarşılıq
yapuv edi.

I asırdan başlap ep Bosporos Devleti kibi Pantikapeyonğa de gotlar ücüm ettiler.

370 seneleri hunnular istilâsı vaqtında Pantikapeyon tamamen yoq oldı. Onıñ
keniş yerleri virane alına ketirilgen edi. Amma şeer turmaqta edi ve yaqın arada
canlanıp Şimaliy Qara deñiz yanınıñ iri alış-veriş ve esnaf merkezine çevirildi.

VI asırda şeer Bizans İmperiyasınıñ akimiyetinde bulundı. I Yustinian imperator
qararınen anda garnizon yollandı da qale qurulışı başlandı, qaleniñ adını
Bosporos qoydılar.

VIII asırda Qırım Hazar Qağanlığınıñ tesiri altına tüşti. Bospor adı Qarşa ya da
Çarşa adına deñiştirildi.

IX—X asırlarda Şimaliy Qara deñiz yanınıñ saipleri slavânlar oldılar. Tmutarakan
knâzığı qurulğanınen Korçev denilgen şeer Qadimiy Rusiyeniñ deñiz araba qapısı
edi. XIII asırda moğollar Qırımnı ve bu cümleden Korçevni fetih ettiler.

1318 senesi şeer Şimaliy Qara deñiz yanındaki ceneviz müstemlekeleriniñ
terkibine kirsetildi.

1475 senesi şeer Osmanlı Devletiniñ ükümine keçti. O arada Keriç berbat bir alğa
keldi ve Zaporog qazaqları tarafından bir qaç kere ücümge oğradı. XVIII asır
başında Azaq deñizinde Rusiye öz arbiy küçüni quvetlendirgenine cevap olaraq
оsmanlılar Keriç boğazı yalısında Yeñi Qaleni quralar.

Rus-оsmanlı cenkinden soñ 1774 senesindeki Küçük Kaynarca muqavelesine köre
Keriç ve Yeñi Qale Rusiye terkibine kirsetilgen edi.

1783 senesi Keriç Tavriya guberniyasınıñ terkibine kirsetildi. Şeerniñ ealisi
yunanlar, ruslar, ukrainler, italyanlar ve ermenilerden ibaret edi. 1821 senesi
Keriç ve Yeñi Qale hususiy memüriy birlemge — Keriç-Yeñi Qale şeerbaşlığına
ayırıldı. Bu aradan başlap şeer abadanlaşıp başlay.

II Cian cenki vaqtında Keriçte sovetnen alman orduları arasında bir çoq deşetli
uruş olıp keçti. 1941 senesi noyabr ayında şiddetli uruşlardan soñ almanlar
şeerni işğal ettiler. 1941 senesi dekabr 30 künü şeer birinci sefer azat etildi.
Sovet ordusı keri çekilgenden soñ askerlerniñ bir qısmı partizanlarnen beraber
Acı Muşqay taşparçalav quyularına kete.

XX asırnıñ ekinci qısmında Keriç iri gemi yapıcılığı ve maden tökmeciligi
merkezi olıp qaldı.

Şuralar Birligi dağılğanı ve bazar iqtisadiyatına köçkeninen gemi yapıcılığı ve
maden tökmeciligi saaları zayıflaştılar. Şeer sanayı merkezinden turizm ve
yazlıq raatlanuv merkezine çevirildi.

Qara ve Azaq deñizleriniñ yalılarında bulunma sayesinde yaz vaqtında Keriçke
sabıq ŞSCB memleketlerinden raatlanmaq içün bir çoq kişi kele.



https://crh.wikipedia.org/wiki/K%C4%B1r%C4%B1m_Tatar_%C5%9Eark%C4%B1lar%C4%B1

Kırım Tatar Halk Şarkıları (türkçeden Qırımtatar Halq Yırları) - Zsuzsa Kakuk
tarafından azırlanğan 1993 senesi Türkiyede neşir etilgen bir kitap.

Birinci Cian Cenki vaqtında (1914-1918) Avstirya-Macaristan İmperiyası
topraqlarında Rusiyeli esirler arasında tapılğan musulman askerler içün eki
lager qurulğan edi. Birinci lager Eger şeeri yaqınlarında edi. Mında
ekseriyetnen Qazan Tatarları, Mişerler bar edi. Ekinci lager Estergon şeeriniñ
tış maalesinde qurulğan edi. Bu lagerdeki esirlerniñ çoqusı Qırımdan ve
Kavkazdan kelgen askerler edi.

Belli Macar türkşınas İgnats Kunoş (Ignác Kúnos) cenk boyunca er yaz bu
lagerlerge barıp türkiy tillerde laf etken esirlerden zengin folklor materialı
toplağan. Kunoş qırımtatar halq yırlarını, manelerini, Estergon lagerinde
topladı. 1945 senesinde vefatından soñ apayı bularnı Macar İlimler Aqademiyasına
sattı.

Zuza Kakuk (Zsuzsa Kakuk) tarafından 1978 senesi bir arağa ketirilgen bu
cıyıntıq, 1993 senesi Türk Dil Kurumu tarafından neşir etildi.



https://crh.wikipedia.org/wiki/Hilari_Meri_Mentel

Hilari Meri Mentel (inglizce Hilary Mary Mantel) - belli ingliz yazıcı, roman ve
qısqa ikâyelerniñ müellifi, edebiy tenqitçi. 2009 senesi "Wolf Hall" adlı
romannıñ içün Buker mukâfatı aldı.

Hilari Meri Mentel 1952 senesi iyül 6 künü İngiltereniñ Derbişir vilâyetinde
Glossop şeerinde dünyağa keldi. Balalıqta Hedfild (inglizce Hadfield) fabrıqa
qasabasında yaşadı. İlk tasilini yerli katolik mektebinde aldı. Orta tasilini
"Harrytown convent" adlı katolik mektebinde aldı. 1970 senesi London İqtisadiyat
Mektebinde (inglizce London School of Economics) uquq ögrenip başladı, soñ o
Şeffild Universitetine (inglizce University of Sheffield) keçti. 1972 senesi
aqayğa çıqtı. 1973 senesi bakalavr derecesi alğan soñ geriatrik hastahaneniñ
içtimaiy işler bölüginde çalıştı. 1974 senesi "A Place of Greater Safety" adlı
roman yazıp başladı. 1977 senesi aqayınen Botsvanağa yürdi. 1985 senesi onıñ "Er
Bir Kün - Ananıñ Künüdir" ("Every Day is Mother's Day") adlı birinci roman
basılıp çıqtı. Yılından ögdeki romannıñ devamı "Vacant Possessıon" adlı roman
neşir etildi. 1989 senesi onıñ "Fludd" adlı romannıñ içün Vinifred Holtbi
hatırasınıñ mukâfatı aldı. 1993 senesi Fransız inqilâp erbaplarıniñ ayatları
aqqında yazğan "A Place of Greater Safety" adlı tarihiy roman "Sunday Express
Book of the Year" adlı mukâfat aldı. 1996 senesi "An Experiment in Love" adlı
romannıñ içün "Hawthornden Prize" aldı. 2003 senesi "Giving Up the Ghost" adlı
memuarlar neşir etildi. 2006 senesi Hilari Meri Mentel Britanya imperiâsiniñ
komandorı nasıp etti. 2009 senesi qıral VIII Genriniñ naziri olğan Tomas Kromvel
ayatı aqqında yazğan "Wolf Hall" adlı tarihiy roman neşir etildi.



https://crh.wikipedia.org/wiki/Faz%C4%B1l_Ametov

Fazıl Meñliamet oğlu Ametov (rusça Фазы́л Менлиаме́тович Аме́тов; 1917 s. dekabr
27 – 1984 s. fevral 15) — qırımtatarlarnıñ Vatanğa qaytuv oğrundaki milliy
areket iştirakçileriniñ biri, metsenat.

ŞSCB Yuqarı Şurası Prezidiumınıñ 1956 senesi çıqarğan "Ulu Vatan Cenki devrinde
sürgün etilgen ŞSCB grajdanları – qırımtatarlarnı, bulğarlar, türkler, kürdler,
hemşiller ve olarnıñ qoranta azalarını mahsus belgilengen yerlerge yerleştirüv
boyunca sıñırlavlarnı lâğu etüv aqqında"ki Qararı çıqqanınen qırımtatar
ziyalıları Cebbar Akimov, Bekir Osmanov, Mustafa Selimov, Seitümer Emin, Bekir
Ümerov, Yusuf Bolat, Şamil Alâdin yolbaşçılığında Qırımğa qaytuv ve aq-uquqlarnı
ğayrıdan tiklev oğrundaki Milliy areketniñ esasına temel taşı qoyğan ediler.
Fazıl Ametov da olar arasında degerli yer aldı. Lütfi Bekirov şöyle hatırlay:
"Men Fazıl ağanen ilk sefer 1958 senesi mayıs 1-de tanış oldım. O meni Qırımda
partizanlarnıñ Şarq birleşmesiniñ komissarı olğan Refat Mustafayevge
musafirlikke alıp bardı. Sofra başında oturğanımızda Qırımğa qaytuv halqımıznıñ
aq-uquqlarınıñ ğayrıdan tiklenüvi aqqında laf yürsetildi. Olarnıñ laflarından bu
problem endi birinci kere muzakere etilmegenini añladım".

Fazıl Ametov, Cebbar Akim, Şamil Alâdin, Yusuf Bolat (cenkten evelki yazıci ve
jurnalistler), on üç yıl devamında ana tilinde qonuşmaq, oqumaq ve yazmaq
uquqından marum olğan halq onı zaten ğayıp ete bilecegini añlap, milliy gazetni
meydanğa ketirüv meselesini aliy seviyede çezmek üzerinde çalışıp başladılar.
Niayet, 1957 senesi mayıs 1-de "Lenin bayrağı"nıñ birinci sanı dünya yüzüni
köre. Çoq yıl devamında gazetada "qırımtatar" degen sözni yazmaq qatiyen yasaq
etilgenine baqmadan, bu neşir 34 yıl devamında bütün qırımtatar halqı içün em
derslik, em mektep, em aliy oquv yurtu oldı. Aradan yigirmi yıl keçken soñ Fazıl
Ametov qırımtatar tilinde mecmuanı meydanğa ketirüv meselesini köterip başladı.
Çoqtan-çoq muracaatlar sayesinde başta almanah, soñra ise daimiy sürette neşir
etilgen mecmua olaraq "Yıldız" peyda oldı. Fazıl Ametov ise ömrüniñ soñuna qadar
gazeta ve mecmuanıñ sadıq ve işançlı yardımcısı oldı. Bu aqta onıñ "Lenin
bayrağı" gazetasınıñ mühbiri şeadetnamesi delâlet bermekte.

60-ncı senelerniñ soñlarında ve 70-nci senelerniñ başlarında aliy mertebeli
memurlar, devlet erbapları, Ulu Vatan Cenkiniñ iştirakçileri devletten adalet
tikleycegine ümütlerini coyıp, ğayet sıqı dairede toplanaraq, halqımız sürgün
etilgen bütün yerlerinde Qırımğa qaytuv oğrundaki areketni başlamaq qararına
keleler. Özbekistannıñ Bekabad şeerinde "Qızıl Qırım" gazetasınıñ sabıq muarriri
Cebbar Akimovnıñ evinde Fazıl Ametov ve Yusuf Bolat toplandılar. Lütfi Bekirov
da anda yaşay edi. Onı Cebbar Akimniñ evine çağırıp, qoluna mektüp tutturıp,
partizanlarnıñ Baş ştabınıñ qorqubilmez razvedkacısı Bekir Osmanovğa alıp
barmağa muracaat ettiler. Lütfi Bekirov Bekir ağanı arbiy gospitalde tapa.
Mektüpte qırımtatarca tek bir söz yazılğan edi: "Başlaymız!". Bekir ağa eñ sadıq
teşebbüsçilerni etrafına toplap, soñuna qadar areketke sadıq olacaqlarına ant
etmege mecbur etken. Er kes yemin etti. Fazıl Ametov itibarlı şahıslarnıñ ğayet
tar dairesiniñ keçirgen toplaşuvında yolbaşçı ya da yetekçilerni tayin etmemek
teklifinen çıqışta bulunğan. Onıñ bu teklifine er kes qol tuta ve arekette
yolbaşçılar olmaycağı, o umumhalq areketi olıp, sürgünlik yerlerinde yaşağan
bütün qırımtatarlarnı qavrap almaq kerekligi aqqında qarar qabul etile. Bundan
ğayrı, Fazıl ağa qırımtatarlar yaşağan bütün yerlerde eñ faal teşebbüsçilerni
saylap alaraq, olarnı Moskvağa yollap turmaqnı teklif etti. Delegatsiyalarnı
Moskvağa yollav, anda yerleştirüv ve aşnen teminlev, bazıda atta bütün
masraflarnı o öz üstüne ala edi. İlk delegatsiyanıñ 1964 senesi Moskvadaki işi
hususındaki esabatnı diñlegende, közleri yaş tolu edi. Fazıl Ametovnıñ
Özbekistandan Rusiyege köy hocalığı mahsulatlarını yetkizüvnen daimiy sürette
oğraşqanı sebebinden Orta Asiyanıñ er angi vilâyetine iç bir türlü manialarsız
barıp kelmek içün mahsus şeadetnamesi bar edi. İşte, bu oña memleketniñ çeşit
köşelerinde yaşağan areket iştirakçilerinen bağlanmaq imkânını bere edi.

Fazıl Ametov 1917 senesi dekabr 27-de Keriç civarındaki Aqtaş köyünde,
İstanbulda tasil alğan Meñlâmet efendi ve Vasfiye hanımnıñ qorantasında doğdı.
Babası Kefe şeerindeki Büyük caminiñ imamı olğan. Qızıl terror yıllarında
Meñlâmet efendi NKVDniñ apishanesinde vefat etti. Fazıl aileniñ üyken balası
edi. Köy mektebini, soñra Keriçteki istimalcılıq kooperatsiyası tehnikumını
muvafaqiyetnen bitirip, Moskvadaki Plehanov adına halq hocalığı aliy oquv
yurtunıñ (şimdi Plehanov adına Rusiye iqtisadiyat universiteti)
ticaret-iqtisadiyat fakultetine oqumağa kire. 1939 senesi onı Qırımnıñ Aqşeyh
rayonınıñ Rayon istimalcılıq cemiyetine reis olaraq tayin eteler. Aradan
olğanı-olacağı bir yıl keçken soñ ise Qırım MŞSCniñ Ticaret Halq komissariatınıñ
yetekçi vazifesine keçireler.

Ulu Vatan Cenki başlanğanda Fazıl Ametovnı Qubandaki kolhozlarnıñ birisiniñ
reisi olaraq tayin eteler. Soñra kene Qırımğa qaytarıp alıp, partizanlarnı
erzaqnen teminlemek avale eteler. 1944 senesi aprel 19-da Fazıl Ametovğa
Qarasuvbazar rayonında istimalcılıq kooperatsiyasını teşkilâtlandırmaq avalesi
berile. 1944 senesi mayıs 5-te Fazıl ağanı Moskvağa çağırtıp, Moskva vilâyet
istimalcılıq kooperatsiyasınıñ reis muavini vazifesine tayin eteler Fazıl ağa
qırımtatarlar sürgün etilgenlerini eşitken soñ bu aliy vazifesini red ete ve
tuvğanlarını qıdırmağa kete. Tek eki yıldan soñ açlıq ve azaplar çekkenlerinden
tamamınen taqatsızlanğan anasınen qız qardaşlarını Samarqand vilâyetindeki
Milütino qasabasında tapa. Fazıl Ametovnıñ aqlı, iş tecribesi, istimalcılıq
kooperatsiyasını teşkilâtlandıruvda olğan büyük iqtidarı Özbekistanda kerek
oldı. O tuvğanlarını Ferğana vilâyetindeki Quva qasabasına köçüre. Mında da 1947
senesi Zekkiye Şamilevanen tanış ola ve biri-birini sevgen yaşlar evlenip,
qoranta tizeler. Dört evlât östürip terbiyelediler. Puşkinniñ pek çoq eserlerini
ezberden ve tuvğan edebiyatımıznı pek yahşı bilgen Zekkiye hanım, ömür
arqadaşına da sadıq yardımcı ve mesleatçı olğan. Şunıñ içün de yazıcılar,
şairler Ametovlarnıñ evinde daima eñ aziz musafirler olğan. Fazıl Ametov o
zamanda icat etken bütün belli yazıcılar ve şairlernen tanış, Rasul Gamzatov ve
Çingiz Aytmatovnen büyük dost edi.



https://crh.wikipedia.org/wiki/Alim_Azamat_o%C4%9Flu

Alim Azamat oğlu (halq arasında Alim Aydamaq dep biline) 1816 senesinde
Qarasuvbazar civarında Köpürliköy köyünde doğdı. Fuqare bir köylü olğan Azamat
aqaynıñ balası eken. Makeme vesiqalarında anasınıñ adı Kerime dep yazıla.
Aqmescitte yaşağan Çernayeva 1939-da yazğan Pereval Tübünde adlı hatıratında,
Alimniñ bir de qız qardaşı olğanını, onı bir mırzanıñ qaçırğanını, mani olmaq
istegen Azamat aqaynı kötekletkenini, qısqa bir vaqıt soñra Azamat aqaynıñ
ölgenini yaza.

Makeme vesiqalarına köre ise Alim cinayetten apis etile. Başta Bender qalesine,
soñra Kişinovğa yiberile, 1848-de qaça. Bu vesiqalarğa köre Eski Qırım, Kefe,
Aqmescit, Kezlev taraflarında dolaşıp evlerge, yolcularğa basqın yapqanı yazıla.
Alimni tutmaq içün mırza ve pomeşçikler çoq oğraşa. Tutulğan soñ yahşı etip
köteklenip, Sibirge yiberile. Alimniñ bundan soñraki ayatı aqqında mâlümat
yoqtır. Lâkin halq ikâyelerine köre Alimnin kene qaçıp, Türkiyege ketkeni
aytıla.



https://crh.wikipedia.org/wiki/Afifi

Qartbabası, Deşt-i Qıpçaqtan kelip Qırımğa yerleşken Haq Muhammed Efendi, babası
Şeyh İbrahim Efendidir. İbrahim Efendi, Qırımdakı qarışıqlıqlar sebebinden
İstanbulğa kelip Küçük Ayasofya Zaviyesinde şeyhlik yasağan. Bu yerde Medaric ve
Mekâtib adlı eki kitap yazğan. 1593 senesinde Küçük Ayasofyadaki tekkesinde
vefat etken. Edirne Qapı tışında Mert Tekke yaqınına kömülgen.

Afifüddin Efendi, babası ölgende kiçkene olğanı içün özüne teklif etilgen tekke
şeyhligine razı olmadı. Tasil yasamaq istedi. Babasına ürmeti olğan Padişa III
Muradnıñ desteginen İstanbulda medresede oqudı. Özüni yetiştirdi. Seviye seviye
yükselip Sahn Medresesine müderris oldı. Selâmet Geray, Qırım hanı olğanda onı
müfti tayin etti. Qırım yalısındaki Mangup ve Sudaq mansıblarıñ Kefege qatıp
Afifüddin Efendige berdi. Afifi, Selâmet Geraynıñ vefatından soñ, acılıqqa
ketti. Qaytıp kelgen soñ Kefe yaqınında olğan Seyit Eli köyündeki tekkesinde
irşadğa devam etti. 1640 senesiñde bu yerde vefat etti. Oğlu Abdülaziz İzzi
Efendi de şair edi.



https://crh.wikipedia.org/wiki/%C5%9Eamil_Al%C3%A2din

Şamil Seyit oğlu Alâdin (1912 s. iyül 12 - 1996 s. mayıs 21) – belli qırımtatar
yazıcısıdır.

Şamil Alâdin 1912 senesiniñ iyül 12-de Yalta uyezdiniñ Mahuldür köyünde doğdı.
Bağçasarayda yedi yıllıq mektepni bitirdi. Anda Şamil o zamannıñ belli ocası
Yağya Bayburtlıdan ders ala, edebiyatqa sevgi ve aveslikni de oña şu ocası
aşlay. Ondan soñ o Aqmescitte pedagogika tehnikumını bitirdi, soñra
pedinstitutta oqudı.

Soñundan iri nesirci olıp yetişken Şamil Alâdin edebiyatqa 15 yaşında, yani 1927
senesi İsmail Gasprinskiyge bağışlağan ve “Yaş quvet”te basılğan “Tañ bülbüli”
şiirinen keldi. Tehnikumda oquğan Şamil Alâdin gazeta ve mecmualarda bir sıra
şiirler bastıra. Onıñ bu şiirleri 1932 senesi “Topraq küldi, kök küldi”
serlevasınen çıqqan birinci kitabına kirdiler. Bu kitapqa yaş müellifniñ 10-dan
ziyade şiiri kirgen olıp, o şiirler Şamil Alâdin ayatnıñ passiv bir közeticisi
degil de, onıñ faal tasvir etici ekenini, o gazeta ve mecmualarda oqup bilgen
şeyleri aqqında degil de, özü körgen, özünde eyecan doğurğan, özüni coşturğan
vaqialar aqqında yazğanını köstereler.

1932 senesiniñ soñunda Şamil Alâdin Qızıl Orduğa çağırıla, anda Qızıl kazak
atlılar polkunda hızmet ete. Soñra 1935 senesi o “Qızıl qazaqnıñ yırları” adlı
ekinci şiiriy kitabını çıqara. 9 şiirden ibaret bu kitap şairniñ yañı icadiy
araştıruvlar yolunda olğanını köstere. Bu araştıruvlar neticesinde müellif şunı
añladı ki, oña öz fikirlerini istegeni kibi tolu ve keniş sürette ifade etmek
içün nesirge baş urmaq kerek. Em öyle de yapa. Soñundan basılğan bir sıra nesir
eserleri onıñ bu fikriniñ doğrulığını tasdiqladılar. Edip 1937 senesi ŞSCB
yazıcıları birligine azalıqqa qabul oluna.

Ordu hızmetinden qaytıp kelgen soñ Şamil Alâdin aqiqiy eserler yazmaq içün çoq
şey bilmek, çoq ayat tecribesini elde etmek kerekligini añlap, komsomol
yollanmasınen Orta Asiyağa kete. Çırçıq qurucılığında ekskavatorcı olıp çalışa.
Birinci beşyıllıqnıñ bu iri qurucılığı, büyük işçi kollektivi, andaki
munasebetler, iş protsessindeki qıyınlıqlar yaş romantik yazıcı içün kerçekten
de ciddiy emek ve ayat mektebi ola. Bu vaqialar esasında o çoq yıllardan soñ,
sürgünlik devrinde “Eger sevseñ” romanını yazacaqtır.

Cenkten qaytıp kelgen Şamil Alâdin öz qorantasını Özbekistanda taptı. Mında o
biraz vaqıt yaş temaşıcılar teatriniñ direktorı vazifesinde çalıştı, soñra 1949
senesinden başlap çoq yıllar devamında Özbekistan yazıcıları birliginiñ
apparatında edebiy konsultant, mesül kâtip olıp çalıştı. 1965–1966 seneleri az
vaqıt “Lenin bayrağı” muarririniñ muavini oldı, soñ kene Yazıcılar birligine
işke keçti.

Ekinci cian cenkiniñ iştirakçisi Şamil Alâdin 1957 senesi Oktâbr inqilâbı ve
Vatandaşlar cenki vaqialarını aks ettirgen “Teselli” povestini yazdı. Aynı şu
devirde yazılğan “Çauş oğlu” povesti ise yazıcınıñ ayatiy ve icadiy diapazonı
daa ziyade kenişlegenini köstere. 1961 senesi “Eger sevseñ” romanı, 1969 senesi
“Ruzgârdan sallanğan fenerler” romanı derc olundı.

Şamil Alâdin qırımtatar halqınıñ demokrat şairi, 1913 senesi reaktsionerler
tarafından vahşiane öldürilgen Üsein Şamil Tohtarğazınıñ ayatına bağışlanğan
“İblisniñ ziyafetine davet” povestini yazdı. Müellif şairniñ ömürini qandırıcı
sürette ve aynı zamanda bediiy şekilde tasvir etti. 1979 senesi ayrı kitap olıp
çıqqan bu povest Şamil Alâdinniñ tarihiy-vesiqalı edebiyat janrında elde etken
daa bir müim icadiy muvafaqiyeti oldı.

Edip 1996 senesi mayıs 21-de, 84 yaşını toldurmadan vefat etti, Aqmescitniñ
Abdal mezarlığında defin etildi.



https://crh.wikipedia.org/wiki/Zl%C4%B1va_(y%C4%B1r)

"Злива" (qırımca: Sağanaq; muz. Dmitriy Şurov, sözl. Andriy Hlıvnük) – Andriy
Hlıvnük Camala ile icrasındaki Maydan facıalı vaqialarınıñ bir yıllığına
bagışlanğan yır.

2014 s. noyabrniñ 20 künü "Zlıva" yırı ilk sefer İ’net ağında peyda ola:
Yevromaydan saytında baş saifesinde başlanğıc levha dayın qullanıla.

"Zlıva"nıñ yazıluvı Kiyevdeki meşur "Z ranku do noçi" degen Oleksandr
Ponomarövniñ studiyasında olıp keçti. Em de, Andriy Hlıvnüknıñ aytqanına köre,
yırnıñ kerek derecesine ketirmek içün eki repetitsiya eterlik oldı.

Şay, yırnıñ böyle satırları mevcut: "Evelki dayın men endi olamam,//Tek birini
isteyim mayıstaki sağanaqlardan://Küçlü-küçlü yağıp yağmur alıp ketsin//Bayağı
bezdirgen bizim qış-qıyanetli avasını." (ukr. "Я навряд чи буду тим, ким я був
до//Одного прошу травневих злив://Най би дощ пішов і зиму змив//І зиму змив”).



https://crh.wikipedia.org/wiki/Yuriy_Osmanov

Yuriy Bekir oğlu Osmanov (1941 – 1993) - belli Qırımtatar Milliy Areketi
iştirakçisi, siyasetçi ve alim.

Yuri (Yusuf) Osmanov, 1941 senesinde Qırımnıñ Büyük Qaralez köyünde (şimdi
Bağçasaray rayonı) doğdı. Babası Bekir Osman 1911 senesi Büyük Özenbaşta doğğan
edi. Anası Mariya Luşinskaya Ziraat Müendisi edi. Babası II Cian Cenkinde
partizan areketine qoşulıp dağğa çıqtı. 1944-te Özbekistanğa sürgünge yiberildi.
Yuriy Osmanov anasınen beraber 1941 s. oktâbr ayında Azerbaycanğa köçken edi.
Babası olarnen Ferğanada tapıştı. 1948-de mektepke kirip 1958-de onı bitirdi.
Babası qırımtatar miliy areketiniñ faal iştirakçisi edi. Özü de 1956-da milliy
areketke qoşuldı. 1965-de Moskva Yüksek Tehnik Oquv Yurtunı, daa soñra Serpuhov
Energetik ve Fizik İnstitutını bitirdi. Çalışmaları neticesinde professor oldı.
İlk sefer 1968-de Moskvada tutuqlandı, 1970-ge qadar apiste qaldı. Daa soñra 4
arqadaşınen beraber Özbekistanda makeme etilip Buhara yanındaki Qızılçöl
apisanesine yiberildi. 1972-de azat olğan soñ Azerbaycanda Sumgait cam
fabrikasında müendis olıp çalıştı. Ferğana vadiysiniñ suvlama leyhasında vazife
yaptı. 1982-de yañıdan tutuqlanıp, Yaqutistanda temerküz lagerine yiberildi.
Makümiyetniñ bitmesine üç kün qalğanda, hususiy maküm statusında Blagoveşçenskte
(Rusiyeniñ Amur vilâyeti) apis etildi. 1987-de aqıl hastanesine yiberildi. Bu
sebepnen sürgündeki qırımtatar halqı büyük kütleviy numayışlar yapqan içün aynı
sene içinde azat etildi. 1989-da qırımtatar milliy areketi adına bir muracaat
vesiqası azırlap Şuralar Birliginiñ Yuqarı Şurasına (yani parlamentine) yiberdi.
Bu vesiqada qırımtatar halqınıñ aqları keri berilmesi ve bütün sürgün etilgen
halqlar aqqında beyanname bar edi. 1990-da Qırımtatarlar Vatanğa Qaytuv
Komitetiniñ reisi oldı. 1991-de bütün oğraşlarğa rağmen maruz qalınğan qattı
politikalarnıñ deñişmemesi, vatanğa qaytuvğa musaade etilmemesi ve aqlarnıñ keri
berilmemesi sebebinden, o künge qadar alğan bütün unvanlarını taşladı. 1993
senesinde Tavriya Ekologiya Universitetiniñ Şarqiyat bölügi müdiri oldı. Apayı
Ayşe fizik ocalığı yapa. Soñ olaraq Milliy Adalet Fırqası teşebbüsi bar edi.
1993 s. noyabr 6 künü Aqmescitte daa tam añlaşılamağan bir sebepten öldürilgen.



https://crh.wikipedia.org/wiki/Soul

Soul (inglizce soul – "can-gönül") – 1950-nci ss. AQŞnıñ afroamerikanlar
tarafından yaratılğan muzıkanı yönelişidir – eñ emotsional, eñ duyğulı, eñ
tesirli em teren manalı yönelişidir, çünki afroamerikanlarnıñ hulluq ve aqsızlıq
devriniñ aqqında soul bir canlı esletme dayın ola. Musaviy uquqlar oğrunda
küreşkende afroamerikanlarnıñ böyle "Black is beautiful" ("Qara olmaq o
acayiptir") şiari peyda oldı. Yaşlar içün soul milliy şuurını yükseltmek müim
vazifesini becerdi, demek mümkün. Qayd etmek kerek ki, soulğa eñ yaqın fank
yonelişi oladır, çünki şu eki yonelişlerniñ meydanğa kelüv sebebi birdir – o
afroamerikanlarnıñ uquqlar içün areket; asıl, 1960-nci yıllar ortasında soulnıñ
devamı fank özüne aldı.

Kimer muzıkaşinaslar deyler ki, "qara" adamlar dayın, soulnı kerek derecede
"beyaz"lar beceramay, "beyaz" insanlarğa o kelişmegenin, amma ket-kete
"blue-eyed soul" degen yöneliş te peyda olma başladı. Şay, ilk kere "kök-közlü
soul", eki "beyaz" amerikanlı Bill Medli ve Bobbi Hetfildten ibaret, "Righteous
Brother" vokal duet icrasında yañğırağan; 1964 seneden başlap olarnıñ audio
yazuvları zencilernin hit-paradlarda bütün-vaqıt yanğıra ediler; soñra "Young
Rascals", "Hall and Oates" ("Blueyed Soul Brothers"), "Delaney&Bonnie" ve
başqaları o "beyaz" soul yönelişni devam ettirdiler. Şimdi ise "kök-közlü soul"
ıstılası, qullanılmay, asıl, çünki çoqusi soul-hitler em "qara", em
"beyaz"larnen birlikte yazıla, şay, ket-kete teri tüsi köstergiç kibi bir
statusnı coygan.

Soulnıñ bazı hususiyetleri: bir nefeste ve bir metin ecasina (melizm) icra
etilgen, ve uzun ezgili fragmentlernen oyalanğan qudretli vokal, özgün bir vokal
passajlar. Soul afroamerikanlı kilseli yırlavdan vokal taqımı solist ile
dialognı özüne de has ettirgen. Soul riffleri baqır nefesli aletlernen unisonda
icra etileler.



https://crh.wikipedia.org/wiki/Sant%C4%B1r

Santır yalpaq trapetsiya şeklinde olıp, ayrı tahtaçıqlardan yapıştırılıp
yapılğan alettir (tsimbalnıñ bir soyu). Onıñ uzunlığı 750-800 mm, keñligi 370
mm, kenarlarınıñ qalınlığı ise 80-100 mm. Lâkin onıñ kölemi çeşit-çeşit ola
bile. Santırnıñ kenarında rezonator teşikleri ola - biri tögerek ve büyük,
qalğanları onıñ etrafında ufaq-ufaq ola. Bazılarında rezonator teşikleri em
ögünde, em yanaşalarında ola. Santırnıñ telleri gruppa-gruppa tarttırılıp, er
gruppada unison olaraq qurula. Tellerniñ sayısı 16-dan 22-24-kece. Qurulışı -
hromatik; umumiy davuş kölemi - üç oktavağa qadar. Santırnıñ ucları azğana
töpege qayırılıp azırlanğan mahsus tayaçıqlarnen çalalar. Sesni yımşatmaq içün
tayaçıqlarnıñ ucuna işlengen qoy terisinden parçaçıqlar sarıla. Çalğan vaqıtta
santır ya masa üstüne qoyula, ya da icracınıñ tizleri üstünde tura. Bu çalğı
aleti de yavaş-yavaş yoq olıp ketmekte.



https://crh.wikipedia.org/wiki/Refat_Appazov

1920 senesi sentâbr 8-de Aqmescitte dünyağa kelgen Refat Appazov ilk tasilini
Yalta şeerinde Qırımtatar mektebinde başladı, sekizinci sınıftan Rusça oqudı.
Oquvdan soñ 1939 senesi Moskvadaki N. Bauman adına Yüksek Tehnik oquv yurtuna
(sabıq Şuralar Birliginde eñ nufuzlı oquv yurtlarından biri) kire.

Oquvnı tamamlağan soñ Moskva civarında Kaliningrad (şimdi Korolöv) şeerindeki
ilmiy-tetqiqiy institutta çalışıp başlay, mında o ilki uzun menzilli raketler ve
ŞSCB raket-kâinat tehnikası umumiy proyekt müendisi, meşur Sergey Korolöv ile
tanıştı ve onıñ bivasta reberligi altında 20 yıl çalıştı. Refat Appazov tez
arada yetekçi proyekt müendisler sırasında yer alıp, Çolpan ve Merih
yoldaşlarına yollanılğan kâinat apparatları, Sovet-Amerika "Soyuz-Apollon",
"Energiya-Buran" raket-kâinat kompleksleriniñ proyektlerine qoşuldı.

Ömrüniñ esas qısmını ilimge, qapalı, gizli müessiselerde çalışuvğa bağışlağan
Refat Appazov tabiiy ki, milliy areketke açıqtan-açıq qoşulıp olamadı. 1987
senesi Qırımtatar milleti kütleviy sürette Vatanğa qaytıp başlağandan soñra
milliy areket saflarına qoşuldı. 1990 - 1991 senesi V. Dogujiyev reberligindeki
Qırımtatar halqınıñ problemlerinen oğraşqan devlet komissiyasınıñ azası oldı.
1991 senesi Aqmescitte olıp keçken Qırımtatar halqınıñ Qurultayında iştirak etti
ve Mecliske saylandı. 2008 senesinde vefat etti.



https://crh.wikipedia.org/wiki/Q%C4%B1r%C4%B1m%C3%A7aqlar

Qırımçaqlar (qırımçaqça къырымчахлар) - esasen Qırım topraqlarında yaşağan kiçik
halqtır. Bu halqnıñ Qırımda peyda oluvınıñ tarihı ve devri asırlar terenligine
dala. Bazı alimlerniñ fikrine köre, qırımçaqlar - 1492 s. Portugaliya ve
İspaniyadan quvulğan ve Qırımda yerleşken yeudilerdir. Başta olar Kefede
yerleşken, soñ ise Qırımnıñ başqa şeerlerine köçmege başlağanlar. Lâkin
qırımçaqlarnıñ Qırımda peyda olması aqqında böyle nazariye da bellidir.
Qırımçaqlar Qırımnıñ qadimiy ealisi esasında tahminen VI-VIII as.
şekillengendir. Qırımçaqlar yeudi dinini küte. Til ve turmuşı ise türkiy
halqlarnıñ tesirinde qalğan edi. Bundan ğayrı, qırımçaqlarnıñ inançlarında da
türkiy unsurlarını rastketirmek mümküm, meselâ diniy metinlerde, ibadetlerde
İlâhnıñ adı Teñri olaraq qullanıla edi.

Qırımçaqlarnıñ cemaatları Mangup, Çufut Qale ve Kezlevde buluna edi. Lâkin eñ
büyük cemaat Qarasuvbazarda Qarasuv özenniñ sol yalısında edi. Bu yer "Qırımçaq
tarafı" adlandırılğan edi. Bu topraqlarğa qırımçaqlar XV a. soñu - XVI a.
başında Kefe ve Eski Qırımdan köçken edi.

1989 s. berli qırımçaqlar Aqmescitte öz cemiyetini teşkil etip, til medeniyet ve
sanatını yanıdan tiklep oğrunda faaliyet köstereler.



https://crh.wikipedia.org/wiki/Osman_Asanov

Osman Asanov (1923 dekabr 24 - 2005 noyabr 24) - belli qırımtatar yırcı ve
оcadır.

Osman Asanov 1923 senesi dekabr 24-te Yalta civarındaki Küçükköyde doğdı.
Oğlançıq yaş ekende babası bağışlağan eski mandolinanı çalmağa ögrengen Osman
mektepke barğanda endi yahşı çalmağa bile edi.

Osman 1939 senesi doquzıncı sınıfnı bitirgen soñ, Aqmescitteki Çaykovskiy adına
muzıka oquv yurtuna oqumağa kire. Anda o Y. Boçarov, İ. Çernov kibi
professorlardan tasil aldı. Teessüf ki, apansızdan başlanğan cenk Osmannıñ arzu
– ümütlerini çil – parça etti. Oquv yurtu qapatıla ve o oquvnı Yalta pedagogika
oquv yurtunda devam ettire.

1944 senesi bütün qırımtatar halqı kibi olarnıñ qorantası da Özbekistanğa sürgün
etile. Olar Namangan vilâetiniñ Çust rayonına tüşeler.

1957 senesi Osman Asanov Taşkentte yañı teşkil olunğan qırımtatar oyun ve yır
ansambline (soñundan o “Qaytama” dep adlandırıldı) yırcı ve çalğıcı olaraq işke
davet olundı. O bu kollektivnen Qazahistan, Kavkaz, Rusiye boylap gastrollerde
bulundı.

1964 senesi aileviy sebepten Ferğanağa köçip ketti ve 25 yıl devamında andaki
muzıka mektebinde kemane ve muzıka nazariyesinden ders berdi.

Bugün de onıñ talebeleri Avstriya, Almaniya, Belçika, İsrail kibi memleketlerniñ
belli orkestrinde çalışalar.



https://crh.wikipedia.org/wiki/Nikolay_%C4%B0vanovi%C3%A7_%C4%B0lminskiy

Nikolay İvanoviç İlminskiy (rusça Николай Иванович Ильминский; 1822-1891) -
türkşınas ve missioner.

Qazan Ruhaniy Akademiyasında oqudı ve muallimlik yasadı. 1861-de mında
Türk-Tatar bölüginiñ profesorı, 1871-de Sankt Peterburg İlmiy Akademiyasınıñ
mühbir azası oldı. Tatarca ve Arapça bile edi.

İlminskiy, Rusiyeniñ, Rus olmağan halqlarğa tatbik etken zornen hristianlaştırma
yerine, yañı usullar içün oğraş berdi. Rusiye İmperiyasındaki türkiy halqlarınıñ
yazıları içün kiril elifbesini uydurmaq ve musulman balaları içün rus tilini ve
hristian dinini ögretken ocalar seminariyalarını açmaq işleriniñ başlanğıçında
bulunğan zatlardan birevi edi.

İsmail Gasprinskiyniñ "tilde birlik" çalışmalarına qarşı keldi. Türkiy tiller
aqqında teren tedqiqatlar yaptı. Er şiveni ayrı bir til yapmaq içün oğraş berdi.
Episine kiril elifbesinen ayrı-ayrı yazı tili, imlâ, edebiy til ketirmege
çalıştı. Er bir turkiy bölge içün özüniñ şive hususiyetlerine köre kiril
ariflerinen kitaplar neşir etilmesine iştirak etti. Bunıñnen, turkiy halqlar
arasındaki birlik çalışmalarına mani olacağını, er bir halqnıñ bir digeri ile
ancaq rus tilinde munasebet qura bilecegini tüşündi. Bu tüşüncesinde de
fazlasınen muaffaq oldı.



https://crh.wikipedia.org/wiki/Naciye_Ametova

Naciye Refat qızı Ametova (Useinova) (1959 d.) istidatlı icatkârlardan biridir.
O, esasen balalar içün yazğan ikâyeleri, masalları ve şiirlerinen bellidir.

Naciye Ametova 1959 senesi sürgünlikte yani Özbekistannıñ Sırdarya vilayetindeki
“Özbekistan” kolhozında Refat ve Zevriye Ametovlarnıñ çoq balalı qorantasında
dünyağa keldi. Onıñ eki aptesi, bir ağası ve eki oğlan qardaşı bar edi. Olarnıñ
epsi aliy tasilge saip ediler. Naciye hanım 1976 senesi Telman adına 19 sanlı
umumtasil mektepni bitirdi. 1977-1982 seneleri Nizamiy adına Taşkent Pedagogika
İnstitutınıñ Rus ve Qırımtatar tili fakultetlerinde oqudı. Bunıñnen beraber
“Lenin Bayrağı” gazetasınıñ muarriyetinde açılğan “Köy ve şeer gazetacılığı
universiteti” aqşamlıq kursunı bitirdi. İnstitutnı bitirgen soñ onı, çalışmaq
içün “Lenin Bayrağı” gazetasına yolladılar. Birinci senesi mektüpler bölüginde
esapçı soñra sanat ve sovet qurucılığı bölüklerinde mühbir olaraq çalıştı.

1989 senesi “Yıldız” mecmuasına keçirildi. O, 1992 senesine yani Qırımğa
köçürilgenge qadar anda üyken muarrir olıp çalıştı. 1995 senesi Qırımtatar
muzıkalı drama teatrinde Qırımtatar tilinde ders berdi. Bunıñnen beraber
Qırımtatar radiosı balalar içün eşittirüvler programmasında ikâyelerinen sıq-sıq
çıqışta bulundı. 1996 senesiniñ ekinci yarısında itibaren ise “Qırım” serbest
içtimaiy-siyasiy gazetasında sanat ve medeniyet bölüginde çalışa. Sanat,
medeniyet, maarif saasında edebiyatı aydınlatqan tercimeler yapmaqta, balalar
içün ikâye ve şiirler yazmaqta, 2004 senesinden berli “Çoqraq” balalar saifesini
çıqarmaqtadır.



https://crh.wikipedia.org/wiki/Mustafa_Abd%C3%BClcemil_Q%C4%B1r%C4%B1mo%C4%9Flu

Mustafa Abdülcemil oğlu Cemilev (Qırımoğlu) (1943 d.) — Qırımtatar Milliy
Areketiniñ belli erbabı, Qırımtatar Milliy Meclisiniñ reisi, evelde sovet aq
qоruyıcı, dissident.

Mustafa Cemilev 1943 senesi noyabr 13-de Qırım çölündeki Bozköy köyünde doğdı,
lâkin qorantası Sudaq regionınıñ Ay Serez köyü tamırlı. 1944 senesi Mayıs 18-de
cümle qırımtatar halqınen beraber Qırım'dan Özbek ŞSC'ne sürgün etildi.
Taşkentteki aviatsion zavodta tornacı olıp çalıştı.

1961 senesi Mustafa Cemilev qırımtatar dostlarınen birlikte Qırımtatar Gençleri
Birligi'ni meydanğa ketirdiler. 1969 senesi o “Şuralar Birliginde insan aqlarını
qоruyıcı teşebbüskâr gruppa” temelcilerinden biri oldı. Antisovet faaliyeti içün
sürgünlik ve apishanede episi olıp 15-ke yaqın yıl keçirdi.

1989 senesi Mustafa Cemilev ailesinen beraber Qırımğa Bağçasaray şeerine köçip
keldi. Bundan biraz evelce ğıyabiy sürette Qırımtatar Milliy Areketi Teşkilâtı
(QMAT) Merkeziy Şurasınıñ Reisi olıp tayin olundı. 1991 senesi iyün ayında uzun
bir müddetten soñ ilk defa Qırımtatar Halqınıñ Qurultayı toplandı. O zamanda da
bu teşkilâtnıñ prezidiumı — Qırımtatar Milliy Meclisi saylandı. Meclisniñ reisi
olaraq Mustafa Cemilev saylandı. O bugünge qadar bu vazifededir.

1990 seneleriniñ ortasında Mustafa Cemilev Ukraina Halq Areketi (Народний Рух
України) degen fırqanen yaqınlaştı. 1998 senesindeki parlament saylavlarında o
Ukraina Yuqarı radasınıñ halq deputatı olıp saylandı (UHA fırqa cedvelinde 9
nomerası). 2002 senesindeki Parlament saylavlarında Mustafa Cemilev “Bizim
Ukraina” blokunıñ saylav cedveliniñ 28 nomerası ile parlamentke kirdi. 2006
senesindeki parlament saylavlarında o kene “Bizim Ukraina” blokundan Ukraina
Yuqarı Radası'nıñ deputatı oldı (bu sefer saylav cedvelindeki 45 nomerası).



https://crh.wikipedia.org/wiki/I_Selim_Geray

I Selim Geray ya da Hacı Selim Geray (1631 — 1704) - yigirmi beşinci Qırım
hanıdır.

I Selim Geray, 1671-1678, 1684-1691, 1692-1699, 1702-1704 senelerinde dört sefer
Qırım tahtında üküm sürdi. Bahadır Geraynıñ balasıdır.

Babası ölgen vaqıtta çoq kiçkene olğanı içün Ablan qabilesi emirlerinden Mirzaş
Ağanıñ terbiyesine berildi. Soñra emcesi İslâm Geraynıñ imayesine kirdi, onıñ
vefatından soñ Adil Geray zamanında Qırımdan Yanbolunıñ Çölmek köyüne (bugünki
Bulğaristan) köçip bu yerge yerleşti. Selim Geray Adil Geraydan soñ 1671
senesinde sipti sefer tahtqa mindirildi. 1672-de Osmanlılarnıñ Lehistanğa qarşı
Qamaniçe seferine qoşuldı. Bu seferden soñ Podoliyanen Volın Osmanlı akimiyetine
kirdi. 1678-de Osmanlı Sadrazamı Merzifonlu Kara Mustafa Paşanen anlaşamağanı
sebebinen tahttan alındı. Yerine Murad Geray ketirildi.

1683 senesinde Osmanlılarnıñ Viyana bozğunı sebep kösterilip, Murad Geraynıñ
yerine II Hacı Geray ketirildi, lâkin Qırım asılzadeler istemegeni içün doquz ay
soñra tahttan alındı, yerine ekinci kere Selim Geray qaytarıldı. Bu vaqıt
Osmanlı Devletiniñ eñ qıyın vaqtı edi. Avstriya, Venedik, Lehistan ve Rusiyeniñ
teşkil etgen "Muqaddes İttifaq"ı devletleri Osmanlılarğa qarşı keniş bir cebede
cenkke kirişti. Lehistan, Eflâk ve Boğdannı zapt etmek içün teşebbüs etti, Selim
Geray han olarnı Seret özeninde yeñdi. Avstriyalılar Sofiya yaqınlarına qadar
keldi. Selim Geray Osmanlığa qol tutmaq içün yolğa çıqtı, lâkin Edirnege
yaqınlaşqanda Rus knâzı Vasiliy Golitsin komandanlığında 200 000 kişilik Rusiye
ordusını Qırımğa yaqlaşqan haberini aldı, aman keri qayttı. Rusiye 1687 ve
1689-da eki sefer Qırımğa kirmege teşebbüs etti, ekevindede yeñildi. Ekinci
keresinde Rusiye tap Or Qapığa qadar keldi. Or qalesinde Qırım askeri az edi.
Han, ağası Bahadır Geraynı qalege reis tayin etti. Qırım askerleri mudafaa
ğayesinen endekler qazdı. Rusiye askerleri açlıq ve suvsuzlıqqa oğradı. Evelce
Rus tabiyetine keçken Qalmuq ağa vastasınen barışıqlıq tilep keri qayttı. Lâkin
Selim Geray han olarnıñ arqasına tüşip Doquzlı Oba degen yerde yeñip sınırnıñ
tışına attı.

Selim Geray 1689 senesinde Osmanlı Devletinen Avstriya arasındaki cenklerge
çağırıldı. Selim Geray han, Özbek hannı Subhankulu Mehmedke bir elçi yiberdi.
Elçi, “Aliy Osman Padişasına dört yaqtan duşman zuur etkeniñ, memleketni
istilâğa oğratqanıñ, Osmanlı Padişasınıñ mınavlardan episine qarşı kelamağanıñ,
özüniñ vassallarınıñda isyan etkenini” aytqan soñ, “Osmanlı Padişasına mal ve
askernen imdat ve ianet etmek kerek olğanını” bildirdi. Selim Geray hannıñ Özbek
hanından tilegeni cenkke asker yibermesi degil, onıñ yoqluğında Qalmuqlarnıñ
Qırımğa kelmesine Özbek ordusınıñ mani olması edi. Lâkin bu vaqıtta Qalmuqlarnıñ
bulay bir areketi olmadı. Avstriya quvetleri Balqanlarğa saldırıp, Niş şeerini
zapt etkende, Osmanlı akimiyetinin Rumelide qalıp qalmaycağı bile aytılıp
başlağan edi. Balqanlardaki Hristian cemaatınıñ isyan etmesinen vaziyet pek
qıyınlaştı. Selim Geray han 30 000 askerlik ordusınen ücüm etti, Avstriyalılarnı
Kaçanik keçitinde yeñdi. Köprülü Fazıl Mustafa Paşa komandasındaki Osmanlı
ordusınen beraber Avstriyalılarnı keri qaytarıp, başta Niş soñra Belgradnı zapt
etti. Bu vaqıtta oğlu ve nureddini Azamet Geraynıñ ölgenini tuyıp pek üzüldi.
1691-de tahttan ferağat istep Edirnedeki çiftliginde qaldı. Bu yerden hacılıqqa
ketti. Yerine III Saadet Geray han ketirildi. Selim Geray hannıñ Osmanlı
Devletiniñ bu qıyın vaqtında üküm sürmesi, Osmanlılarnıñ Balqanlarda 200 sene
daa qalmasına sebep oldı.

III Saadet Geray altı ay tahtta qalğan soñ, asılzadeler istemegeni içün tahttan
alınıp yerine Safa Geray tayinlendi. Han, 1692 senesinde Osmanlı-Avstriya
cenkine çağırıldı. Hacı Ali Paşanıñ ordusına qoşulmaq içün yolğa çıqtı, lâkin
askerleri mırzalarnıñ ve zadekânlarnıñ qozğaması sebebinen keri qayttı. Safa
Geray bir seneden ziyade tahtta qalğan soñ, azletilip Rodos adasına sürgünlikke
yiberildi, yerine yañıdan I Selim Geray han tayinlendi. O vaqıtta Osmanlı
Devleti, Rusiye ve Avstriyanen cenkte edi. Hacı Selim Geray em Ruslarğa, em de
Avstriyalılarğa qarşı Osmanlılarğa qol tuttı. 1696 senesinde Rusiye
Osmanlılarnıñ qolunda olğan Azaq qalesine ücüm etti. Bu vaqıtta Rusiyeniñ
başında çar Deli Petro bar edi. Üç ay soñra Kefe beylerbeyi Murtaza Paşanen Hacı
Selim Geraynıñ oğlu qalğa Qaplan Geray, Azaq qalesini quşatmadan qurtardı.

1697-de Osmanlılar Avstriyalılarğa qarşı olğan cenkte yeñildi, barışıqlıq tilep
başladı. Avstriyalılarda Frenkistannen olğan añlaşmamazlıqları sebebinen razı
olmağa meyilli edi. Lâkin Rusiyenen Lehistan cenkni sürdürmek niyetinde ediler.
İngilizlernin arağa kirmesinen 1699-da Karlofça Uzlaşması imzalandı. Osmanlılar
em arbiy, em de siyasiy mağlübiyetke oğradı. Boğdan Avstriyağa, Ukraina
Lehistanğa, Azaq qalesi Rusiyege berildi. Bularğa dayanalmağan Hacı Selim Geray
Han tahttan ferağat istedi, Silivrideki çiftligine ketti, yerine üyken oğlu II
Devlet Geray han tayinlendi.

Hacı Selim Geray dörtünci hanlıq devrinde Qırımdaki qarışıqlıqlarnı tüzetti,
1704 senesiniñ iyül ayında vefat etti. Cenazesi Bağçasarayda Selim Geray han
camisine kömüldi.

Hacı Selim Geray, Qırım hanlarınıñ eñ körümlilerinden edi. O Osmanlılarğa
ürmetnen yaqlaşıp olarnen qoltutsa da, Qırımnıñ menfaatlarını ep eñ başta tuttı.
Hacı Selim Geray muzıka ve bestekârlıqnen de oğraştı, "Selim" taqmaq adınen
şiirler yazdı. Arapça ve Farça bile edi. Adına Orda qazanğan cenk sebebinen
Sabit Efendi tarafından "Zafername" yazıldı.



https://crh.wikipedia.org/wiki/I_Murad

I Murad, Murad Hüdavendigâr (оsmanlıca مراد اول‎ - Murâd-ı evvel, türkçe Birinci
Murat, Hüdavendigâr Murat; 1326 - 1389) - Osmanlı Devletiniñ üçünci padişası.
Babası Orhan Ğazi, anası Nilüfer Hatundır.

"Hükümdar", "bey" añlamına kelgen hüdavendigâr unvanı berilgendir. Tamğası
"Sultan Murad bin Orhan" dep istiflengendir. Bazı kitabelerde "Melikü'l-Adil İl
Ğazi es-Sultan Giyasü'd-Dünya ve'd-Din" sanıman añılğandır. Bazı menbalarğa
köre, bu Osmanlılarnıñ İlhanlılarğa olğan bağlılığının sonğa ergenini kösterir.
Böylece Sultan sanı ilk kere I Murat zamanında qullanılğandır. Ğarp menbalarında
"Amourad I" dep añılır.

Edirneni alıp Balqanlarğa keçkendir ve Balqanlarnı fetih etmege başlap Osmanlı
Devletiniñ sıñırlarını kenişletkendir. 40-ın üzerinde cenkni idare etkeni ve iç
yeñilmegeni çeşitli menbalarda aytılır. I Kosova Cenkinden soñ cenk meydanını
kezekende bir Sırb askeri olğan Miloş Obiliç tarafından ançerlip şeit
etilgendir.



https://crh.wikipedia.org/wiki/III_%C4%B0sl%C3%A2m_Geray

III İslâm Geray (arap urufatında: ۳اسلام كراى‎‎; 1604 – İyül 10. 1654) - Qırım
hanı. 1644 ile 1654 yılları arasında saltanat sürgen. I Selâmet Geraynıñ
oğludır.

Yaş olğanda Lehistan ile cenk devamında İslâm Geray esir tüşip Lehistanda 7 yıl
keçirdi. Azat olğan soñ Osmanlı Devletinde yerleşti. Bahadır Geray İslâm Geraynı
qalğa dep tayin etti, amma ölüminden soñ IV Mehmed Geray tahtqa kelgeninen İslâm
Geray kene Qırımdan ketti. Üç yıl soñra yani 1644 senesi Osmanlı sultanı, Sultan
İbrahim tarafından ağası IV Mehmed Geraynıñ yerine han ilân etilgen.

Rus, ukrain ve leh tarih menbalarında III İslâm Geray ukrain qazaqlığınıñ
Lehistanğa qarşı cenkinde iştirak etkeni içün bellidir. O, 1648 senesinden
itibaren Zaporog qazaqlarınıñ getmanı Bogdan Hmelnitskiy ile Lehistanğa qarşı
ittifaqqa ketken. Bu ittifaq Qırım Hanlığını küçlendirgendir. Birlikte 1649
senesi Zbaraj ve 1651 senesi Beresteçko muarebelerine qatılğanlardır. III İslâm
Geraynıñ zan etkenine köre, qazaqlarğa qol tutqanı Qırım Hanlığınıñ şimal
sıñırında Qırımnıñ dostu olğan yañı bir qazaq memleket meydanğa ketirmege yardım
etmek kerek edi. 1654 senesi Pereyaslav Barışı ile Lehistan ile sulh yapıp
Rusiyege qarşı birlik yaratqan.

III İslâm Geray 1654 senesi Bağçasarayda öldi ve Hansaray dürbesinde defin
etilgendir. O ölgen soñ IV Mehmed Geray yañıdan han oldı.



https://crh.wikipedia.org/wiki/Eminek

Eminek mırza - XV asırda Qırım Hanlığına temel qoyğan sülâlelerden Şırın
sülâlesiniñ reisi.

XV asırnıñ başlarında Altın Ordudaki taht qavğaları sebebinen bir talay boy -
sülâle Deşt-i Qıpçaqtan qaçıp Qırımğa sığına edi. Bu sülâleler zaman içinde
Qırımdaki ükümranlıqlarnıñ tayininde quvet qazandı. Bulardan Şırın, Arğın,
Qıpçaq, Barın sülâleleri eñ quvetlileri edi. Qırım sülâle meclisinde dört qaraçi
degen mınav sülâlelerniñ reisleriniñ olurı olmadan iç bir müim qarar alınamay
edi. Bularnıñ içinde eñ quvetlisi 1437 senesinde Qırımğa köçken Şırın sülâlesi
edi. Bu sülâleniñ reisi aynı vaqıtta sülâleler meclisinede reislik ete edi.

Cengiz Han tamırından kelgen I Hacı Geraynıñ hanlıq qurması Şırın sülâlesi
sayesinde oldı. Eminek mırza Qırımda eñ çoq lafı keçken adam edi. Hanlıqnıñ
qurulmasına temel qoyğan Şırın sülâlesinden olğanı içün o munasip körmegen iç
kimse tahtqa keçip olamay edi. Eminek mırza I Hacı Geray vaqtında ve onıñ
vefatından soñra balaları arasındaki taht qavğalarında müim tesiri bar edi. Nur
Devletke qarşı Meñli Gerayğa qol tuttı.

Eminek mırza, I Hacı Geray han yarlığında Qırım askeriyesiniñ başı dep körüne.
Özü Osmanlı padişası Fatih Sultan Mehmedge eki kere mektüp yazıp yiberdi.
Devirniñ eñ quvetli ükümranınen doğrudan muhatap ola bilmesi, Eminek Mırzanıñ
Qırımda tesirini köstermekte. Mınav mektüplerden ekincisinde Meñli Geraynı
Qırımğa yibermesini ve oña özüniñ sözünden çıqmamasını padişadan tenbilemesini
istey.



https://crh.wikipedia.org/wiki/Emel_mecmuas%C4%B1

“Emel” - Türkiyedeki Emel Qırım Türk Medeniyetini Tanıtma ve Araştırma Vaqfı
(Emel Kırım Türk Kültürünü Tanıtma ve Araştırma Vakfı) tarafından neşir etilgen
bir mecmuadır.

1929 senesi Romaniyanıñ Hacıoğlu Pazarcıq şeerinde Müstecib Ülküsalnen on dostu
Qırımtatar milliy davası içün bir mecmua çıqarmağa qarar berdiler. Özleri
arasında para toplap urufat aldılar. Mecmuanıñ ilk sanı Emel mecmuası adınen
1930 yanvar 1 künü neşir etildi. Mecmuanıñ saibi ve baş müellifi Müstecib
Ülküsal oldı. Emel mecmuası baştaki eki sene 15 künde bir kere neşir etilir. Daa
soñra ayda bir kere çıqtı. Qırım Qurultay ükümetiniñ tış işleri vekili Cafer
Seydamet Qırımer de mecmuada maqaleler yazdı. Bir zaman soñra Emel mecmuası
Qırımtatar milliy davasınıñ resmiy neşriyatı oldı. II Cian cenki başlağan soñ
Almanlar Romaniyağa kirdiler. Mecmuanı çıqarmaq qıyın oldı, 1940 senesi sentâbr
ayında 154 san neşir etilgen soñ neşriyatnı toqtattılar.

1960 senesinde Emel mecmuası Türkiyede yañıdan neşir etilmege başladı. 1998
senesine qadar 227 san neşir etildi. Emel mecmuası 1930 senesinden 1940 senesine
qadar, 1960 senesinden 1998 senesine qadar Qırımtatar milliy davasınıñ
diasporadaki en müim sesi olğan edi. Müstecib Ülküsal 1986 senesinde közleri
raatsızlanğanğa qadar Emel mecmuasıñ baş müellifligini yaptı.

Mecmua 2010 senesi İstanbulda üç ayda bir kere yañıdan neşir etilmege başladı.
Vaqıf adına saibi Zafer Karatay, yazı işleri müdiri olıp Saim Osman Karahan
çalışa.



https://crh.wikipedia.org/wiki/Edige_M%C4%B1rza

Edige mırza (1352 – 1419) – Altın Ordu devletini Toqtamış handan soñ (1391 –
1419) idare etken emir.

Edige mırza, Manğıt sülâlesiniñ reisi edi, Toqtamış hannıñ Timurnen
davalaşmasında Timurğa qol tuttı. Timurnıñ Altın Ordu devletine yapqan 1391-deki
bastıruvından evel, onıñ qatına qaçıp hızmetine kirdi. Timur Toqtamış hannen
esaplaşa ekende, o Qırımda Cenevizlerni yeñip Kefeni aldı. Timur, Terek
uruşından soñ 1395 senesi Altın Ordu devletine Toqtamışnıñ yerine Timur Qutluqnı
han tayinlegen soñ onıñ emiri oldı.

Timur Qutluqnıñ 1401 senesi vefatından soñra Şadibek han tayinlendi. 1408 senesi
Şadibeknen Edige mırza arasında olğan uruşta Şadibek yeñilip tahtnı taşlap
qaçtı. Yerine tahtqa Pulat Bekni mindirdi. Bu devirde Edige mırza devletniñ
idaresini tas-tamam qoluna aldı. Lâkin Cengiz sülâlesinden kelmegeni içün tıpqı
Emir Noğayday han degil de, emir olıp qaldı.

1399 senesinde devlet idaresini yañıdan almaq istegen Toqtamış han, Litvaniya,
Lehistan, Moskva Knâzlığı quvetlerinen beraber areketke kirişti, lâkin Edige
mırza 200 000 askerlik bu balaban ordunı Özü özeni boyunda qarşılap yeñdi.
Toqtamış Sibirdeki qıpçaq qabileleriniñ qatına qaçtı. Edige mırza onı 1405
senesi tapıp öldürdi. Lâkin Toqtamış hannıñ oğullarınen davaları bitmedi.

Timur 1405 senesi Çin seferinde ölgen soñ Edige mırza Harezmge kirdi, bu yerni
bir vaqıt Altın Ordu idaresinde tuttı. 1409 senesi Moskoviya, Litvaniyanen
cenkte ekende Moskvağa ücüm etti, olarnı bergige bağlap qayttı. 1412-de Toqtamış
hannıñ oğullarından Celâleddin, Litvaniya ve Moskoviyanen beraber Altın Orduğa
qarşı cenkke kirdi, lâkin kene Edige mırzağa yeñildi. Edige mırza 1416-da
Kiyevge ücüm etip yağmaladı.

Toqtamış hannıñ oğullarından Qadir Berdi 1419 senesi Edige mırzanı Cayıq özeni
yaqınlarında yeñip öldürdi. Onıñ sülâlesi daa soñ Noğay Orda adınen bir vaqıt
daa üküm sürdi. Hacı Tarhan Hanlığınıñ temeliniñ qoyulması ve Cengiz
sülâlesinden birevini han köterilmesi bularnıñ sayeside oldı. Bu sülâleden
Mansur Oğulları (Manğıtlar) ve bazı diger qabileler daa soñra Qırım Hanlığınıñ
tabiyetine kirdi.

Edige mırzanıñ cenklerde köstergen qaramanlıqları başta Noğay qabileleri ve
başqa türkiy milletlerde destanlarğa mevzu teşkil etti. Edige Destanı deñişik
variantlarda ağızdan ağızğa dolaşıp künümizge qadar keldi.



https://crh.wikipedia.org/wiki/Edem_Nalbandov

Edem Nalbandov, 1926 senesinde Qırımnıñ Qarasuvbazar şeerinde doğdı. Balalığı
Qarasuvbazarda keçken Edem Nalbandov cıyğan paralarınen özüne bir mandolin aldı.
Lâkin onıñ çalğıcı olğanına razı kelmegen babası mandolinni sındırdı. Bir vaqıt
soñra drama cemiyetine qoşuldı. Bu cemiyette keman çalmanı ögrendi. En soñunda
babası onıñ muzıka sevgisine razı oldı. Oña balalayka, keman ve mandolin aldı.
Edem Nalbandov ilk mektepnen beraber muzıka mektebiniñ keman sınıfında oqudı.

1945-de muzıka ocalığına başladı. 1948-de Yoşkar Ola şeerinde (Rusiyeniñ Çirmiş
Cumhuriyeti) filarmoniya hor çalğıcısı oldı. 1950-de muzıka mektebiniñ bestekâr
bölügine kirdi. 1956-da Tacikistanda Leninabad muzıka mektebniñ bitirip, aynı
mektepte oca oldı. 1957 de Taşkent Devlet Konservatoriyasına qabul etildi.
1962-de hor idareciligi bölümini tamamladı. Bir qaç sene Qaytarma Ansambliniñ
baş idarecisi oldı. Halq yırlarnıñ hor içün yañıdan işledi. Tañ Yıldızı, Ay
Nenni, Horan adlı halq yırları Özbekistan Radio Televizion horu tarafından
aytılıp plaqqa qayd etildi. Qırımtatar şairlerniñ doquz eserinden bestelengen
Bir Top Gül (1979), hor içün bestelengen yırlar Baht Yıldızı (1985), kene
qırımtatar şairlerniñ sözlerine bestelengen Sümbül Taşkentte yayınlandı.



https://crh.wikipedia.org/wiki/Behice_Boran

Behice Boran (1910-1987) - belli qırımtatar tamırlı Türkiyeli ilk qadın siyasiy
fırqa reisi.

Behice Boran, 1910 senesi mayıs 1-de Bursada doğdı. Qırımdan köçken ailesiniñ
üyken qız balası edi. Tasilini litseyni bitirgeşi İstanbulda yasadı. Burs
qazanıp AOŞniñ Miçigan Universitetinde içtimaiyat (sotsiologiya) tasili aldı.
Türkiyege 1939-da qaytqan Behice Boran orta mektepte İngliz tili dersleri berdi.
Daa soñra Ankara Universiteti Til Tarih Coğrafiya Fakultetine kirdi. Mında
dotsent olıp vazife yaptı, 1948-de siyasiy körüşleri sebebinen üniversitetten
çıqarıldı. 1946-da neşriyatçı Nevzat Hatkonen evlendi. 1950-de Türk Barış
Severler Cemiyetiniñ temelcileri içinde yer alğan Behice Boran mında temelci ve
reis vazifesini aldı. Koreya cenkine asker yibergen Adnan Menderes ükümetini
tenqit etken bir telgraf yibergeni içün gabatlanıp 15 ay apis cezası aldı.
1961-de qurulğan Türkiye işçi Fırqasına (Türkiye İşçi Partisi, TİP) 1962-de aza
oldı, 1965-de vekil olıp saylandı. 1970-de TİPniñ IV Qurultayında umumiy reis
oldı. 1971-de 15 yıl ceza aldı ve 1974 afusınen apisten çıqtı. 1975 senesi mayıs
1-de TİPni yañıdan qurdı. 1980 senesi sentâbr 12-den soñ Türkiyeden çıqtı ve
1987 senesi oktâbr 10-da Brükselde vefat etti.



https://crh.wikipedia.org/wiki/Ayder_Osman

Ayder Osman, 1938 senesinde Qırımnıñ Seyitler rayonında Beş Qurtqa köyünde
dünyağa keldi. Altı yaşında bütün qırımtatar halqınen beraber sürgünlikke
yiberildi. Özbekistannıñ Marğılan şeerindeki muallim mektebini bitirip
muallimlik yaptı. 1965 senesinde Taşkent Univetitetini Gazetacılıq bölüminden
diplom aldı. Lenin Bayrağı gazetasında bölüm müdirligi, Yıldız Mecmuasında baş
müelliflik ve mesül kâtiplik yaptı. Özbekistan Yazıcılar Cemiyeti prezidium
azası oldı.

1972 - Emcemden Selâm adlı kitabı neşir etildi. Daa soñra Tanış Közler (1975),
Yıllar ve Dostlar (1975), Tutuşuv (1989) ikâye kitapları neşir etildi. Bala
edebiyatı aqqında da yazılar yazğan Ayder Osmannıñ, Ösüv Basamaqları (1984) adlı
kitabında yazıcı ve şairler içün maqaleler bar.

Ayder Osmannıñ eserleri diger türkiy tillergede tercime etildi. Tercime saasında
da çalıştı, rus ve özbek tilinden pek çoq eserni qırımtatar tiline tercime
etkeni kibi, qırımtatar tilinden de rus ve özbek tiline tercimeler yaptı.



https://crh.wikipedia.org/wiki/Amdi_Alim

Amdi Ğaniyev 1908 senesi Kuybışev rayonındaki Adım Çoqraq köyünde doğdı. 1927
senesi edebiy eserler yaza başladı. Bir şair sıfatında yaratqan şiirleriniñ
ekserisi arbiy mevzuda edi. "Qaytırmız biz yeñiş yırını yırlap, qaytırmız biz
soñki ücümden..." dep yazdı şair. Qaytıp kelmedi. Vatan cenki qanlı uruşlarında
elâk oldı. Cenkten evel şair Azam Ametnen birlikte “Raport” adlı birinci şiirler
kitabı çıqtı. Amdi Alim - qardaş halqlar edebiyatını terenden bilgen ve olarnıñ
eñ yahşılarını açıq-aydın, sade ve dülber tilnen tercime etken şairimiz edi.
Şekspirniñ Qırımtatar Devlet teatrinde oynalğan “Otello” tragediyası, Lope de
Veganıñ “İspan papazı” komediyası, Nikolay Ostrovskiyniñ “Çelik nasıl
pişkinleşti” romanı, Şota Rustaveliniñ “Qaplan terisi kiygen pelvan” poeması ve
saireler Amdi Alim tarafından tercime etilgenleri alda, halqımıznıñ ana tilinde
sevip oquğan eserleri olıp qaldılar.



https://crh.wikipedia.org/wiki/Abdulla_Tuqay

Abdulla Muhammedarif oğlu Tuqay (tatarca Ğabdulla Möxämmätğärif ulı Tuqay,
Габдулла Мөхәммәтгариф улы Тукай; 1886 s. aprel 26 - 1913 s. aprel 13) - Tatar
halqınıñ büyük şairi, yazıcı, publitsist ve edebiy tenqitçi. Sıqça zemaneviy
Tatar edebiyatınıñ esasçısı olaraq añıla.

Abdulla Tuqay 1886 senesi aprel 26 künü Qazan guberniyasınıñ Quşlavıç köyünde
doğğan. Babası şu köyde mollalıq yapqan edi. Dört yaşında olğan Abdulla öksüz
qaldı. Ondan soñ balalığını Qırlay köyünde bir köylü qorantasında keçirdi. İlk
tasilini Qırlay mektebinde aldı. 1895 s. soñ Uralsk şeerinde (şimdi
Qazahistandaki Oral şeeri) aqrabalarınıñ yanında aile terbiyesi körip aynı
zamanda şeer medresesinde oquy edi. Anda Tatar halq edebiyatınıñ inceliklerinen
beraber, Arap, Fars, Rus, Başqurt, Türk kibi halqlarnıñ edebiyatlarını da
ögrendi.

Osmanlı Devletinden Rusiyege kelgen Türk ceditçisi Abdulveli onı Türkçe ve Frenk
edebiyatlarınen tanıştırdı. Tuqay daa soñra Abdulveli içün dünyanı tanımaq içün
közümni açqan kişi degen. Tuqay medresede oqup şiirler yazmağa başladı. 1905
senesiniñ başında sotsial-demokratlar organı olan "Uralets" gazetasına mürettip
olaraq kirdi. Şeerdeki inqilâbiy areketlerinde de iştirak etti. 1905 s.
inqilâbından soñ Uralskte Tatar tilinde çıqarılıp başlağan "Fiker" (Fikir),
"Äl-ğasr äl-cädit" (Yañı asır) gazetalarında, "Uqlar" (Oqlar) mecmuasında faal
olaraq çalıştı. Bu neşirlerniñ em mürettibi, em tüzetici, em jurnalistlerden
birisi, em de muarriri edi. "Cayıq"ta Tuqaynıñ şairligi ve yazıcılığı inkişaf
etti, şüreti bütün Rusiyege cayıldı. Tuqay 1907 senesi küzünde Qazanğa qayttı. O
zamanki edebiy-medeniy müitniñ merkezinde istidadı kemalına yetti. Bu devirde
Tuqay esasen "Yäşen" (Yaşın) ve "Yalt-yolt" (Tañ) icviy mecmualarında çalışa
edi. 1907-1912 seneleri arasında eñ namlı şiirlerini yazdı. Şiirlerniñ esas
mevzusı adiy halqnıñ yaşayışı edi.

1913 s. aprelniñ 15 künü Abdulla Tuqay tuberkulöz hastalığından 26 yaşında
olğanda vefat etti.



https://crh.wikipedia.org/wiki/A%C5%9F%C4%B1q_%C3%9Cmer

Aşıq Ümer (1621 - 1707) – Qırım Hanlığı zamanında icat etken, efsaneleşken
şahsiyet saibi bir şairdir.

Aşıq Ümerniñ ayatı, kişiligi ve eserlerine dair çoq farqlı fikir ve tahminler
bardır. Şairniñ ayatı ve yaratıcılığı aqqında qırımtatar edebiyatında 1969
senesi “Lenin bayrağı” gazetasında birinci olıp keniş malümat bergen Eşref
Şemi-zadeniñ yazğanına köre, Aşıq Ümer 1621 senesi Qırımda Kezlev şeerinde
Abdulla Kence oğlu namında bir kürkçü esnaf ailesinde dünyağa kele. Bunı şair:

Ana-babasınıñ birden-bir oğlu olğan Ümer pek erke öse. Maalle mektebine barğan
soñ, aqranları arasında özüniñ şohluğı ve oynaqlığınen ayırılıp tura. Aşıq Ümer
meşur Kezlev Cuma cami medresesinde o devirniñ namlı şairlerinden Kefeviy Seit
Abdülkerim Şerifiy kibi edebiyat ocasından ders ala. Özü de acayip şiirler
toqumağa başlay. Sevimli ocası vefat etken soñ Ümer medreseni taşlay ve özü
yazğan şiirlerine maqamlar uydurıp, saz çalaraq qavehanelerde aşıq türküleri
aytıp adamlarnı eglendire. Sesi güzel, istidatlı yaş keday “Aşıq Ümer” adınen
añlatıp başlay ve onıñ bu adı ve namı az vaqıtta uzaqlarğa tarqay.

Soñra o Qırımdan çıqıp qomşu diyarlarğa kete ve ömürniñ ekseriy qısmını ğurbet
illerde – Anadoluda, Rumelinde, Dağıstanda, Azerbaycanda, İranda, Suriyede
keçire. Böylelikle, Aşıq Ümerniñ namı, şan-şüreti ve onıñ icadı qırımtatar
milliy şiiriyeti çerçivesinden çıqıp, Yaqın Şarq memleketlerinden ve hususan
Türkiyede ğayet büyük ürmet ve rağbet qazana. Atta türkler onı öz şairi olaraq
tanıylar.

Aşıq Ümer özüniñ daimiy sırdaşı – sazını alıp köy-köyden yüre, yırlay, avam
halqnı eglendire, şiirlerinde öz duyğularını, adiy halqnıñ fikirlerini, olarnıñ
arzu-hayallarını ifade ete. Türkiyede fars poeziyasınıñ eñ ziyade tesiri olğan
devirde yaşap icat eter eken, Aşıq Ümer Şarq nazmiyetiniñ aman-aman bütün
janrlarında icat ete. Onıñ yaratıcılığında ğazeller ve destanlar, qoşmalar ve
semailer, murabbalar, muammesler ve müseddesler, müstezadlar ve müfridatlar,
tekerlemeler ve şiirler, muammalar, beyitler ve diger janrlarğa ait eserler bar.

Bütün ömrüni şiir ve muzıka yaratıcılığınen keçirgen Aşıq Ümer, iç evlenmey ve
bütün ayatını bekârlıqta keçire. Ömürniñ soñunda o, doğğan şeeri Kezlevge qaytıp
kele ve 1707 senesi seksen altı yaşında bu yerde vefat ete. Aşıq Ümerniñ
eserleri 96 şiirden ibaret ayrı kitapçıq şeklinde Qırımda birinci kere 1894
senesi Bağçasarayda basılıp çıqtı. 1968 senesi “Lenin bayrağı” gazetasında Eşref
Şemi-zadeniñ Aşıq Ümer aqqında maqalesi ve onıñ bazı eserleri basıldı. 1988
senesi Riza Fazıl Taşkentte şairniñ “Aşıq Ümer. Şiirler, ğazeller” adlı kitapnı,
1990 senesi ise “Aşıq Ümer. Aşıqnıñ yırları” adlı ekinci kitabını bastırıp
çıqardı.



https://crh.wikipedia.org/wiki/%C4%B0smail_Otar

İsmail Otar 1911-de Bursada dünyağa keldi. Babası Ali Otar 1880-de Bağçasaray
civarında Otarköyde doğğan edi. Anası Emine Otar Bağçasaraylı olğan ve 1880-de
Aqmescitke köçken Mustafanıñ qızı olıp 1890-da Aqmescitte dünyağa kelgen edi.

İsmail Otar Qırım Milliy Davasınıñ muaceretteki eñ müim adamlarından birevi edi.
Qırım Milliy Davasında yetişmesinde Cafer Seydamet Qırımerniñ tesiri oldı.

Emel ve Qırım mecmualarında pek çoq maqalesi çıqqan Otar, Bekir Sıdqiy
Çoban-zade aqqında bir kitap yazdı. "Çarlıq Akimiyetinde Qırım Faciası" (Dr.
Amet Özenbaşlı) ve "Tevarih-i Tatar Han" (Kefeli İbraim Efendi) kibi qıymetli
eserlerni Türk tiline tercime etti.

Şübesiz, şiirleri arasında Çibörek isimli eseri halq tarafından eñ çoq
begenilgen ve meşurdır. "Emel Türk Kültürünü Araştırma ve Tanıma Vakfı"nıñ da
temelci azası olğan İsmail Otar ilerlegen yaşına rağmen ğayretle eser bermege
devam ete ve tırışıvnıñ sürdüre ekende 2005 senesinde vefat etti. Arqasında
qırımtatarlarnen alâqalı çoq keniş bir arhiv taşladı.



https://crh.wikipedia.org/wiki/%C4%B0lyas_Bora%C4%9Fanskiy

İlyas Mırza Borağanskiy 1852 senesinde Bağçasarayda dünyağa keldi. Medrese
tasilini tamamlağandan soñ İstanbulğa ketti. 1866-1874 seneleri arasında mında
hattatlığını sağlamlap usta oldı. Şarqiy ve musulman tilleri hattalığınıñ eñ
qıyın hususlarını aruv etip bilgeni içün, Sankt Peterburgğa çağırıldı. Lâkin
mında hattalıq işiniñ alâqa körmemesi neticesinde para sıqıntısı çekti.

1893 senesinde XIV asırda yaşağan İslâm alimi Tebriziniñ Mişkat ül-Mesabih adlı
hadis kitabını basmaq içün Sankt Peterburg tsenzura eyyetinden uzun oğraşlardan
soñra musaade aldı. Bu kitaptan 1000 adet bastı. Bir vaqıt soñra özüniñ
matbaasını açtı. Bu matbaa İsmail Gasprinskiy matbaasından soñra ekinci, Sankt
Peterburgda ise birinci qırımtatar matbaası edi. Borağanskiy bu matbaada pek çoq
kitap bastı. Bulardan eñ müimleri, Bed ül-Emaliy, Mişkât, Tecvid, Osman
Aqçoqraqlınıñ Nenkecan Hanım Türbesi , İvan Krılovnıñ masalları, Gri Boyun
(Seraya Şeyka), V. D. Smirnovnıñ Parçalar ve Özetlernen Osmanlı Edebiyatınıñ
Örnek Eserleri (Образцовые произведения османской литературы в извлечениях и
отрывках), A. İ. Samoyloviçnin İmparator Babürnüñ Şiirleri (Собрание
стихотворений императора Бабура), Qazah şairi Abay Qunanbaynıñ şiirleri, Qazan
Tatar ziyalısı Qayyum Nasıriyniñ Şarq masalları edi.

1898 senesinde Borağanskiy Türk tili ocası vazifesinen Sankt Peterburg
universitetine tayin edildi. Bu vazifede on sene qaldı. 1920 senesinde
Borağanskiy matbaa işini qurmaq içün Sterlitamak şeerine (şimdi Rusiyeniñ
Başqurtistan cumhuriyeti) ketti. Bundan soñrası onıñ aqqında bir malümat yoqtır,
vefatınıñ tam yeri ve vaqtı belli degil.



https://crh.wikipedia.org/wiki/%C3%9Csein_K%C3%BCrk%C3%A7i

Üsein Osman oğlu Kürkçi (1905 - 1996) - belli qırımtatar yazıcısı ve
tilşınasıdır. Qırımtatar halqınıñ XX asırda icat etken ziyalılar arasında Üsein
Kürkçi ayrı yerde tura. O, Qırımtatar edebiy tiliniñ imlâ qaidelerini, sarf
esaslarını yazğan, imlâ, ıstılalar ve frazeologiya luğatlarını tertip etken, rus
ve çetel klassik edebiyatından tercimeler yapqan, özü de acayip ikâyeler yazğan
münevverlerden biridir.

Üsein Kürkçi 1905 senesi yanvarnıñ 23-ünde Bağçasaray şeerinde Arslan Ağa
maallesinde kürkçüler esnafınıñ usta başı Osman molla Sali oğlu Kürkçiniñ
qorantasında doğa. Başlanğıç tasilini maallelerindeki mektepte Yaqub
Şakir-Alide, soñra zemstvo mektebinde ve 1918 senesi Bağçasarayda açılğan İsmail
Gasprinskiy adına Darü'l-Mualliminde Yağya Bayburtlı, İbraim Meinov, Üsein
Badaninskiy, İbraim İlmiy, Şeyh Vehbi kibi belli ocalarnen tanış ola.

Qırımtatarlarnıñ o zamandaki medeniy ayatı qaynağan Bağçasarayda yaş Üsein
halqınıñ pek çoq ileri adamlarını köre ve tanıy edi. Şu cümleden İsmail
Gasprinskiyni de defalarca toylarda körgen edi. Onıñ aytqanlarına köre, İsmail
Gasprinskiy çağırılğan toy azbarına kirgende, çalğıcılar onıñ (İsmail beyniñ)
sevgen avası – "Aqsaq Timurnıñ marşı"nı icra ete, toynıñ cemaatı ise onı ayaqqa
turıp qarşılay eken.

1922 senesi Aqmescitte Rus nümüne orta mektebiniñ soñki sınfında oquğan soñ,
Baquğa kete, anda Azerbaycan pedagogika institutınıñ tarih-edebiyat fakultetine
kire, belli alimler: şarqşınas, akademik V. Bartoldnıñ, professorlardan İ.
İkmetniñ, Bekir Çoban-zadeniñ, G. Gubaydulinniñ öglerinde tasil köre. Bu
yıllarda rus ve çetel klassik edebiyatından bir sıra tercimeler yapa. İnstitutnı
bitirip Qırımğa qayta, bir qaç yıl Qırımtatar mekteplerinde, "Oquv işleri"
usulcılıq ve içtimaiy-edebiy gazetasınıñ edebiyat bölüginde çalışa, soñra Qırım
pedagogika institutınıñ til ve edebiyat fakultetiniñ aspiranturasında oquy.

1934 senesi, aspiranturanı bitirgen soñ, "Qırımtatar tili sarfınıñ esasları"
mevzusında dissertatsiya qorçala ve Qırım pedagogika institutında dotsent
vazifesinde, aynı zamanda Aleksandr Puşkin adına til ve edebiyat ilmiy tetqiqat
institutında ilmiy hadimi olıp çalışa. Bunıñnen beraber bu yıllarda Qırımtatar
tiliniñ birinci imlâ luğatını (1936 senesi), terminologik luğatlarnı tertip etüv
(latin elifbesi esasında), derslikler yazuv ile meşğul oldı, Bütünqırım ilmiy
til konferentsiyasında (1934 senesi) "Edebiy tilimizniñ sarfiy esasları
hususında" mevzuda maruzanen çıqışta bulundı.

Amma 1937 senesi Üsein Kürkçiniñ semereli icadiy faaliyeti birden üzüldi. Pek
çoq ileri adamlarnı kibi, İçki İşler Halq Komissalığı (НКВД) onı 5810-11 madde
mücibi qabaatlanğandan, sekiz yıllıq apis cezasına mahküm ete. Doquz buçuq yılı
lagerde keçe. Soñra azat etile, Ferğana vilâetinin Marğılan şeerindeki
doğmuşlarını kelip tapa. Mında yaşağan eki buçuq yılı içinde Qırım pedagogika
institutınıñ himiya-ayatiyat fakultetini bitirgen ocapçe Emine Asanovanen
evlene. Yañı ayat başladım degende, 1949 senesi martta ekinci kere Devlet
Telükelsizligi Komiteti (КГБ) tarafından qapatıla. Bu sefer Krasnoyarsk
ülkesindeki Dolgiy Most köyüne ebediy sürgünlikke mahküm etile. Özü sürgün
etilgen soñ, ömür arqadaşı Emine apte çoqtan-çoq manialarnı yeñip, hasta
anasınen beraber Krasnoyarsk ülkesine Üsein beyge kelip qavuşmağa nail ola. Bu
sürgünlikteki ayatta Üsein Kürkçiniñ bir oğlu Server ve bir qızı Dilâra doğalar.
Mında o qorantasınen beraber 1955 senesi sentâbr ayına qadar sürgünlikte ekinci
kere buluna. 1957 yenesi reabilitatsiya etile. Böyleliknen, qırımtatar edebiy
tiliniñ büyük mütehassısı Üsein Kürkçiniñ eñ mahsuldar çalışacaq yılları, yani
on yedi yılı bastırıqlarda ve lagerlerde keçti.

Yetmişinci yıllarda Üsein Kürkçi qırımtatar tiliniñ imlâ qaidelerini ve
frazeologiya luğatını tertip etkeni aqqında Lenin Bayrağı gazetası
muarririyetiniñ haberi bar edi. İmlâ meselelerini mıtlaqa acele surette çezmek
kerek edi. Çünki o vaqıtta gazetada ve Yıldız mecmuasında aynı sözler
çeşit-çeşit yazıla edi. Em de imlâ meseleleri çezilmegeni luğatlarnı tertip etüv
işini de çanalata edi. Şunıñ içün 1982 senesi Lenin Bayrağı gazetasınıñ o
vaqıttaki muarriri Timur Dağcınıñ teşebbüsinen muarririyetinde edebiy tilnen
bağlı olğan alimler – Üsein Kürkçi, Memet Ümerov, Ayder Memetov, Seyitmemet
Mujdabayev em de yazıcılar ve jurnalistlerniñ işitirakinen toplaşuv keçirilgen
edi. Toplaşuvda cümleden Üsein Kürkçige "İmlâ qaideleri"ni derc etmek içün
azırlamaq; filologiya ilimleri namzetleri Memet Ümerovğa, Ayder Memetovğa.
Seyitmemet Mujdabayevge ve yazıcı Çerkez Alige Üsein Kürkçiniñ "Qırımtatar
tiliniñ frazeologizmler luğatı"na taqrizler yazmaq avale etilgen edi. Bu luğatnı
İsmail Gasprinskiy adına Cumhuriyet qırımtatar kitaphanesiniñ müdiri Ayder
Emirov 1998 senesi Marğılanğa barıp Üsein Kürkçiniñ kiyevinden alıp kelgen edi.
Lâkin o alâ daa neşir etilmeyip, kitaphaneniñ arhivinde yata.

Belli qırımtatar yazıcıları Şamil Alâdin, Eşref Şemi-zade ve digerleri Üsein
Kürkçini pek ürmet ete, onıñnen mektüpleşe ve edebiy til, yazğan eserleri
hususında aqıl tanışa ediler.

Sekseninci-doqsanıncı yıllarda Üsein ağa çoq facialarnı başından keçirdi: ömür
arqadaşı Emine apte Marğılanda, doğmuş qardaşı İsmail Kürkçi Moskvada vefat
ettiler, 1983 senesi oğlu Server Qırımda Tarhan Qut yalısındaki qayalarda
alpinistik meşğuliyetinde elâk oldı (Voinka köyünde defin etildi), qızı Dilâra
Marğılanda vefat etti.

Ş. Asanovnıñ maqalesi, Kalgay mecmuası, Aprel – Mayıs – İyün 2005, Sayı: 36,
Saife 14 - 16



https://crh.wikipedia.org/wiki/Z%C4%B1nc%C4%B1rl%C4%B1_medrese

Beş asır evelsi Salaçıq I Meñli Geray tarafından “ilim maabit”ini qurmaq içün
saylanğan edi – şimdi de Zıncırlı medreseni alicenap evlâtlar aynı böyle
adlandıralar.

Talebeler (sohtalar), tek başlanğıç tasili alğan (Qurannı oqumağa ve yazmağa
bilgen) alçaq kursqa qabul oluna ediler. Başqa Qırım ya da Kavkaz medreselerni
“Alibiya” kursundan bitirgen talebeler yüksek kursqa alına ediler ve arap
tilinden mütehassıslar ola ediler. Arap tilinden ğayrı, sohtalar Qurannı ve
Peyğamberimiz Muhammed (aleyhisselâm)nıñ sünnetini, osmanlı tilini, hattatnı,
riyaziyatnı, söz ustalıqnı, mantıqnı, adliyecilikni, ahlâq aqqında ilimni ve
şiir destelemekni, musulman felsefesini ve estetikanı ögrene ediler. 1867 senesi
buña daa rus tilini qoştılar. Ondan ğayrı, sohtalar ustalıq sınıflarnı ziyaret
ete ediler. Dersler er kün 7 saat devamında alıp barıla edi.

Er yıl iyün ayında keçirilme imtianlar ötkerile edi, olardan soñ talebeler
evlerine qayta ediler. Tatil oktâbr ayınace devam ete edi. Ramazan ayında da
zıncırlılar oqumay ediler. Ondan ğayrı, er cuma künü olar evge bara ediler. Er
yıl medresede 60-70 talebe oquy edi. Yaşları 11 ve yüksekçe. Olar 4-5 adam olıp
odalarda yaşay ediler. Er odada baş talebe sayıla edi, o tertip olmaqnı ve kence
arqadaşlarını baqa edi. Sohtalar medreseniñ paralarından baqıla ediler.
Ocalarğa, yazıcığa da aylıqlar bu aqçalardan ayırıla edi. Tamir işleri alıp
barıla edi. Zıncırlınıñ temellini qoydurğan I Meñli Geraynıñ mezarını da
paralardan baqa ediler. 1890 senesi medreseniñ kitaphanesinde 800 ziyade kitap
ve arap, fars, türk ve rus tillerinde elyazmalar bar edi.

Medreseniñ kârını tükânlar, evler, topraqlar ketire ediler. Bunıñ episini çeşit
vaqıtlarda adamlar medresege bağışladı. Kerçek, II Yekaterina (45 rub. 60 kap.)
ve III Aleksandr (5000 rub. binalarnıñ tamir işleri içün) qaldıra ediler.

1917 senesi Zıncırlı medreseniñ esasında İsmail Gasprinskiy adına Dar
ül-Muallimin degen pedagogik institutı açıldı. Oña Yaqub Kemal reberlik ete edi.
Oquv ceryanı 8 yıl devam ete edi. Bundan da ğayrı Milliy bediy tehnikum (Üner
Sanai) açıldı. Çoq yıllar devamında onıñ yolbaşçısı Abdurefi Abiyev edi.
İnstitutta çoq diqqat din meselesine ayırıla edi. İmamlarnı azırlamaq içün
institut esasında 2 yıllıq kurslar açıldı. Er daim olğanı kibi, yataqhanede
bedava 50 kişi talebeler yaşay ediler.

1920-nci yıllarnıñ başlarında Zıncırlı medreseni ve Han camini qapattırıldı.
Olar Qırım MŞSCniñ mimarlıq-arheologiya cedveline alınğan.

Bugün Zıncırlı medrese Bağçasaray Devlet Tarihiy-Medeniy Qoruğına ait bir
abidedir. Medreseniñ binalarında tamir işleri yapıla.

Zıncırlı medrese, han dürbesi, İsmail Gasprinskiyniñ qurdurğan milliy mektep
binası (şimdi Qırım Müftiligine ait) ve hanlıqqa ait diger binalar ile müim bir
inşaat kompleksidir. Sovet idaresi devrinde çoq zararğa oğratılğan Zıncırlı
medrese ve han dürbesi 2007-2009 seneleri Türkiye Cumhuriyetiniñ TİKA agentligi
tarafından tamir işleri yapılğan. Qırım hanlarınen beraber, Qırım halqınıñ
milliy liderleri İsmail Gasprinskiy, sürgünde ölgenden soñ Bağçasarayğa
mezarları ketirilgen Amet Özenbaşlı ve Mustafa Edige Qırımal naaşları defin
etilgen meydanı bugün qırımtatarlar tarafından bir milliy qabristanına
çevirildi. TİKA tarafından tamir etilgen Hacı Geray dürbesi de Türkiye
Cumhuriyeti devlet naziri Faruk Çelik ile Türkiye Büyük Millet Meclisi Reis
yardımcısı Meral Akşener de iştirak etken bir merasim ile 2009 senesi mayıs 18
künü ziyaretke açıldı.



https://crh.wikipedia.org/wiki/Yevgen_Sverst%C3%BCk

Yevgen Oleksandrovıç Sverstük (ukraince Євген Олександрович Сверстюк, 1928 s.
dekabr 13, Siltse qas., Volın, Lehistan – 2014 s. 1 dekabr, Kiyev, Ukraina) –
ukrainalı yazıcı, şair, terciman, edebiyatşınas, felsefeci, cemaat erbabı.

Onıñ balalığı, gençligi Ekinci Cian cenkiniñ yıllarına rast keldi. Közleriniñ
ögünde qısqa vaqıtta akimiyet denişe bere edi – leh akimiyeti şuralar
akimiyetine, soñra alman akimiyetine, daa soñra kene de şuralar akimiyetine.
Vaat etkenlerine baqmadan, o akimiyetlerden birisi ukrainlerge ne azatlıq, ne de
tınçlıq ketireler. Öz toprağını qorçalamaq içün, olar qoluna silâ alalar.
Böyleliknen, Sverstük azatlıq içün küreşine kirişe.

1952 senesi Lviv universitetiniñ filologiya fakultetini birire. Poltava
pedagogik institutında, ukrain edebiyatından ders berip, ocalıq yapa. "Vitçizna"
degen mecmuanıñ müdiri ola. Siyasiy sebeplerden onı bir qaç kere işten
çıqaralar.

1972 senesi 14 yanvar künü onı tevqif eteler. Bir yıldan kendi esseler ve
çıqışlar yapqan içün "Antisovet teşviqat ve propaganda" maddesine köre maksimal
müddetine mahküm ola – 7 yıl qattı intizamlı lagerge em de 5 yıllıq sürgünlikke.
Müddetini Perm lagerlerinde keçirdi, em anda da çeşit-türlü protest aktsiyalarda
iştirak etti.

ABŞda Azat Ukrain İlimler Akademiyasınıñ aqiqiy azası oldı. 1995 senesi T.
Şevçenko adına Devlet mukâfatınıñ laureatı, Azatlıq nişanınıñ saibi.

2014 s. dekabr 4 künü Kieyvde Yevgen Sverstüknen sağlıqlaşma binlernen adamlar
keldiler. Olarnıñ arasında Ukraina Prezidenti Petro Poroşenko, baş naziri
Arseniy Yatsenük, 2005-2010 seneleri Ukraina Prezidenti Viktor Üşçenko, "Perşogo
grudnya" Teşebbüsli taqımınıñ istirakçileri, dissidentler Vasıl Ovsiyenko, Yösıf
Zisels, Semen Gluzman, Oles Şevçenko, yazıcı Mariya Matios, yırcılar Svyatoslav
Vakarçuk, Ruslana, Telnuk tataları, Kiyev meri Vitaliy Kliçko, vatandaşlar.

öyle sözlernen Sverstüknen sağlıqlaştı Milliy hatıra Ukrain insitutniñ başı
Volodımır Vâtrovıç.



https://crh.wikipedia.org/wiki/Taraq_tam%C4%9Fa

Qırımtatarlarnıñ kök tüsteki bayrağında altın renk ile bezetilgen tamğa - taraq
aks olunğan. Amma tamğa nedir ve nasıl mananı taşıy? Tamğanıñ peyda oluv tarihı
türkiy halqlarnıñ qadimiy tarihları ile bağlıdır. Ta 1073 s. Mahmud Qaşğarlınıñ
eserine meşur “Divan-ı luğat it-türk” adlı eserinde sülâleler ve tamğalar
aqqında müim ve meraqlı malümatlar berilgen. Misal olaraq, tek oğuz qabilesiniñ
22 sülâlesi bar eken, er birisine de öz özgünligi ve teren manası ayırılıp
turğan tamğası aittir. Yarlıqlarnıñ, binalarnıñ, bayraqlarınñ ve baştaşlarnıñ
üstündeki tamğalar bir sülâlege ait olğan insanlarnı birleştirici bir belgi
vazifesini becermekte edi. 1925 s. oca ve tedqiqatçı Osman Aqçoqraqlı tarafından
teşkil etilgen ilmiy araştırmalar neticesinde Qırımda 400-den ziyade tamğa dünya
yüzüni körgen. Osman Aqçoqraqlı böyle hususitetni qayd ete: Qırım Hanlığınıñ
sıñırlarından diger memeleketlerge eksport sıfıtında işlenip çıqarılğan
mallarnıñ üstüne tamğalar urula edi. Olarnıñ para aqqını ise hannı adamlarından
“tamğacı alğan”. Osman Aqçoqraqlınıñ fikirince, rus “таможня” sözü “tamğa”,
“tamğacı” sözlerinden kelip çıqtı. Zemaneviy qırımtatar bayrağındaki tamğa 15
asırnıñ soñunda ve 16 asırnıñ başında tahtta bulunğan I Meñli Geraynıñ emiri ile
peyda olğan edi. Tamğa terazeni añdıra. Temsiller arasında ise teraze - bu
adalettir. Renkke kelgende ise, sarı tamğa - altın renkte kösterilgen, altın ise
- bu beden ve ruh temizliginiñ temsili. Kök tüsü - kederliktir. Birleşip olar
yeşillik renkini meydanğa ketireler. Yeşil ise - ömür, ebediylik ve aqiqat
renkidir.



https://crh.wikipedia.org/wiki/Taraq_Tam%C4%9Fa

Qırımtatarlarnıñ kök tüsteki bayrağında altın renk ile bezetilgen tamğa - taraq
aks olunğan. Amma tamğa nedir ve nasıl mananı taşıy? Tamğanıñ peyda oluv tarihı
türkiy halqlarnıñ qadimiy tarihları ile bağlıdır. Ta 1073 s. Mahmud Qaşğarlınıñ
eserine meşur “Divan-ı luğat it-türk” adlı eserinde sülâleler ve tamğalar
aqqında müim ve meraqlı malümatlar berilgen. Misal olaraq, tek oğuz qabilesiniñ
22 sülâlesi bar eken, er birisine de öz özgünligi ve teren manası ayırılıp
turğan tamğası aittir. Yarlıqlarnıñ, binalarnıñ, bayraqlarınñ ve baştaşlarnıñ
üstündeki tamğalar bir sülâlege ait olğan insanlarnı birleştirici bir belgi
vazifesini becermekte edi. 1925 s. oca ve tedqiqatçı Osman Aqçoqraqlı tarafından
teşkil etilgen ilmiy araştırmalar neticesinde Qırımda 400-den ziyade tamğa dünya
yüzüni körgen. Osman Aqçoqraqlı böyle hususitetni qayd ete: Qırım Hanlığınıñ
sıñırlarından diger memeleketlerge eksport sıfıtında işlenip çıqarılğan
mallarnıñ üstüne tamğalar urula edi. Olarnıñ para aqqını ise hannı adamlarından
“tamğacı alğan”. Osman Aqçoqraqlınıñ fikirince, rus “таможня” sözü “tamğa”,
“tamğacı” sözlerinden kelip çıqtı. Zemaneviy qırımtatar bayrağındaki tamğa 15
asırnıñ soñunda ve 16 asırnıñ başında tahtta bulunğan I Meñli Geraynıñ emiri ile
peyda olğan edi. Tamğa terazeni añdıra. Temsiller arasında ise teraze - bu
adalettir. Renkke kelgende ise, sarı tamğa - altın renkte kösterilgen, altın ise
- bu beden ve ruh temizliginiñ temsili. Kök tüsü - kederliktir. Birleşip olar
yeşillik renkini meydanğa ketireler. Yeşil ise - ömür, ebediylik ve aqiqat
renkidir.



https://crh.wikipedia.org/wiki/Qazaq

Qazaqlar - XV asırnıñ ortalarından soñ, Ukrainada ve Rusiyeniñ cenüp-ğarbiy
betinde yaşağan, iç bir devlet idaresine bağlı olmadan üküm sürgen köçebe,
maceracı Slav tamırlı qavim. Rus qazaqları dep de aytıla. (İngliz tilinde
Cossacks; Ukrain tilinde козаки́ - kozakı; Rus tilinde каза́ки́ - kazaki; Leh
tilinde Kozacy) Qazaqlarnıñ, bugünki Qazahistanda yaşağan müslüman türkiy
qazahlarnen alâqaları yoq.(Qazaq, eski türk tilinde başına buyruq demek, "qazak
adam" bu manada qullanıla. Qazaqların adıda mınavdan türegen)

Moldaviyadan Hazar Deñizine qadar uzanğan keniş çöl bölgesiniñ künbatısında
Lehistan ve Rusiyeden qaçqan Hristian halqlar bar edi. Ükümdarlarnıñ buyruğını
tanımay ediler. Çöller devlet idaresinde yaşamaq istemegenlerniñ vatanı edi.
Qazaqlar ayatlarnıñ yağmanen sürdüre edi. Bu cenkâver qavim, Lev Tolstoynıñ
yazğan Qazaqlar, Nikolay Gogolniñ yazğan Taras Bulba, Puşkinniñ Pugaçev İsyanı
ve Kapitannıñ Qızı kibi roman ve ikâyelerge mevzu oldı.

Qırım Hanlığınıñ tarihında Qazaqlar müim bir yerge saip edi. O vaqıttaki Ukraina
topraqları Rusiye, Lehistan, Osmanlı Devleti ve Qırım Hanlığı arasında qalğan
bir keçiş bölgesi edi. Qazaqlar bu memleketlernen bazı dost bazı duşman olıp
yaşay edi. Olarnıñ eski bayraqlarında haçnen beraber olğan ay, yıldız timsalleri
Qazaqlanıñ musulman ve hristian idarelerniñ arasında sıqışıp qalğanını köstere.
1648 senesi Zaporog qazaqlarınıñ ordusı Toğay beyniñ 4 biñ qırımtatar ile
qoltutuvı neticesinde Sarı Suv (ukraince Жовті води) özeninde Lehlerni yeñdi.

Qazaqlar üç balaban toplulıqqa ayrığan edi. Zaporog Qazaqları Özü özeni
bosağalarınıñ cenübinde; Don Qazaqları Don özeni yalılarında; Terek Qazaqları
Terek özeni boylarında edi. Zaporog Qazaqları Lehistanğa, digerleri Rusiye
Çarına bağlı ediler. Bu Qazaq toplulıqlarınıñ eñ quvetlisi ve Qırım Hanlığı içün
telüke yaratqanı bir Ataman idaresinde olğan Zaporog Qazaqları edi. Zaporog
Qazaqları bugünki Ukrainalılarnıñ atalarıdır.

XVIII asır başlarından soñ bütüninen Rusiye idaresine kirgen Qazaqlar bu
devletke qarşı mustaqilligini bir vaqıt qorudı. Lâkin Çariçe II Yekaterina
1775-te Zaporog Qazaqlarınıñ mustaqilligini yoq etti. Qazaqlarnıñ
mustaqiliyetiniñ qollarından alınması bir çoq isyanğa sebep oldı, mınavlardan eñ
namlısı 1774-teki Yemelyan Pugaçev ayaqlanması edi. Qazaklar XX asırnıñ başında
bolşevik Qızıl Orduğa qarşı Beyaz Ordunıñ qatında uruştı.



https://crh.wikipedia.org/wiki/Q%C4%B1r%C4%B1mtatar_icreti

Qırımtatar icreti - XVIII asırnıñ soñundan XX asırnıñ başına qadar devam etken
Qırımtatar halqınıñ çoqluğınıñ Balqanlar ve Anadoluğa kütleviy köçkeni.

Qırımnıñ Rusiyege qoşulması üzere 1783 senesi fevral 8 kününiñ Manifesti ile
işaretlengen siyasiy aktsiya qırımtatar tarihında bir burulış noqtasıdır.

Rusiyege bağlı olıp yaşalğan yıllar ne edi? Siyasiy çökte zamanı yerleşik ayatqa
keçüv ve Rusiye ile körünişte barışçı munasebetlerde bulunma devridir. Bunıñnen
aynı zamanda artı kesilmegen icret esnası, topraq ğayıpları, gizlice ya da
açıq-açıq Qırımdan quvulma zamanıdır. Ve XIX asırnıñ soñlarında maneviy canlanma
ve Rusiyeniñ tesiri altında milliy Qırımtatar ziyalılarnıñ peyda oluvı
yıllarıdır. Niayet 1921 senesi Qırım Muhtar Şuralar Sotsialist Cumhuriyeti
qurulğan soñ onlarnen yıl müddet kelgen aqsızlıqlardan soñra qırımtatar halqı
özüniñ medeniyeti ve devletçiliginiñ pek mesüliyetli bir saibi olaraq duymağa
başlağan edi.

Faqat 1944 senesiniñ sürgünligi “halqlar ailesinde” musaviy statusqa bağlanğan
ümütlerge soñ berdi.

Qırımtatar tarihı üzerine yoq denilecek qadar az araştırmalarnıñ soñunda icret
meselesi daa çoq tedqiq etilgen kibi körüne. Amma tarihçılıqnı tafsilâtlı olaraq
incelegenimizde bu körünişniñ hatalı olğanı ortağa çıqa. Kesinliknen şunı ayta
bilemiz ki, tarih edebiyatında icret meselesinen alâqalı cevaplardan çoq sual
bardır. Tedqiqatçılar Qırım Hanlığınıñ tüşmesinden soñ icret qırımtatar
tarihınıñ eñ facialı saifeleri olğanını körüş birligi ile qabul etkenlerine
rağmen bu mevzunıñ tüyüm noqtalarında (sebepleri, er bir köçüvniñ büyükligi,
hronologik sıra) tam bir açıqlıq alâ daa yoqtır.

1783 senesi başlağan birinci icretniñ tarihları müelliflerge köre farqlıdır.
Birinci icret tarihınıñ Yevgeniy Markov ve Martyanov 1785-1788 yıllarını
köstere, Verner ise icret 1804 senesi toqtatılğanını yaza.

Tahminen 1800-1812 yıllarında kerçekleşken ekinci icretni tedqiqatçılarnıñ bir
çoqu iç añmay. Ekinci icretniñ tarihları Amet Özenbaşlığa köre 1804-1805, V.H.
Kondarakige köre 1883, P.K. Martyanovga köre 1812 senesidir.

Üçünci icretniñ hronologik sırasıda tam belli degil. Özenbaşlı 1860-1862
yıllarını köstere, Çernışov ise 1859-1860 yıllarını. Bu üçünci icretniñ
hronologik sıñırlarını belirlegende Qırım Cenki 1854-1862 yılları sırasında
yapılğan köçlerni de esapqa almaq kerektir. Aynı hronologik çerçevisini M.
Pinson teklif ete.

Martyanovğa köre bu devirde 3199 kişi Qırımnı terk etkenini yaza ve vaqianı 1812
tarihlı Bükreş barışıq añlaşmasına bağlay. Bu añlaşmağa köre Rusiye Bucaq ve
Yedisan tatarlarınıñ Türkiyege keçmesine mani olmayacaq edi.

Sovet tarihçılığında 1854-1862 yıllarındaki Qırımtatar köçlerniñ sebepleriniñ
yañıdan qavrama kirişiminde bulunıldı. Faqat bu tedqiqatlar sınfiy zıddiyet
noqta-i nazarına esaslanıp yapıla edi. Yani marksist nazariyesine tayana edi.



https://crh.wikipedia.org/wiki/Q%C4%B1r%C4%B1m_tarih%C4%B1

Qırım dağlarınen yalı boyunıñ eñ qadimiy ealisi - tavrlar. 60-tan ziyade abide
tapıldı. Tavrlar Avropa (tar yüzlü) ırqına mensüpler. Milâttan evel III asırda
faal sürette skitlernen qarışmağa başladılar ve milâttan soñ I asırda
tavroskitler olaraq belli oldılar.

M.E. (milâttan evel) XII – VIII asırlar. Qırımda kimmerler,
köçebe-ayvanasravcılar yaşağan edi. Qırımda eki kimmer abidesi açıldı: Mambet
Eli köyünde (Aqmescit ve Saq şeerleri arasında) ve Qırq İşün köyünde (Canköy
şeerinden biraz şimalde).

M.E. VII asır. Skitlerniñ yaqın kelüvi neticesinde kimmerlerniñ büyük bir qısımı
Anadoluğa çekileler.

M.E. 480 senesi. Qadimiy yunanlar Anadoludaki Milet şeerinden Keriç ve Taman
yarımadasına köçeler ve Bosporos Devletiniñ esasçısı olalar (paytahtı –
Pantikapeyon şeeri).

M.E. 422 – 421 seneleri. Qara deñiz cenübiy yalısındaki Herakleya şeerinden
kelgen yunanlar Qırımnıñ cenübiy qısımında Hersonesos şeerine esas qoydılar.
Qırımnıñ ealisi – yunanlar, tavrlar, skitler – ziraatçılıq ve bereketlik ilahisi
Artemiske sığınalar.

M.E. III—II asırlar — Skit memleketiniñ Özü özeni boylarından Qırımğa avuştı.
Neapolis şeerinde skit devleti öz paytahtınen peyda ola.

M.E. II asır — Skilurnen onıñ oğlu Palak yolbaşçılığı altında skitler deñiz
limanları oğrunda yunan şeerlerinen cenkleşip başlaylar. Yunanlarnıñ tarafdarı
Pontos devletiniñ ükümdarı VI Mitridat Eupator Qırımğa Diofant yolbaşçılığı
altında ordular yolladı. Diofant ordusı skit memleketini tar-mar etip yunan
şeerlerini Pontos terkibine kirsetti.

M.E. II – I asırlar. Skitler qabilesine yaqın olğan sarmatlar Qırımğa kireler.
Cismaniy ceetten avropalaşqan, tomalaqbaşlı. Qırımnıñ cenübiy-ğarbiy
topraqlarına yerleşeler. Skitlernen assimilâtsiyağa oğraylar.

M.E. 63 senesi — Pontos Roma İmperiyası tarafından feth etildi, Qırım şeerleri
romalılarnıñ nezareti altına keçeler. Romalılar Haraks (Ay Todor burnuda) ve
Hersonesos şeerlerine yerleşeler.

M.S. III asırnıñ ortası — Gotlar istilâsı. Olar romalılarnen sarmatlarnıñ bütün
müstemlekelerini (Hersonesostan başqa) basıp alıp Bosporos devletini öz nezareti
altına qoyalar. Romalılar Haraks ve Hersonesosnı taşlaylar ve tamamıyle
yarımadadan keteler.

IV asırnıñ soñu – V asırnıñ başı. Yarımadağa hunnular ve olarnen beraber alanlar
kirip keleler. Olar got devletini ve Bosporos Devletini tamamıyle yoq ettiler.
Soñ hunnular Qırımdan şimaliy yalıboyuna keteler.

527-533 seneleri Keriç yarımadasındaki hunnularnıñ bir qısımı hristian dinine
döndiler.

IV—V asırlar — Roma (Bizans) İmperiyasınıñ Qırımnıñ dağlı rayonlarında iqtidarı
yavaş-yavaş tiklenip başladı. Hunnular istilâsından soñ sağ qalğan gotlar Bizans
iqtidarını qabul ettiler.

VI asırnıñ soñu - Türkiy Qağanatnıñ orduları şarqiy Qırımğa kirip vaqtınca
Bosporosnı basıp aldılar.

VI asırnıñ soñu – VII asırnıñ birinci yarısı. Şarqiy Qırım bulğar qabileleriniñ
birligine kire.

VII asırnıñ soñunda hazarlar deyerlik bütün Qırımnı zapt eteler, faqat
Hersonesos Bizans iqtidarınıñ altında qaldı.

IX asırnıñ soñu. Peçenegler Hazar Qağanatını darma-dağın ettiler, Qırımğa
kirdiler ve Hersonesosqa ketken kervan yolunı nezaretke aldılar.

XI asırnıñ birinci yarısı XII asırnıñ soñu. Qıpçaqlar çöl tarafnı, Qırımnıñ
cenübiy yalı boyunı ve Rus Tmutarakan knâzlığınıñ meydanını elde ettiler.

XIII asır - Bizansnıñ iqtidarı zayıflaştı. Müstemlekeleriniñ bir qısmı
cenevizlerge keçe, bir qısmı mustaqil Gotiya prinsligi (ya da Teodoro prinsligi)
olıp ayrıldı.

1222 senesi Selcükler Sudaq şeerinde yerleşmege tırıştılar. Cenevizlerniñ
qalesinde türkler qurğan cami qaldı.

1239 senesi Qırımnı Batu hannıñ moğol ordusı feth etti. Qırımnıñ çölü Altın
Ordunıñ bir qısmı olıp qaldı.

XIII asırnıñ 60-ncı seneleri. Solhat şeerinde (şimdiki Eski Qırım) Buharadan
çıqqanlar tarafından cami qurulğan.

1289 senesi Solhat şeerinde qıpçaqlardan çıqqan doğma qırımlı Mısır sultanı
Malik Beybarsnıñ parasına cami quruldı.

1294-1295 seneleri Solhat şeerinde latin-fars-qıpçaq luğatı “Kodeks Kumanikus”
tertip etildi.

XIV - XV asırnıñ ortası - Cenevizler Teodoro prinsliginen Qırımnıñ yalı boyu
oğrunda cenkleşeler.

1365 senesi Cenevizler Sudaq şeerini basıp aldılar ve Altın Ordunıñ hanı
Canibekten oña ait 18 köyni - Qoz, Taraq Taş, Voron, Arpat, Üsküt, Beşevli, El
Buzlu ve başqalarını satın aldı.

1395 senesi Altın Ordunıñ tümen başı Taş Timur (I Hacı Geraynıñ dedesi)
asabalığı Yurt – Qırımnı qaytarıp aldı.

1428 senesi I Hacı Geray Litvaniya ulu prinsi Vitautasnıñ qol tutuvınen Qırımğa
dava etti, lâkin mağlübiyetke oğrap, Litvaniyağa qayttı.

1433 senesi, iyün 22. Hacı Geray 5 biñ atlı askernen Solhat şeeriniñ civarında
cenevizlerniñ 6 biñ askerini tar-mar etti.

1452 senesi Hacı Geray Altın Ordunıñ hanı Ulu Muhammedni yeñdi ve onı Qırımdan
quvdı.

1467, 1469-1475, 1478-1514 seneleri Hacı Geraynıñ oğlu I Meñli Geray idare etken
vaqıtları.

1485 senesi I Meñli Geray Qazan hanı Ibraimniñ tul qarısı Nur Sultanğa evlene.
Onıñnen beraber Qırımğa Manğıt ve Secevüt qabileleri kirip keldiler ve şimdiki
Canköyden biraz ğarb taraftaki topraqlarğa yerleştiler.

1491 senesi Meñli Geray Ulu Ordunı Özü ve Don özenleriniñ aşasından 60 biñ asker
yardımınen sıqıp çıqardı ve Qara Kermen (şimdiki Oçakiv) qalesini qurdı. 1502
senesi, iyün 28. I Meñli Geray Ulu Ordunıñ hanı Şeyh Ahmedni tar-mar etti.
Hanlıqqa Turla, Özü ve Don, em de Taman yarımadası ve Qabarda tamam ile qoşuldı.
Qırım Hanlığınıñ meydanğa kelüvi yekünlene.

1515-1523 seneleri I Mehmed Geraynıñ idare etüv devri. Han Moskva knâzlığı
siyasetiniñ ücüm etici hususiyetini köz ögüne alıp, yañı siyasiy strategiyanı
işlep çıqardı.

1521 senesi I Mehmed Geray Moskva qoyğan Qazan hanı Şeyh Alini tahttan tüşürdi
ve onıñ yerine ağası Sahib Geraynı teklif etti. Mehmed Geray ve Sahib Geraynıñ
ordusı Moskvanı yaqtı.

1523 senesi I Mehmed Geray vefat ete. Hacı Tarhan ordusı Qırımğa bastırıp kire
ve o Doroşenko reberligindeki Zaporog qazaqları yardımında qırımlılar quvup
çıqarıla.

1532-1551 seneleri I Sahib Geraynıñ idare etüv devri. Şimaliy yalıboyundaki
köçebe qabilelerni Qırımda oturıq olıp yaşamağa mecbur etti.

1551-1577 seneleri I Devlet Geray idare etüv devri. O idare etken devirde bir
çoq noğaylar Don ve Özü arasındaki onıñ topraqlarında köçebe ömür keçirdiler.
Faal arbiy-siyasiy areketler etti, em de Osmanlı Devletinden mustaqil sürette
siyaset yürsetti.

1571-1572 seneleri. Qırım-Rus cenki. I Devlet Geray tarafından Moskva alındı ve
yaqıldı. Netice, Moskva çarı IV İvan Livoniyanı ve Qırımnı basıp aluv planı
bozuldı.

1607 senesi Qırım Hanlığı Moskva çarlığına qarşı Lehistannen birlik tüzdiler.
1607-1617 seneleri Qırımlar noğaylarnen beraber Rusiyege arbiy yürüşler yaptılar
ve bunıñnen Moskvanıñ Lehistanğa yapqan sıqıntısını bayağı boşattılar.

1648 senesi Zaporog qazaqlarınıñ ordusı Toğay beyniñ 4 biñ qırımtatar ile
qoltutuvı neticesinde Sarı Suv (Жовті води) özeninde lehlerniñ üstünden ğalebe
qazandı. III İslâm Geray Bogdan Hmelnıtskiynen 6 yıl devam etken birlik
tüzdiler.

1657-1667 seneleri Rus-Leh cenki. Bu cenkte qırımtatarlarnıñ ordusı lehlerniñ
tarafından olıp iştirak ete.

1681 senesi Rusiye, Osmanlı Devleti, Lehistan ve Qırım Hanlığı 20 yılğa
Bağçasarayda barışıq muqavelesini imzaladılar.

1687 senesi Rusiye ve Lehistan arasındaki “Ebediy sulh” (Вечный мир) aqqında
şartlarına (1686 senesi) köre knâz Vasiliy Golitsın komandanlığı altında
yüzbiñli Rusiye ordusı Qırımğa arbiy yürüş yapa. Qırımlar Rusiye arbiy
kampaniyasına dayanılmaycaq şarait yarataraq, çölni yaqtılar. Getman
Samoylovıçnıñ qazaqları ruslar tarafından olıp yürüşte iştirak etmeknen baş
tarttılar. Golitsın Orğace yetip barmadı ve artqa qayttı.

1689 senesi knâz Golitsın komandanlığı altında rus ordusınıñ Qırımğa yapqan
ekinci yürüşi. I Selim Geray rus arbiy kampaniyasını muvafaqiyetli diplomatik
subetlernen bozdı.

1710 senesi II Devlet Geray (1699-1703, 1708-1713 seneleri) Şimal cenkinden soñ
Osmanlı topraqlarına köçip yerleşken Zaporog qazaqlarınıñ getmanı Pılıp Orlik
arasında Bağçasarayda birlik muqavelesi imzalandı. Qırım olarnıñ Ukraina
mustaqilligi içün alıp barğan küreşine qoltutmağa söz berdi.

1736 senesi feldmarşal Kristof Minihniñ yolbaşçılığında 50 biñli rus ordusınıñ
Qırımğa kirip kelgen vaqtı. Rus ordusı Kezlevni aldı, Bağçasaraynı, Aqmescitni
yaqtı, yuqunçlı hastalıqnıñ keniş darqaluvı neticesinde yarımadanı taşlap
qayttılar. II Fetih Geray (1736-1737 seneleri) Qırım hanı oldı ve cevap olaraq
Rusiye qalelerine ücüm etti.

1771 senesi Qırım-Rusiye yaqınlaşmasınıñ tarafdarı II Sahib Geray Qırımnıñ yañı
hanı (1771-1775 seneleri) – qalğa ise ağası Şahin Geray oldı, lâkin Qırımda knâz
Vasiliy Dolgorukov komandanlığındaki rus ordusı saiplik yapa edi.

1772 senesi, noyabr 1. Devamlı sürette alıp barılğan subetlerden soñ, Rusiye
çarı II Sahib Geray ve Qırım asılzadelerini Qarasuvbazarda Qırımnı Osmanlı
Devletinden mustaqilligini ilân etken birlik muqavelesine imza qoymağa mecbur
etti.

1771-1783 seneleri. Rusiye Qırımnı almaq içün azırlıq köre. Bunıñ içün qırımlı
asılzadeler arasındaki özara añlaşılmamazlıqlardan faydalana ve Şahin Geray
etrafında Rusiye tarafını tutqan gruppanı teşkil ete.

1774 senesi, iyül 21. Qırım hanlığını Osmanlı Devleti ve Rusiyeden mustaqil dep
tanılğan Rus-Osmanlı Küçük Kaynarca muqavelesi imzalandı. Hanlıqnıñ toprağına
Qırım yarımadası Berdi, Konskiye Vodı, Özü özenleri arasındaki Qara deñiz boyu
çölleri, Bug ve Turla arasındaki (Qara Kermenden ğayrı) çöl, em de Qubandaki
topraqlar, Taman yarımadası kirdiler. Keriç, Yeñi Qale ve Kinburun Rusiyege
keçti.

1774 senesi, küz. Osmanlı orduları Qırımdan çıqalar, lâkin Rusiye Küçük Kaynarca
muqavelesindeki şartlarnı becermey ve rus ordusı Or, Aqyar körfezini (Aleksandr
Suvorovnen teşebbüsinen) basıp alalar.

1777-1778 seneleri. Rus basqıncıları ve han Şahin Gerayğa qarşı Qırımda isyan
köterildi. İsyan bastırılğan vaqıtta Qarasuvbazarda 12 biñ adam elâk oldı ve 5
biñ adam esirge alındı.

1783 senesi, yanvar-fevral. Rusiye Qara deñiz flotu Aqyar (Sevastopol) körfezine
toplandı ordusı ise Tamannı, Quban topraqlarını aldı ve yarımadağa kirdi. II
Yekaterina Qırımnı Rusiyege qoşmaq içün resmiy rica etmege qandırmaq maqsadında
beylernen subetler başlandı.

1783 senesi, aprel 8-de II Yekaterina Qırım Hanlığınıñ mustaqilligini yoq etken
ve qırımtatar halqını devletçiliginden marum etken “Qırım yarımadasını, Taman
adasını ve bütün Quban taraflarnı Rusiye devletine almaq aqqında” manifest
çıqardı.

1783 senesi, iyün. Knâz Potömkin qırımlı asılzadelerni Aqqaya dağına toplanmağa
ve Rusiye İmperiyasına yemin etmege mecbur etti.

1784-1800 seneleri Rusiye asılzadelerni tamır halqnıñ büyük yerlerni basıp
aldılar ve qırımtatarlarnı Qırımdan sıqıp çıqardılar, quvdılar. Arbiy areketler
hastalıq ve topluqnen köçüvler neticesinde qırımtatarlarnıñ sayısı 150-170 biñ
qaldı, 300 biñ adamğa eksildi.

1829-1836 seneleri Diniy ceetten sıquvlar: Mekkege acılıqqa baruvnı sıñırlamaq,
aliy diniy vazifelerni tek Rusiye idaresiniñ razılığınen almaq mümkün edi. Müfti
Seyit Celil efendiniñ, qadıasker Osman efendiniñ ve Tavriya gubernatorı em de
içki işler veziriniñ emiri ile qırımlarnıñ elindeki olarnıñ aileviy (tarih)
hronik yazıları ve eski kitaplar yaqıldı.

1783 senesi - XIX asırnıñ ortaları. Qırımğa müstemlekeciler alman, bulğar,
ermeni, yunan ve başqa millet adamları teklif etildiler. Er bir qoranta 60
gektar topraq aldı ve 10-20 yılğa bergiden azat etildi. Qırımlarnıñ toplu
sürette köçüvi devam ete.

1883-1918 seneleri. Bağçasarayda “Terciman” gazetası (temelcisi ve muarriri
İsmail Gasprinskiy) neşir etildi. O Rusiye İmperiyasındaki türk-musulman
halqlarınıñ yaşayışı ve vaziyeti aqqında müim haberler bergen menba oldı.

1905-1917 seneleri. Qarasuvbazarda “Vatan hadimi” gazetası neşir etile. Onıñ
etrafında körümli cemaat erbapları Abdureşid Mediyev, Asan Sabri Ayvazov, Ali
Bodaninskiy ve başqaları birleşeler.

1917 senesi, mart 25. Qırımda Umumqırım musulmanlar qurultayı oldı. O Noman
Çelebicihan yolbaşçılığında Qırım Musulmanlarınıñ Muvaqqat İcra Komitetini
(Временный Крымско-Мусульманский Исполнительный Комитет, Мусисполком) saylandı.

1917 senesi, yaz. Öz programmasınen QMMİKnen bir olğan Milliy Fırqa teşkil
oluna.

1917 senesi, sentâbr 8-15. Kiyevde Qırım territorial muvaqqat cumhuriyeti
aqqında aytqan halqlar qurultayı oldı. Qurultay çalışqan vaqıtta Amet Özenbaşlı
ve Cafer Seydamet Ukrain Merkeziy Radanıñ yolbaşçılarınen, reisi Mıhaylo
Gruşevskiy ile körüştiler. Olar qırımtatar halqınıñ öz-özüni millet olaraq
belgilevde er taraflama yardım bereceklerini bildirdiler.

1917 senesi, noyabr 26. Bağçasaraydaki Hansarayda qırımlarnıñ birinci Qurultayı
açıldı ve Qırım Halq Cumhuriyetini ilân etti. Qurultay “Qırımtatar esas
qanunları”nı halqqa bildirdi. Milliy bayraq tasdıqlandı ve Direktoriya –
akimiyet tasdiqlandı, Noman Çelebicihan onıñ reisi oldı.

1918 senesi, yanvar. Aqyar arbiy-inqilâp komitetiniñ silâlanğan bolşevikler
otrâdı halq vekilleri şurasınıñ birlikteki arbiy teşkilâtını ve Birinci qırım
Qurultayını darma-dağın ettiler. Terror ve kütleviy qatilni keniş darqatar
ekenler, Qırımda öz diktaturalarını tiklediler.

1918 senesi, fevral 23. Qattı cezalardan soñ bolşevikler Noman Çelebicihannı
Aqyar apishanesine attılar.

1918 senesi, mart. Bolşevikler öz ükümetlerini şekillendirdiler – Merkeziy İcra
Komiteti (ЦИК), mart 10-da Tavrida Şuralar Sotsialistik Cumhuriyetini ilân
ettiler.

1918 senesi, aprel. Qırımğa alman basqıncılırınıñ ordusı kirdi. Aprel 21-de
Qırımda terror yapqanları içün, qırımlarınıñ partizan otrâdları Aluşta civarında
bolşevikler ükümetiniñ azalarını attılar. Cevap olaraq, bolşevikler Qara deñiz
flotınıñ gemileri artına saqlanıp, cenübiy yalıdaki qırım köylerini darma-dağın
ettiler.

1919 senesi, fevral 23. Qırım ükümetiniñ emirinen Milliy Fırqanıñ faalleri
apiske alındılar. “Millet” gazetasınıñ muarriyeti yoq etildi. “Milletçi” dep
şübelenilgen qırımlarnı kütleviy sürette tintüv yaptılar, qapadılar, makemege
çekmezden attılar.

1921 senesi, oktâbr 18. Umumrusiye Merkeziy İcra Komitetiniñ (ВЦИК) ve Halq
Komissarlar Şurasınıñ (Совнарком) Dekretine Vladimir Lenin qoyğan imzasınen
Qırım Muhtar Şuralar Sotsialistik Cumhuriyeti (QMŞSC) meydanğa ketirildi.

1921-1923 seneleri. Qırımda 400 biñ adamnı öz içine alğan açlıq oldı. 1922
seneniñ avgust ayına qadar 100 biñ adam öldi, olardan 76 biñi qırımlar edi.

1924-1939 seneleri. Sovet ükümetiniñ emirine binaen Qırım Rusiyeden, Ukrainadan,
Belarustan ketirilgen adamlarnen faal toldurıldı. Endi qırımlarnıñ sayısı
Qırımdaki bütün ealiniñ 20 fayızı teşkil etti.

1928 senesi Qırım Merkeziy İcra Komitetniñ reisi Veli İbraimovnı,
Deren-Ayırlını, Bekir Ümerovnı ve bir çoq diger cemaat erbaplarını,
intelligentsiya vekillerini, Musulman İcra Komitetiniñ sabıq azalarını, Milliy
Fırqa azalarını I Qurultaynıñ delegatlarını apiske aldılar. Olarnıñ bayağı
qısımı (şu cümleden Veli İbraimov) atıldı, qalğan qısımını Şimaldeki ve
Sibirdeki lagerlerge yolladılar.

1937-1938 seneleri. Qırım intelligentsiyanıñ közge körüngen vekilleri
repressiyağa oğratıldı. Repressiyağa oğratılğan qırımlarnıñ umumiy sayısı Sovet
akimiyeti devirinde 53 biñge yaqın oldı.

1941-1945 seneleri. Qırımtatarlar II Cian cenkinde iştirak ettiler. Qızıl Orduğa
40000 qırımtatar çağırıldı. 600-ge yaqın qırımtatar partizan otrâdlarında
bulundılar. 1942 seneniñ dekabr ayında almanlar yerli halq partizanlarğa yardım
etkeni içün 80-den dağdaki qırım köylerni yaqtılar. On biñlernen adamlarnı
Almaniyağa aydap kettiler.

Sekiz qırımtatar Şuralar Birliginiñ Qaramanı unvanını aldı, olardan Amethan
Sultan eki defa qaraman oldı.

1944 senesi, mayıs 11. İosif Stalin Devlet Mudafaa Komiteti (ГКО) №5859
“Qırımtatarlar aqqında” gizli qararnı imzaladı. Qararda qırımlarnı Qırımdan
Özbekistanğa köçürmek közde tutula edi. Qoşma olaraq 1944 senesi mayıs 21-de
imzalanğan qararınen qırımlarnı Rusiyeniñ bir qaç vilâyetine sürgün etmek közde
tutuldı.

1944 senesi, mayıs 18. Sürgünlik künü. Saba erte qırımlarnı mecburiy alda
köçirüv mahsus operatsiyası başlandı ve mayıs 20-de saat 16-da yekünlendi. İçki
İşler Halq Komissarlığınıñ malümatlarına köre 191 014 qırımlar sürgün etildi,
kommunistik fırqa menbalarına köre – 194 111 adam sürgünlikke oğratıldı. Cenkten
soñ sürgün olunğanlarğa cenkten qaytqanlar (10 biñge yaqın) ve diger
cumhuriyetlerde yaşağan qırımlar yollanıldı. Qırımtatar milliy areketiniñ
malümatına köre 238 500 adam sürgün etildi.

1944 senesi, dekabr 14. RŞFSC Yuqarı Şurası “Qırım Muhtar Cumhuriyetindeki rayon
ve rayon merkezleriniñ adlarını deñiştirüv” qararı qabul etildi. Bu ve başqa
qararlar qırımlar medeniyetini ve tarihını yoq etmek içün çıqarılğan edi.

1946 senesi, iyün 26. ŞSCB Yuqarı Şurasınıñ “Çeçen-İnguş MŞSCni yoq etmek ve
Qırım MŞSCni Qırım vilâyetine çevirmek” aqqında qanunı derc etildi.

1952 senesi, mayıs 25. Qırım tarihı meselesinden ŞSCB İlimler Akademiyası tarih
ve felsefe bölüginiñ birleşken sessiyası olıp keçti. Onıñ qararları sovet
istoriografiyasında qırım halqınıñ tarihını ve medeniyetini yañlış yazmağa yol
berdi.

1954 senesi, fevral 19. “Qırım vilâyetini RŞFSC terkibinden alıp Ukrain ŞSCne
bermek” aqqında ŞSCB Yuqarı Şurası Prezidiumınıñ qararı qabul etildi.

1954-1956 seneleri. Qırımtatar miliy areketi meydanğa keldi. Maqsadı –
qırımlarnı Vatanı Qırımğa qaytaruv ve Qırım Muhtar Cumhuriyetini ğayrıdan
qurmaq, em de siyasiy ve milliy aq-uquqlarını tiklemek.

1989-1992 seneleri. Qırımlarnıñ Qırımğa köçüvi kütleviy tüs ala. Yerli
akimiyetniñ evlerni satmağa ruhset bermemek, alınğan evlerge yazmamaq, şahsiy ev
qurmaq içün topraq bermemek kibi qarşılıqlarğa 1944 senesi qanunsız alda çekip
alınğan topraqlarnı öz-özüne qaytaruv usulınen damartılar aldılar ve qısqa
müddette 300 yañı qasaba qurdılar.

1990 senesi, sentâbr 23. Aqmescitte Qırımlarnıñ milliy qurultayı azırlanuv
teşkiliy komitetiniñ tesis etici toplaşuvı oldı.

1990 senesi, oktâbr – 1991 senesi, mayıs. Qırımlarnıñ yaşağan yerlerinde:
Qırımda, Ukrainada, Özbekistanda, Orta Asiyanıñ diger cumhuriyetlerinde,
Krasnodar ülkesinde ve Rusiyeniñ qalğan regionlarında teşkilâtlandırılğan
Qurultayğa 255 delegatnıñ saylanuvı. Qırım akimiyeti Qurultayğa azırlıqnıñ
birinci kününden muqaytlıqnen baqtı ve duşmanlarca munasebet bildirdi.

1991 senesi, iyün 26-30. Aqmescit şeerinde II Qırımtatar Milliy Qurultayı oldı.
Qırımlarnıñ milliy suvereniteti qabul etilgen deklaratsiyada qabul etilgeni kibi
“Dünya birleşmeleri qabul etken halqara aq-uquqlar aktında qayd etilgen kibi,
Qırım qırımlarnıñ milliy toprağı şunıñ içün tek o öz taqdirini özü belgilemek
uquqına saiptir”. Qurultay Meclisni – qırımlarnıñ aliy, muhtar uquqlı, vekâletli
teşkilâtını şekillendirdi. Milliy gimni ve bayraqnı tasdıqladı, bir sıra müim
vesiqalarnı qabul etti. Meclisniñ reisi olaraq Mustafa Cemilev saylandı.

1992 senesi, mart 16-29. ŞSCB yıqılğan soñ vatanına qaytmaqta olğan qırımlarnıñ
problemalarına diqqat ayırtırmaq maqsadında Qırımtatar Milliy Areketi Teşkilâtı
(ОКНД) teşebbüsi ve Meclisniñ qoltutuvınen “Kiyev – 92” aktsiyası oldı. Ukraina
Yuqarı Radası binasınıñ qarşısında qırımlar çadırlar şeerçigi qurdılar, piket
yaptılar, ukrain cemaatçılığınen mitingler yapıldı. Şu künleri qırımtatarlarnıñ
vaziyeti Ukraina Yuqarı Radasında baqıldı ve Ukraina Nazirler Kabineti qaytmaqta
olğan qırımlarına maliyeviy yardım ayırmaq qararını qabul etti.

1993 senesi, iyül 27-31. Aqmescitteki qırım halqınıñ II Qurultayınıñ nevbetteki
sessiyası oldı. Qurultayda qırımlarnıñ avdeti ve yerleşüvi, Qırımdaki
cemaat-siyasiy vaziyet muzakere olundı. Latin urufatı esasında yañı qırımtatar
elifbesi qabul etildi, Meclisniñ esas yönelişleri belgilendi. Delegatlar Meclis
azalarını deñiştirdiler, Qurultay Teftiş komissiyasınıñ erkânını ğayrıdan
sayladılar, Mustafa Cemilevni Meclis reisi uquqında qaldırdılar.

1993 senesi, sentâbr 28 – oktâbr 2. Qırımda qırımlarnıñ kütleviy aktsiyası
keçirildi. Sebebi olacaq parlament saylavlarında olarnıñ menfaatına qarşı
ketkenleri ve saylavlar aqqında qanunğa Meclis teklif etken ve Qırım Yuqarı
Şurasına yollağan qırımları içün kvotalı yerler ayırmaq talaplarına qulaq
asılmağanı mecbur etti.



https://crh.wikipedia.org/wiki/Ker%C3%A7

Keriç (rusça Керчь, ukraince Керч) — şarqiy Qırımda Keriç boğazınıñ yalısında
bir şeer, iri sanayı, naqliyat, turizm ve yazlıq raatlanuv merkezi,
şeer-qaraman. Keriç — dünyanıñ eñ qadimiy şeerlerinden biridir. Şimdi Keriçte
çeşit türlü medeniyetler ve devirlerge ait olğan bir çoq tarih ve mimarcılıq
abidesi bar.

Milâttan evel VII asırnıñ soñunda Miletos adlı yunan şeerinden kelgenler şimdiki
Keriç yerinde Pantikapeyon (yunanca Pantikápaion, iran Panti Kapa sözlerinden
çıqtı, tercimesi — balıq yolu) şeerini qurğan ediler. Akropol şimdiki Mitridat
adlı olğan dağda bulunğan edi. Şeerniñ etrafında başqa qadimiy yunan şeerleriniñ
nekropollerinden farqlı olğan nekropol bulunğan edi. Pantikapeyon nekropoliniñ
terkibinde o zamanda yunanlar içün adetteki topraq qabirlerden ğayrı şeerden
çölge taba keçken yolnıñ boyunda bir sıra qurğan bar edi.

Şimdiki Keriç bulunğan toprağı atta milâttan evel XVII—XV asırlarda meskün eken,
bunı Mayak qasabasınıñ etrafında keçirilgen atiqiy qazılmalar tasdıqlay. Amma
Keriçniñ şeer olaraq tarihı qararnen 2600 yıldan evel başlandı, milâttan evel
VII asırda Bosporos Kimmerikos (Keriç boğazı) yalısında qadimiy yunan
müstemlekecileri arbiy federatsiya teşkil etken bir sıra mustaqil şeer-devletni
qurdılar. Şeerlerara ittifaqnıñ maqsadı — tamır halqqa (skitlerge) qarşılıq
yapuv edi.

I asırdan başlap ep Bosporos Devleti kibi Pantikapeyonğa de gotlar ücüm ettiler.

370 seneleri hunnular istilâsı vaqtında Pantikapeyon tamamen yoq oldı. Onıñ
keniş yerleri virane alına ketirilgen edi. Amma şeer turmaqta edi ve yaqın arada
canlanıp Şimaliy Qara deñiz yanınıñ iri alış-veriş ve esnaf merkezine çevirildi.

VI asırda şeer Bizans İmperiyasınıñ akimiyetinde bulundı. I Yustinian imperator
qararınen anda garnizon yollandı da qale qurulışı başlandı, qaleniñ adını
Bosporos qoydılar.

VIII asırda Qırım Hazar Qağanlığınıñ tesiri altına tüşti. Bospor adı Qarşa ya da
Çarşa adına deñiştirildi.

IX—X asırlarda Şimaliy Qara deñiz yanınıñ saipleri slavânlar oldılar. Tmutarakan
knâzığı qurulğanınen Korçev denilgen şeer Qadimiy Rusiyeniñ deñiz araba qapısı
edi. XIII asırda moğollar Qırımnı ve bu cümleden Korçevni fetih ettiler.

1318 senesi şeer Şimaliy Qara deñiz yanındaki ceneviz müstemlekeleriniñ
terkibine kirsetildi.

1475 senesi şeer Osmanlı Devletiniñ ükümine keçti. O arada Keriç berbat bir alğa
keldi ve Zaporog qazaqları tarafından bir qaç kere ücümge oğradı. XVIII asır
başında Azaq deñizinde Rusiye öz arbiy küçüni quvetlendirgenine cevap olaraq
оsmanlılar Keriç boğazı yalısında Yeñi Qaleni quralar.

Rus-оsmanlı cenkinden soñ 1774 senesindeki Küçük Kaynarca muqavelesine köre
Keriç ve Yeñi Qale Rusiye terkibine kirsetilgen edi.

1783 senesi Keriç Tavriya guberniyasınıñ terkibine kirsetildi. Şeerniñ ealisi
yunanlar, ruslar, ukrainler, italyanlar ve ermenilerden ibaret edi. 1821 senesi
Keriç ve Yeñi Qale hususiy memüriy birlemge — Keriç-Yeñi Qale şeerbaşlığına
ayırıldı. Bu aradan başlap şeer abadanlaşıp başlay.

II Cian cenki vaqtında Keriçte sovetnen alman orduları arasında bir çoq deşetli
uruş olıp keçti. 1941 senesi noyabr ayında şiddetli uruşlardan soñ almanlar
şeerni işğal ettiler. 1941 senesi dekabr 30 künü şeer birinci sefer azat etildi.
Sovet ordusı keri çekilgenden soñ askerlerniñ bir qısmı partizanlarnen beraber
Acı Muşqay taşparçalav quyularına kete.

XX asırnıñ ekinci qısmında Keriç iri gemi yapıcılığı ve maden tökmeciligi
merkezi olıp qaldı.

Şuralar Birligi dağılğanı ve bazar iqtisadiyatına köçkeninen gemi yapıcılığı ve
maden tökmeciligi saaları zayıflaştılar. Şeer sanayı merkezinden turizm ve
yazlıq raatlanuv merkezine çevirildi.

Qara ve Azaq deñizleriniñ yalılarında bulunma sayesinde yaz vaqtında Keriçke
sabıq ŞSCB memleketlerinden raatlanmaq içün bir çoq kişi kele.



https://crh.wikipedia.org/wiki/K%C3%B6zya%C5%9F_divar

“Közyaş divar” destanı Eşref Şem’i-zadeniñ yaratıcılığını ve zemaneviy
qırımtatar edebiyatını cian seviyesine kötergen eserdir. Bu eser qadimiy facialı
efsane esasında yazılğan. Efsanede böyle vaqia tasvirlene: yaş qadınnı ğarez,
pahıl, küncü insanlar beftan yerde cin-şeytanğa uydı dep, qabaatlaylar ve
tiriley taş isar içine qalaylar. Yaş qadın isar içinde taş kesile, isarda
qaldırılğan eki teşikniñ birinden közyaş kibi temiz suv aqa, ekinciden ise ana
sütü aqa.

Eserniñ neşir etilüv tarihı mürekkep oldı. 1969 senesi “Toğan qaya” cıyıntığında
destannıñ birinci qısmı “Toğan qaya” serlevasınen neşir etildi. Soñra 1978
senesi şiirler ve poemalar kitabında “Aslıhan” serlevasınen kene tek birinci
qısmı basıldı. Edip sağ olğanda “Közyaş divar” destanı tolu kölemde neşir
etilmedi, çünki kommunist nezareti ruhset bermedi. Bunıñ sebebini eserniñ
mündericesi ile tanış olğandan soñ añlamaq mümkün. Destan tolu kölemde birinci
kere “Yıldız” mecmuasınıñ saifelerinde dünya yüzü kördi (1990 s. No. 4-5).
Niayet, “Közyaş divar” destanı 1996 senesi Aqmescitte ayrı kitap şeklinde derc
olundı.



https://crh.wikipedia.org/wiki/Hurt_(y%C4%B1r)

Hurt (muz. Camala, sözl. Tatyana Skubaşevskaya) – "All or Nothing" albomında
olğan yırlardan ayrı bir yer ala, çünki simfonik orkestrinen 40 adam erkânında
yazılğan edi. Camalanıñ aytqanına köre, bu yırnı o, bütün afta bir özü olıp, pek
kederli bir alda yazğan edi. Onıñ içün yırnıñ adı da şu. Em de Yañı yılğa yaqın
onı taqdim etti.

Aranjirovka – Yevgeniy Filatov, orkestrovka – Oleg Yasinskiy (balalar opera
teatriniñ orkestri), dirijor – Evgeniy Voronko, uruvlı – Aleksandr Garkavıy,
royal – Aleksandr Ognivets, bas – Aleksandr Novakov, gitara – Mihail Bankovskiy.

Camalanıñ fanlarıdan birisi yırğa pek kelişken videofragment tapıp, üstünden
audio yazısını qoydı. O o qadar yahşı oldı ki, klipniñ çıqarmağa keregi de
qalmadı.

Yırınıñ şay satırları bar: "Qorqular içinden öz arzum qarşına ketem,//Ebet, bu
yolda qıyınlıqlar da çekem,//Cünki biz epimiz sade adammız" (ingl. "Cause it’s
all gain all my pain,//Yeah, i'm scared on this way,//Oh, we are only human").



https://crh.wikipedia.org/wiki/Alfred_Nobel

Alfred Nobel (isveççe Alfred Nobel; 1833 oktâbr 21 - 1896 dekabr 10 ) - isveç
himiyacı, müendis, silâ istisalcısı ve dinamitniñ icatçısı. Alfred Nobel 355
çeşit türlü keşif yapqan. Bofors kompaniyasında reberlik etken.

Alfred Nobel 1833 senesi oktâbrniñ 21-nde İsveç paytahtı olğan Stokgolm şeerinde
İmmanuel ve Andriette Nobelniñ qorantasında dünyağa keldi. O qorantada üçünci
oğludır. Babası faneranıñ icatçısıdır. 1842 senesi Nobel qorantası o vaqıt
Rusiye İmperiyasınıñ paytahtı olğan Sankt Peterburgğa keldi. Babası Sankt
Peterburgda deñiz minasını işlemedi. Alfred professor Nikolay Zininden himiya
derslerini aldı. Alfred, on sekiz yaşında olğanda Amerikağa kelgen soñ, dört
sene içinde himiya ögrendi. 1867 senesi dinamitniñ keşfi Nobelni dünyaca meşur
etti. Alfred Nobel 1895 senesi noyabrnıñ 27-nde Frenkistan paytahtı olğan Paris
şeerinde vasiyetname imzalağan. Alfred Nobel 1896 senesi dekabrnıñ 10-unda
İtaliyanıñ San Remo şeerinde stenokardiyadan vefat etti. Soñundaki Nobelniñ
ükümüna köre halqara mukâfatnıñ fondu onıñ asabalıqıtan meydanğa ketirgen.



https://crh.wikipedia.org/wiki/Abl%C3%A2ziz_Veliyev

Ablâziz Veliyev 1939 oktâbr 25-de Qırımda Qoz köyünde dünyağa keldi. 5 yaşında
ekende anası Afifenen beraber Özbekistanğa sürgün etildi.

1962 senesinde Taşkentte Toqumacılar Cemiyetiniñ neşir etken Toqumacılar Avazı
adlı gazetasında çalışmağa başladı. 1968-de Lenin Bayrağı gazetasında mesül
kâtip oldı. İleriki senelerde Taşkent Universiteti Gazetacılıq Fakultetini
bitirip diplomını aldı.

1976-da Refat Ametovnen beraber Amet Aqay adlı qırımtatar külkünçli ikâyeleri
olğan kitapnı neşir etti. Daa soñra Bayraqqa Tamğan Közyaşlar (1980), Baht
Yıldızı (1984), İrade (1987) Şevket Asanovnen beraber Qırımtatar Tapmacaları
(1988), Aqıllı kirpi ile ayneci tilki (1988), Melek Köpüri kitaplarını yazdı.

Ablâziz Veliyev 40 yıldan ziyade Qırımtatarlarnıñ II Cian Cenkinde iştiraki
mevzusında tarihiy tedqiqat yapa. Onıñ tarafından Qırımtatarlar Ekinci Cian
Cenkinde adlı tedqiqiy bir eser azırlandı. Mezkür eser beş ayrı kitaptan ibaret,
olardan üç dane endi neşir etildi: Faşizm Mabüsleri (2004), Qaramanlar Ölmeyler
(2005) ve Cenk Ofitserleri (2008). Halq İntiqamcıları adlı dörtünci kitap
al-azırda azırlanmaqta.

Bu vaqıtta Ablâziz Veliyev Yañı Dünya gazetasında Baş Neşriyat Müdir yardımcısı
olıp çalışa.



https://crh.wikipedia.org/wiki/Abdulla_Latifzade

Abdulla Lâtif-zade 1890 senesinde Aqmescitte doğdı. Balalıqta öksüz qalğan şair,
dayısınıñ qatında yaşadı. Yerli rüştiyede oquğan şair daa soñra litseyniñ
yedinci sınıfına kirip tasiline devam etti. 1909 senesinde İstanbulda, üç sene
Ufada "Aliye" ("Ğaliya") medresesinde oqudı. 1905-1917 seneleri arasında Rusiye
ordusında edi. I Cian cenkine qatıldı. 1920 senelerge qadar şeer ve köylerde
muallimlik yasadı. Sovetler vaqtında Maarif Halq Komissarlığında çalıştı.
1928-1931 senelerinde Moskovada Güzel Sanatlar Akademiyasında oqudı. 1935-36
senelerinde Qırım Pedagogika İnstitutında dotsent olıp hızmet etti. 1938 senesi
milliyetçiliknen suçlanıp qurşunğa tizildi.

Lâtif-zadeniñ sipti şiirlerinden olğan "Hayal - Ömür" 1910 senesinde neşir
etildi. Şiirlerinde oca tabiatı ep is etilgen şairniñ "Ber!" ve "Qurtarıñız
ölümden!" kibi şiirleri 1921 senesinde yaşanğan açlıqnı añlattı. "Şairge"
(1923), "Ahır Zaman Quşu" (1923), "Aqınğa" (1923) şiirlerinde Qırım halqınıñ
üriyeti ve yañı ayatqa alışmaları kibi mevzularnı aydınlattı. 1920 seneleriniñ
ekinci yarısında Abdulla Lâtif-zade "Hayırsız Tüş" manzumesini yazdı. 1928
senesi "Yañı Saz" isimli şiir kitabını Aqmescitte latin ariflerinen neşir etti.
Lâtif-zadeniñ Qırımtatarlarnıñ edebiyat tarihınen alâqalı maqaleleri,
monografiyası müimdir.



https://crh.wikipedia.org/wiki/%C5%9Eakir_Selim

Şakir Selim 1942 s. aprel 10-da Aqşeyh rayonınıñ Büyük As köyünde doğdı.
Sürgünlikten soñ başta Özbekistannıñ Cambay qasabasında, daa soñra Taşkentte
ömür sürdi. 1958-de orta mektepni bitirip, Samarqand muallim mektebinde oqudı.
Eki sene muallimlik yasağan soñ, asker olıp Sibirge ketti. 1965-de Samarqand
Universiteti Filologiya Fakulteti Rus tili bölügine kirdi, 1971-de diplomını
aldı. İlki şiirleri 1963-de Lenin Bayrağı gazetasında basılıp çığa. 1972-de
“Aqbardaq” adınen şiir kitabı neşir ola. Daa soñ, “Duyğularım”, “Sevgi Alevi”,
“Uyanuv”, “Yellerni Diñle” ve Qırımda “Tüşünce” adlı şiir kitapları basılıp
çığa. 1996-da Ankarada şiir yarışmasında birinci oldı. Kene aynı sene Arif Nihat
Asiya şiir mukâfatını aldı. 1997–de Adam Mitskeviçniñ "Qırım Sonetleri" adlı
eserini Qırımtatar tiline tercime etkeni içün “Polkul” fondunıñ Lehistan
mukâfatını qazandı. Kene 1997-de Taras Sevçenko adına Ukraina Devlet mukâfatı
aldı. Şairge 1998-de Qırımtatar Teatri hadimlerinen beraber yüksek devlet
mukâfatı berildi. Bir defa Qırımtatar Milliy Meclisi azası oldı. 1997-den
2007-ge qadar Yıldız mecmuasınıñ baş muarriri olıp çalıştı. Müim sağlıq
problemleri sebebinen 2008-de Qırımtatar Yazıcılar Birligi reisligi vazifesinden
de ayrılğan edi. Şakir Selim 2008 s. noyabr 18 künü ağır haslalıqtan soñ vefat
etti.



https://crh.wikipedia.org/wiki/%C4%B0smail_Gaspral%C4%B1

İsmail Gasprinskiy (Gaspıralı, Gaspralı) (arap urufatında: اسماعیل گسپرينسكى‎)
(1851 – 1914) – ulu qırımtatar mütefikkirdir.

İsmail beyniñ soyadınıñ üç türlü variantı qullanılmaqtadır: Gasprinskiy,
Gaspıralı, Gaspralı. Qırımdaki Qırımtatar matbuatında onıñ soyadı Gasprinskiy
(daa sıq) ve Gaspralı (daa siyrek) olaraq yazılğandır. Türkiyedeki Qırımtatarca
neşirlerde çoqusı vaqıt Gaspıralı olaraq yazılır. Qırımtatar Milliy Meclisiniñ
saytında ise olarnıñ er birinen qarşılaşmaq mümkündir, lâkin Gaspıralı ve
Gaspralı yazılışları biraz daa sıq rastkele. Aqmescitteki Qırımtatar Milliy
Kitaphanesi Gasprinskiy adını taşıy, amma bazı maqaleler o kitaphane içün de
diger soyadı variantlarını qullana. İsmail beyniñ abidesinde (resimde) soyadı
Gasprinskiy olaraq, ev-müzeyi ögündeki levhalarda ise Gaspralı ve Gaspıralı
olaraq yazılğandır. İsmail bey özü ise öz soyadını گاسپرينسكى (yani Gasprinskiy)
olaraq yazğan edi.

İsmail Gasprinskiy 1851 senesi mart 8 (20) künü Avcıköyde doğdı (şimdiki
Bağçasaray rayonı). Vaqtı ile Aqmescitte, Moskvada, Voronejde, İstanbulda ve
Pariste tasil aldı. Altı yıl devamında çeşit qırımtatar mekteplerinde rus tili
ocası olıp çalıştı.

1879 senesi Bağçasaray şeer golovası olaraq saylandı ve bu vazifede 1883
senesine qadar bulundı. Publitsistikağa avesligi ve istidatı onı yavaş-yavaş
gazetacılıq faaliyetine ketirdi.

İsmail Gasprinskiy 1883 senesi aprel 10 (22)- ten başlap ömüriniñ soñuna qadar
“Terciman”, arada “Millet”, “Alem-i Nisvan”, “Ha-ha-ha”, “Alem-i Subyan”
gazetaları ve mecmualarnı neşir etti. Özüniñ şahsiy kündelik matbuatından ğayrı,
ilim ve turmuşnıñ çeşit saalarına bağışlanğan yüzlernen kitap ve risaleler
basıp, milliy tasiliniñ derecesini çoq kereler yükseltti.

şiarınen türkiy halqlarnıñ biri-birine yaqınlaşuvı ve milliy medeniyetleri,
siyasiy añları ösüvi oğrunda büyük hızmetler yaptı. Medeniy, içtimayi ve siyasiy
faaliyeti içün 1910 senesi İsmail Gasprinskiy “Revue du mоnde musulman” adlı
frenk mecmuasınıñ eyeti tarafından Nobel mukâfatına taqdim etildi.

Bediiy icadını 1887 senesi “Frenkistan mektüpleri”, “Dar ür-Rahat musulmanları”,
“Afrika mektüpleri”, “Qadınlar ülkesi” kibi nesir eserleri, özüniñ esas
qaramanları ve süjet yenelişleriniñ bir-birine mantıqiy surette bağlanuvınen,
şartlı olaraq “Molla Abbas” roman-epopeyasını teşkil eteler. Bu yerdeki bediy
metin – avtobiografik mizac taşığan elementler, tarih, cemiyetniñ iqtisadiy ve
siyasiy qurulışı, çeşit farazlar kibi şeylerni qavrap ala. Öz vaqtında “Dar
ür-Rahat musulmanları” parçası arap ve fars tillerine çevirilgendir. Cenkten soñ
bu parça çeşit añlatmalar ve luğatlar ile “Yıldız” mecmuası (1993, No.1) ve
“Qırımtatar edebiyatı” (1995) qullanma dersliginde neşir olundı.

1905 senesi müellifniñ “Kün doğdı” adlı romanı dünya yüzüni kördi. İsmail
Gasprinskiyniñ er eki romanı ve diger bediiy parçaları türk ve umumen musulman
dünyasınıñ siyasiy ve bediiy fikiriniñ şekilledirmesinde büyük rol oynadılar.

İsmail bey Gasprinskiy 1914 senesi sentâbr 11 (24) künü vefat etti ve
Bağçasaraydaki Zıncırlı medrese azbarında defin olundı.



https://crh.wikipedia.org/wiki/Ziyadin_Cavt%C3%B6beli

Ziyadin Cavtöbeli (aqiqiy adı Ziyaddin Meñliazizov; 1905 - 1991) – belli
Qırımtatar şairi ve yazıcısı.

Ziyaddin Cavtöbeli, 1905-de Keriç civarında Cav Töbe köyünde (şimdi Yedi Quyu
rayonı) doğdı. Köy mektebini bitirgen Ziyadin 1923 senesi Totayköy pedagogika
tehnikumına oqumağa kire. Onıñ ilk şiirleri "Emgek" adlı divar gazetasında derc
olundı. Şu yılnıñ soñlarında ise, "Yeñi dünya" gazetasında yaş şairniñ "Qızıl
bayraq", "Qızıl yıldız" kibi bir sıra şiiri basıla. 1924 senesi tehnikum
Aqmescit şeerine avuştırıla.

1925 senesi Ziyadin Cavtöbeli "Yaş quvet" gazetasınıñ edebiy hadimi ve mesül
kâtibi olaraq çalışıp başlay. Aynı vaqıtta, oquvını da devam ettire. 1927 senesi
Qırım Devlet neşriyatında yaş şairniñ "İnqilâbiy şiirler" adlı cıyıntığı neşir
oluna. Cavtöbeli 1928 senesi tehnikumnı bitirgen soñ, Aqmescit rayonı Alma
Tarhan köyündeki nümüne mektebine müdir olaraq yollanıla.

Bu sebepnen Ziyadin Cavtöbeli mında bir çoq qırımtatar şairinen tanışa. Onıñ
"Komsomol yırı", "Komsomol saflarına kim kire?", "Bir çoban baladan", "Körgen
künlerim" kibi bir sıra şiiri yaşlıq arasında meraqnen oqula. 1925 senesi
Ziyadin Cavtöbeli "Yaş quvet" gazetasınıñ edebiy hadimi ve mesül kâtibi olaraq
çalışıp başlay. Aynı vaqıtta, oquvını da devam ettire. 1927 senesi Qırım Devlet
neşriyatında yaş şairniñ "İnqilâbiy şiirler" adlı cıyıntığı neşir oluna.
Cavtöbeli 1928 senesi tehnikumnı bitirgen soñ, Aqmescit rayonı Alma Tarhan
köyündeki nümüne mektebine müdir olaraq yollanıla. Aradan çoq keçmeden, şu
yılnıñ baarinde "Yeñi dünya" gazetasınıñ mesül kâtibi olaraq tayinlene. Matbuat
ve edebiyat işlerinle bayağı tecribeli adamlar arasında çalışuvı yaş Cavtöbelini
şair ve gazetacı olaraq şekillendire. Bu yılları o Aqmescit pedagogika
institutınıñ içtimaiy-iqtisadiy fakultetine kire ve çalışa, em de oquy.
İnstitutnı bitirip, aspiranturada oquvını devam ete. 1930—1935 seneleri
Cavtöbeli Qırım Devlet neşriyatında muarrir olıp çalışa. 1934 senesi o proletar
yazıcıları birligine aza qabul oluna. 1935 senesi ordu saflarında hızmet ete.
1936—1938 seneleri Qırım Devlet neşriyatında baş muarrir vazifesinde çalışa. Bu
devirde onıñ "Yaş buvın yırları" adlı şiirler cıyıntığı basılıp çıqa.

Dinlerniñ Zuurı ve Zararları, Oraza, Qurban, Sünnet, İslâm Dininiñ Sınfiy
Maiyeti kibi maqaleler yazdı. Qızıl Proletariy, Qızıl Yaşlıqqa, Keriç Qızlarına,
Qadınlarğa, Bay ve Fuqare, Al Tañ, Lenin kibi şiirlerinde sotsializm, aq ve
adalet mevzularını işledi.

Sotsializm içün pek çoq küreşse da, diger qırımtatar ziyalılarınıñ aqibetine
oğradı. Şairniñ yaratıcılığı gürlegen bir vaqıtta Stalin şahsına tabınuv devri
kele ve zemaneniñ ileri adamlarınen bir sırada, Cavtöbeli de bastırıqqa alına.
1938 senesinden 1946 senesine qadar apishanelerde buluna ve 1947 senesi
Özbekistannıñ Samarqand şeerine kele. 1950 senesine qadar ocalıq yapa. 1956
senesi qabaatsız tanılıp, reabilitatsiya oluna. 1950 senesinden 1979 senesinece
qurucılıqlarda işçi olıp çalışa. Bu vaqıttan soñra Özbekistanda Lenin Bayrağı
gazetasında maqale ve şiirler yazdı. Cenkten soñ Ziyadin Cavtöbeliniñ "Yırla,
insan" (1970), "Edebiyat sevdatarı" (1983), "Çeşit yıllar şiirleri" (1978),
"Ayırılmaz dostlarım" (1986) kibi şiiriy cıyıntıqları basılıp çıqtı.



https://crh.wikipedia.org/wiki/Yeudiylik

Yeudilik (ibranice יהודה - Yehudah) - bir tañrılı İbraimiy dinlerniñ ilkidir.
Yeudilik peyğamberi Musa. Yeudilikiñ muqaddes kitabı Tevrattır. 2007 senesi
tahminiy yeudi ealisi 13,2 million kişi edi. Bularnıñ 41% İsrailde yaşay edi.

Yeudilik, temelleri Tanahta ve Talmud ve diger diniy metinlerde añlatılğan ahlâq
ve ilkeleri olğan bir tañrılı bir dindir. Künümizde şimdi barlığını devam
ettirgen eñ eski dinlerden birevidir. Yeudilikke keçmek içün mahsus bir merasim
kerekmey.

Yeudi inançına köre tañrı Yeudi halqınen eki aht yasağan emir ve yasaqlarını
Tevratta bildirgendir.

Pek Yeudige köre İbraim nebi ilk İbraniydir. Nuh nebiden soñ putperestlikni ilk
qabul etmey tek bir ilâhqa inanğan kişi olğanına inanırlar. Tañrı İbraimge
oğulları olacağını müjdeler (Yaratılış 15:5). İsmail ve İshaq isimli eki oğlu
olur. İshaq tañrınıñ bildirgeni dayın atasınıñ missiyasını devam eter. Kenan
Diyarı İshaq nebige tañrı tarafından vade etilgendir. İshaqnıñ oğlu Yaqup
Mısırğa köçe. Zamannen Yaqup nebiniñ halqı Mısırlılarğa qul ola. Yakupnıñ
evlâtlarından birevi, Musa, halqını Mısırdan qaçırıp Sina Dağına ketire. Mında
tañrınıñ oña bergen Tevratnı halqına bere (M.E. 1313 ya da Yeudi taqvimine köre
2448). Olarnı Kenan Diyarına alıp kete. Musanıñ qardaşı Arun ve onıñ soyundan
kelgen aqaylarnı tañrı oğlu din adamları olaraq ata (Çıqış 28:1, 2–4).

Yeudiler Kenan Diyarına yerleşeler ve Şiloh (İbranice: Siloh) ibadethanesini
yasaylar. Bu ibadethanesiniñ tikili qalğanı 300 yıl boyunca Yeudiler tañrı
tarafından çeşit müsibetler ve işğallernen sınalalar. Sapqınlıqları töpege
yetkende tañrı Kenan Diyarınıñ şarq-cenüp yalılarında yaşağan Filistinlilerniñ
Şiloh İbadethanesini elge keçirmelerine musaade ete. Yeudiler diger milletler
dayın bir devlet qurmağa isteyler. Vilâyette zaman içinde küçlengen Yeudiler
akimler vaqtından soñra bir Yeudi qırallıqnı quralar ve başına Yeudilerniñ
qıralı olaraq Şaul keçe. Şaulnıñ ölüminden soñ, Yeudi Qırallığınıñ başına Davud
(David Ha-Meleh) keçe. Davudnıñ ölmesinen Yeudi Qırallığınıñ başına Davudnıñ
oğlu Suleyman (İbranice: Şlomo Ha-Meleh) keçe. Suleyman vaqtında Yeudi Qırallığı
altın çağlarını yaşay. Qudus şeeri Yeudilerniñ eñ balaban şeeri alına kele.
Suleyman Qudusqa (Yeruşalayim) Suleyman Mabedi (Beth Hamikdaş) denilgen balaban
bir mabet yasata. Beth Hamikdaşnıñ bugün tek Ğarbiy Divarı sağlam qalğandır. Bu
divarğa Ağlama Divarı denile.



https://crh.wikipedia.org/wiki/Usul-%C3%BC_Cedid

Usul-i Cedid (zemaneviy tilge yañı usul olaraq tercime etile) - İsmail
Gasprinskiy tarafından 1884 senesi Bağçasaray maalle mekteplerinde başlatılıp,
daa soñra Rusiye İmperiyasınıñ pek çoq musulman şeerlerinde inkişaf ettirilgen
yañı talim ve terbiye usullarına köre oqutılğan mekteplerge berilgen isim edi.

Oquv programmasında da büyük deñişmeler oldı. İlk basamaqta ana tilinde
oquma-yazma, esap (arifmetika), hat, Quran oquma ve İslâmnıñ esasları, ekinci
basamaqta coğrafiya ve tarih, İslâm ve memleket tarihı aqqında dersler ve tabiat
bilgisi dersleri de oqutıldı. Çoqusı ilk sefer berilgen bu dersler içün ders
kitabı da olmağanından, Usul-i Cedid mekteplerinde qullanılacaq esas ders
kitabını da 1884 senesinde Hoca-i Subyan adınen Gasprinskiyniñ özü yazıp, kene
özüniñ matbaasında bastırdı.

Bu vaqıtta Tercimanda devamlı Usul-i Cedidnen alâqalı maqaleler yazğan
Gasprinskiy, körüşlerini Rusiye türkiy halqlarnıñ episine qabul ettirmek
ğayesinde edi. Bunıñ içün er sene Rusiyeniñ er tarafından musulman tuccarlarınıñ
kelgeni Nijniy Novgorod panayırına barıp onıñ propagandasını etti. 1887 senesi
Bağçasaray nümüne mektebi muallimi Bekir Efendini Râzan vilâyetindeki Ankermanğa
yiberdi. Bekir Efendi ekinci nümüne mektepni o yerde açtı. Usul-i Cedid er yaqta
duyulıp başladı. Türlü yerlerden 80 qadar molla Bağçasarayğa kelip Usul-i
Cedidni ögrenip memleketlerine qayttılar. Bundan soñ Rusiyeniñ aman er
vilâyetinde ekişer-üçer mektep teşkil etildi. 1893 senesi Samarqandğa barğan
Gasprinskiy anda bir nümüne mektep açtı, bu mektep üç ay soñra qapatılğan olsa
da savtiy (fonetik) usulnıñ (usul-i savtiye) ketirgen faydalarını köstergeni
içün, Orta Asiyada peş-peşke Usul-i Cedid mektepleri açılmağa başlandı.

Gasprinskiyniñ başlatqan bu inqilâbına eñ başta qoltutqanlar bütün Rusiye turkiy
halqları arasında em iqtisadiy em de medeniy taraftan en quvetli olğan Qazan
Tatarları edi. Evelâ Qazan Tatarları artında da Azeriler arasından çıqqan ileri
körüşli mollalar, muallimler, tuccarlar ve zengin musulmanlar Usul-i Cecid
areketini baş destekçisi oldılar. 1914 senesine kelgende Rusiyedeki Usul-i Cedid
mektepleriniñ sayısı 5000 qadar oldı.



https://crh.wikipedia.org/wiki/Uriye_Edemova

Uriye Edemova 1938 senesinde Baydar uvada dünyağa keldi. Babası ve ağası cenkte
ekende, anası Alime ve dört qardaşınen beraber 1944 sürgünliginde Sırdarya
vilâyetine yiberildiler. Ağası cenkte öldi, babası cenkten soñ 1947-de olarnı
qıdırıp taptı.

Uriye Edemova daa örgencilik yaşlarında ana tiline ve edebiyatqa aveslenip qısqa
ikâyeler, maqaleler yazmağa başladı. 1963-de Lenin Bayrağı gazetasında onıñ
Qırmızı Gül adlı ilk ikâyesi neşir etildi. 1965 senesinden son Lenin Bayrağı
gazetasında çalışmağa başladı.

Uriye Edemova, “Ömürlik yanımdasıñ”, “Baş yazısı”, “Nişan yüzügi”, “Saniye”,
“Başımnıñ ucundasın”, “Anam”, “Yürek ateşi”, “Aydın gecede” eserlerinen
qırımtatar halqınıñ yüreginde sayğı, itibar, aqiqiy sevgi qazana bildi. O,
qırımtatar yazıcı ve şairleriniñ kitaplarını neşir etme işinde de müim
çalışmalar yaptı. Taşkentteki Ğafur Ğulam neşiriyatında Qırımtatar edebiyatı
bölüginde çalıştı ve qırımtatar tilinde yazılğan kitaplarnı neşirge azırladı.

Şimdiki vaqıtta, Uriye hanım, Tavriya devlet neşriyatı Qırımtatar edebiyatı
bölüginiñ müdiridir ve belli qırımtatar şairlerinden Bilâl Mambetniñ omür
arqadaşıdır.



https://crh.wikipedia.org/wiki/Thank_You

Dâkuyu (qırımca: Teşekkür) – Camalanıñ üçünci CD albomı, daa doğrusı
yarımalbomı, çünki o altı yırdan ibaret: "Заплуталась", "My Lover", "Watch over
me", "Perfect Man", "Песня о Дружбе", "Thank You" – birer yır ukrain ve rus
tilinde, qalğan dörtü ise inglizce.

Oktâbr 3 künü paytahttaki “Sentrum” degen klubında Camalanıñ "Dâkuyu" serlevalı
albomınıñ taqdim tedbiri “Aristokratı” radiosınıñ yañı sezon açılış çerçivesinde
ötkerildi. Müsafirler arasında Andriy Hlıvnük (Bumboks frontmeni), İvan Dorn,
Alloise, Dmitriy Şurov (Pianoboy frontmeni) bulundı.

Şu albomnı satqanda qazanılğan bütün para ukrain ordusına qoltutmaq içün ketecek
(bunı ötkerici Valeriya Çaçibaya "Aristokratı" radiosında Camalanen albom
aqqında subetleşkende dedi)..

Qayd etmek kerek ki, bu albomnıñ evelkilerden bir esas farqı bar – albom yañı
elektron şekilde yañğıray. Daima kibi, albomnıñ aranjirovşçik ve saundprodüseri
– Yevgeniy Filatov (The Maneken); istisna olaraq – “Perfect Man” –
saundprodüserlik Camala ve Sergey Yerömenko birlikte yarattılar.



https://crh.wikipedia.org/wiki/Rusiye_mallar%C4%B1n%C4%B1_sat%C4%B1n_alma!

"Rusiye mallarını satın alma!" (ukraince Не купуй російське!, Ne kupuy
rosiys'ke!) - Ukrainada keçirilgen Rusiyede yapılğan mallarını satın almamağa
çağırğan kampaniya. Narazılıq kampaniyası 2013 s. avgustnıñ 14-ünde Rusiyede
ukrain mallarına qoyulğan embargosına qarşılıq olaraq başlandı. 2014 s. Qırım ve
Donbasta silâlı çatışma başlanğan soñ kampaniya yañıdan canlandırıldı.

Asıl, rusiye mallarını iqtisadiy boykotı "Regionlar" firkasına ve onıñ azalarına
ait olğan şirketlerine ukrainler tarafından korsetilgen boykotından başını ala.
Şay, 2013 senesi ukrain akimiyeti AB ile assotsiatsiyani imzalamayıp, cevap
olaraq ukrainler tarafından narazılıq kampaniyası başlana; tezden bu narazılıq
kampaniyası umumukrainalı cemiyet areketine çevirile. 2014 s. fevralde Rusiye
Qırımnı işğal etip ve Ukrainağa arbiy tecavuz körsetip, umumukrainalı cemiyet
areketi endi rusiye mallarını boykotı etmekine çevirile.

İctimaiy ağlarda bu yonelişke qoşulmaq celp etken çagıruvlar, muracaatlar, malnı
peyda oluvı ne yerde diqqat ile satın alıñız degen beyanatlar peyda olma
başladı, çünki rusiyeni maalnı satın alsaq, işğalcilerge maliyeviy, yani finans,
qoltutuv kibi sayıla. Areketniñ "Rusiye mallarını satın alma!" degen şiari tek
Ukrainada degil de, bütün medeniy memleketlerine de darqatıldı.
Memleket-istisalçinen merah etiñiz, rusiye brendlerni ve "46" barkodnın boykot
etip satın almañız, dep, teşviqat kampaniyası muracaat ete.

Bügünki künge İlbav bazarlarında satıcılar tesbit eteler ki, Rusiyenin "Çistaya
liniya", "Babuşka Agafya", "Çörnıy jemçüg", "100 Retseptov krasotı" degen
kosmetik vastaları yavaş-yavaş ğayıp olalar. Olarnıñ yerine yerli ve avropali
mallar peyda bileler.



https://crh.wikipedia.org/wiki/Q%C4%B1r%C4%B1mtatar_s%C3%BCrg%C3%BCnligi

Qırımtatar halqınıñ vatandan bütünley sürgün etilgeniniñ esas sebepleri Rusiye
devletiniñ Qırım Hanlığına nisbeten mürekkep munasebetlerinden başlana. Sabıq
Altın Ordunıñ topraqlarına köz atqan Rusiye Qazan, Hacı Tarhan, Sibir
hanlıqlarını, Noğay Ordusını ta XVI asırda zapt etti. Niayet, XVIII asırnıñ
soñunda Rusiye İmperiyası Qırım Hanlığını da basıp almağa muvafaq oldı. Çar
ükümeti Qırımnıñ tamır halqını yarımadadan bütünley sürip çıqarmaq siyasetini
defalarca ömürge keçirmege ıntıldı, lâkin eñ soñu halqnı Qırımdan yavaş-yavaş
sıqıp çıqarmaq qararına keldi. İşte, böyle etip qırımtatar halqınıñ taqdirine
“qara asır” peyda ola ki, şu yüz yıl devamında (1783 - 1883) halqnıñ sayısı 5-6
kere eksile.

Bu ğayeni ömürge keçirmek içün ŞSCBnen Almaniya arasında cenk başlağanı imkân
doğurdı. Qırımnıñ mudafaasındaki muvafaqiyetsizlik – o 1941 senesiniñ küzünde
endi bütünley almanlar tarafından işğal etilgen edi, - partizan areketindeki
yañlışlıqlar, Qırımnıñ rus ealisi tarafından “yat” halqlarğa nisbeten adeti
üzere işançsızlığı, şübeli baquvı – bütün bular güya qırımtatarlar bir qalmay
alman işğalcilerine berildiler, olarğa hızmet ettiler degen sahte, yalan
fikirniñ doğmasına yardım ettiler. Qırımda partizan areketiniñ reberleri Aleksey
Mokrousov ve A. Martınov 1942 senesi iyül ayında memleketniñ yolbaşçılığına “dağ
ve dağ yanı rayonlarında yaşağan qırımtatarlarnıñ ekseriyeti faşistlerge
berildiler”, degen yalan, iftira tolu mektüp ile muracaatta bulundılar.

1944 senesi baarde daa yañı işğalcilerden temizlengen Qırımda İçki İşler Halq
Komissarlığı (НКВД) ve Devlet Telükesizlik Halq Komissarlığı (НКГБ) tarafından
“diyarnı antisovet unsurlardan temizlev” bahanesi ile faal surette çeşit
tedbirler keçirildi. Qırımğa episi olıp 20 biñ asker ketirildi. Mayısnıñ 10-unda
Beriya Stalinge şöyle sözlernen muracaat ete: “Qırımtatarlarnıñ sovet halqına
qarşı satqınlıq areketlerini esapqa alaraq ve qırımtatarlarnıñ ileride Şuralar
Birliginiñ sıñır kenarında yaşaması istenilmegeninden kelip çıqıp ŞSCB İİHK
Siziñ baqımıñızğa Devlet Mudafaa Komitetiniñ (ГКО) bütün tatarlarnı Qırımdan
sürgün etmek qararınıñ leyhasını teklif ete”. 1944 senesi mayıs 11-de Stalinniñ
imzasınen bütün qırımtatarlarnı Qırımdan Özbekistanğa sürgün etmek aqqında
mahsus qarar çıqarıla. 1944 senesi mayıs 21-de çıqarılğan qararda ise olarnı
Rusiyeniñ bazı vilâyetlerine yerleştirmek hususında kösteriş berile.



https://crh.wikipedia.org/wiki/Q%C4%B1r%C4%B1m-Rus_Cenki_(1571%E2%80%931572)

1551 senesinde I Devlet Geray Qırım hanı olaraq tayin etildi. Taht qavğalarını
toqtatmaq içün Devlet Geray han emcesi Sahib Geraynı (1532-1551) ve onıñ
ailesini öldürdi. Qırımdaki bu qanlı vaqialardan faydalanıp IV İvan Qorqunçlı
(Groznıy) (1533-1584) çoq uzun sürgen bir qamaçavdan soñ 1552 senesinde Qazannı,
1556-da ise Hacı Tarhannı zapt etti. (Qazannıñ tüşmesinden soñ Edil özeni
boyunda X asırnıñ 20-nci senelerinde qurulğan bir İslâm devleti yoq etilgen
oldı).

1558-1559 senelerinde Rus orduları Qazaqlarnen birlikte Qırım ve Azaqqa ücüm
yaptı. Bu da tek Qırım ile degil Osmanlı Devletinen dоğrudan-dоğru çatışmağa
kirmek demek edi. Faqat cenkleşip Qazan ve Hacı Tarhannı keri almaq içün
Qırımnıñ küçü endi yoq edi.

Amma 1568 senesinde Osmanlı Devleti başqa devletler ile yapqan cenklerden biraz
soluq alğandan soñ Qazan ve Hacı Tarhannı keri aluv tedbirlerge başlandı. Edil
ile Don neerlerini bir-birine bağlaycaq ve gemilerniñ işlemesine elverişli olğan
bir kanalnıñ qazıması zarur köründi. Osmanlı flotu bu kanaldan keçip Edil
neerine irişip Qazan ve Hacı Tarhannı keri qazanıp Hazar Deñizine çıqacaq edi.

1568 senesinde kanalnıñ üçte biri qazılğan edi. Faqat Osmanlı-Qırım ordusı
qışnıñ şiddetli ayazından saqınıp qazuv işlerini kelecek senege qaldırıp ketti.
Ne bar ki, bu planlar kerçekleşemedi.

1571 senesi mart ayında Osmanlı padişasınıñ emri üzerine 120 biñ asker ve toplu
yañıçarı destegi ile I Devlet Geray Moskva seferine çıqtı. Bu vaqia aqqında rus
Piskaröv vaqanuvisi şöyle yazğan edi:

Böylece 1571 senesinde mayıs 24-de Qırım-Osmanlı orduları tarafından yapılğan
Moskvanıñ zaptı neticesinde Qırım ile Rus devleti arasındaki zıddiyet eñ yüksek
noqtasına barğan oldı. Bu zıddiyet 200 yıldan ziyade sürgendir.



https://crh.wikipedia.org/wiki/Musulman

İslâm, İslâmiyet ya da Musulmanlıq (arapça الإِسْلاَم‎ – el-islām) – tek tañrını
qabul etken semaviy dinlerniñ soñkisi, üç cian dinleriniñ birisidir.
Hristianlıqtan soñ dünyanıñ eñ tarqalğan ekinci dinidir. İslâm dini bu dinniñ
peyğamberi – Muhammed vastasınen VII asırda yayılmağa başladı. İslâm dinine
inanğan adamlarğa mümin, İslâm dininiñ emirlerine boysunmağa tırışqan adamlarğa
musulman deyler. Musulmanlar, İslâmnıñ muqaddes kitabı Qurannı teşkil etken
sureler Cebrail adlı melek vastasınen, sözlü olaraq, Muhammed peyğamberge vahiy
etilgenine (endirilgenine) inana.

Musulmanlarnıñ eñ büyük eki aqımı Sünniylik ve Şiiyliktir. Bulardan ğayrı uquq,
itiqat kibi çeşit kategoriyalarda bir çoq fikriy ceryan ve mezhep bardır. İslâm
dininiñ temelinde bütün büyük mezhepleriniñ qabul etken tevhit esası tura ki, bu
añlam tek Allahnıñ barlığı ve birligine inanmaq manasına kele.

İslâm peyğamberi Muhammed İslâm dinini yayğan esnada İslâm Devletini de qurdı,
daa soñra bu İslâm Devleti mühtelif hanedanlar tarafından uzun bir vaqıt
devamında idare etilgen. Bu devletlerniñ başlıqları halife unvanını taşığan
ediler. Çeşit bölgelerde yaşağan halqlar İslâmnı qabul etmege başlağandan soñ,
mühtelif ve yañı musulman devletleri de peyda oldı.

İslâm dininiñ emir etkeni, yapılmasını farz (kerekli) qılğanı qulluqlarnıñ
bütünidir. İslâm dini muqaddes kitabı olğan Quran-ı Kerimde farz olaraq emir
etilgen er ibadet ve areketniñ yapılması, inanğanlarğa şarttır.



https://crh.wikipedia.org/wiki/Meml%C3%BCkler

Memlük Devleti (arapça سلطنة المماليك‎ - Saltanat al-Mamalik) – XIII–XVI
asırlarında yaşağan Şimaliy Afrika (Mısır) ve Cenüp-Ğarbiy Asiyadaki bir devlet.

Moğollarnıñ Deşt-i Qıpçaqnı zapt etkeninden soñ, bu yerde olğan Qıpçaqlarnen
Çerkeslerniñ bazıları Eyyubi Devletine esir etilip satılğan. Bir vaqıt soñra bu
esirler Eyyubi Devleti askeriyesinde qullanılmağa başlanğan. Zaman içerisinde bu
esirler askeriyede müim vazifelerge kelgenler. Eyyubi Devletiniñ soñki padişası
Turan Şah, bularnı yoq etmek istegen. 1249 senesinde çıqqan ayaqlanuvdan soñra
Turan Şahnı devirip devletniñ idaresini elge keçirgenler. Devletniñ başında
Müizzüddin Aybeg ketirilgen. Yañı devlet 250 senege yaqın üküm sürgen.

Memlük devleti üküm sürgen devresinde Haçlılarnı bu yerlerden atqan, Moğol
istilâsını toqtatqan ve Mısırnı yañıdan bir ticaret yolu yasağan. 1260 senesinde
Bağdatnı alıp Halifeni öldürgen Moğollar Memlük Devletiniñ üstüne yürgen, Ayn
Calut degen yerde uruş olğan, cenk Moğollarnıñ yeñilmesinen neticelengen. Bu
cenkten soñra askerlerniñ başında olğan Baybars, Sultan Qutuznı öldürip başqa
keçken soñ, 1261 senesinde El-Muntasırnı Halife tayin etken. Daa evel Bağdatta
olğan Halifelik bundan soñra Qairege keçip Memlük Devletiniñ imayesine kirgen.

1461 senesine qadar Memlüklernen Osmanlılar arasında yaqınlıq üküm süre edi. Bu
seneden soñra aradaki topraqlar içün ükümranlıq ve akimiyet sebebinen bu
yaqınlıq bozuldı. 1516-1517 senelerinde Mercidabıq ve Ridaniyede Osmanlılar
Memlüklerni yeñdi. Osmanlı askerleri Qairege kirdi. 267 senelik Memlük Devleti
yoq oldı. Halifelik Qaireden İstanbulğa keçti.



https://crh.wikipedia.org/wiki/Memet_Sevdiyar

Memet Müyedin oğlu Sevdiyar (Müyedinov) (1913 yanvar 15 - 1999 Yün 9) -
Qırımtatar yazıcısı.

Memet Müyedinov 1913 senesi yanvarniñ 15-de Aqmescit şeerinde doğdı. 1921 senesi
ruşdie mektebine kirip, 1931 senesi onı bitire. Orta bilgi alğan Memet şu yılı
Qazan şeerindeki mimarcılıq institutına kire. Lâkin, andaki vaziet mücibi,
oquvını bitirip olamay ve Qırımğa qaytıp kele, tasilini Yalta pedagogika
tehnikumında devam ettirmege qarar bere. 1935 senesi orduğa çağırıla. Anda eki
yıl hızmet etip qayta.

1941 senesi Or Qapıda mudafaa tutuvda iştirak ete. Lâkin, duşman sarımında qala
ve sentâbr 25-te esir tüşe. Ekinci künü esirlikten qaça, evlerine kele. Nemse
faşistleri Aqmescitke kirgen soñ, mında rus ve qırımtatar tillerinde gazetalar
çıqarıp başlaylar. Yazıcılardan biri Memet Müyedinovğa gazetada çalışmaqnı
teklif ete. O: “Gazetanı faşistlerge çalışqanlarnıñ ellerinden çekip almaq
kerek”, - dey. Ortağa atılmaq, ya da atılmaq meselesi kelip çıqqan soñ, Memet
Müyedinov “Azat Qırım” gazetasında çalışmağa başlay. Muarririette gizli
teşkilâtta çalışqan diger arqadaşlar da bar ediler. Olar partizan areketiniñ
reberleri, em de nemse faşistlerini sevmegen rоman razvedkacılarınen bağ
tutalar. Duşman bizim adamlarnı yaqalamaq istegenleriki duyğan rоman
razvedkacıları Amet Özenbaşlını Ades (Odessa) şeerine qaçıralar. Ondan soñ,
Abdulla Kürkçini de qaçıralar. Memet Müyedinovnı nemse propagandasınıñ başı
özünen beraber alıp kete ve onı Rоmaniyada qaldıra.

Memet Müyedinov bu devirde, diger qırımtatarlarnen beraber, çeşit qıyınlıqlarnı
başından keçire. Ortalıqnı yaqıp-yıqıp Avropağa barıp çıqqan sovet ordusı Sovet
Rusiyesinden ketkenlerni tuta, ata, ya da apislerge qoya edi. Bu vaqıtta
qırımtatarlar Türkiye ükümetine muracaat eterek, olarnı qabul etüvini soraylar.
Lâkin, Türkie buña bir türlü cevap bermey.

Ölüm kölgesi er bir insannı taqip etip yürgen vaqıtta, Memet Müyedinovnı Rоma
Papası, gizli alda, altı ay manastırda tuta. Soñ Memet Müyedinov Londоndaki
Lehistan ükümetinden stipendiya alıp, Vatikannıñ şarqiyat institutında üç yıl
oquy. O vaqıtta “İslâm aleminde qadın uquqı” adlı kitabını yaza. Lâkin, bazı
sebeplerden tolayı, o dünya yüzü körmey.

1961 senesi Memet Sevdiyar Amerika Qoşma Ştatlarına köçe ve anda qırımtatar
cemieti teşkil etüvde faallik köstere. Soñra siyasiy-milliy cemietni meydanğa
ketirip, sürgündeki qırımtatar halqınıñ aq-uquqlarını tiklemekni talap etip,
Birleşken Milletler Teşkilâtınıñ binası ögüne şiarlar tutıp baralar. Rus, ingliz
ve türk tillerinde kitaplar çıqarıp, qırımtatar halqınıñ vazietini bütün dünyağa
bildireler.

Memet Sevdiyar Amerika Qoşma Ştatlarınıñ Nyu York şeerinde, 1999 senesi iyül
9-da vefat etti.



https://crh.wikipedia.org/wiki/Memet_Nuzet

Memet Nuzet (Tureviç, asıl soyadı Çelebiyev; 1888 mart 13, Aydar Ğazı köyü –
1934 mayıs 4, Kökköz köyü) - qırımtatar şairi.

Memet Nuzet Kezlev uyezdiniñ Aydar Ğazı köyünde Şeyh İslâm çelebiniñ
qorantasında doğa. Özüniñ ilki tasilini köy ocapçesinden ala. Soñra babası Şeyh
İslâm çelebi 1897 senesi onı Kezlev medresesine yerleştire. 1900 senesi
Bağçasaraydaki meşur Zıncırlı medresege oqumağa kire.

Memet Nuzetniñ faal edebiy yaratıcılığı 1905 senesi inqilâbı devrinde başlay.
Edebiyatşınaslıq nazariyesinde maarifçilik realizmi dep adlandırılğan
yaratıcılıq usulı, yani ratsionalizm, didaktizm ve ahlâq tüzetüv usulınen
yazılğan edebiy eserleriniñ tesiri altında icat ete.

1909 senesi politsiya nezareti altında bulunğan yaş şair, inqilâp cellâtları
olğan devlet erbapları aqqında epigrammalar yazuvda qabaatlanıp qapatıla ve 4 ay
Aqmescit türmesinde sorğu altında buluna. Apishaneden çıqqan soñ o Qırımdan
kete. O vaqıtta şair Moskvada, Sankt Peterburgda, Nijniy Novgorodda, Qazanda,
Ufada, Uralskte, Orenburgda buluna. 1910 senesiniñ başında, Qazanda Abdulla
Toqaynen körüşe, onıñ lektsiyalarını diñley.

Memet Nuzet Kuybışev rayonınıñ Kokluz köyünde ocalıq yapar eken, ağır
hastalanıp, 1934 senesi mayıs 4-te Kökköz hastahanesinde vefat etti.

Memet Nuzetniñ büyük kölemli elyazmalar defteri belli şairimiz Abduraman
Qadri-zadeniñ Romaniyada yaşağan qızı Piraye hanımda saqlanıp qalğandır. Bu
defterdeki bir sıra şiirlerni Eşref Şemi-zade “Lenin bayrağı”nıñ 1967 senesi
“Raatlıq saifeleri”nde (mayıs 6, iyun 17) bastırğan edi. Şairniñ saylama
eserlerniñ cıyıntığı (“Qırımnıñ çöl ayatından”) Aqmescitte 2003 senesi neşir
etildi.



https://crh.wikipedia.org/wiki/L%C3%BCmyer_qarda%C5%9Flar%C4%B1

Lümyer (frenkçe Lumière) qardaşları, Ogüst Mari Lui Nikolâ Lümyer
(frenkçe Auguste Louis Marie Nicholas Lumière; 1862 oktâbr 19, Bezanson - 1954
aprel 10, Lion) ile Lui Jan Lümyer (frenkçe Louis Jean Lumière; 1864 oktâbr 5,
Bezanson - 1948 iyül 6, Bandol) - kinematografnıñ icatçıları.

Lümyer qardaşları Frenkistannıñ Bezanson şeerinde Klod-Antuan
(frenkçe Claude-Antoine; 1840-1911) ve Janna-Jozefin (frenkçe Jeanna-Josephine)
qorantasında dünyaga keldi. Olarnıñ qorantasında daa üç qız (frenkçe Jeanna,
Juliette, France) ile bir oğul (frenkçe Edouard) olğan. 1870 senesi Lümyer
qorantası balaban sanayı merkezine olğan Lion şeerine köçip keldi. Ekisi qardaş
la Martiniere litseyinde oqudı. 1879 senesi Ogüst ve 1880 senesi Lui oquvını
bitirgen soñ, babanıñ fotograf firmasında çalıştı. Babanıñ firmasında işlegende,
Lui "Kök plastina" (frenkçe Etiquettes bleues) adlı fotoplastinkanı icat etken.
Qoranta biznesi muvafaqiyetli olğan ve Klod-Antuan Lümyer, çalışmağan şlâpa
fabrikasını satqan soñ, "kök" fotoplastinkalarnıñ istisalı teşkil etken.
Vaqtınen Ogüst ile Lui qoranta fabrikasını idare etip başladı. Fabrika Lümyer
qardaşlarınıñ yolbaşcılığınen inkişaf etken, imalatı artqan (foto kâgıtı
çıqarılıp başladı) ve fabrika malları türlü memleketlerge satılğan. 1894 senesi
fabrikada 300 işçi çalıştı ve 15 million fotoplastina çıqarıldı.

1883 senesi Lümyer qorantası ile Alfons Vinkler (frenkçe Alphons Winckler)
qorantası aqraba olğan. Lümyer qardaşları babası dostunıñ qızlarınen evlengen:
Lui ile Roz Vinkler, Ogüst ile Roznıñ aptesi Margerit. Olarnıñ qız qardaşı
Jülyet Roznıñ kadâsına Jül Vinklerge çıqtı.

1894 senesi Klod-Antuan Lümyer Frenkistannıñ paytahtında Paris şeerinde Tomas
Edisonnıñ kinetoskopını körgen. Kinetoskop aqqında babanıñ ikâyesinen
meraqlanğan Lümyer qardaşları aracınıñ yardımınen Edisonnıñ cihazını alğan ve
onı tedqiq etip başladı. Kinetoskopnıñ büyük qusurları edi - köstergenlerini bir
vaqıtta tek bir adam körip olğan, cihaz kontrastsız bir tasvir bergen ve 500
kilogramm çekken. Ogüst, yañı yani olarnıñ öz cihazınen birinci olıp oğraşmağa
başladı, vaqıtnen Lui de oña qoşulğan. Bir yuqusız gecede Lui terzi maşınasınıñ
toquma areketiniñ mehanizmi kibi kinolentanıñ areketiniñ mehanizmi icat etken.
Kinoçıqaruvnıñ apparatı şeffaf tseluloidli esasnen yarıqduyğulı çıtanı
toldurğan. Bu 35-mm çıta bir taraftan perforatsıâ adlı tögerek aralıqlarnı
olğan. Obyektiv yarıqduyğulı çıtanıñ üstunda tasvirni fokuslağan. Bir kadr
çıqarğan soñ, fotosürgüniñ vazifesi qılğan obtürator adlı aylandırğan yarımdaire
ekran yarıqnıñ aqımını qapattı. Obtürator kadr penceresini qapatqanda, sıçrama
mehanizmi bir kadr aldğa çıtanı areket etken.Obtürator kadr penceresini açğanda,
nevbetteki kadrnı çıqaruv eylegen. Sıçrama mehanizmi krivoşıp kibi işlegen
"greyfer" adlı mahsus rıçag olğan. Obtürator aylandırğanda, rıçag mürekkep
areketni eda etken. Riçagnıñ "tişi" perforatsıânıñ aralığı ilişip bir kadr aşağı
çıtanı areket etken. Nevbetteki kadrnı çıqaruv eylegende, rıçag iptidaiy yerge
ketken. Üstteki maqaradan aşağı maqarağa çıtanıñ avuşması,greyferniñ ve
obtüratornıñ areketke ketirmesi operatornıñ sapınıñ devirmasıdan qılğan.Çıqarğan
çıta kösterilgen, fiksatsiâ irintisi ile işlegen ve qurutulğan. Tapqan
negativden optikiy kontakt tabı ile pozitiv kopiâsı- azır film yapılgan. Film
köstermesi proektsiâ lampatınen ilâve etken kinoçıqaruv apparatı ile etilgen.
Çıtanıñ artından kadr penceresiniñ artında atsetilen beki yerleştirgen.
Lampatnıñ ve çıtanıñ arasında, proektsiâ lampatınıñ yarıqnıñ aqımını tertipke
ketirilgen ve kadr penceresiniñ düzenli yarığı eylegen içun, buzlu camı
yerleştirgen.



https://crh.wikipedia.org/wiki/K%C4%B1yiv

Kiyev ya da Kıyiv (ukraince Київ) - Ukrainanıñ paytahtıdır, Şarqiy Avropada eñ
eski şeerlerden biridir. 1982 Kıyiv öz 1500 yıllığını toldurdı. Efsanege köre,
Kıyivniñ qurucıları üç ağa-qardaş Kıy Şek ve Horıvdır. Eñ büyük ağasından yañı
şeer adın aldı. Bu efsane bizim zamanımızğa XII asırnıñ yılnamesinde kelgendir.

Kıyivden eñ esas naqliyat yolları keçe, ondan da ğayrı Ukrainanıñ eñ büyük özeni
– Özü aqa, ve şeerni eki parçağa böle. Kıyiv – devletniñ siyasiy merkezidir.
Mında Prezident, onıñ idaresi, Yuqarı Rada, ve Nazirler Kabineti (ükümet)
çalışa.

Kıyiv medeniy merkezi olğanı içün mında çoq müzeyler, Ukrainanıñ ilimler
Akademiyası, Milliy ilmiy kitaphane. Eñ büyük ve üner teatrler – Taras Şevçenko
adına Milliy opera, İvan Franko adına Milliy akademik dramatik teatri, Lesâ
Ukrainka adına rus dramatik teatri.

Kıyivde 3000-den ziyade tarih, mimarlıq ve medeniyet abideleri bar, olardan eñ
belli soylar – Aziz Sofiya katedral kilsesi (Sofiyskıy sobor), Aziz Anrrey
kilsesi (Andriyivska tserkva), Kıyevo-Peçerska lavra, Altın Qapı (Zoloti
Vorota), Mustaqillik meydanı (Maydan Nezalejnosti). Hreşçatık – Kıyivniñ
merkeziy soqağı. Mustaqillik meydanı – şeerin merkeziy meydanıdır.

Kıyivde çoq qavehane ve aşhaneler bar. Olar bütün dünyanıñ aşlarını teklif
eteler ve olarnıñ arasında Mustaqillik Meydanındaki "Qırım" adlı qırımtatar
milliy qavehanesi bar.



https://crh.wikipedia.org/wiki/K%C3%B6zya%C5%9F_Divar

“Közyaş divar” destanı Eşref Şem’i-zadeniñ yaratıcılığını ve zemaneviy
qırımtatar edebiyatını cian seviyesine kötergen eserdir. Bu eser qadimiy facialı
efsane esasında yazılğan. Efsanede böyle vaqia tasvirlene: yaş qadınnı ğarez,
pahıl, küncü insanlar beftan yerde cin-şeytanğa uydı dep, qabaatlaylar ve
tiriley taş isar içine qalaylar. Yaş qadın isar içinde taş kesile, isarda
qaldırılğan eki teşikniñ birinden közyaş kibi temiz suv aqa, ekinciden ise ana
sütü aqa.

Eserniñ neşir etilüv tarihı mürekkep oldı. 1969 senesi “Toğan qaya” cıyıntığında
destannıñ birinci qısmı “Toğan qaya” serlevasınen neşir etildi. Soñra 1978
senesi şiirler ve poemalar kitabında “Aslıhan” serlevasınen kene tek birinci
qısmı basıldı. Edip sağ olğanda “Közyaş divar” destanı tolu kölemde neşir
etilmedi, çünki kommunist nezareti ruhset bermedi. Bunıñ sebebini eserniñ
mündericesi ile tanış olğandan soñ añlamaq mümkün. Destan tolu kölemde birinci
kere “Yıldız” mecmuasınıñ saifelerinde dünya yüzü kördi (1990 s. No. 4-5).
Niayet, “Közyaş divar” destanı 1996 senesi Aqmescitte ayrı kitap şeklinde derc
olundı.



https://crh.wikipedia.org/wiki/K%C3%B6zya%C5%9F_%C3%87e%C5%9Fmesi

Közyaş çeşmesi 1763 senesinde Qırım Geray Han tarafından Bağçasaraylı bir taş
ustasına (kimilerine köre İranlı Ömer ustağa) yasatıldı. Qırım Geray Hannıñ yaş
ekende ölgen hanımı Dilâra Bikeçniñ atırasına bu çeşmeni yasatqanı ikâye etile.
İkâyege köre Qırım Geraynıñ eleminden “Bu çeşme turğan yerde mendiy toqtamadan
ağlasın” degeni aytıla. Bazı menbalarğa köre de Qırım Geray Han areminde Maria
Pototska adlı Leh tamırlı yaş qıznı körer körmez aşıq oğlan. Lâkin qız Hannıñ
sevdasına qarşılıq bermey, yaş ekende vefat ete. Han buña pek üzüle, sevdasını
añlatması içün taştan ağlağan bir eykel yasalmasını buyura.

Çeşme esas yerinde ekende er bir suv tamçısınıñ çıqarğanı ses, akustiginde
sebebinen ağlama sesinday çıqıp diñlegenlerge terenden tesir ete eken. II
Yekaterina vaqtında çeşme şimdiki yerine avuştırılğan. Közyaş Çeşmesi Hansarayda
Demir Qapıdan kirgen soñ Çeşmeli Azbardaki köşelerden birevindedir. Diger köşede
de Altın Çeşme bar. Çeşmeniñ ikâyesi körgen ziyaretçilerge terenden tesir etip
namını dört bir yaqqa darqalmasına sebep oldı. Çeşme yasalğanı vaqıttan berli
Közyaş Çeşmesi dep añıla. O künden berli çeşmeniñ suv hazinesine er kün
taşlanğan sarı, qırmızı eki gül bir-birini sevgen bu eki kişini añlata.

1822 senesinde belli rus şairi Aleksandr Sergeyeviç Puşkin çeşmeniñ ikâyesini
eşitken soñ, Bağçasaray Çeşmesi (rusça Бахчисарайский фонтан) adlı namlı şiirini
yazdı.



https://crh.wikipedia.org/wiki/Ir%C4%9Fat_Qad%C4%B1r

Irğat Qadır (aqiqiy adı Halil Cemil oğlu Qadırov) (1905 - 1945 yanvar 22) -
qırımtatar yazıcı, II Cian cenki qaramanı.

Halil Qadırov 1905 senesi Aluşta rayonınıñ Üsküt köyünde doğdı. Babası erte
öldi. Anası dört balanen qaldı. Qadırov ırğatlıq yapmağa mecbur oldı. 1921
senesi işçiler fakultetine (rabfak) kirdi. 1928 senesi kommunist fırqasınıñ
safına kirdi. 1929 senesi Qırım pedagоgik institutına kirip, oqumağa başladı ve
şu yılı “Irğatnıñ yırları” serlevalı şiirler kitabını çıqardı. İnstitutnı
bitirgen soñ, 1931 senesi “Ücüm” adlı ekinci şiir kitabını çıqardı. ŞSCB
Yazıcılar Birliginiñ birinci syezdinde teftiş komissiyasınıñ azası saylandı.
1936 senesi “İsmail” adlı poeması ayrı kitap olaraq basıldı. Ulu Vatan cenki
başlağanınen cebege ketti. Gvardiya üyken leytenantı olıp cenk etti. Dört kere
yaralandı. “Vatan cenki” ordeninen mukâfatlandı. 1945 senesi yanvarnıñ 26-da
Königsbergni azat eterken qaramanca elâk oldı. Popendorf köyü yanında Pilau
degen yerde kömüldi.



https://crh.wikipedia.org/wiki/Dnipro

Özü (rusça Днепр, ukraince Дніпро) - Rusiye, Belarus ve Ukraina topraqlarınıñ
bir qısmını suvlağan bir özendir, Ukrainanıñ esas özeni. Edil ve Tunadan soñ
Avropanıñ üçünci uzun özendir. 2290 km uzunlığındaki bu özen, Valday dağları
yaylasınıñ cenübinden doğa, Smolensk şeerine yete, Belarusta kire, bu
memleketniñ şarqiy qısmından keçip Ukrainağa yete. Soldan Desna özeninen
birleşken, Kiyevge keçe. Daa soñra Özü yaylasını bir egri çizip dolaşa ve yalı
tiliniñ qısmen qapatqanı bir liman meydanğa ketirerek Adesniñ şarqından Qara
deñizge töküle. Özü, Volın kütlesiniñ sert qayalıqlarında meydanğa kelgen bir
diyarnı aşa. Özenniñ rejimi Şarqiy Avropa aqar suvlarınıñ rejimindendir. Qışnıñ
ayazı sebebinen suvları azlaşır, baarde büyük bir artış köstere. Yaznıñ ise sıq
buharlaşma sebebi ile suvları azlaşır. Müim bir hidroelektrik menbasıdır. Eñ
müim qolları Berezina (585 km), Pripât (790 km), Teteriv (365 km), İngulets (550
km), Desna (1180 km), Psel (800 km) özenleri.



https://crh.wikipedia.org/wiki/Derviza

Derviza - Qırımda peyda olğan, Küz Bayramı ya da Bereket Bayramı da degen bir
halq bayramıdır. Sentâbr ayında yapılır. Tepreçten farqlı olaraq Derviza bir
tamam Qırımtatarlarnıñ bir arağa ketirgen umumhalq yığılışıdır. Qırım
diasporasında yapılmaz.

Birinci Qırım Dervizası 1923 senesi Qırımnıñ Sudaq bölgesiniñ Qutlaq köyünde
teşkil etilgen edi. Bu Dervizada Qırımnıñ bütün köşelerinden adamlar yıqılışıp,
o bir umumhalq milliy bayramına çevirilgen edi. Dervizağa Qırım ükümetiniñ başı
Veli İbraimov da iştirak etti ve dervizanı o açqan edi. Qırımnıñ eñ namlı
oyuncısı Hayri Emir-zade de özüniñ sanatınen Dervizanı yaraştırğan edi. 1924
senesi ise Qırımnıñ eñ balaban köyü sayılğan Üskütte ekinci Qırım Dervizası
olğan edi. Bu Dervizada da Veli İbraimov iştirak etip Dervizanı kene o açıp
ğayet eyecanlı bir çıqış yapqan edi. Dervizanıñ esas noqtaları: milliy küreş, at
çapışı, salıncaq tepiş, oyunlar, yırlar, çeşit kütleviy eglenceler, mukâfatlar
berüv, aşlar-suvlar, çıñlar aytmaq, ağır ava-qaytarma oyunları edi.

Qırımtatarlarnıñ bu güzel Derviza bayramı sürgünlikte de unutılmadı ve alay
keçken horluqlardan endi közüni açqan halq, 1968 senesi Taşkent yaqınındaki
Çırçıq şeerinde balaban bir Derviza bayramı yasağan edi. Lâkin aynı şu şeerde
yasalğan ekinci Dervizanı, milisler, sovet askerleri suvlap köteklep darqatqan,
qatılğanlardan bir çoqlarını qapatqan ediler. (Tafsilâtı içün Çırçıq vaqiaları
maqalesine baqıñız.)

Qırımtatarlar Qırımğa kütleviy sürette qaytıp kelgen soñ, 1990 senesi Büyük
Özenbaş köyünde birinci közaydın vatan Dervizası keçirildi. Mında bütün Qırımğa
qaytıp kelgenleriniñ aman-aman alayı toplanğan edi.



https://crh.wikipedia.org/wiki/Cemil_Kermen%C3%A7ikli

Cemil Kermençikli 1891 senesinde Kermençik köyünde (şimdi Bağçasaray rayonı)
dünyağa keldi. Babası muallim olğanı içün oquv-yazuvnı evde ögrendi. Eki sene
Bağçasarayda Abdulalim mektebinde soñra Zıncırlı Medresede oqudı. 1908-de bir
yıl İstanbulda medresede tasiline devam etti. 1909-1913 seneleri arasında
Orenburgda Hüsaniye medresesinde tasil yaptı. 1913-de Qırımğa qaytıp muallim
tayin etildi. 1916-1917 senelerinde Terciman gazetasında çalıştı. Qırımtatar
milliy areketinde müim vazifeler aldı.

İlk şiirlerin Zıncırlı Medresede oquy ekende yazdı. Aqmescitte Küçük Dostlarıma
(1917) adlı şiir kitabı neşir etildi. Tatarım, Muqaddes Emelimiz Olurken, Seviñ
Ey Şanlı Millet, Çelebicihana kibi pek çoq şiirinde qırımtatar milliy areketi
içün fikirlerni akis ettirdi. Bazı ikâye ve icviye denemeleri yaptı.

Cemil Kermençiklige 1937–de milliyetçilik iddasınen ağır apis cezası berilip
Sibirge sürgün etildi. Lagerlerdeki zulüm ve eziyetke dayanamadı. 1942 senesinde
Arhangelsk lagerinde vefat etti.



https://crh.wikipedia.org/wiki/BMT

Birleşken Milletler Teşkilâtı (qısqaca Birleşken Milletler ya da BM; resmiy
tillerinde - arapça الأمم المتحد‎, Çince: 联合国, frenkçe Nations Unies,
inglizce United Nations, ispanca Naciones Unidas, rusça Объединенные Нации) -
1945 oktâbr 24-de qurulğan dünya barışığını, telükesizligini qorumaq ve
milletlerara iqtisadiy, içtimaiy ve medeniy bir iş birligi inkişaf etmek içün
qurulğan milletlerara bir teşkilâttır. Birleşken Milletler özüni "adalet ve
telükesizlikni, iqtisadiy inkişaf ve içtimaiy eşitlikni milletler arasında bütün
memleketlerge sağlamanı maqsat etilgen global bir quruluş" dep tanımlay.
Milletlerarası ilişkilerde, quvet qullanıluvını ilk olaraq umumcian seviyede
yasaqlağan ilk antlaşma Birleşken Milletler Sözleşmesidir.

Teşkilâtnıñ, qurulğan senelerinde 51 olğan aza sayısı şimdi itibarinen azalığı
kötelgen Vatikan ve deñiştirilgen Çin Halq Cumhuriyeti soñki qoşulğan aza
Montenegro dahil 192-ge barğandır. Teşkilâtnıñ idaresi Nyu Yorktaki baş
merkezinden yürsetile ve aza memleketlernen er sene tertipli olaraq yasalğan
toplaşuvlar kene bu baş merkezde yasala.

Teşkilât yapısal olaraq idariy bölüklerge ayrılğandır; Baş Assambleya,
Telükesizlik Şurası, İqtisadiy ve İçtimaiy Şura, İdare Şurası, Baş Kâtibiyet ve
Memleketlerarası Adalet Divanı. Teşkilâtnıñ eñ köz aldındaki merciisi Baş
Kâtiptir.

Birleşken Milletler fikriy ilk olaraq, II Cian cenkiniñ bitkeninde cenkini
ğalibiy memleketler tarafından, memleketler arasındaki añlaşmazlıqnı ortadan
kötermek ilerde meydanğa kelip olacaq ve özleriniñ telükesizliklerini tehdit
etip olacaq bir cenkniñ aldına keçip olmaq maqsadınen ortağa atılğandır.
Teşkilât yapısınıñ alen bu maqsatnı qoruğan BM Telükesizlik Şurasınıñ barlığı ve
çalışuvlarınen ortağa salınğandır. Telükesizlik Şurası on beş memleketten
ibaret, bu memleketlerden beşi daimiy aza statusındadır ve mıtlaq veto yetkisine
saiptir. Bu memleketler Amerika Qoşma Ştatları, Rusiye, Çin Halq Cumhuriyeti,
Büyük Britaniya ve Frenkistandır. Telükesizlik Şurasınıñ qarar alıp oluvı içün
10/15 nisbeti kerek olıp, daimiy azalardan bireviniñ aksi yönde rey qullanmaması
kerektir. BM içtihatlarına köre Telükesizlik Şurası qarar alakende veto
yetkisine saip azalardan birevi ya da bir qaçınıñ rey bermege qoşulmaması bu
azalarnıñ qararı veto etkeni añlamına kelmey. Ayrıca daimiy azalarnıñ çekimser
qalmaları da aynı neticeni bere.

Birleşken milletler (United Nations) ıstılası ilk olaraq Franklin Ruzvelt
(Franklin Roosevelt) tarafından II Cian cenki sırasında müttefik memleketler
içün qullanılğandır. İlk resmiy qullanuvı ise 1942 yanvar 1-de Birleşken
Milletlerniñ beyannamesinde ve Atlantik Hartiyasındadır. Bu tarihtan soñ
müttefik devletleri özlerini "United Nations Fighting Forces" olaraq
adlandırğanlardır.

Birleşken Milletler fikri 1943 senesinde Moskva, Tehran ve Qairede
müttefiklerniñ toplaşuvları sırasında çıqqan olıp Frenkistan, Çin, Büyük
Britaniya, Amerika Qoşma Ştatları, ŞSCBniñ temsilciliginen oluşqandır.

Memleketlerarası Adalet Divanı, Birleşken Milletlerniñ yarğı organıdır.
Memleketler, istegenleri davanı Adalet Divanına alıp keteler. Divan 15 yarğıçtan
oluşur. Yarğıçlar, General Assambleya ve Telükesizlik Şurasınca saylanalar.
Görev müddetleri doquz yıldır. Divanda bir devletten eki yarğıç olamaz.
Memleketlerarası Adalet Divanı, Felemenkniñ bir şeeri Laheydedir.

Baş Kâtibiyet, Birleşken Milletlerniñ organlarınıñ çalışmaları içün kerekli
ortam ve şartlarnı sağlar. Ortağa salınğan program ve siyasetlerni uyğular.
Memleketlerarası barışi ve telükesizlikni bozucı vaqialar mevzusında esabatlar
azırlap Telükesizlik Şurasına bere. Baş Kâtipligini 2006 yılından berli Cenübiy
Koreya cumhuriyetinden Ban Ki-Moon yasay.



https://crh.wikipedia.org/wiki/Azam_Amet

Azam Amet (1909 - 1941) - qırımtatar edebiyatına yigirminci seneleri kelgen
şairdir. 1909 senesi Qalımtay köyünde fuqare Seyid-Ametniñ ailesinde doğdı. 1924
senesi Bağçasarayda açılğan yedi yıllıq qırımtatar mektebine Yağya Bayburtlı,
Yaqub Kermençikli, Bilâl Terlikçi kibi büyük bilgi ve medeniyet saibi ocalarnıñ
elinde tasil kördi, nefis edebiyatnı sevdi. Azam o devirniñ gürdeli inqilâbiy
ömürinen yaşadı. “Qara qan”, “Apayım”, “Komsomol” degen şiirlerini yazıp “Yaş
quvet” gazetasında bastırdı. 1928 senesi Aqmescitteki işçi fakultetine (rabfak)
kirdi. Bu devirde “Bizim künler”, “Köy”, “Alevli köyler”, “Rabfaklılar sesi”
şiirlerini yazdı. 1931 senesi Moskvadaki Lomonosov adına Devlet Universitetiniñ
neşriyat şübesine kirdi. Aqmescitte şair Amdi Alimnen beraber “Raport” adlı
şiirler kitabı neşir etildi.

1941 senesi Vatan mudafaasına ketti. Sovet zabiti (оfitser) olaraq yavuz
duşmannen cenkleşti. Vatanını qorçalar eken, qaramanca elâk oldı.



https://crh.wikipedia.org/wiki/Aravind_Adiga

Aravind Adiga - belli indistanlı yazıcı ve jurnalist. 2008 senesi onıñ "The
White Tiger" adlı birinci romannıñ içün Buker mukâfatı aldı.

Aravind Adiga 1974 senesi oktâbr 23 künü İndistan Tamil Nadu ştatınıñ paytahtı
olğan Madras şeerinde (şimdiki adı Çennai) dünyağa keldi. Onıñ ana-babası
kannadiga halqından edi. Balalıqta Karnataka ştatında, müim port olğan Mangalore
şeerinde yaşadı. İlk ve orta tasilini "Canara High School" mektebinde aldı. 1990
senesi "St. Aloysius High School" adlı iyezuit kollecini bitirdi. Aravind
ana-babasınen Avstraliyağa köçken soñ, Karlingford şeerinde "James Ruse
Agricultural High School" adlı mahsus mektepte oqudı (bu mektep yüksek akademik
aqibeti şuret qazandı). Nyu York ştatında Kolumbia universitetiniñ Kolumbia
kollecinde ingliz edebiyatını ögrendi. Anda Aravind o zamannıñ belli muallimi
Simon Schamadan ders ala. 1997 senesi ilmiy derece "salutatorian" aldı. Adiga
"Financial Times" adlı ingliz gazetasında maliye jurnalistiniñ karyerasını
başladı. Daa soñ, "Mooney" ve "TIME" mecmualarında çalıştı.



https://crh.wikipedia.org/wiki/Abibulla_Odaba%C5%9F

Abibulla Abdureşid oğlu Odabaş (1891 – 1938 (?) ) – belli qırımtatar yazıcı ve
medeniyet erbabı.

Abibulla Odabaş 1891 sеnеsi doğdı. İptidaiy vе orta tasilni Qırımda alğan
Abibulla, oquvnı İstanbulda dеvam etti. Abibulla Odabaş İstanbulda olğan
vaqıtları, Noman Çelebicihan, Cafеr Sеydamеt, Ablâkim İlmiy ve başqaları
tarafından siyasiy maqsatnеn qurulğan “Vatan” cеmiyеtiniñ azası edi. Tam şu
devirde, Timurcan tahallüsinеn “Altın yarıq” poemasınеn (1911 s.) edеbiyat
alanına ilk adım attı.

1913 sеnеsi basılğan “Yaş tatar yazıları” edеbiy esеrlеr toplamında Abibulla
Odabaşnıñ “Zavallı tayım” adlı kinayеli şiiri basıldı. Aynı şu cıyıntıqta onıñ
İsmail Gasprinskiyge bağışlanğan “Ulu babay” adlı şiiri basıldı. 1917 sеnеsi,
Qırımğa qaytıp kеlgеn soñ, Abibulla Odabaş edеbiy esеrlеr ilе bеrabеr qırımtatar
edеbiy tiliniñ tiklеnmеsi vе inkişaf etmеsinе hızmеt etе.

1920 sеnеsi, Vrangеl dеvrindе, Abibulla Odabaş Aqmеscittе “Yeşil ada” mecmuasını
çıqarmağa başladı. Bu mecmuanıñ yalıñız dört-bеş sanı çıqqan. 1921 sеnеsi nеşir
olunğan “Bilgi” mecmuasınıñ da muarriri Abibulla Odabaş olğan. Mеcmuasında
aydınlatılğan mеsеlеlеriniñ dairеsi ğaеt kеniş edi: maarif işlеri, til, edеbiyat
mеsеlеlеri, yaşlarnıñ tеrbiyеsi, millеtniñ kеlеcеgi kibi mеvzular mecmua
saifеlеrindе yеr alğan.

1921 sеnеsindеn soñ Qırım MŞSC Maarif Halq Komissarlığında çalıştı vе aynı
vaqıtta Totayköy ocalar tеhnikumında dеrs bеrdi vе soñra Qırım pеdagogika
institutında qırımtatar tili vе edеbiyatı fakultеtiniñ dotsеnti oldı. Ümеr
Acı-Asannеn birgе “Türk-tatar tili” (1923), “Oquv kitabı” (1924) dеrsliklеrini,
Z.Buharеviçnеn bеrabеr “Qırımtatar bala türkülеri” (1926) toplamını vе digеr
kitaplarını çıqardı. 1925-1926 sеnеlеri “Oquv işlеri” mecmuasında bir sıra
edеbiy-mеdеniy maqalеlеrini bastırdı. 1926 sеnеsi Bakuda ötkеrilgеn І
Bütünittifaq türkşnaslıq syеzdindе iştirak etti vе “Türkiy tillеrdе
tеrminologiya” mеvzusında maruzanеn çıqışta bulundı.

Abibulla Odabaş 1928 sеnеsi oktâbr 26-da Cеlâl Mеinov, Amdi Giraybay, Yaqub
Kеmal, Ablâkim İlmiy kibi ziyalılarımıznеn bir sırada apiskе alındı. Aynı şu
yılı dеkabr 17-dе OGPU kollеgiyası onı ölüm cеzasına üküm sürdi. O, bir yıl
qadar Moskvada Butırskaya türmеsindе ölümgе üküm etilgеnlеr kamеrasında yattı.
1931 sеnеsi yanvar 13-tе ölüm cеzası 10 yıl lagеr cеzasınеn dеñiştirildi. 1991
sеnеsi aprеl 17-dе qabul olunğan Ukraina Qanunı mücibi bütünlеy aqlana.



https://crh.wikipedia.org/wiki/%C5%9Eevqiy_Bekt%C3%B6re

Şevqiy Bektöre 1888 senesi Romaniya Kavaklar köyünde oca qorantasında doğdı. Beş
yaşında ekende qorantası Türkiyege, Ankara civarındaki Qaraqaya köyüne köçti.

İlk tasilini köyde ve rüşdiye tasilini Haymana qasabasında aldı. Soñra oquvını
devam ettirmek içün İstanbulğa kete.

Qırımğa ilk defa 1909 sensi keldi. Qırımtatar folklorı ve etnografiyasınen
oğraştı. 1914 sensi I Cian cenki başlağanda Şevqiy Bektöre Qırımda ocalıq ete
edi. Cenk başlamasınen İrandan keçip Osmanlı Devletiniñ Van vilâyetindeki
оsmanlı ordusına qoşuldı.

1918 senesi evlenip apayı Amide hanım ile Qırımğa qaytıp Aluşta rayоnı Quru Özen
(Sоlneçnоgоrskоye) köyünde mektep aça ve anda ders bere.

1921-1922 açlıq seneleri Totayköydeki (Fersmanоvо) ocalar tehnikumında çalışa.
Soñra Dağıstanğa ketip Temir Han Şura şeeriniñ tehnikumında ocalıq yapa.

1924 senesi Baquda toplanğan türkşınaslar qurultayına Dağıstan delegatı
sıfatınen iştirak ete.

1926 senesinden Aşhabad tehnikumınıñ aquv işleri müdiri vazifesinde buluna. Şu
aralarda qısqa bir müddet Qaraçay-Çerkesiyanıñ Batalpaşinsk şeerinde de çalıştı.

Türmeden azat etilgen soñ, 1948 sensinece Özbekistanda Yangiyоlda otura. Türk
grajdanı pasportını qaytarmaq içün Mоskvağa mektüpler yaza. 1948 senesi dekabr
17 künü Devlet Telükezizlik Nazirligi (МГБ) hadimleri tarafından yaqalanıp bir
qaç aydan "telükeli şahıs" qabaatınen Sibirge Bolşaya Murta köyüne yollandı.

1956 senesi Türkiye elçiligi ve öz qorantasınıñ areketleri neticesinde lagerden
qurtulıp İstanbulğa qayttı.

Qırımğa kelgen soñ 1918-19-ğace Quru Özende "Şarşur" adlı elyazma mecmuasını
azırlap köy halqına dağıttı. 1920 senesi Aqmescitte "Ergeneqon" adlı şiirler
mecmuasını neşir etti. 1923 senesi Totayköyde onıñ "Tatarca Sarf ve Nahiv", 1925
senesi Aqmescitte "Tatar Elifbesi" ve 1927-de Aşhabadda "Türkmen Tiliniñ Sarfı"
kibi kitapları neşir etildi.

Vefatından soñ, 1965 senesi Türkiyede "Edil Qızıl Aqarken" adınen Bektöreniñ
hatırlavlar kitabı basıldı.



https://crh.wikipedia.org/wiki/%C4%B0lyas_Bah%C5%9F%C4%B1%C5%9F

İlyas Temir-Qaya oğlu Bahşış (1913 s. mart 23, Aqmescit – 2000 s. iyül 25,
Aqmescit) – qırımtatar klassik muzıkasınıñ esasçılarından biridir, belli
bestekâr, dirijor, körümli medeniyet ve cemaat erbabı.

1922-1931 ss. Aqmescitteki 9 yıllıq umumtasil "Ruşdiye" mektebini bitirdi.
Birinci muzıka derslerini tap mektepte oquğanda alıp başlay ve pianino, kemane,
mandolina, klarnet çalmaqnı ögrene. İlyasnıñ birinci muzıka ocası o vaqıtlarda
belli kemanecı Fazıl Çergeev edi, klarnet ocası – Maliyev. "Ruşdiye" mektebinde
İlyas oquvnen beraber şahsiy tarzda, belli muzıka ocaları İ. İ. Çernov ve Ya. İ.
Bogoradovğa qatnap, muzıka nazariyesini ögrendi.

1932 senesinde İlyas Bahşışnı konkurs esasında Qırım devlet radiokomitetine
diktor olaraq işke qabul eteler. O vaqıt radioda qırımtatar tilinde qadın diktor
olaraq Eşref Şemi-zadeniñ qız qardaşı Esire Şemi-zade çalışa edi. Şay, onıñnen
beraber İlyas Bahşış 10 yıl qırımtatar tilinde olğan bütün radio yayınlarını
alıp bardılar. Radiokomitette çalışqan yılları çoqtan-çoq meraqlı çalğıcılar,
yırcılar, drama aktörlarınen körüşe ve tanış ola, çünki Qırım radiokomitetiniñ
ştatları 150 adamdan ibaret edi, olarnıñ içinde de: Sabriye Erecepova, Zeynep
Lümanova, Ediye Topçı, ressam Memet Abselâmov, bestekârlar Yağya Şerfetdinov,
Asan Refatov ve onıñ qardaşı çalğıcı Reşat Refatov.

1934 – 1937 ss. Aqmescitteki muzıka tehnikumına oqumağa kire. Ocaları: İ.İ.
Çernov (Rimskiy-Korsakovnıñ talebesi), pianinocı ve dirijor L. Satanovskiy.

1937 s. İlyas Bahşış Muzfondnı (soñra Qırım bestekârlar birligine) reis olıp
tayin ola ve bunıñnen beraber Qırım radiokomiteti muzıka yayınlarınıñ baş
muarriri sıfatında tayinlene. O devirde Bahşış Yağya Şerfetdinovnen dramaturg
Yusuf Bolat ve şair İbraim Bahşışnıñ "Arzı qız" dramasına muzıka yazdılar.
Abibulla Qavrinen ise "Altın beşik"ke muzıka yazdılar. Ondan soñ biri-biri
artından Bahşış "Nasreddin oca", "Bağçasaray çeşmesi" pyesalarına muzıka yazdı.
Rus teatri içün – "Жрица огня", "Свадьба Кречинского" muzıkanı yaza.

1937-38 ss. tarihta "Büyük terror" adlandırılğan devirniñ içinde Stalin bütün
SSCBde em Qırımda çoqtan çoq ziyalılarnıñ repressiyalarğa ograta ve, şay etip,
coqusı qırımtatar ziyalılar da birden yoq etile. İlyas Bahşış sağ qala.

1940 s. mayısta İlyas Bahşış Qırımtatar devlet oyun ve yır ansambliniñ bediiy
reberi olaraq tayinlendi ve bu işte 1940 s. oktâbr ayınace çalıştı. Amansız cenk
ve sürgünlik bestekârğa icatneñ oğraşmaşa keder etti. 1943 s. İlyas Bahşış
truppa erkânında Romaniyağa quvuldı. Çoq müşküllikler çekip 1944 s. noyabrde
teatr truppası ğurbetlikten Sovetler Birligine qayta. Şundan soñ 1,5 ay
devamında toplama lagerinde bulundılar. Soñra 1945 s. martta "spetskontingent"
kibi adlandırılğan artistler gruppası Tacikistanğa sürüldi. İlyas Bahşış
Qırğızistanğa Mayluu-suuğa yollana, anda bestekâr uran ocaqlarında çalışmağa
mecbur ola. Dekabr soñunda İlyas Bahşışnı idareci Şedrin özüne çağıra ve
Leninabadqa qaytması kerek olğanını ayta. Leninabadqa ise kelgen soñ o Taşkentke
yollandı.

Vesiqalarını coyğan İlyas Bahşış tekrar Namangandaki muzıka oquv yurtuna oqumağa
kirdi. 1946-1956 ss. Özbekistannıñ Ferğana şeerindeki özbek ve rus drama
teatrleriniñ dirijorı ve muzıka qısmınıñ müdiri vazifelerinde çalışa. 1954-1957
ss. Moskvadaki Gnesinler adına muzıka konservatoriyasında belli bestekâr ve
namlı ŞSCB artisti R. Glierniñ sınfında stajlandı. 1957 senesi İlyas Bahşış
Qırımtatar oyun ve yır ansambliniñ meydanğa ketirmek qararına keldi. Bir qaç ay
zarfında bestekâr ansamblge yırcı, oyuncı, çalğıcı kadrlarını qıdırıp tapma
kereginen Özbekistannıñ çeşit şeerlerinde ve qışlaqlarında buluna.

İyünde 1957 senesi Taşkentte estrada teatri binasınıñ zalında qırımtatar
ansambliniñ birinci kontserti büyük muvafaqiyetnen numayış etile. 1957
senesinden 1962 senesinece, soñra 1966-dan 1972 senesine qadar şu ansamblniñ
yolbaşçısı vazifesinde çalıştı. 1967 s. İlyas Bahşışqa Özbekistanda nam qazanğan
artist ve 1973 s. Özbekistanda nam qazanğan oca unvanları berildi. 1962-1989 ss.
Taşkentteki muzıka mektebinde oca ve direktor vazifelerinde çalıştı. 1989 s.
İlyas Bahşış Qırımğa qayta ve, bir gruppa teşebbüsçilernen beraber Qırımtatar
teatriniñ öz Ana-Vatanda ğayrıdan doğması içün çalışıp, onıñ birinci bediiy
reberi ola. Şay, 1990 senesi aprelniñ 15-inde 47 yıllıq susqunlıqtan soñ
qırımtatar teatriniñ perdesini açmağa ve "Arzı qız" spektaklini premyerasınen
yañıdan yaşap başlamasına bestekâr sebepçi oldı.

2013 senesi Qırım teatrinde İlyas Bahşışnıñ 100 yıllığına bağıslanğan kontsert
olıp keçti. Kontsertte qırımtatar teatriniñ orkestrinen beraber İlyas Bahşış
yazğan yırlarnı Rustem Memetov, Emine Cevdetova ve başqaları icra ettiler.



https://crh.wikipedia.org/wiki/%C3%87erkez_Ali

Çerkez Ali (aqiqiy adı Çerkez Ali Amet oğlu Ametov; 1925 s. d.) - belli
qırımtatar şairi, ikâyecisi ve romancısı.

Çerkez Ali Ametov Qırımda Bağçasaray rayonınıñ Bağatır köyünde dünyağa keldi.
Babası Qırımtatar Çerkez Ametnen, anası İstanbullı Melek Filsan (Padişa II
Abdülhamitniñ yaveri İhsan Paşanıñ qız qardaşı) İstanbulda evlendi. O vaqıtlarda
Kavkazdan kelgen er keske İstanbulda Çerkez dep aytılganı içün Qırımtatar Ametke
de Çerkez dep taqmaq tağalar. Çerkez Amet apayınen beraber 1905 senesinde
Qırımğa qayttı. Çerkez Amet daa Ali kiçkene ekende vefat etti.

Çerkez Ali ilk mektepni, Bağatır köyünde, orta mektepni Ğavr ve Kökköz
köylerinde oqudı.

1944 senesinde sürgünlikte anasını yolda coydı. Özbekistanda ekende anasını izin
taptı, qıdırmaq içün Mari Cumhuriyetine yolğa çıqtı. Lâkin anası Mari dağlarında
coytulğan edi. Yaqalanıp sürgün qaçqını ükmünen Usoldag lagerine yiberildi. On
sene anda qaldı, 1954-de azat etildi. Qazahistan ve Özbekistanda aydayıcı olıp
çalıştı. 1962-de Lenin Bayrağı gazetasında, 1967-de Ğafur Ğulam neşriyatı
Qırımtatar bölüginde çalışmağa başladı. Yıldız mecmuasında muarrirlik yaptı.
1968-de Taşkent Universiteti Rus Filologiyası bölümini tışardan bitirdi.

Çerkez Ali edebiy eserler yazmağa daa Qırımda ekende başlağan edi. İlk yazğan
şiirleri Quş Qaya ve Muzıkant Olurım 1941-de Aqmescitte Yaş Leninciler
mecmuasında neşir etildi.

Çerkez Ali tercime saasındada müim çalışmalar yaptı. Alişer Nevainiñ
gazellerini, Nizaminiñ şiirlerini, Konstantin Simonov ve Lesâ Ukrainkanıñ
eserlerini qırımtatar tiline tercime etti.



https://crh.wikipedia.org/wiki/Ziyaddin_Cavt%C3%B6beli

Ziyadin Cavtöbeli (aqiqiy adı Ziyaddin Meñliazizov; 1905 - 1991) – belli
Qırımtatar şairi ve yazıcısı.

Ziyaddin Cavtöbeli, 1905-de Keriç civarında Cav Töbe köyünde (şimdi Yedi Quyu
rayonı) doğdı. Köy mektebini bitirgen Ziyadin 1923 senesi Totayköy pedagogika
tehnikumına oqumağa kire. Onıñ ilk şiirleri "Emgek" adlı divar gazetasında derc
olundı. Şu yılnıñ soñlarında ise, "Yeñi dünya" gazetasında yaş şairniñ "Qızıl
bayraq", "Qızıl yıldız" kibi bir sıra şiiri basıla. 1924 senesi tehnikum
Aqmescit şeerine avuştırıla.

1925 senesi Ziyadin Cavtöbeli "Yaş quvet" gazetasınıñ edebiy hadimi ve mesül
kâtibi olaraq çalışıp başlay. Aynı vaqıtta, oquvını da devam ettire. 1927 senesi
Qırım Devlet neşriyatında yaş şairniñ "İnqilâbiy şiirler" adlı cıyıntığı neşir
oluna. Cavtöbeli 1928 senesi tehnikumnı bitirgen soñ, Aqmescit rayonı Alma
Tarhan köyündeki nümüne mektebine müdir olaraq yollanıla.

Bu sebepnen Ziyadin Cavtöbeli mında bir çoq qırımtatar şairinen tanışa. Onıñ
"Komsomol yırı", "Komsomol saflarına kim kire?", "Bir çoban baladan", "Körgen
künlerim" kibi bir sıra şiiri yaşlıq arasında meraqnen oqula. 1925 senesi
Ziyadin Cavtöbeli "Yaş quvet" gazetasınıñ edebiy hadimi ve mesül kâtibi olaraq
çalışıp başlay. Aynı vaqıtta, oquvını da devam ettire. 1927 senesi Qırım Devlet
neşriyatında yaş şairniñ "İnqilâbiy şiirler" adlı cıyıntığı neşir oluna.
Cavtöbeli 1928 senesi tehnikumnı bitirgen soñ, Aqmescit rayonı Alma Tarhan
köyündeki nümüne mektebine müdir olaraq yollanıla. Aradan çoq keçmeden, şu
yılnıñ baarinde "Yeñi dünya" gazetasınıñ mesül kâtibi olaraq tayinlene. Matbuat
ve edebiyat işlerinle bayağı tecribeli adamlar arasında çalışuvı yaş Cavtöbelini
şair ve gazetacı olaraq şekillendire. Bu yılları o Aqmescit pedagogika
institutınıñ içtimaiy-iqtisadiy fakultetine kire ve çalışa, em de oquy.
İnstitutnı bitirip, aspiranturada oquvını devam ete. 1930—1935 seneleri
Cavtöbeli Qırım Devlet neşriyatında muarrir olıp çalışa. 1934 senesi o proletar
yazıcıları birligine aza qabul oluna. 1935 senesi ordu saflarında hızmet ete.
1936—1938 seneleri Qırım Devlet neşriyatında baş muarrir vazifesinde çalışa. Bu
devirde onıñ "Yaş buvın yırları" adlı şiirler cıyıntığı basılıp çıqa.

Dinlerniñ Zuurı ve Zararları, Oraza, Qurban, Sünnet, İslâm Dininiñ Sınfiy
Maiyeti kibi maqaleler yazdı. Qızıl Proletariy, Qızıl Yaşlıqqa, Keriç Qızlarına,
Qadınlarğa, Bay ve Fuqare, Al Tañ, Lenin kibi şiirlerinde sotsializm, aq ve
adalet mevzularını işledi.

Sotsializm içün pek çoq küreşse da, diger qırımtatar ziyalılarınıñ aqibetine
oğradı. Şairniñ yaratıcılığı gürlegen bir vaqıtta Stalin şahsına tabınuv devri
kele ve zemaneniñ ileri adamlarınen bir sırada, Cavtöbeli de bastırıqqa alına.
1938 senesinden 1946 senesine qadar apishanelerde buluna ve 1947 senesi
Özbekistannıñ Samarqand şeerine kele. 1950 senesine qadar ocalıq yapa. 1956
senesi qabaatsız tanılıp, reabilitatsiya oluna. 1950 senesinden 1979 senesinece
qurucılıqlarda işçi olıp çalışa. Bu vaqıttan soñra Özbekistanda Lenin Bayrağı
gazetasında maqale ve şiirler yazdı. Cenkten soñ Ziyadin Cavtöbeliniñ "Yırla,
insan" (1970), "Edebiyat sevdatarı" (1983), "Çeşit yıllar şiirleri" (1978),
"Ayırılmaz dostlarım" (1986) kibi şiiriy cıyıntıqları basılıp çıqtı.



https://crh.wikipedia.org/wiki/Yunus_Qand%C4%B1m

Yunus Qandım 1959 sеnеsi sеntâbr 4-tе Taşkеnt vilâyеtiniñ Aqqurğan rayonındaki
Aqqurğan sovhozında dünyağa kеldi. 1981 sеnеsi Taşkеnt Dеvlеt pеdagogika
institutınıñ qırımtatar tili vе edеbiyatı bölügini bitirdi. 1981–1989 sеnеlеri
“Lеnin bayrağı” gazеtasında çalıştı. 1989 sеnеsi Qırımğa köçip kеldi. Mında o
“Dostluq” (şimdi “Qırım”) vе “Yañı Dünya” gazеtalarında çalıştı.

Yunus Qandım 1990 sеnеsindеn ŞSCB yazıcıları birliginiñ azası edi. 1993–1996
sеnеlеri Qırımtatar mеdеniyеt vaqfınıñ rеisi vazifеsindе bulundı. 1996–2000
sеnеlеri kеnе “Yañı dünya” gazеtasında edеbiyat vе tarih bölüginiñ müdiri olıp
çalıştı. 2000 sеnеsi avgust ayında Qandımğa Ukrainada nam qazanğan sanat erbabı
unvanı bеrildi. 2001 sеnеsi Yunus Qandım Ukraina İnformatsion siyasеt,
tеlеvidеniyе vе radioeşittirüvlеr dеvlеt komitеtiniñ Aqmеscittеki Bütünukraina
informatsiya-mеdеniyеt mеrkеziniñ baş muarriri vе aynı zamanda Qırım Dеvlеt
Müendislik vе Pеdagogika Univеrsitеtiniñ qırımtatar tili vе edеbiyatı
kafеdrasında ocalıq yapa edi.

Yunus Qandım tеrcimе işlеrinеn dе ciddiy oğraştı. Sürgünlik dеvrindе bir sıra
özbеk, qaraqalpaq, rus, bеlorus, qazah vе digеr halqlar şairlеriniñ, bu cümlеdеn
Aleksandr Voznеsеnskiyniñ, Rasul Gamzatovnıñ, O. Sulеymanovnıñ, P. Brovkanıñ, M.
Tanknıñ, R. Rovşannıñ, Bella Ahmadullinanıñ esеrlеrini qırımtatar tilinе tеrcimе
etti. Qırımğa qaytıp kеlgеn soñ ukrain edеbiyatını daa tеrеn ögrеnmеgе bеlsеngеn
edi. Mıkola Miroşniçеnko, P. Movçan, I.Iov, S. Puşik, M. Şеvçеnko kibi zеmanеviy
ukrain şairlеriniñ esеrlеrini qırımtatar tilinе tеrcimе etmеknеn bir sırada,
ukrain klassik nazm esеrlеrini qırımtatar tilinе çеvirdi. O, Taras Şеvçеnkonıñ
“Kavkaz”, “Ukrainada vе Ukrainanıñ tışında mеrhum olğan, yaşağan vе daa doğmağan
sеmеtdеşlеrimе dostanе sеlâmım” poemalarını, digеr bir sıra şiirlеrini tеrcimе
etti. Onıñ tеrcimеsindеki mеzkür esеrlеr 1999 sеnеsi eki tildе – ukrain vе
qırımtatar tillеrindе “Uzaq vе yaqın Şеvçеnko – Далекий и близкий Шевченко”
kitabında еr alğandır. Yunus Qandım ukrain klassik nеsiriniñ eñ körümli
ediplеrindеn biri Mıhaylo Kotsübinskiyniñ Qırım vе qırımtatarlar mеvzusına ait
esеrlеrini (“Minarеlеr astında”, “Şеytan şеrindе”, “Taşlar üstündе”) qırımtatar
tilinе çеvirdi.

Belli yazıcı Cеnğız Dağcınıñ “Olar da insan edi”, “Qorqunç yıllar”, “Yurtunı
ğayıp etkеn adam”, “Anama mеktüplеr” romanlarını, “Hatıralarda Cenğız Dağcı:
yazıcınıñ kеndi qalеminеn” hatıravlar kitabını türk tilindеn qırımtatar tilinе
tеrcimе etti. Cenğız Dağcınıñ esеrlеrindеn, şiirlеrindеn, onıñ aqqında yazılğan
maqalеlеrdеn, qısqa bibliografik malümatlardan ibarеt “Hatıralarda Cеnğız Dağcı”
kitabını nеşir ettirdi.



https://crh.wikipedia.org/wiki/Vladimir_Konstantinov

Vladimir Andreyeviç Konstantinov (rusça Владимир Андреевич Константинов,
ukraince Володимир Андрійович Константинов) - qurucılıq saasında erbap,
siyasetçi, 2010 senesinden Qırım Muhtar Cumhuriyeti Yuqarı Radasınıñ reisi.

1956 senesi noyabrniñ 19-da Moldaviya SSC Slobodzeya rayonınıñ Vladimirovka
köyünde doğdı.

1973 senesinde Bağçasaray rayonındaki Nauçnıy qasabasında umumtasil mektebini
oqup bitirdi. Emek faaliyetini 1973 senesi sentâbr ayında Aqmescit ş.
"Qırımqurucmalzeme" trestiniñ Alminskiy qurucılıq malzemeleri kombinatınıñ taş
kesici maşnanıñ aydayıcı yardımcısı olıp başladı.

1974 senesi sentâbr ayından 1979 senesi iyül ayına qadar - Aqyar cihaz
qurucılığı institutına mensüp Aqmescit filialınıñ studenti. "Sanayı ve grajdan
qurucılığı" ihtisası ile aliy tasil aldı. 1979 senesi avgust ayından 1979 senesi
oktâbr ayına qadar Aqmescit ş. Qırım tamirlev-qurucılıq idareliginiñ ustası.
1979 senesi noyabr ayından 1981 senesi iyün ayına qadar - SSCB Silâlı
Quvetlerinde hızmet etti. 1981 senesi ayından 1982 senesi aprel ayına qadar -
ustaz, 1982 senesi aprel ayından 1986 senesi oktâbr ayına qadar - işlerniñ
istisalcısı, 1986 senesi oktâbr ayından 1989 senesi yanvar ayına qadar - baş
müendisi. 1989 senesi yanvar ayından 1991 senesi iyün ayına qadar -
"Ukrtamirqurucmalzemeleri" trestiniñ Qırım mahsuslaştırılğan tamirlev-qurucılıq
idareliginiñ başlığı. 1991 senesi iyün ayından 1993 senesi iyün ayına qadar -
"Konsol" icare şirketiniñ baş müdiri. 1993 senesi iyül ayından 1998 senesi
avgust ayına qadar - baş müdir, 1998 senesi avgust ayından 2001 senesi sentâbr
ayına qadar - prezident-reis, 2001 senesi sentâbr ayından 2001 senesi noyabr
ayına - Konsol LTD şirketiniñ MSC idaresiniñ reisi. 2001 senesi dekabr ayından
2004 senesi avgust ayına qadar - "Ukrrosbud" şirketiniñ reisi. 2004 senesi
avgust ayından 2010 senesi mart ayına qadar - "Ukrrosbud" şirketiniñ prezidenti.
2010 senesi mart 17 kününden - Qırım Muhtar Cumhuriyeti Yuqarı Radasınıñ Reisi.



https://crh.wikipedia.org/wiki/Toqtam%C4%B1%C5%9F

Toqtamış (tam adı Nasıreddin Toqtamış Han; arap urufatında: طوقتامش‎;
tatarca Туктамыш, Tuqtamış, rusça  Тохтамыш; ?-1406) - 1380-96 arasında Altın
Ordu hanı.

Toqtamış han, Altın Ordu hanlığınıñ temelcisi Batu Hannıñ babası, Cuçi Hannıñ
13-nci oğlu Toqay Timur tamırından kelgen Tuy Ocanıñ oğlu. Aq Ordu hanı Urus Han
babasını öldürgen soñ, Samarqandğa qaçıp, Timurnıñ qatına sığındı. Timur Altın
Ordu hanlığı özüne bağlı bir devlet olsun dep Toqtamışqa qol tuttı. Onıñ bergen
desteginen Toqtamış, evelâ Aq Ordu hanı Timur Melikni 1377 senesinde yeñip
şarqiy Deşt-i Qıpçaqqa, daa soñra 1381-de Qalqa uruşında Qıyat Mamaynı yeñip
ğarbiy Deşt-i Qıpçaqqa akim oldı. Altın Ordu hanlığınıñ birligini yañıdan
tekmilledi. 1382 senesinde Moskvanı zapt etti, rus knâzlarını bergige bağladı.
Litvaniya ulu printsini yeñip, akimiyetini qazandı.

Toqtamış han Altın Ordu hanlığını quvetlendirgen soñ, Timurdan Harezmni Altın
Orduğa bermesini istedi. Bu sebepnen Timurnen araları bozuldı. Toqtamış, 1387-de
Timurnıñ akimiyetinde olğan Azerbaycanğa kirdi. Ertesi sene Timurnıñ oğlu Ömer
Şeyhni yeñip, Timurnıñ topraqlarını yağmaladı. Lâkin, 1491 senesinde Qunduzca
uruşında Timurğa yeñildi. Qıpçaq tamırlı, Memlük padişası Berquqqa elçiler
yiberip Timurğa qarşı ittifaq qurdı. Şirvanğa basqın etip, şeerni yıqtı. 1395-te
Terek uruşında Timurğa yeñilip, Qazanğa qaçtı. Altın Ordunıñ paytahtı Saray
Berkeni zapt etken Timur, Toqtamışnıñ yerine Timur Qutluqnı han tayinlep keri
qayttı. Timur qaytqan soñ, Toqtamış tahtnı qaytarmaq istese de, quvetli Noğay
emirlerinden Edige Mırzanıñ destegini alğan Timur Qutluqqa yeñilip, Litvaniya
ulu printsi Vitautasqa sığındı. Litvaniya askeriniñ desteginde ekinci cenkte de
yeñilgen soñ, Sibirge qaçtı, anda bir qaç qıpçaq emirniñ qatında qaldı. Edige
mırza onı 1406 senesinde tapıp öldürdi.



https://crh.wikipedia.org/wiki/Terciman_gazeti

“Terciman” - dünyaca belli maarifperver İsmail Gasprinskiy tarafından neşir
olunğan Qırımtatar tilinde çıqqan kündelik gazetalarnıñ eñ eskisidir. Birinci
sanı 1883 senesi aprel 10-da dünya yüzü körgen bu gazetanıñ çıquvı tamam 35 yıl,
yani 1918 senesi fevral ayına qadar devam etti. İsmail Gasprinskiyniñ bütün
ayatı, tüşünceleri bu gazetanen bağlı olıp, özüniñ maqsadına, ğayesine, halqına,
bütün türk-musulman alemine esasen bu gazeta vasıtasınen hızmet etti.

“Terciman” gazetası Rusiye İmperiyasında yaşağan türk-musulman halqlarınıñ
yaşayışları ve vaziyetleri aqqında malümatlarnıñ çoqrağı oldı. Tek Qırımda
degil, Avropa memleketlerinde, İndistanda, Qıtayda, Acemistanda, Mısırda, AQŞda
darqatıla edi.

Gazeta aftada bir kere çıqa edi. 1885 senesinden ise biraz vaqıt aftada eki kere
çıqmağa başladı. Maddiy meseleleri neticesinde on yıl devamında kene de aftada
tek bir kere çıqmağa mecbur edi. Soñra üç kere çıqa, 1912 senesinden kündelik
gazetası oldı.

Yigirmi eki yıl devamında qırımtatarca ve rusça olıp, eki tilde çıqqan
“Terciman” gazetası 1905 senesi inqilâbından soñ, yalıñız qırımtatar tilinde
çıqıp başladı (1905 senesi dekabr 9). O vaqıtqace gazetanıñ başında “Aftalıq
siyasiy-iqtisadiy-edebiy gazeta” dep yazıla edi. O kündelik gazetağa
çevirilgenden soñ (1912 senesi sentâbr ayından) “Tilde, fikirde ve işte birlik!”
şiarı altında çıqa başladı. Bu devirde İsmail Gasprinskiy endi gazetağa ziyadece
siyasiy tüs bermege ıntıldı. Gazetanıñ tirajı yavaş-yavaş arta edi. Birinci
nushanıñ tirajı 370 olsa, 1891 senegece tirajı 1500 oldı, 1905 senesine ise
“Terciman” gazetanıñ 5000 abunecileri bar edi. Bu gazeta ve onıñ naşiri
qırımtatar edebiyatını, aynı zamanda qırımtatar jurnalistikası ve
gazetacılığını, publitsistikanı inkişaf ettirüvde, maarifçilikni ileriletüvde,
halqnıñ medeniyetini köterüvde, bütün bu saalarda qalemi pişken istidatlı
mütehassıslar österüvde büyükten-büyük rol oynadı. “Terciman” etrafında o
devirdeki qırımtatar medeniy küçleri: İsmail Lömanov, Asan Sabri Ayvazov,
Abdureşid Mediyev, Osman Aqçoqraqlı, Ali Bodaninskiy, Üsein Şamil Toqtarğazı ve
başqalar birleştiler.



https://crh.wikipedia.org/wiki/Terciman_gazetas%C4%B1

“Terciman” - dünyaca belli maarifperver İsmail Gasprinskiy tarafından neşir
olunğan Qırımtatar tilinde çıqqan kündelik gazetalarnıñ eñ eskisidir. Birinci
sanı 1883 senesi aprel 10-da dünya yüzü körgen bu gazetanıñ çıquvı tamam 35 yıl,
yani 1918 senesi fevral ayına qadar devam etti. İsmail Gasprinskiyniñ bütün
ayatı, tüşünceleri bu gazetanen bağlı olıp, özüniñ maqsadına, ğayesine, halqına,
bütün türk-musulman alemine esasen bu gazeta vasıtasınen hızmet etti.

“Terciman” gazetası Rusiye İmperiyasında yaşağan türk-musulman halqlarınıñ
yaşayışları ve vaziyetleri aqqında malümatlarnıñ çoqrağı oldı. Tek Qırımda
degil, Avropa memleketlerinde, İndistanda, Qıtayda, Acemistanda, Mısırda, AQŞda
darqatıla edi.

Gazeta aftada bir kere çıqa edi. 1885 senesinden ise biraz vaqıt aftada eki kere
çıqmağa başladı. Maddiy meseleleri neticesinde on yıl devamında kene de aftada
tek bir kere çıqmağa mecbur edi. Soñra üç kere çıqa, 1912 senesinden kündelik
gazetası oldı.

Yigirmi eki yıl devamında qırımtatarca ve rusça olıp, eki tilde çıqqan
“Terciman” gazetası 1905 senesi inqilâbından soñ, yalıñız qırımtatar tilinde
çıqıp başladı (1905 senesi dekabr 9). O vaqıtqace gazetanıñ başında “Aftalıq
siyasiy-iqtisadiy-edebiy gazeta” dep yazıla edi. O kündelik gazetağa
çevirilgenden soñ (1912 senesi sentâbr ayından) “Tilde, fikirde ve işte birlik!”
şiarı altında çıqa başladı. Bu devirde İsmail Gasprinskiy endi gazetağa ziyadece
siyasiy tüs bermege ıntıldı. Gazetanıñ tirajı yavaş-yavaş arta edi. Birinci
nushanıñ tirajı 370 olsa, 1891 senegece tirajı 1500 oldı, 1905 senesine ise
“Terciman” gazetanıñ 5000 abunecileri bar edi. Bu gazeta ve onıñ naşiri
qırımtatar edebiyatını, aynı zamanda qırımtatar jurnalistikası ve
gazetacılığını, publitsistikanı inkişaf ettirüvde, maarifçilikni ileriletüvde,
halqnıñ medeniyetini köterüvde, bütün bu saalarda qalemi pişken istidatlı
mütehassıslar österüvde büyükten-büyük rol oynadı. “Terciman” etrafında o
devirdeki qırımtatar medeniy küçleri: İsmail Lömanov, Asan Sabri Ayvazov,
Abdureşid Mediyev, Osman Aqçoqraqlı, Ali Bodaninskiy, Üsein Şamil Toqtarğazı ve
başqalar birleştiler.



https://crh.wikipedia.org/wiki/Tataristan_Cumhuriyeti

Tataristan Cumhuriyeti (tatarca Tatarstan Respublikası, rusça Республика
Татарстан) — Rusiye terkibinde bir türkiy cumhuriyettir. 1991 senesi avgust
30-da azatlığını qazanğandır. Ancaq azatlığı Rusiyece tanılmağandır. 3 600 000
ealisi olğan cermay ve maden zengini bir memlekettir.

Paytaht Qazan 1000 senelik bir şeerdir. Diger balaban şeerleri Yarçallı,
Bögilme, Elmet, Çistaydır. Eali sıqlığı 54 kişi/km2. 2010 senesinde ealisiniñ
53,24% Tatar, 39,71% Rus, 3,08% Çuvaş edi.

Qazan Tatarları, Edil-Qama Bulğarlarınen XIII asırda Orta Asiyadan köçken
Qıpçaqlarnıñ torunlarıdır. Bulğarlar VII asırda bu ülkege yerleşmege başlağan IX
asırda devlet qurğanlardır. 922 senesinde İslâmnı qabul etkenlerdir. Moğol
aqınlarından soñra qurulğan Altın Ordu devletiniñ akimiyeti astına kirdiler. XV
asırnıñ ekinci yarımında Altın Ordu devleti yıqıldı. Bu regionda Qazan, Qırım,
Qasım, Hacı Tarhan Hanlıqları ve azat Noğay Ordusı ortağa çıqtı. Uzun
sançışmalardan soñ Ruslar Qazan Hanlığını yıqtı (1552). 1917 inqilâbı Rusiyede
çarlığınıñ yıqılmasına ve keniş siyasiy faaliyetlerge sebep oldı. Bütün Rusiye
musulmanlarınıñ qurultayı toplandı ve ilk sefer Rusiyeniñ atamağanı bir müfti
saylandı. 1917 iyüninde Qazanda toplanğan qurultayda "İçki Rusiye ve Sibir
Musulman Türk-Tatarlarınıñ" muhtariyeti ilân etildi. 120 kişilik milliy meclis
içün saylavlar yasaldı. 1918 senesinde bolşevikler bu devletni yıqtı. Sovet
devrinde tatarlarnıñ topraqlarında Tatar Muhtar Şuralar Sotsialistik Cumhuriyeti
(Tatar MŞSC) quruldı. 1991 senesi avgust 30-da azatlığını ilân etse de, bu
devlet iç bir devletçe tanılmağandır. Bugünki Tataristan - Rusiye terkibinde bir
muhtariyettir.



https://crh.wikipedia.org/wiki/Sverst%C3%BCk_Yevgen_Oleksanrov%C4%B1%C3%A7

Yevgen Oleksandrovıç Sverstük (ukraince Євген Олександрович Сверстюк, 1928 s.
dekabr 13, Siltse qas., Volın, Lehistan – 2014 s. 1 dekabr, Kiyev, Ukraina) –
ukrainalı yazıcı, şair, terciman, edebiyatşınas, felsefeci, cemaat erbabı.

Onıñ balalığı, gençligi Ekinci Cian cenkiniñ yıllarına rast keldi. Közleriniñ
ögünde qısqa vaqıtta akimiyet denişe bere edi – leh akimiyeti şuralar
akimiyetine, soñra alman akimiyetine, daa soñra kene de şuralar akimiyetine.
Vaat etkenlerine baqmadan, o akimiyetlerden birisi ukrainlerge ne azatlıq, ne de
tınçlıq ketireler. Öz toprağını qorçalamaq içün, olar qoluna silâ alalar.
Böyleliknen, Sverstük azatlıq içün küreşine kirişe.

1952 senesi Lviv universitetiniñ filologiya fakultetini birire. Poltava
pedagogik institutında, ukrain edebiyatından ders berip, ocalıq yapa. "Vitçizna"
degen mecmuanıñ müdiri ola. Siyasiy sebeplerden onı bir qaç kere işten
çıqaralar.

1972 senesi 14 yanvar künü onı tevqif eteler. Bir yıldan kendi esseler ve
çıqışlar yapqan içün "Antisovet teşviqat ve propaganda" maddesine köre maksimal
müddetine mahküm ola – 7 yıl qattı intizamlı lagerge em de 5 yıllıq sürgünlikke.
Müddetini Perm lagerlerinde keçirdi, em anda da çeşit-türlü protest aktsiyalarda
iştirak etti.

ABŞda Azat Ukrain İlimler Akademiyasınıñ aqiqiy azası oldı. 1995 senesi T.
Şevçenko adına Devlet mukâfatınıñ laureatı, Azatlıq nişanınıñ saibi.

2014 s. dekabr 4 künü Kieyvde Yevgen Sverstüknen sağlıqlaşma binlernen adamlar
keldiler. Olarnıñ arasında Ukraina Prezidenti Petro Poroşenko, baş naziri
Arseniy Yatsenük, 2005-2010 seneleri Ukraina Prezidenti Viktor Üşçenko, "Perşogo
grudnya" Teşebbüsli taqımınıñ istirakçileri, dissidentler Vasıl Ovsiyenko, Yösıf
Zisels, Semen Gluzman, Oles Şevçenko, yazıcı Mariya Matios, yırcılar Svyatoslav
Vakarçuk, Ruslana, Telnuk tataları, Kiyev meri Vitaliy Kliçko, vatandaşlar.

öyle sözlernen Sverstüknen sağlıqlaştı Milliy hatıra Ukrain insitutniñ başı
Volodımır Vâtrovıç.



https://crh.wikipedia.org/wiki/Remzi_Burna%C5%9F

1920 s. iyün 17 künü Aqmescit civarındaki Tav Dayır köyünde doğdı. Babası Kerim
Burnaş köy mektebinde ocalıq yapa edi. Remzide ilk tasilini köy mektebinde aldı.
Mektepke barmazdan evel evlerinde ana babasından, qartlarından eşitken efsaneler
ve rivayetler anda halq ağız yaratıcılığını ögrenmege aveslik doğurdı.

O, köy mektebinden soñ, Aqmescitte 13-nci orta mektebte oqudı. O devirde şair
İbraim Bahşış, orta mektepniñ yanında edebiyat tögeregi teşkil etip, istidatlı
yaşlarnı anda celp etip egitime başlağan edi. Remzi şu tögerekniñ ilki
iştirakçilerinden biri oldı. Birazdan soñ köydeşi Cafer Ğafar ve Ğafar
Bulğanaqlınen yaqın munasebette bulundı. Olar Remzige yaratıcılıqnıñ sırlarını
ögrettiler. Orta mektepni bitirgen soñ, Yaltadaki ocalar tehnik mektebine kirdi.
Niayet, 1935 senesi “Yaş Leninciler” mecmuasında ilki şiirleri basılıp çıqtılar.
1940 senesi “Qızıl Qırım” gazetasında yaş şairniñ Vıborg - sovet şeeri, Soldat
yırı kibi şiirleri derc olındı. 1941 senesinde Almanlarnıñ Qırımnı işğalinden
soñ, Almanlarğa qarşı uruşmalara qatıldı. Çatışuvlarnıñ birinde yaralandı.
Leningrad hastanesinde tedaviylengen soñ, kene cebege qayttı.

Şair Ekinci Cian cenkinde ŞSCB içüñ bu qadar uruşmasına rağmen Qırımtatarlarnıñ
oğrağanı fena aqıbetten qurtulamadı. O da halqınen sürgünlikke oğradı.

Sürgünde Namangan vilâyetiniñ Hagulabad qasabasında bulunğan 57-nci mektepte
kene özüniñ sevimli işini ocalıqı yapmağa devam etti. Talebelerge Rus tili ve
edebiyatı dersi berdi. 1952-1956 seneleri öz bilgisini terenleştirüv maqsadıneñ
Saratov Universitetiniñ filologiya fakultetinde oqudı.

1966 senesi Ğafur Ğulam adına edebiyat ve sanat neşriyatında Remzi Burnaşnıñ
şairlerden Çerkez Ali ve Amet Metaayevnen birlikte, eñ yahşı eserleri saylanıp
derc olunğan Mavı sailler şiirler cıyıntığı çıqtı. Ondan soñra oquyucılar
edipniñ Yürek sırları (1970), Edep çoqrağı (1976), Mayıs sabası (1981) kibi
şiirler cıyıntıqlarını oqumağa nail oldılar.



https://crh.wikipedia.org/wiki/Q%C4%B1rq_Yer

Koordinatlar: 44°44′27.7″ ş. e. 33°55′28.08″ ş. b.﻿ / ﻿44.741028° ş. e.
33.924467° ş. b. (G) (O)44.741028, 33.924467

Çufut Qale - Bağçasaray yanında qadimiy şeer viranesidir. Çufut Qaleniñ tarihiy
adları - Qırq Yer, Cever Kermen, Fullı.

Qırq Yerniñ ilk sakinleri - alan-sarmatlar - mında VI asırda yaşağan ediler.
Qaraylarnıñ yerleşkeninen qaleniñ yañı qubbeleri qurulğan ve qapıları yasalğan
edi. Qaleniñ bulunğan yerini diqqatqa alğan I Hacı Geray han XV asırnıñ
ortalarında qale yanında öz qonağını qurdurdı ve telükeli vaqıtlarda qalede
buluna edi.

XV asır soñlarında Çufut Qale tolusınen qaraylarnıñ idaresine keçe. Qaleniñ
soñki sakinleri onı 1852 senesi terk ettiler.

Qapını keçkeninen ziyaretçiler qaray şeerniñ başqa, yañı qısmına kireler. Şimal
ve cenüpten şeerni uçurımlar qaplap ala. Şeerde bir esas yol (soqaq) olıp başqa
soqaqlar ona çıqa edi. Esas soqaqnıñ cenüp tarafında belli qaray alimi, seyaatçı
şarqşınas Avrağam Firkoviçniñ (1786-1874) evi tura. Şeer küçük ve ealisiniñ
sayısı çoq olğanından evler bir-birine sıqıştırılıp qurula edi, evlerniñ çoqu
eki qatlı edi. XVI asır soñunda Çufut Qalede 4-5 biñ adam yaşay edi ve 400-den
ziyade ev bar edi. Qayanıñ şimal tarafında birden körülmegen bir qapıdan qoba ve
qullelerge çıqıla. Mından qaraylar duşman ücümine qarşı ateş aça ediler.

Orta qapıdan şeerniñ eski qısmındaki meydan acıla. Meydannıñ sol tarafında taş
quyu, oñ tarafında - 1346 senesi hristian mabediniñ qalımtılarında qurulğan
caminiñ yıqıntıları bar. Bundan soñra Nenekecan Hanım dürbesi körüle. Bu
meydandan üç esas soqaq: Burunçaq (Şarq) soqağı, Orta ve Kenassa soqaqları uzana
(soqaqlarnıñ adları şartlı olaraq qoyulğan). Kenassa soqağında qaraylarnıñ eki
ibadethanesi - Büyük ve Kiçik Kenassalar - bar. Olar XIV ve XVIII asırlarda
qurulğan edi. Kenassa soqağı Kiçik Qale qapısınen bite. Çufut Qale - Qoba
şeerler sırasına kire. Yıqıntılar arasında Nenekecan Hanımnıñ dürbesi yüksek
tura. Dürbe içinde baştaşta arap yazısınen böyle sözler oyulğan "Bu dürbe Altın
Ordu hanı Toqtamış hannıñ qızı Nenekecan Hanımnıñ dürbesi. Vefatı 841 s. icriy,
ramazan ayı". Nenekecan Hanım aqqında bir çoq efsane, rivayetler bardır. Bir
efsanege köre, o, qalede yaşap, bir asker tümenniñ başında bulunıp, cenk
vaqtında duşman tarafından öldürilgen edi. Babası onıñ adına dürbe qoydurğan
eken. Başqa rivayetke köre Nenekecan Hanım, onı sevgilisinen körgen babasınıñ
açuvdan saqlanaraq özüni uçurımdan atqan edi. Böylece uçurım başında dürbe peyda
olğan eken. Qaleniñ bu tarafından Qırım tabiatınıñ acayip manzarası açıla.



https://crh.wikipedia.org/wiki/Q%C4%B1r%C4%B1m-Rus_Cenki_(1571_-_1572)

1551 senesinde I Devlet Geray Qırım hanı olaraq tayin etildi. Taht qavğalarını
toqtatmaq içün Devlet Geray han emcesi Sahib Geraynı (1532-1551) ve onıñ
ailesini öldürdi. Qırımdaki bu qanlı vaqialardan faydalanıp IV İvan Qorqunçlı
(Groznıy) (1533-1584) çoq uzun sürgen bir qamaçavdan soñ 1552 senesinde Qazannı,
1556-da ise Hacı Tarhannı zapt etti. (Qazannıñ tüşmesinden soñ Edil özeni
boyunda X asırnıñ 20-nci senelerinde qurulğan bir İslâm devleti yoq etilgen
oldı).

1558-1559 senelerinde Rus orduları Qazaqlarnen birlikte Qırım ve Azaqqa ücüm
yaptı. Bu da tek Qırım ile degil Osmanlı Devletinen dоğrudan-dоğru çatışmağa
kirmek demek edi. Faqat cenkleşip Qazan ve Hacı Tarhannı keri almaq içün
Qırımnıñ küçü endi yoq edi.

Amma 1568 senesinde Osmanlı Devleti başqa devletler ile yapqan cenklerden biraz
soluq alğandan soñ Qazan ve Hacı Tarhannı keri aluv tedbirlerge başlandı. Edil
ile Don neerlerini bir-birine bağlaycaq ve gemilerniñ işlemesine elverişli olğan
bir kanalnıñ qazıması zarur köründi. Osmanlı flotu bu kanaldan keçip Edil
neerine irişip Qazan ve Hacı Tarhannı keri qazanıp Hazar Deñizine çıqacaq edi.

1568 senesinde kanalnıñ üçte biri qazılğan edi. Faqat Osmanlı-Qırım ordusı
qışnıñ şiddetli ayazından saqınıp qazuv işlerini kelecek senege qaldırıp ketti.
Ne bar ki, bu planlar kerçekleşemedi.

1571 senesi mart ayında Osmanlı padişasınıñ emri üzerine 120 biñ asker ve toplu
yañıçarı destegi ile I Devlet Geray Moskva seferine çıqtı. Bu vaqia aqqında rus
Piskaröv vaqanuvisi şöyle yazğan edi:

Böylece 1571 senesinde mayıs 24-de Qırım-Osmanlı orduları tarafından yapılğan
Moskvanıñ zaptı neticesinde Qırım ile Rus devleti arasındaki zıddiyet eñ yüksek
noqtasına barğan oldı. Bu zıddiyet 200 yıldan ziyade sürgendir.



https://crh.wikipedia.org/wiki/Matematika

Riyaziyat (Matematika) - yapılarnıñ piçimlerini, deñişimni ve uzamnı tedqiq
etken ilim dalıdır. Riyaziyatnıñ esap (arifmetika), cebir (algebra) ve endese
(geometriya) kibi bir çoq dalı eskidir. Daa umumiy tanımı ile nicelik ve zaman
ile bağlı simvollarnı (ya da temsili nesnelerni) tedqiq ete. Formalist noqta-i
nazarına köre aksiomatik olaraq tanımlanğan abstrakt yapılarnıñ mantıq ve
matematik notatsiya qullanılaraq araştırılmasıdır. Diger noqta-i nazarlar
riyaziyat felsefesinde tapılıp ola.

Riyaziyatçılar tarafından tedqiq etilgen bazı yapılar, tabiiy ilimlerden hususan
fizikadan menbalanıp ola. Bunıñ ile birlikte riyaziyatçılar, örnekniñ bazı alt
saalarnı birleştirici bir umumiyleme ya da ortaq esaplar içün yararlı bir alet
olğanları içün tamamen riyaziyatqa ait yapılar da tanımlar ve araştırırlar. Bir
çoq riyaziyatçı riyaziyatnı bir ilimden çoq sanat olaraq körip araştırğanlar
saalarını tek saf bir estetik itina ile tedqiq eteler. Riyaziyatnı ilimniñ tili
olaraq elge alıp, pozitiv ilim saymağan felsefeciler de bardır.



https://crh.wikipedia.org/wiki/M%C3%BCstecip_%C3%9Clk%C3%BCsal

Müstecib Ülküsal (doğma adı Müstecib Hacı Fazıl; 1899 – 1996) - XX asırda
diasporada Qırımtatar milliy davasınıñ eñ müim adamlarından birevidir. O em
doğğan yeri olğan Romaniya Dobrucasında, em ana-vatanı Qırımda, em Almaniya,
Lehistan kibi ğarp memleketlerinde, em de soñra köçken Türkiyede pek çoq milliy
davalarda bulunğanı içün keniş malümat ve tecribe saibi olğandır. Qırımtatar
neşriyat tarihınıñ eñ uzun sürgen mecmuası olğan Emel mecmuasını qurğan ve uzun
seneler neşir etkendir. Bundan başqa Qırımtatar milliy areketi, medeniyeti,
tarihı, etnografiyasınen alâqalı pek çoq kitap yazğan ve neşir etkendir. O
tamamınen aqiqiy bir dava adamıdır.

Qartbabasınıñ adı Abdurrahmandır. Abdurrahman 1840 senesinde Qırımnıñ Or
uzyediniñ bir köyünde doğğan. 1862 senesi Dobrucağa köçken. Romaniyağa kelgende
yañı evli eken. Dobrucada Hakime, Sakine adlı eki qızı ve Fazıl, Qavlamet,
Dervişamet adlı üç oğlu doğğan. Müstecib Ülküsalnıñ babası Fazıl 1869 senesi
doğğan. Fazıl 1896 senesi Vefa Çelebi adli bir qırımtatar muaciriniñ qızı olğan
Şerifenen evlengen. Müstecip Ülküsalnıñ anası Şerifeniñ babası Vefa Efendi ve
anası Hacımelek Qırımnıñ Kefe uyezdiniñ Qazan Tip köyündendir.

Müstecip Ülküsal 1899 senesi doğdı. Qardaşları Saliha - 1904, Meliha - 1906,
Necib - 1908, Münib - 1910, Nazım - 1912, Seyfeddin - 1920 seneleri doğğan eken.
Müstecip Ülküsal başlanğıç mektepni Dobrucada, orta mektepni İstanbulda
bitirgendir. I Cian cenki başlağanda İstanbulğa qaytamağanı içün eki sene
Köstencedeki Mecidiye Musulman Seminarıyasına ketkendir. 1916 senesi Romaniya
cenkke qatılğan soñ seminariya qapanğan oquvı yarım qalğandır. Bundan soñ özüniñ
köyünde başlanğıç mektepte muallimlik etmege başlağandır.

1918 senesi Qırımdaki Suleyman Sulkeviç ükümeti Qırım tamırlı olğanlarnı Qırımğa
qaytmaları içün çağırğan soñ bir Rus gemisinde saqlanıp Aqyarğa ketti. 1920
senesine qadar başta Bağçasarayda Qaymaz Ağa maallesiniñ mektebinde daa soñra
Foti Sala köyüniñ mektebinde ocalıq etti. Talebelerinen beraber Qırım köylerinde
musamereler ötkerdi, milliy davağa qoltutqan qonuşmalar keçirdi. 1920 senesinde
oquvını tamamlamaq içün Qırımdan Türkiyege keldi. Polatlıda daa evel Türkiyege
köçken emceleri Qavlamet ve Dervişametniñ qatına bardı. 1921 senesi Qırımtatar
muacirleri köylerinden olğan Qarayavşanda başlanğıç mektepte ocalıq etti. Aynı
seneniñ yazında İstanbulğa ketip yarım qalğan oquvına devam etti. 1922 senesi
litseyni bitirip diplomını alıp Dobrucağa qayttı. Bükreş Universiteti Uquq
Fakultetine kirdi. 1926 senesinde Uquq Fakultetini bitirip advokat oldı.

Aynı sene Pazarcıqta advokatlıqqa başladı. 1929 senesi Müstecib özünday olğan on
dostunen bir mecmua çıqarmağa qarar berdiler. Özleri arasında para toplap urufat
aldılar. Mecmuanıñ ilk sanı Emel mecmuası adınen 1930 yanvar 1 künü neşir
etildi. Mecmuanıñ saibi ve baş müellifi Müstecib Ülküsal oldı. Emel mecmuası
baştaki eki sene 15 künde bir kere neşir etilir. Daa soñra ayda bir kere çıqa.
Qırım Qurultay ükümetiniñ tış işleri vekili Cafer Seydamet Qırımerde mecmuada
maqaleler yazmağa başlay. Bir zaman soñra Emel mecmuası Qırımtatar milliy
davasınıñ resmiy neşriyatı oldı. II Cian cenki başlağan soñ Almanlar Romaniyağa
kirerler. Mecmuanı çıqarmaq qıyın olur, 1940 senesi sentâbr ayında 154 san neşir
etilgen soñ neşriyatnı toqtattılar.

Müstecib Ülküsal 1940 senesi noyabr ayında işlerini tasfiye etip Türkiyege
köçti. 1941 senesinde Edige Qırımalnen beraber Qırımtatar milliy davası içün
Berlinge ketti. Lâkin almanlar Qırımğa ketmesine izin bermediler. Doquz ay soñra
Türkiyege qaytıp keldi. 1943 senesi İstanbulğa yerleşip advokatlıqqa başladı.
1944 Qırımtatarlar sürgünligi ve Dobrucada tuvğanlarınıñ zulumğa oğraması, apis
etilmesi Müstecib Ülküsalnı pek keder etti. Ğarbiy memleketlerge qaçqan
Qırımlılarnı Türkiyege yerleştirmek içün oğraştı. Kelgen soylarını işlerinen
küçü yetkeni qadar meşğul oldı.

1955 senesinde Cafer Seydamet Qırımerniñ hastalığı sebebinden Milliy Merkez
toplaşuvlarına vekâleten Müstecib Ülküsal reislik etmege başladı. O zamandan soñ
Münihte er sene toplanğan Paris Bloku toplaşuvlarına qoşulğan, ya bir özü ya da
bir qaç arqadaşınen Qırım milliy davasını temsil etti. 1960 senesinde Emel
mecmuası Türkiyede yañıdan neşir etilmege başladı. 1986 senesinde közleri
raatsızlanğanğa qadar Emel mecmuasın baş müellifligini etken. 154 sanı
Romaniyada neşir etilgen Emel mecmuasında 103 maqalesi, 227 sanı Türkiyede neşir
etilgen Emel mecmuasında 214 maqalesi bardır.

Qırımtatar Milliy Meclisiniñ reisi Mustafa Cemilev 1993 senesi Türkiyege
kelgende başta hasta töşegindeki Müstecib Ülküsalnı ziyaret etti. Hasta olsa
bile musafirlerni ayaqta qarşılağan, oğurlay ekende alsız olması sebebinden
ayaqqa turmasına mani olmaq istegenlerge “Qırımtatar Milliy Meclisi reisini
ayaqta oğurlamağa isteyim, buña küçüm bar, bunıñ böyle olması kerek” dep
köstergeni davranış onıñ qadiy bir dava adamı olğanını añlatmağa yetecektir.
Bağçasarayda bir soqaqqa adınıñ berilmesin özüne berilgen eñ balaban mukâfat
sayğandır. Ayatı sıqıntı içinde keçmesine, bütün ömrüniñ milliy davağa adamına
baqmadan iç kimseden bir qarşılıq beklemegendir.

Ülküsalnıñ çeşit türlü kitap ve mecmualarda neşir etilgen yazıları Saim Osman
Karahan tarafından cıyıntıq alına ketirilerek 2007 senesinde Dobruca'dan adınen
İstanbul Qırım Dernegi tarafından bastırıldı.

Vefatından soñ Emel mecmuasınıñ 212-nci sanı, Müstecib Ülküsal sanı olıp neşir
etilgendir. Özüniñ qalemge alğanı 5-nci kitabı (Kırım Yolunda Bir Ömür,
Hatıralar) 1999 senesi Kırım Türkleri Kültür ve Yardımlaşma Derneği tarafından
neşir etilgendir.



https://crh.wikipedia.org/wiki/I_Q%C4%B1r%C4%B1mtatar_Qurultay%C4%B1

I Qırımtatar Qurultayı 1917 senesi keçirildi. İşbu Qurultaynıñ teşkil olunuvı
1918 senesi fevral 23-de şeit ketken Qırım musulmanlarınıñ ilk müftisi,
siyasetçi, şair Noman Çelebicihan ile bağlıdır. 1917 senesi noyabr 26-da
Bağçasaraydaki Hansarayda üyle namazından soñra, saat 2-de Qurultay öz işini
başladı. Hansaraynıñ tışında asker ve halq büyük bir qalabalıq ve eyecan alında
Qurultay vekilleriniñ çıqışlarını beklemekte ediler. Qurultayda böyle meseleler
baqılıp çıqtı:

Qurultayda Qırım Halq Cumhuriyetiniñ Esas Qanunını (Konstitutsiyasını) işlep
çıqmaq içün, mahsus komissiya meydanğa ketirildi. 18 maddeden ibaret olğan Esas
Qanun qırımtatar Parlamentiniñ bütün işleriniñ al olunuvını, Qırım yaşayışınıñ
siyasiy, medeniy, iqtisadiy ve diger taraflarını qaplap alğan. Qırım Halq
Cumhuriyeti bu Esas Qanunğa oñaytlı qanunlar yaratıp, mustaqil devlet olaraq
yaşamaq niyetinde edi. Lâkin Rusiye idaresini öz qoluna alğan bolşevikler milliy
ükümetni tanımadılar. 1918 senesi yanvar 26-da bolşevikler şiddetli ücümge
keçip, qırımtatar ükümetini ayaq astına aldılar. Fevralniñ 23-de ise Birinci
Qurultaynıñ reisi sayılğan Noman Çelebicihannı qurşunğa tizdiler, cesedini ise
Qara deñizge attılar.



https://crh.wikipedia.org/wiki/I_Haci_Geray

I Hacı Geray ya da Melek Hacı Geray (arap urufatında: ۱خاجى كراى‎‎‎) - ilk Qırım
hanıdır.

1428 s. ilk Qırım hanı Hacı Geray han Qırımdaki mustaqil ükümet oğrundaki
küreşniñ faal iştirakçisi olıp çıqqan. Qırımnıñ Altın Ordudan boşatılması ve
serbest siyaset alıp baruv meselesi çoqtan berli keskin turmaqta edi. Qırımnıñ
mustaqilligi oğrunda küreşte Hacı Geray meşur Qırım sülâleleriniñ ve beyleriniñ
yardımına esaslandı. Amma duşmanlar da bir yerde turmadan, qarşılıq
köstergenleri sebebinden bir qaç kere tahttan tüşürildi ve tek 1441 s. tekmil
yekâne Qırım hanı oldı ve ta ölgence 1466 s. qadar tahtta bulundı.

Tarihiy elyazmlarda Hacı Geray istidatlı, ikmetli ve öz halqını tüşüngen ve
qayğırağan ükümdar olaraq kösterile. Atta halq arasında oña "Melek" adı
berilgen. Hacı Geraynıñ müim ilk deñişmelerden biri – Qırımnıñ devlet merkeziniñ
Qırım (şimdiki Eski Qırım) şeerinden Qırq Yerge keçirilmesidir. Neticede,
qırımtatar milliy devletçiginiñ mükemmeleşmesinden ğayrı, kelecek onyıllıqlar
devamında qırımtatar şeerleri qurulması ve medeniyetiniñ inkişafı ileriledi.

Hacı Geray han 1466 s. vefat etti ve Qırq Yerniñ yanında Salaçıqta defin etildi.
1501 s. ise onıñ qabirinde büyük dürbe qurulğan.



https://crh.wikipedia.org/wiki/Geray

Birinciden, qayd etmek kerek ki, "Girey" aytmağa yañlıştır. "Girey" -
ruslaştırılğan şekli. "Geray" - Qırım hanlarınıñ sülâle adıdır. "Geray" adı -
Qırım hanlığına temel qoyğan I Hacı Geray hanımızdan başlap nesilden-nesilge
keçken ve ta 1783 s. Qırım Rusiyege keçkeninece, tahtta Şahin Geray hanğa qadar
bu isimni qabul etkenler. Adnıñ peyda olmasına rağmen, alimler arasında eñ keniş
tarqalğan fikir - Hacı hannıñ öz adı Geray edi. Bu isim türk dünyasında meşur
olıp, onıñ manasını açıqlağan bir qaç söz ve ibareler arasında - "doğru",
"adaletli" degen bir mana bardır. "Geray" adı öyle de tek bir insannı Hacı Geray
hannıñ adı qalır edi, lâkin onıñ altıncı oğlu - Meñli - öz adına babasınıñ Geray
adını soyadı olaraq qoştı. Meraqlısı şu ki, Meñliden evel olğan 5 ağası bu
meselege böyle taraftan yanaşmadılar

* Canibek Geray (1624 s.) ve Maqsud Geraynıñ (1771-1772 ss.) saltanatları
cedvelde kösterilmegen. Bu hanlar Osmanlı sultanı tarafından resmiy olaraq
tasdıqlanğanına baqmadan tahtta yer alıp Qırım Hanlığını idare etmegenler.
Aslında bu vaqıtlarda Qırımnı III Mehmed Geray ve II Sahib Geray idare etkenler.

Bazı menbalarda añılğan Şahbaz Geray (1787-1789) ve Baht Geray (1789-1792), 1783
senesi Rusiye tarafından işğal etilgen Qırım Hanlığını idare etmegenleri içün
cedvelge kirsetilmegen.

Arap urufatında Geray ismi ananege binaen كراى‎ olaraq (yani گ‎ yerine ک‎ ile)
yazılğan edi.



https://crh.wikipedia.org/wiki/Gasprinskiy

İsmail Gasprinskiy (Gaspıralı, Gaspralı) (arap urufatında: اسماعیل گسپرينسكى‎)
(1851 – 1914) – ulu qırımtatar mütefikkirdir.

İsmail beyniñ soyadınıñ üç türlü variantı qullanılmaqtadır: Gasprinskiy,
Gaspıralı, Gaspralı. Qırımdaki Qırımtatar matbuatında onıñ soyadı Gasprinskiy
(daa sıq) ve Gaspralı (daa siyrek) olaraq yazılğandır. Türkiyedeki Qırımtatarca
neşirlerde çoqusı vaqıt Gaspıralı olaraq yazılır. Qırımtatar Milliy Meclisiniñ
saytında ise olarnıñ er birinen qarşılaşmaq mümkündir, lâkin Gaspıralı ve
Gaspralı yazılışları biraz daa sıq rastkele. Aqmescitteki Qırımtatar Milliy
Kitaphanesi Gasprinskiy adını taşıy, amma bazı maqaleler o kitaphane içün de
diger soyadı variantlarını qullana. İsmail beyniñ abidesinde (resimde) soyadı
Gasprinskiy olaraq, ev-müzeyi ögündeki levhalarda ise Gaspralı ve Gaspıralı
olaraq yazılğandır. İsmail bey özü ise öz soyadını گاسپرينسكى (yani Gasprinskiy)
olaraq yazğan edi.

İsmail Gasprinskiy 1851 senesi mart 8 (20) künü Avcıköyde doğdı (şimdiki
Bağçasaray rayonı). Vaqtı ile Aqmescitte, Moskvada, Voronejde, İstanbulda ve
Pariste tasil aldı. Altı yıl devamında çeşit qırımtatar mekteplerinde rus tili
ocası olıp çalıştı.

1879 senesi Bağçasaray şeer golovası olaraq saylandı ve bu vazifede 1883
senesine qadar bulundı. Publitsistikağa avesligi ve istidatı onı yavaş-yavaş
gazetacılıq faaliyetine ketirdi.

İsmail Gasprinskiy 1883 senesi aprel 10 (22)- ten başlap ömüriniñ soñuna qadar
“Terciman”, arada “Millet”, “Alem-i Nisvan”, “Ha-ha-ha”, “Alem-i Subyan”
gazetaları ve mecmualarnı neşir etti. Özüniñ şahsiy kündelik matbuatından ğayrı,
ilim ve turmuşnıñ çeşit saalarına bağışlanğan yüzlernen kitap ve risaleler
basıp, milliy tasiliniñ derecesini çoq kereler yükseltti.

şiarınen türkiy halqlarnıñ biri-birine yaqınlaşuvı ve milliy medeniyetleri,
siyasiy añları ösüvi oğrunda büyük hızmetler yaptı. Medeniy, içtimayi ve siyasiy
faaliyeti içün 1910 senesi İsmail Gasprinskiy “Revue du mоnde musulman” adlı
frenk mecmuasınıñ eyeti tarafından Nobel mukâfatına taqdim etildi.

Bediiy icadını 1887 senesi “Frenkistan mektüpleri”, “Dar ür-Rahat musulmanları”,
“Afrika mektüpleri”, “Qadınlar ülkesi” kibi nesir eserleri, özüniñ esas
qaramanları ve süjet yenelişleriniñ bir-birine mantıqiy surette bağlanuvınen,
şartlı olaraq “Molla Abbas” roman-epopeyasını teşkil eteler. Bu yerdeki bediy
metin – avtobiografik mizac taşığan elementler, tarih, cemiyetniñ iqtisadiy ve
siyasiy qurulışı, çeşit farazlar kibi şeylerni qavrap ala. Öz vaqtında “Dar
ür-Rahat musulmanları” parçası arap ve fars tillerine çevirilgendir. Cenkten soñ
bu parça çeşit añlatmalar ve luğatlar ile “Yıldız” mecmuası (1993, No.1) ve
“Qırımtatar edebiyatı” (1995) qullanma dersliginde neşir olundı.

1905 senesi müellifniñ “Kün doğdı” adlı romanı dünya yüzüni kördi. İsmail
Gasprinskiyniñ er eki romanı ve diger bediiy parçaları türk ve umumen musulman
dünyasınıñ siyasiy ve bediiy fikiriniñ şekilledirmesinde büyük rol oynadılar.

İsmail bey Gasprinskiy 1914 senesi sentâbr 11 (24) künü vefat etti ve
Bağçasaraydaki Zıncırlı medrese azbarında defin olundı.



https://crh.wikipedia.org/wiki/Eski_Q%C4%B1r%C4%B1m

Eski Qırım (ukraince Старий Крим, rusça Старый Крым) - şarqiy Qırımda bir
şeerdir.

1253 s. Batu hannıñ emiri ile Solhatta büyük saray köterilgen. Ondan soñ Solhat
adı ile beraberlikte Qırım adı qullanılğan. Solhat-Qırım aqqındaki şan-şüret,
asılı qıpçaqlardan olğan Mısır memlük sultanı Al-Melik Beybarsqa da yetip bardı.
O, öz tarihiy vatanında özüniñ adını ebediyleştirmek içün ve Solhat-Qırım
şeeriniñ ealisini musulmanlıqqa döndürmek içün bu yerde büyük cami qurdura.
Mermerden ve çeşit qıymetli madenlerden yasalğan caminiñ divarları bu vaqıtqa
qadar böyle güzellikni körmiyegen ve suvğa, ösümliklerge inanğan insanlarnı
teren ayrette qaldırğan. Eski Qırım şeerindeki zemaneviy Lenin ve Daçnaya
soqaqlarında Qurşun Cami adlı caminiñ qalımtıları alâ daa saqlanıp qalğan. Böyle
ad berüvden sebebi – bu cami qurulğanda taşlar arasındaki deliklerge qurşun
tökip qapatqan ekenler.

Eski Qırımnıñ daa diqqatqa lâyıq yeri – kervansaraydır. 14 asırda peyda olğan bu
qurulğan merkez – iqtisadiyatnı inkişaf ettirgen ve satın-aluv munasebelerni
pekitken qocaman bazar edi. Bu yerde çeşit memleketlerden ketirilgen basmalar,
kilimler, maqatlar, savut-saba, ilvanlar ve diger, insannıñ ömürinde zarur
şeylerni satqanlar.

Qırım Hanlığı mustaqillikni qazanğan soñra, 1428 s. birinci Qırım hanı I Hacı
Geray tahtqa oturğanınen hanlığınıñ merkez şeeri başta Qırq Yer ve soñ
Bağçasaray ola, Solhat-Qırım şeeriniñ emiyeti alâ daa evelkisi kibi büyük olsa
da, faqat endi bütün müim siyasiy ve tarihiy vaqialar Bağçasaraydaki Hansarayğa
keçeler. Şeer ise Eski Qırım dep adlandırıla.



https://crh.wikipedia.org/wiki/Eski%C5%9Fehir_%28il%29

Eskişehir - Türkiye Cumhuriyetiniñ bir vilâyeti. Tarihtaki eski adı Dorlion edi.
Ankaranıñ ğarbiy yağında olğan Eskişehirniñ lületaşı namlıdır. Şeerniñ
ortasından Porsuk özeni keçe. Demir yollarınıñ kesişim noqtasındadır. Ankara ve
İstanbul kibi eki balaban şeerniñ arasında qalğanı içün inkişaf etkendir. Yañı
yasalğan vızlı tren de Eskişehirden keçe. Ealisi 600 000 kişiden ziyade. Eki
universiteti (Anadolu ve Osman Ğazi Univertitetleri) olğanı içün talebe şeeri
dep biline. Türkiyeniñ eñ zemaneviy şeerlerinden birevidir.

Türkiyede eñ qalabalıq qırımtatar tamırlılarnıñ olğanı şeer. Şeer ealisiniñ
tahminen 20% qırımtatar tamırlıdır. Şeerniñ belli qırımtatar tamırlı adamları
arasında rametli Hasan Polatkan (Türkiyeniñ eski maliye nazirlerinden), rametli
Sezai Aksoy (şeerniñ eski belediye reislerinden), Süreyya Özkefe, Nihat Atacan,
Bilal Acuner, Yenal Kaçıra, İlhan Mansız (Türkiyeniñ eski milliy futbol taqımı
futbolcıları), Cüneyt Arkın (kerçek adı Fahrettin Cüreklibatur, namlı kino
oyuncısı) bardır.



https://crh.wikipedia.org/wiki/Ennan_Alimov

Ennan Alimov 1912 senesi Köpürliköyde (şimdiki Qarasuvbazar rayonı) doğdı.
Qarasuv doquz yıllıq mektebinde ders alğan soñ, tütün fabrikalarında işçi olaraq
çalıştı. 1933 senesi cumhuriyet halq emek komissarlığı apparatında çalıştı ve
Aqmescit nefis sanat tehnikumında oqudı. Yazıcı ve ressam sıfatında öseyatqan bu
yaş talant 1936 senesi akademik Samohin adına ressamlar tehnikumına direktor
tayin etildi. Rus tilini mükemmel ögrendi, klassiklerni çoq oqudı.

1933 - 1936 seneleri gazeta ve mecmualarda onıñ “Bostanda”, “Tuvğan köyüm”,
“Qumru qanat kerdi”, “Menim qartım”, “Balıqçılar” kibi ikâyeleri, “Yaş quvet”,
“Komsomolskaya pravda” gazetalarında – “Bağcı qızlar”, “Ormanda tañ”, “Qaytarma
oynağan qız” adlı resimleri basıldı. Kommunist Alimov 1940 senesi Qırım MŞSC
halq komissarları şurası yanındaki nefis sanat idaresi fırqa teşkilâtınıñ kâtibi
oldı. Ulu Vatan cenkiniñ ilk künleri cebege ketti ve atlı asker sıfatında Or
Qapı tübündeki deşetli uruşlardan birinde elâk oldı.



https://crh.wikipedia.org/wiki/Edige_Q%C4%B1r%C4%B1mal

Mustafa Edige Qırımal (Şinkeviç) (1911 - 1980) — qırımtatar milliy areketiniñ
belli erbabı.

Mustafa Edige Şinkeviç 1911 senesinde Bağçasarayda dünyağa keldi. Lipka
Tatarlarından olğan babası Mustafa Şinkieviç 1911 senesinde Bağçasarayğa köçken
edi. İlk ve orta tasilini Yalta şeerine pek yaqın olğan (bugün Yaltanıñ bir
maallesi olğan) Qırımtatarlarnıñ yaşağan Dereköy köyünde yasadı. Lise tasilini
Yaltadaki Rus lisesinde bitirdi. Rus tilini pek aruv ögrendi. Yüksek tasiline
devam etmek içün Qırımnıñ merkezi Aqmescit şeerine ketti. Pedagogika Yüksek
İnstitutına yazıldı. 1923-den 1927 senesine qadar Qırımda sürgen milliy areket
teşkilâtı çalışmalarına qoşuldı. Areketke qatılğanlar aqqında başlatılğan taqip
ve tutuqlamalardan qurtulması içün Azerbaycanğa qaçtı. Daa soñra İranğa, o
yerden de 1932 senesinde İstanbulğa bardı.

Edige, İstanbulda Qırım Milliy Merkezi reisi Cafer Seydamet Qırımer ve diger
Qırım milliyetçilerinen tapıştı.

Bir vaqıt soñra, Lehistan Musulmanlarınıñ müftisi olğan ve Vilnüs şeerinde
yaşağan emcesi Yaqup Şinkeviçniñ qatına ketken Edige, 1934 senesinde Vilnüs
Universiteti Siyasiy İlimler Fakultetine qayd olıp bu yerden 1939-da mezuniyet
diplomını alğandır.

Aynı senelerde Türkiyeden Lehistanğa universitet tasili yapmağa ketken Qırımlı
yaşlarnen beraber Lehistan Tatarları arasında milliy faaliyetlerni sürdürgen
Edige, qurğanı milliy teşkilâtnıñ başına keçkendir. Bir yaqtan yaşlar arasında
çalışa ekende, öbür yaqta Lehçe mecmualarda ve Dobrucada neşir etilgen Emel
mecmuasında maqaleler yazğan edi. Er sene yaz tatili vaqtında, Lehistanda
tasilde tapılğan Qırımlı arqadaşlarınen beraber Dobrucağa kelip o yerdeki
çalışmalarğa da qoşulğandır.

1939 sentâbr ayında Lehistan Alman orduları tarafından zapt etilgende, apayı ve
emşerisi Murat Yaqupoğlunen beraber 1940 yanvar ayında Berlinge ketken, o yerden
de İstanbulğa keçip 1941 senesiniñ dekabr başına qadar bu yerde qaldı.

Almanlar Qırımnı zapt etken soñ, Qırım Milliy Merkezi, Mustafa Edige Qırımalnen
Müstecip Ülküsalnıñ Berlinge ketmelerine, o yerden de Almanlarnen añlaşıp
Qırımğa ketmelerine qarar berdi. Musatafa Edige Qırımal ve Müstecip Ülküsaldan
oluşqan eyet doquz ay sürgen bu çalışmalarda muvafaq olamadı. Müstecip Ülküsal
İstanbulğa qayttı. Edige, ömür arqadaşınen Berlinde qaldı. Daa soñra Berlinge
kelgen Halim Baliç ile Doktor Abdullah Soysal, Edige ile aynı yolda çalışmalarğa
devam ettiler. 1942 senesiniñ noyabr ayında Mustafa Edige Qırımal ile Halim
Baliç Qırımğa bir ay qalmaq izninen kettiler. Aqmescitte qurulğan Musulman
Komitetiniñ azalarınen körüşip keri qayttılar. Bir vaqıt soñra Halim Baliç de
İstanbulğa ketti. Abdullah Soysal, Mustafa Edige Qırımal ile Almaniyada qaldı.

II Cian cenkinden soñ, Avropağa sığınğan pek köp Qırımlınıñ lagerlerge
yerleştirilmeleri hususında Mustafa Edige Qırımalnıñ pek müim çalışmaları oldı.
Qırımal, Alamaniyanıñ Münster şeerinde universitetke devam etti ve felsefe
doktorı yasap, diplom aldı. Doktor tezi olaraq 1952 senesinde Der Nationale
Kampf der Krimtürken (Qırım Türkleriniñ Milly Mücadelesi) kitabını neşir etti.

AQŞ tarafından 1954 senesinde Münhende qurulğan Şuralar Birligini Araştırma ve
Ögrenme İnstitutı ve Paris Blokunda Qırım Milliy Merkezi temsilcisi sıfatınen
Qırımtatarlarnı ve davalarını müdafaa ve temsil etken Doktor Mustafa Edige
Qırımal, İnstitut tarafından neşir etilgen Türkçe "DERGİ" mecmuasınıñ
qapanğanına qadar mesul müdirligini yasadı. 1972 senesinde İnstitut qapanğanda
emekli oldı. Aynı vaqıtta Paris Blokunda Qırım Milliy Merkezi temsilciligi
vazifesine de devam etti.

1977 senesinde hastalanğan Doktor Mustafa Edige Qırımal 1980 senesi aprel 22
künü 69 yaşında vefat etti. 2007 senesi mayıs 18 künü, mezarı Avropa Qırımtatar
Medeniyet Merkezi tarafından Münhenden avuştırılıp, İstanbul üzerinden
Bağçasarayğa ketirildi. Qırımal Münhende sügünlikte vefatından tam 27 yıl soñra
öz vatanında Zıncırlı Medrese yanındaki bağçada İsmail Gasprinskiy ve Amet
Özenbaşlı mezarlarınıñ qatına kömüldi.



https://crh.wikipedia.org/wiki/E%C5%9Fm%C4%B1rza

Eşmırza Oysullı ya da Eşmırza Qart (1803 - 1883) - belli Qırımtatar halq şairi
(keday), çıñcısı.

Eşmırza qart 1803 senesi Keriç yarımadasındaki Oysul köyünde, fuqare
qorantasında doğa. Faqır ömür keçirgen bu istidatlı keday köy-köyden yürip, özü
uydurğan yırlarını yırlay. Onıñ yırları. çarlıqqa, eziyetke qarşı
doğrultılğandır.

Eşmırzanıñ icadı yazılı olaraq degil de, ağızdan-ağızğa avuşuv neticesinde halq
arasında keniş tarqağandır. Onıñ yırları Qırımnıñ çöl taraflarında ve Keriç
yarımadasında yaşağan qırımtatarlar arasında saqlanıp qaldılar. Qırım
destanları, halq ikâyelerini yahşı bile edi. Eserlerinde Qırımdan Rusiye
ordusına askerge alıp ketilgen yaşlarnı, qırımtatar icretini, halqqa yapılğan
zulümni, mırzalarnıñ yapqan aqsızlıqlarnı, halqnıñ istek ve tüşüncelerini
añlattı.

Eşmırza qartnıñ közleri körmey edi. Onı elinden cetep yürgenler. Öyle alicenap
insanlardan biri Qırımnıñ Ağırmaq Eli köyünden Qulmambet Bekmambet olıp,
soñundan onıñ özü de belli folklorcı, masal aytıcı olıp yetişti. Eşmırza qartnıñ
ekseriy şiirleri onıñ ağzından yazılıp alınğandır.



https://crh.wikipedia.org/wiki/Dnepr

Özü (rusça Днепр, ukraince Дніпро) - Rusiye, Belarus ve Ukraina topraqlarınıñ
bir qısmını suvlağan bir özendir, Ukrainanıñ esas özeni. Edil ve Tunadan soñ
Avropanıñ üçünci uzun özendir. 2290 km uzunlığındaki bu özen, Valday dağları
yaylasınıñ cenübinden doğa, Smolensk şeerine yete, Belarusta kire, bu
memleketniñ şarqiy qısmından keçip Ukrainağa yete. Soldan Desna özeninen
birleşken, Kiyevge keçe. Daa soñra Özü yaylasını bir egri çizip dolaşa ve yalı
tiliniñ qısmen qapatqanı bir liman meydanğa ketirerek Adesniñ şarqından Qara
deñizge töküle. Özü, Volın kütlesiniñ sert qayalıqlarında meydanğa kelgen bir
diyarnı aşa. Özenniñ rejimi Şarqiy Avropa aqar suvlarınıñ rejimindendir. Qışnıñ
ayazı sebebinen suvları azlaşır, baarde büyük bir artış köstere. Yaznıñ ise sıq
buharlaşma sebebi ile suvları azlaşır. Müim bir hidroelektrik menbasıdır. Eñ
müim qolları Berezina (585 km), Pripât (790 km), Teteriv (365 km), İngulets (550
km), Desna (1180 km), Psel (800 km) özenleri.



https://crh.wikipedia.org/wiki/Avropa_Q%C4%B1r%C4%B1mtatar_Medeniyet_Merkezi

Avropa Qırımtatar Medeniyet Merkezi - Almaniyanıñ Giessen şeerinde 1993 senesi
qurulğan cemiyet. Reisligini Rafet Karanlık yapa. Cemiyet Qırımtatar Milliy
Meclisiniñ tanıtılmasınen beraber yolbaşçımız Mustafa Abdülcemil Qırımoğlunıñ
Avropadaki ziyaretleriniñ ve Qırım içün Qurban Bayramlarında, qurbanlarnıñ öz
vatanımız Qırımda kesilmesiniñ teşkil etilmesine sebep oldı.

2000 senesi fevral ayında merkez Almaniyanıñ Essen şeerinde olğan Türkiye
Araştırmalar Merkezi ile Berlinniñ 'think tank' teşkilâtı Deutsche Gesellschaft
für Auswärtige Politik'de "Bir armoni modeli olarak Qırım" isimli workshopnı
teşkil etti. Almaniy Tış İşler Nazirligine yaqın olğan bu teşkilâtnıñ ev saibi
olğanı workshopnıñ baş musafiri olaraq Qırımtatar Milliy Meclisi Reisi Mustafa
Abdülcemil Qırımoğlu, qonuşmacılar Aleksandr Pramenenko - Berlindeki Ukraina
Sefiri, Aleksander Rar - Rusiye lideri Putinniñ Avropa Müşaviri, Ahmet Özay -
Qırımtatar Milliy Meclisi Reisiniñ Avropa Müşaviri, Nadir Bekir Qırımtatar
Milliy Meclisi Reisiniñ tış işleri Müşaviri qoşuldılar.

Aynı sene teşkilât Avropa Şurası - Strasburg, NATO - Brüksel ve Felemenk
Parlamentinde - Lahey bir talay faaliyet yaptı.

Bunıñ yanında teşkilât sürgünlikte 1980 senesi aprel 22 künü 69 yaşında vefat
etken Doktor Mustafa Edige Qırımalnıñ mezarını 2007 senesi mayıs 18 künü,
Münhenden avuştırıp, İstanbul üzerinden Bağçasarayğa ketirdi. Böylece, Qırımal
Münhende sügünlikte vefatından tam 27 sene soñra öz vatanında İsmail Gasprinskiy
mezarınıñ qatına kömüldi.



https://crh.wikipedia.org/wiki/Avropa_Q%C4%B1r%C4%B1m_Tatar_K%C3%BClt%C3%BCr_Merkezi

Avropa Qırımtatar Medeniyet Merkezi - Almaniyanıñ Giessen şeerinde 1993 senesi
qurulğan cemiyet. Reisligini Rafet Karanlık yapa. Cemiyet Qırımtatar Milliy
Meclisiniñ tanıtılmasınen beraber yolbaşçımız Mustafa Abdülcemil Qırımoğlunıñ
Avropadaki ziyaretleriniñ ve Qırım içün Qurban Bayramlarında, qurbanlarnıñ öz
vatanımız Qırımda kesilmesiniñ teşkil etilmesine sebep oldı.

2000 senesi fevral ayında merkez Almaniyanıñ Essen şeerinde olğan Türkiye
Araştırmalar Merkezi ile Berlinniñ 'think tank' teşkilâtı Deutsche Gesellschaft
für Auswärtige Politik'de "Bir armoni modeli olarak Qırım" isimli workshopnı
teşkil etti. Almaniy Tış İşler Nazirligine yaqın olğan bu teşkilâtnıñ ev saibi
olğanı workshopnıñ baş musafiri olaraq Qırımtatar Milliy Meclisi Reisi Mustafa
Abdülcemil Qırımoğlu, qonuşmacılar Aleksandr Pramenenko - Berlindeki Ukraina
Sefiri, Aleksander Rar - Rusiye lideri Putinniñ Avropa Müşaviri, Ahmet Özay -
Qırımtatar Milliy Meclisi Reisiniñ Avropa Müşaviri, Nadir Bekir Qırımtatar
Milliy Meclisi Reisiniñ tış işleri Müşaviri qoşuldılar.

Aynı sene teşkilât Avropa Şurası - Strasburg, NATO - Brüksel ve Felemenk
Parlamentinde - Lahey bir talay faaliyet yaptı.

Bunıñ yanında teşkilât sürgünlikte 1980 senesi aprel 22 künü 69 yaşında vefat
etken Doktor Mustafa Edige Qırımalnıñ mezarını 2007 senesi mayıs 18 künü,
Münhenden avuştırıp, İstanbul üzerinden Bağçasarayğa ketirdi. Böylece, Qırımal
Münhende sügünlikte vefatından tam 27 sene soñra öz vatanında İsmail Gasprinskiy
mezarınıñ qatına kömüldi.



https://crh.wikipedia.org/wiki/Amza_Ablayev

Amza Ablayev (1922 mayıs 22 - 1998 sentâbr 10) milliy arekette çoq yıl sıldırğı
bir fikrinen yaşağan ve areket etken eñ iradeli iştirakçilerden biridir. O,
1960-ncı yıllarnıñ ekinci yarısında, endi kommunistik fırqa azası ve oca olaraq
işlegen bir devirde, halq areketine qoşuldı. Tez vaqıtta özü yaşağan Yangiyul
şeeri ve onıñ etrafındaki qasabalarda semetdeşlerimiz arasında teşebbüsçiler
gruppasını teşkil etti. O, bütün ittifaq merkeziy gruppa vekilleri arasında eñ
işançlı iştirakçilerden biri edi.

Amza Oca 1922 senesiniñ mayıs 22-sinde Aluşta rayonınıñ Körbekül köyünde doğdı.
Bu, Qırımda, bolşeviklerniñ öz akimiyetini tiklegen devir edi. Aradan çoq
keçmey, kozboyama, köylülerni aldamaq içün ortağa sürülgen Yañı İqtisadiy
Politika (НЭП) devri de bite. Bu arada öz işbirligi ve becerikligi neticesinde
biraz belini doğrultqan, kendi emegile eki at, bir sığır saibi olğan köylülerge
qarşı qırğınlıq başlandı. Köyde birine “kulak”, digerine ise “kulak quyruğı”
dep, mal-mülküni tutıp alıp, köyden quvalap başlaylar. Amza Ocanın babası da,
1929 senesine, babasından qalğan çeyrek ektar bağnı özü işlegen, endi at araba
peyda etken bir insan edi. Şunıñ içün de “köyni kulaklardan temizlev areketi”
ötkerilgende, Amza Ocanıñ babasıda kulaklar cedveline tüşti. Lâkin Amza Ocanıñ
babasınıñ bütün qabaatı baylıqta degil de, satıp savunıp yaqında at araba peyda
etkeninde kommunağa kirmeyip, öz ocalığını özü idare etmek istegeninden edi.

Becerikli bir kişi olğan Abla, 1930 senesiniñ küzünde, ondan biraz vaqıt
Özbekistanğa sürgün etilgen köydeşlerinen bağlandı. 1932 senesiniñ küzünde ise
köyden aqsız çığarılğan bunıñ qoranta azalarını Özbekistanda, Qavunçı
qasabasında topladı. Körbekülde Yaqub eniştesiniñ ailesinle qalğan Amza da
Qavunçıdaki ailesini bu sene kelip tapa. Amza, mında 1942 senesi orta mektepni
bitire. Lâkin, bu mektepni bitirgen künü aliy oquv yurtuna oqumağa degil de,
Sovet ordusuna mecburiy hızmetke çağırıldı. 1942-1945 seneleri, üç yıl
devamında, Ekinci Cian cenkiniñ eñ şiddetli cenk meydanlarında top nişanı
mergini, topçular komandanı olaraq, mesül noqtalarda bulındı. Altı kere
yaralandı. Ana babası 1942-1945 yılları arasında eki kere onıñ qattı uruşlarda
elâk olğanı aqqında qara qağıt aldılar.

1946 senesiniñ baarinde arbiy hızmetten boşap, Özbekistanğa, ailesine qaytıp
kelgen Amza Ablayev açlıq, hastalıq, asker zülmü altında ölip biteyatqan tuvğan
halqınıñ ağır, müşkül vaziyetini kördi. Bu künlerini hatırlap Amza Oca aradan
çoq yıllar keçken soñ; - “Men mektep ve ondan soñki askerlik yıllarımda öz
ailemizniñ çekken ağır sürgünlik azaplarını bir derece unutqan edim. Askerlikten
kelgen soñ, qaçan bir sebepsiz vatanından quvalanğan, bu yat memlekette
açlıqtan, hastalıqtan, horluqtan ölgen balaçıqlarnı, çaresiz qartlarnı,
qadınlarnı kördim, ondan soñ men bu devletke hoş baqmadım”, dey edi. Amzanıñ bu
qorqunç tüş qalabalığına aşağan yılları boş keçmedi. O, askerlikke qadar özü
tasil alğan mektebinde ocalıq etip başladı. Onda da, sovet qurumını maqtayacaq
dersleri degil de, siyaset ve yalannen bağı olmağan riyaziyat derslerini bermege
razı oldı. Aynı zamanda ğıyabiy şekilde oqumağa institutqa kirdi. Amza Oca öz
işini namuslı alıp barğan bir insan olaraq, tez vaqıtta çevresinde, umumen
Qırımtatar cemaatınıñ ögünde büyük ürmetke nail oldı Taşkent Samarqand yolu
üstündeki Qavunçlı qasabası cenk vaqtında bu yerge yerleşkenler ve sürgün
etilgenler esabında ealisi ve sanayı qurucılığı ceetinden tez östi, 1950-nci
yıllarnıñ başlarında şeer derecesine köterilip, Yangiyul adını aldı. Şeerniñ
özünde ve etrafındaki qasabalarda pek çoq qırımtatar yaşay edi. 1953 senesiniñ
küzünde olarnıñ arasında ğayrıdan atanğa qaytuv aqqında laflar köterildi. Bu
meselenen Amza Oca da meraqlana edi. 1956 senesiniñ soñlarında Amza Oca; Ceppar
Akimov, Bekir Osman ve Mustafa Selimov aqqında laf eşitmeye başladı. Çoq
keçmeden Mustafa Selimovnen tanış oldı, Bekir Osmanovnen körüşmek imkânını
buldı. Bu künden başlap, Amza Qırımtatar milliy areketi iştirakçileriniñ
sıralamasında ilklerden ve davanıñ soñuna qadar sadıq qalğanlardan biri oldı.



https://crh.wikipedia.org/wiki/Alim

Alim Azamat oğlu (halq arasında Alim Aydamaq dep biline) 1816 senesinde
Qarasuvbazar civarında Köpürliköy köyünde doğdı. Fuqare bir köylü olğan Azamat
aqaynıñ balası eken. Makeme vesiqalarında anasınıñ adı Kerime dep yazıla.
Aqmescitte yaşağan Çernayeva 1939-da yazğan Pereval Tübünde adlı hatıratında,
Alimniñ bir de qız qardaşı olğanını, onı bir mırzanıñ qaçırğanını, mani olmaq
istegen Azamat aqaynı kötekletkenini, qısqa bir vaqıt soñra Azamat aqaynıñ
ölgenini yaza.

Makeme vesiqalarına köre ise Alim cinayetten apis etile. Başta Bender qalesine,
soñra Kişinovğa yiberile, 1848-de qaça. Bu vesiqalarğa köre Eski Qırım, Kefe,
Aqmescit, Kezlev taraflarında dolaşıp evlerge, yolcularğa basqın yapqanı yazıla.
Alimni tutmaq içün mırza ve pomeşçikler çoq oğraşa. Tutulğan soñ yahşı etip
köteklenip, Sibirge yiberile. Alimniñ bundan soñraki ayatı aqqında mâlümat
yoqtır. Lâkin halq ikâyelerine köre Alimnin kene qaçıp, Türkiyege ketkeni
aytıla.



https://crh.wikipedia.org/wiki/Ablaziz_Veliyev

Ablâziz Veliyev 1939 oktâbr 25-de Qırımda Qoz köyünde dünyağa keldi. 5 yaşında
ekende anası Afifenen beraber Özbekistanğa sürgün etildi.

1962 senesinde Taşkentte Toqumacılar Cemiyetiniñ neşir etken Toqumacılar Avazı
adlı gazetasında çalışmağa başladı. 1968-de Lenin Bayrağı gazetasında mesül
kâtip oldı. İleriki senelerde Taşkent Universiteti Gazetacılıq Fakultetini
bitirip diplomını aldı.

1976-da Refat Ametovnen beraber Amet Aqay adlı qırımtatar külkünçli ikâyeleri
olğan kitapnı neşir etti. Daa soñra Bayraqqa Tamğan Közyaşlar (1980), Baht
Yıldızı (1984), İrade (1987) Şevket Asanovnen beraber Qırımtatar Tapmacaları
(1988), Aqıllı kirpi ile ayneci tilki (1988), Melek Köpüri kitaplarını yazdı.

Ablâziz Veliyev 40 yıldan ziyade Qırımtatarlarnıñ II Cian Cenkinde iştiraki
mevzusında tarihiy tedqiqat yapa. Onıñ tarafından Qırımtatarlar Ekinci Cian
Cenkinde adlı tedqiqiy bir eser azırlandı. Mezkür eser beş ayrı kitaptan ibaret,
olardan üç dane endi neşir etildi: Faşizm Mabüsleri (2004), Qaramanlar Ölmeyler
(2005) ve Cenk Ofitserleri (2008). Halq İntiqamcıları adlı dörtünci kitap
al-azırda azırlanmaqta.

Bu vaqıtta Ablâziz Veliyev Yañı Dünya gazetasında Baş Neşriyat Müdir yardımcısı
olıp çalışa.



https://crh.wikipedia.org/wiki/Abdulla_Latif-zade

Abdulla Lâtif-zade 1890 senesinde Aqmescitte doğdı. Balalıqta öksüz qalğan şair,
dayısınıñ qatında yaşadı. Yerli rüştiyede oquğan şair daa soñra litseyniñ
yedinci sınıfına kirip tasiline devam etti. 1909 senesinde İstanbulda, üç sene
Ufada "Aliye" ("Ğaliya") medresesinde oqudı. 1905-1917 seneleri arasında Rusiye
ordusında edi. I Cian cenkine qatıldı. 1920 senelerge qadar şeer ve köylerde
muallimlik yasadı. Sovetler vaqtında Maarif Halq Komissarlığında çalıştı.
1928-1931 senelerinde Moskovada Güzel Sanatlar Akademiyasında oqudı. 1935-36
senelerinde Qırım Pedagogika İnstitutında dotsent olıp hızmet etti. 1938 senesi
milliyetçiliknen suçlanıp qurşunğa tizildi.

Lâtif-zadeniñ sipti şiirlerinden olğan "Hayal - Ömür" 1910 senesinde neşir
etildi. Şiirlerinde oca tabiatı ep is etilgen şairniñ "Ber!" ve "Qurtarıñız
ölümden!" kibi şiirleri 1921 senesinde yaşanğan açlıqnı añlattı. "Şairge"
(1923), "Ahır Zaman Quşu" (1923), "Aqınğa" (1923) şiirlerinde Qırım halqınıñ
üriyeti ve yañı ayatqa alışmaları kibi mevzularnı aydınlattı. 1920 seneleriniñ
ekinci yarısında Abdulla Lâtif-zade "Hayırsız Tüş" manzumesini yazdı. 1928
senesi "Yañı Saz" isimli şiir kitabını Aqmescitte latin ariflerinen neşir etti.
Lâtif-zadeniñ Qırımtatarlarnıñ edebiyat tarihınen alâqalı maqaleleri,
monografiyası müimdir.



https://crh.wikipedia.org/wiki/57ci_%22Gremmi%22_muk%C3%A2fatland%C4%B1ruv_merasimi

57ci "Gremmi" mukâfatlandıruv merasimi 2015 s. fevralniñ 8-de Kaliforniyadaki
Los-Anjeles şeerinde ötkerildi.

2013 s. 1 oktâbrden 2014 s. 30 sentâbrgece yaratılğan eserler "Gremmi"-2015
mukâfatına irişmek içün imkânları bar edi. 2014 s. 5 dekabr künü mukâfat içün
saylanğan namzetler ilân etilgenler.

Sem Smit, Beyonse ve Uilyams Farell 6 nominatsiyada taqdim etilgenler; 22
yaşında olğan britanlı Sem Smit "Gremmi" tarihında ekincisi, kim "Balaban
dörtlik"ni ep kategoriyasılarında namzet etip kösterilgen: yıl yırı ve yazuvı
("Stay With Me"), yıl albomı ("In the Lonely Hour") ve yıl keşfisi.

Şay, 2014 s. çıqarğan tolu debüt albomnı Sem Smit, birden dört Gremmini elde
etti: Yıl yırı ("Stay With Me"), Yıl yazuvı ("Stay With Me"), Yıl keşfisi
(prestijli Balaban dörtlikten), ve ayrı – Eñ güzel pop albomı ("In the Lonely
Hour").

Amerikanlı yırcı Beyonse üc "Gremmi" qazandı: "Eñ güzel yır R&B tarzında", "Eñ
güzel çıqış" ve "Eñ güzel völüm sesli albom".

Bek "Morning Phase" albom içün "Yıl albomı" ve "Eñ güzel rok-albomı" eki
"Gremmi" eykelçiklerni elde etti.

Lady Gaga Toni Bennet ile "Eñ güzel ananeviy pop-albom" ("Cheek To Cheek")
nominatsiyasında "Gremmi" qazandılar.

Rep-icracı Eminem "The Marshall Mathers LP2" albom içün "Eñ güzel rep-albom"
nominatsiyasında "Gremmi" qazandı. Em de Eminem Rianna ile "The Monster" yır
içün "Eñ güzel rep-dueti" elde ettiler.



https://crh.wikipedia.org/wiki/%D0%9A%D1%8A%D1%8B%D1%80%D1%8B%D0%BC

Qırım (ukraince Крим, rusça Крым) – Qara deñizniñ şimaliy tarafında bir adlı
yarımadada bulunğan bir ülke, qırımtatar halqınıñ vatanı. Meydanlığı 26,2 biñ
km². Ealisiniñ sayısı 1.994 300.kişi (2005 s. malümat). Memuriy ceetten Qırım
(Aqyar şeerinden ğayrı) 1991 senesinden berli Ukraina terkibindeki Qırım Muhtar
Cumhuriyetidir.

Memuriy ceetinden cumhuriyet 25 regiondan ibaret, olardan 14 rayon (ealiniñ
çoqusı köylü) ve cumhuriyet riayetinde bulunğan şeerlerniñ şuralarına boysunğan
11 territoriya (ealiniñ çoqusı şeerli). Kösterilgen haritada körüne ki, işbu 11
territoriyadan bazıları büyük meydanlıqta yerleşip merkezden ğayrı bir çoq
meskün yerden ibaret.

Qırım yarımadası Ukrainanıñ cenübinde buluna. Yarımada üzeriniñ meydanlığı 27
biñ km². Ğarp ve cenüp tarafında Qırım Qara deñiznen, şarq tarafında ise Azaq
deñizinen sıñırlana. Şimal tarafında Qırım tar (8 km qadar) Or boynunen qıtağa
qavuşa. Qırımnıñ şarqında Qara ile Azaq deñizleri arasında Keriç yarımadası,
Qırımnıñ ğarbında ise Tarhan Qut yarımadası buluna. Qırımnıñ şimaliy kenar
noqtası Or boynunda buluna, cenübiy kenar noqtası — Sarıç burnu, ğarbiy kenar
noqtası — Tarhan Quttaki Qara burun, şarqiy kenar noqtası — Keriç
yarımadasındaki Fener burnudır. Şimaliy kenar noqtasınen cenübiy kenar noqtası
arasındaki mesafe — 200 km, ğarbiy kenar noqtasınen şarqiy kenar noqtası
arasındaki mesafe — 325 km. Qaranen deñiz sıñırlarınıñ umumiy uzunlığı 2500-den
ziyade km.

Qırım Muhtar Cumhuriyeti Aqyar şeeri ve Arabat beliniñ şimaliy ucundan ğayrı
yarımadanıñ bütün yerini ala.

Qarada keçken Qırımnen Ukrainanıñ Herson vilâyetiniñ kiçik sıñırı Or boynundan
keçe. Bundan da ğayrı deñizde Qırım Rusiye (Krasnodar ülkesi), Romaniya,
Bulğaristan, Türkiye ve Gürcistannen sıñırdaş ola.

Coğrafik ceetten Qırım eki teñ olmağan qısımğa bölüne: onıñ şimali çöl (bütün
yarımadanıñ 4/5 qısmı), cenübi ise ormanlı Qırım dağlarıdır (meydanlıqnıñ 1/5
qısmı). Aqyardan Kefege qadar üç dağ sırası uzana. Eñ yüksek soyu yalı boyunda
uzanğan Baş ya da Cenübiy dağ sırasıdır, onda Qırımnıñ eñ yüksek noqtası Roman
Qoş degen dağ (1545 m) buluna.

Qırımnıñ özenleri az suvludır. Salğır, Alma, Belbek, Qaçı eñ esas özenlerdir.
Dağ ile dağ aldındaki rayonlarda özenlerniñ çoqusında suv anbarları bar. Şimaliy
Qırım boyunda Şimal Qırım kanalı uzana, oña suv Özüden kele. Qırımda bir qaç
balaban tuzlu göl bar: Doñuzlav, Sasıq, Saq, Aqtaş, Töbeçik, Çoqraq gölleri ve
digerler.

Qırımdaki er bir şeer diger meskün yerlernen avtobus marşrutlarınen bağlı.
Şeerlerara trolleybus marşrutları da bar (Aqmescit ava limanı — Aqmescit —
Aluşta — Yalta yolunda). Yalta, Kefe, Keriç, Aqyar, Aqmeçit ve Kezlev deñiz
marşrutlarınen bağlı. Kezlevde tramvay mevcut. Ermeni Bazar — Keriç (Kefege
çatal ile) ve Melitopol — Aqyar (Kezlevge çatal ile) demiryolları Qırımnı
qıtanen bağlaylar.

Qırımda çoq istiraat evi, lager (meselâ, Artek), çeşit musafirhane bar. Eñ
populâr raatlıq yerleri — Yaltanen Aluşta ile beraber bütün Qırımnıñ yalı boyu,
Sudaq, Kezlev. 2007 senesi yanvar ayından dekabrgece Qırımda 5718 biñ kişi
raatlandı.

2001 senesi toplanğan malümatqa köre — 2 024 056 kişi (58,3 % ruslar, 24,3 %
ukrainler, 12,1 % qırımtatarlar, 1,4 % belaruslar, 0,5 % tatarlar, 0,4 %
ermeniler, 0,2 % yeudiler, 0,2 % lehler, 0,2 % moldovanlar, 0,2 %
azerbaycanlılar, 0,1 % özbekler, 0,1 % koreyalılar, 0,1 % yunanlar, 0,1 %
almanlar, 0,1 % mordvalar, 0,1 % çuvaşlar, 0,1 % çingeneler, 0,1 % bulğarlar,
0,1 % gürciler ve çirmişler (mariyler), bundan ğayrı qaraylar, qırımçaqlar ve
digerler)

Ruslar, ukrainler, yunanlar ve bulğarlarnıñ çoqusı ortodoks hristianlardır,
qırımtatarlar ise musulmanlar (sunniler), bundan da ğayrı yeudiler,
protestantlar ve katolikler bardır.



https://crh.wikipedia.org/wiki/%C5%9Eevqi_Bekt%C3%B6re

Şevqiy Bektöre 1888 senesi Romaniya Kavaklar köyünde oca qorantasında doğdı. Beş
yaşında ekende qorantası Türkiyege, Ankara civarındaki Qaraqaya köyüne köçti.

İlk tasilini köyde ve rüşdiye tasilini Haymana qasabasında aldı. Soñra oquvını
devam ettirmek içün İstanbulğa kete.

Qırımğa ilk defa 1909 sensi keldi. Qırımtatar folklorı ve etnografiyasınen
oğraştı. 1914 sensi I Cian cenki başlağanda Şevqiy Bektöre Qırımda ocalıq ete
edi. Cenk başlamasınen İrandan keçip Osmanlı Devletiniñ Van vilâyetindeki
оsmanlı ordusına qoşuldı.

1918 senesi evlenip apayı Amide hanım ile Qırımğa qaytıp Aluşta rayоnı Quru Özen
(Sоlneçnоgоrskоye) köyünde mektep aça ve anda ders bere.

1921-1922 açlıq seneleri Totayköydeki (Fersmanоvо) ocalar tehnikumında çalışa.
Soñra Dağıstanğa ketip Temir Han Şura şeeriniñ tehnikumında ocalıq yapa.

1924 senesi Baquda toplanğan türkşınaslar qurultayına Dağıstan delegatı
sıfatınen iştirak ete.

1926 senesinden Aşhabad tehnikumınıñ aquv işleri müdiri vazifesinde buluna. Şu
aralarda qısqa bir müddet Qaraçay-Çerkesiyanıñ Batalpaşinsk şeerinde de çalıştı.

Türmeden azat etilgen soñ, 1948 sensinece Özbekistanda Yangiyоlda otura. Türk
grajdanı pasportını qaytarmaq içün Mоskvağa mektüpler yaza. 1948 senesi dekabr
17 künü Devlet Telükezizlik Nazirligi (МГБ) hadimleri tarafından yaqalanıp bir
qaç aydan "telükeli şahıs" qabaatınen Sibirge Bolşaya Murta köyüne yollandı.

1956 senesi Türkiye elçiligi ve öz qorantasınıñ areketleri neticesinde lagerden
qurtulıp İstanbulğa qayttı.

Qırımğa kelgen soñ 1918-19-ğace Quru Özende "Şarşur" adlı elyazma mecmuasını
azırlap köy halqına dağıttı. 1920 senesi Aqmescitte "Ergeneqon" adlı şiirler
mecmuasını neşir etti. 1923 senesi Totayköyde onıñ "Tatarca Sarf ve Nahiv", 1925
senesi Aqmescitte "Tatar Elifbesi" ve 1927-de Aşhabadda "Türkmen Tiliniñ Sarfı"
kibi kitapları neşir etildi.

Vefatından soñ, 1965 senesi Türkiyede "Edil Qızıl Aqarken" adınen Bektöreniñ
hatırlavlar kitabı basıldı.



https://crh.wikipedia.org/wiki/%C5%9Eamil_Aladin

Şamil Seyit oğlu Alâdin (1912 s. iyül 12 - 1996 s. mayıs 21) – belli qırımtatar
yazıcısıdır.

Şamil Alâdin 1912 senesiniñ iyül 12-de Yalta uyezdiniñ Mahuldür köyünde doğdı.
Bağçasarayda yedi yıllıq mektepni bitirdi. Anda Şamil o zamannıñ belli ocası
Yağya Bayburtlıdan ders ala, edebiyatqa sevgi ve aveslikni de oña şu ocası
aşlay. Ondan soñ o Aqmescitte pedagogika tehnikumını bitirdi, soñra
pedinstitutta oqudı.

Soñundan iri nesirci olıp yetişken Şamil Alâdin edebiyatqa 15 yaşında, yani 1927
senesi İsmail Gasprinskiyge bağışlağan ve “Yaş quvet”te basılğan “Tañ bülbüli”
şiirinen keldi. Tehnikumda oquğan Şamil Alâdin gazeta ve mecmualarda bir sıra
şiirler bastıra. Onıñ bu şiirleri 1932 senesi “Topraq küldi, kök küldi”
serlevasınen çıqqan birinci kitabına kirdiler. Bu kitapqa yaş müellifniñ 10-dan
ziyade şiiri kirgen olıp, o şiirler Şamil Alâdin ayatnıñ passiv bir közeticisi
degil de, onıñ faal tasvir etici ekenini, o gazeta ve mecmualarda oqup bilgen
şeyleri aqqında degil de, özü körgen, özünde eyecan doğurğan, özüni coşturğan
vaqialar aqqında yazğanını köstereler.

1932 senesiniñ soñunda Şamil Alâdin Qızıl Orduğa çağırıla, anda Qızıl kazak
atlılar polkunda hızmet ete. Soñra 1935 senesi o “Qızıl qazaqnıñ yırları” adlı
ekinci şiiriy kitabını çıqara. 9 şiirden ibaret bu kitap şairniñ yañı icadiy
araştıruvlar yolunda olğanını köstere. Bu araştıruvlar neticesinde müellif şunı
añladı ki, oña öz fikirlerini istegeni kibi tolu ve keniş sürette ifade etmek
içün nesirge baş urmaq kerek. Em öyle de yapa. Soñundan basılğan bir sıra nesir
eserleri onıñ bu fikriniñ doğrulığını tasdiqladılar. Edip 1937 senesi ŞSCB
yazıcıları birligine azalıqqa qabul oluna.

Ordu hızmetinden qaytıp kelgen soñ Şamil Alâdin aqiqiy eserler yazmaq içün çoq
şey bilmek, çoq ayat tecribesini elde etmek kerekligini añlap, komsomol
yollanmasınen Orta Asiyağa kete. Çırçıq qurucılığında ekskavatorcı olıp çalışa.
Birinci beşyıllıqnıñ bu iri qurucılığı, büyük işçi kollektivi, andaki
munasebetler, iş protsessindeki qıyınlıqlar yaş romantik yazıcı içün kerçekten
de ciddiy emek ve ayat mektebi ola. Bu vaqialar esasında o çoq yıllardan soñ,
sürgünlik devrinde “Eger sevseñ” romanını yazacaqtır.

Cenkten qaytıp kelgen Şamil Alâdin öz qorantasını Özbekistanda taptı. Mında o
biraz vaqıt yaş temaşıcılar teatriniñ direktorı vazifesinde çalıştı, soñra 1949
senesinden başlap çoq yıllar devamında Özbekistan yazıcıları birliginiñ
apparatında edebiy konsultant, mesül kâtip olıp çalıştı. 1965–1966 seneleri az
vaqıt “Lenin bayrağı” muarririniñ muavini oldı, soñ kene Yazıcılar birligine
işke keçti.

Ekinci cian cenkiniñ iştirakçisi Şamil Alâdin 1957 senesi Oktâbr inqilâbı ve
Vatandaşlar cenki vaqialarını aks ettirgen “Teselli” povestini yazdı. Aynı şu
devirde yazılğan “Çauş oğlu” povesti ise yazıcınıñ ayatiy ve icadiy diapazonı
daa ziyade kenişlegenini köstere. 1961 senesi “Eger sevseñ” romanı, 1969 senesi
“Ruzgârdan sallanğan fenerler” romanı derc olundı.

Şamil Alâdin qırımtatar halqınıñ demokrat şairi, 1913 senesi reaktsionerler
tarafından vahşiane öldürilgen Üsein Şamil Tohtarğazınıñ ayatına bağışlanğan
“İblisniñ ziyafetine davet” povestini yazdı. Müellif şairniñ ömürini qandırıcı
sürette ve aynı zamanda bediiy şekilde tasvir etti. 1979 senesi ayrı kitap olıp
çıqqan bu povest Şamil Alâdinniñ tarihiy-vesiqalı edebiyat janrında elde etken
daa bir müim icadiy muvafaqiyeti oldı.

Edip 1996 senesi mayıs 21-de, 84 yaşını toldurmadan vefat etti, Aqmescitniñ
Abdal mezarlığında defin etildi.



https://crh.wikipedia.org/wiki/%C3%9Csein_%C5%9Eamil_Toqtar%C4%9Faz%C4%B1

Üsein Şamil Toqtarğazı 1881 senesi Qırımda, Kökköz köyünde faqır bir köylüniñ
ailesynde doğdı. Ana-babasınıñ fuqareligi sebebinden, o vaqıttaki bir çoq yoqsul
balalar kibi, mektepke qatnap olamadı. Eline tüşken kitaplarnı oqup, tasil aldı.
Biraz büyügenden soñ, Aqmescitteki “Учительская семинария” degen oquv yurtuna
kirdi. Onı bitirgen soñ ömrüniñ soñunace köy yerlerindeki mekteplerde ocalıq
yaptı.

Üsein Şamil Toqtarğazı özüniñ qısqa ömüri içinde pek çoq şiirler, “Mollalar
proyekti”, “Aqılsız noğay”, “Raimsiz balalar”... pyesalarını ve “Seadet adası”
povestini yazdı. Onıñ eserlerinde faqır-fuqarelerniñ menfaatları qorçalana,
emekçi halq çar ükümetiniñ ve onıñ zabitleriniñ zulumına ve horluğına qarşı
küreşke çağırıla, baylar, mırzalar ve ruhaniyler külküge alınalar. Demokratik
oca ve şair olğan Üsein Şamil Toqtarğazını istismarcı sınıflar özleriniñ duşmanı
saya ediler. Mına bu baylar ve ruhaniyler, 1913 senesi,yazıcı daa 32 yaşında
olğanda, onı Kefe rayonındaki Qarcibiye köyünde canavarca öldürdiler.



https://crh.wikipedia.org/wiki/%C3%96z%C3%BC

Özü (rusça Днепр, ukraince Дніпро) - Rusiye, Belarus ve Ukraina topraqlarınıñ
bir qısmını suvlağan bir özendir, Ukrainanıñ esas özeni. Edil ve Tunadan soñ
Avropanıñ üçünci uzun özendir. 2290 km uzunlığındaki bu özen, Valday dağları
yaylasınıñ cenübinden doğa, Smolensk şeerine yete, Belarusta kire, bu
memleketniñ şarqiy qısmından keçip Ukrainağa yete. Soldan Desna özeninen
birleşken, Kiyevge keçe. Daa soñra Özü yaylasını bir egri çizip dolaşa ve yalı
tiliniñ qısmen qapatqanı bir liman meydanğa ketirerek Adesniñ şarqından Qara
deñizge töküle. Özü, Volın kütlesiniñ sert qayalıqlarında meydanğa kelgen bir
diyarnı aşa. Özenniñ rejimi Şarqiy Avropa aqar suvlarınıñ rejimindendir. Qışnıñ
ayazı sebebinen suvları azlaşır, baarde büyük bir artış köstere. Yaznıñ ise sıq
buharlaşma sebebi ile suvları azlaşır. Müim bir hidroelektrik menbasıdır. Eñ
müim qolları Berezina (585 km), Pripât (790 km), Teteriv (365 km), İngulets (550
km), Desna (1180 km), Psel (800 km) özenleri.



https://crh.wikipedia.org/wiki/Z%C4%B1nc%C4%B1rl%C4%B1_Medrese

Beş asır evelsi Salaçıq I Meñli Geray tarafından “ilim maabit”ini qurmaq içün
saylanğan edi – şimdi de Zıncırlı medreseni alicenap evlâtlar aynı böyle
adlandıralar.

Talebeler (sohtalar), tek başlanğıç tasili alğan (Qurannı oqumağa ve yazmağa
bilgen) alçaq kursqa qabul oluna ediler. Başqa Qırım ya da Kavkaz medreselerni
“Alibiya” kursundan bitirgen talebeler yüksek kursqa alına ediler ve arap
tilinden mütehassıslar ola ediler. Arap tilinden ğayrı, sohtalar Qurannı ve
Peyğamberimiz Muhammed (aleyhisselâm)nıñ sünnetini, osmanlı tilini, hattatnı,
riyaziyatnı, söz ustalıqnı, mantıqnı, adliyecilikni, ahlâq aqqında ilimni ve
şiir destelemekni, musulman felsefesini ve estetikanı ögrene ediler. 1867 senesi
buña daa rus tilini qoştılar. Ondan ğayrı, sohtalar ustalıq sınıflarnı ziyaret
ete ediler. Dersler er kün 7 saat devamında alıp barıla edi.

Er yıl iyün ayında keçirilme imtianlar ötkerile edi, olardan soñ talebeler
evlerine qayta ediler. Tatil oktâbr ayınace devam ete edi. Ramazan ayında da
zıncırlılar oqumay ediler. Ondan ğayrı, er cuma künü olar evge bara ediler. Er
yıl medresede 60-70 talebe oquy edi. Yaşları 11 ve yüksekçe. Olar 4-5 adam olıp
odalarda yaşay ediler. Er odada baş talebe sayıla edi, o tertip olmaqnı ve kence
arqadaşlarını baqa edi. Sohtalar medreseniñ paralarından baqıla ediler.
Ocalarğa, yazıcığa da aylıqlar bu aqçalardan ayırıla edi. Tamir işleri alıp
barıla edi. Zıncırlınıñ temellini qoydurğan I Meñli Geraynıñ mezarını da
paralardan baqa ediler. 1890 senesi medreseniñ kitaphanesinde 800 ziyade kitap
ve arap, fars, türk ve rus tillerinde elyazmalar bar edi.

Medreseniñ kârını tükânlar, evler, topraqlar ketire ediler. Bunıñ episini çeşit
vaqıtlarda adamlar medresege bağışladı. Kerçek, II Yekaterina (45 rub. 60 kap.)
ve III Aleksandr (5000 rub. binalarnıñ tamir işleri içün) qaldıra ediler.

1917 senesi Zıncırlı medreseniñ esasında İsmail Gasprinskiy adına Dar
ül-Muallimin degen pedagogik institutı açıldı. Oña Yaqub Kemal reberlik ete edi.
Oquv ceryanı 8 yıl devam ete edi. Bundan da ğayrı Milliy bediy tehnikum (Üner
Sanai) açıldı. Çoq yıllar devamında onıñ yolbaşçısı Abdurefi Abiyev edi.
İnstitutta çoq diqqat din meselesine ayırıla edi. İmamlarnı azırlamaq içün
institut esasında 2 yıllıq kurslar açıldı. Er daim olğanı kibi, yataqhanede
bedava 50 kişi talebeler yaşay ediler.

1920-nci yıllarnıñ başlarında Zıncırlı medreseni ve Han camini qapattırıldı.
Olar Qırım MŞSCniñ mimarlıq-arheologiya cedveline alınğan.

Bugün Zıncırlı medrese Bağçasaray Devlet Tarihiy-Medeniy Qoruğına ait bir
abidedir. Medreseniñ binalarında tamir işleri yapıla.

Zıncırlı medrese, han dürbesi, İsmail Gasprinskiyniñ qurdurğan milliy mektep
binası (şimdi Qırım Müftiligine ait) ve hanlıqqa ait diger binalar ile müim bir
inşaat kompleksidir. Sovet idaresi devrinde çoq zararğa oğratılğan Zıncırlı
medrese ve han dürbesi 2007-2009 seneleri Türkiye Cumhuriyetiniñ TİKA agentligi
tarafından tamir işleri yapılğan. Qırım hanlarınen beraber, Qırım halqınıñ
milliy liderleri İsmail Gasprinskiy, sürgünde ölgenden soñ Bağçasarayğa
mezarları ketirilgen Amet Özenbaşlı ve Mustafa Edige Qırımal naaşları defin
etilgen meydanı bugün qırımtatarlar tarafından bir milliy qabristanına
çevirildi. TİKA tarafından tamir etilgen Hacı Geray dürbesi de Türkiye
Cumhuriyeti devlet naziri Faruk Çelik ile Türkiye Büyük Millet Meclisi Reis
yardımcısı Meral Akşener de iştirak etken bir merasim ile 2009 senesi mayıs 18
künü ziyaretke açıldı.



https://crh.wikipedia.org/wiki/Sahib_I._Geray

I Sahib Geray (1501 - 1551) - 1532-1551 senelerinde üküm sürgen Qırım hanı. I
Meñli Geraynıñ oğludır. Bağçasaraynıñ temel qoyucısı.

1485 senesi I Meñli Geray Qazan hanı İbraimniñ tul apayı Nur Sultannen evlene.
Bu evlenüvden em Qırımnıñ, em de Qazannıñ taht mirasçısı Sahib Geray (1501-1551)
doğdı. Onıñnen beraber Qırımğa Manğıt ve Secevüt qabileleri kirip keldiler ve
şimdiki Canköyden biraz ğarp taraftaki topraqlarğa yerleştiler. 1521 senesi
ağası Qırım hanı I Mehmed Geray Qazannı zapt etken ve şeerni qardaşı Sahibke
bergen. Ağasınen birlikte 1532-de Moskva ulu knâzı III Vasiliyni Moskva
yaqınlarında yeñgen. 1532 senesi I Saadet Geray öldi, ve I İslâm Geraynıñ beş
aylıq üküm etkeninden soñ I Sahib Geray Qırım tahtına oturğan. 1541 senesi
Moskvağa sefer yaptı.

I Sahib Geray Salaçıqtan aşağı 2 km Çürük Suv özeniniñ boyunda yañı han
sarayınıñ temelini qoydı. Yañı şeerniñ adı Bağçasaray qoyuldı. I Sahib Geray
devrinde Kezlevniñ limanı donatıldı, bunıñ içün Qırım Hanlığı öz deñiz portuna
saip oldı (Qırımnıñ diger deñiz yalısındaki şeerler osmanlılarnıñ elinde edi).

İstanbul memurları yapqan dubaralar sebebinden Osmanlı padişası onı tahttan
tüşürdi. Ondan soñ Çerkesiyada I Sahib Geraynı torunı Bülük Geray öldürdi. I
Sahib Geray Bağçasaraydaki Salaçıq dürbesinde kömüldi.



https://crh.wikipedia.org/wiki/S%C3%BCrg%C3%BCnlik

Qırımtatar halqınıñ vatandan bütünley sürgün etilgeniniñ esas sebepleri Rusiye
devletiniñ Qırım Hanlığına nisbeten mürekkep munasebetlerinden başlana. Sabıq
Altın Ordunıñ topraqlarına köz atqan Rusiye Qazan, Hacı Tarhan, Sibir
hanlıqlarını, Noğay Ordusını ta XVI asırda zapt etti. Niayet, XVIII asırnıñ
soñunda Rusiye İmperiyası Qırım Hanlığını da basıp almağa muvafaq oldı. Çar
ükümeti Qırımnıñ tamır halqını yarımadadan bütünley sürip çıqarmaq siyasetini
defalarca ömürge keçirmege ıntıldı, lâkin eñ soñu halqnı Qırımdan yavaş-yavaş
sıqıp çıqarmaq qararına keldi. İşte, böyle etip qırımtatar halqınıñ taqdirine
“qara asır” peyda ola ki, şu yüz yıl devamında (1783 - 1883) halqnıñ sayısı 5-6
kere eksile.

Bu ğayeni ömürge keçirmek içün ŞSCBnen Almaniya arasında cenk başlağanı imkân
doğurdı. Qırımnıñ mudafaasındaki muvafaqiyetsizlik – o 1941 senesiniñ küzünde
endi bütünley almanlar tarafından işğal etilgen edi, - partizan areketindeki
yañlışlıqlar, Qırımnıñ rus ealisi tarafından “yat” halqlarğa nisbeten adeti
üzere işançsızlığı, şübeli baquvı – bütün bular güya qırımtatarlar bir qalmay
alman işğalcilerine berildiler, olarğa hızmet ettiler degen sahte, yalan
fikirniñ doğmasına yardım ettiler. Qırımda partizan areketiniñ reberleri Aleksey
Mokrousov ve A. Martınov 1942 senesi iyül ayında memleketniñ yolbaşçılığına “dağ
ve dağ yanı rayonlarında yaşağan qırımtatarlarnıñ ekseriyeti faşistlerge
berildiler”, degen yalan, iftira tolu mektüp ile muracaatta bulundılar.

1944 senesi baarde daa yañı işğalcilerden temizlengen Qırımda İçki İşler Halq
Komissarlığı (НКВД) ve Devlet Telükesizlik Halq Komissarlığı (НКГБ) tarafından
“diyarnı antisovet unsurlardan temizlev” bahanesi ile faal surette çeşit
tedbirler keçirildi. Qırımğa episi olıp 20 biñ asker ketirildi. Mayısnıñ 10-unda
Beriya Stalinge şöyle sözlernen muracaat ete: “Qırımtatarlarnıñ sovet halqına
qarşı satqınlıq areketlerini esapqa alaraq ve qırımtatarlarnıñ ileride Şuralar
Birliginiñ sıñır kenarında yaşaması istenilmegeninden kelip çıqıp ŞSCB İİHK
Siziñ baqımıñızğa Devlet Mudafaa Komitetiniñ (ГКО) bütün tatarlarnı Qırımdan
sürgün etmek qararınıñ leyhasını teklif ete”. 1944 senesi mayıs 11-de Stalinniñ
imzasınen bütün qırımtatarlarnı Qırımdan Özbekistanğa sürgün etmek aqqında
mahsus qarar çıqarıla. 1944 senesi mayıs 21-de çıqarılğan qararda ise olarnı
Rusiyeniñ bazı vilâyetlerine yerleştirmek hususında kösteriş berile.



https://crh.wikipedia.org/wiki/S%C3%BCrg%C3%BCn

Qırımtatar halqınıñ vatandan bütünley sürgün etilgeniniñ esas sebepleri Rusiye
devletiniñ Qırım Hanlığına nisbeten mürekkep munasebetlerinden başlana. Sabıq
Altın Ordunıñ topraqlarına köz atqan Rusiye Qazan, Hacı Tarhan, Sibir
hanlıqlarını, Noğay Ordusını ta XVI asırda zapt etti. Niayet, XVIII asırnıñ
soñunda Rusiye İmperiyası Qırım Hanlığını da basıp almağa muvafaq oldı. Çar
ükümeti Qırımnıñ tamır halqını yarımadadan bütünley sürip çıqarmaq siyasetini
defalarca ömürge keçirmege ıntıldı, lâkin eñ soñu halqnı Qırımdan yavaş-yavaş
sıqıp çıqarmaq qararına keldi. İşte, böyle etip qırımtatar halqınıñ taqdirine
“qara asır” peyda ola ki, şu yüz yıl devamında (1783 - 1883) halqnıñ sayısı 5-6
kere eksile.

Bu ğayeni ömürge keçirmek içün ŞSCBnen Almaniya arasında cenk başlağanı imkân
doğurdı. Qırımnıñ mudafaasındaki muvafaqiyetsizlik – o 1941 senesiniñ küzünde
endi bütünley almanlar tarafından işğal etilgen edi, - partizan areketindeki
yañlışlıqlar, Qırımnıñ rus ealisi tarafından “yat” halqlarğa nisbeten adeti
üzere işançsızlığı, şübeli baquvı – bütün bular güya qırımtatarlar bir qalmay
alman işğalcilerine berildiler, olarğa hızmet ettiler degen sahte, yalan
fikirniñ doğmasına yardım ettiler. Qırımda partizan areketiniñ reberleri Aleksey
Mokrousov ve A. Martınov 1942 senesi iyül ayında memleketniñ yolbaşçılığına “dağ
ve dağ yanı rayonlarında yaşağan qırımtatarlarnıñ ekseriyeti faşistlerge
berildiler”, degen yalan, iftira tolu mektüp ile muracaatta bulundılar.

1944 senesi baarde daa yañı işğalcilerden temizlengen Qırımda İçki İşler Halq
Komissarlığı (НКВД) ve Devlet Telükesizlik Halq Komissarlığı (НКГБ) tarafından
“diyarnı antisovet unsurlardan temizlev” bahanesi ile faal surette çeşit
tedbirler keçirildi. Qırımğa episi olıp 20 biñ asker ketirildi. Mayısnıñ 10-unda
Beriya Stalinge şöyle sözlernen muracaat ete: “Qırımtatarlarnıñ sovet halqına
qarşı satqınlıq areketlerini esapqa alaraq ve qırımtatarlarnıñ ileride Şuralar
Birliginiñ sıñır kenarında yaşaması istenilmegeninden kelip çıqıp ŞSCB İİHK
Siziñ baqımıñızğa Devlet Mudafaa Komitetiniñ (ГКО) bütün tatarlarnı Qırımdan
sürgün etmek qararınıñ leyhasını teklif ete”. 1944 senesi mayıs 11-de Stalinniñ
imzasınen bütün qırımtatarlarnı Qırımdan Özbekistanğa sürgün etmek aqqında
mahsus qarar çıqarıla. 1944 senesi mayıs 21-de çıqarılğan qararda ise olarnı
Rusiyeniñ bazı vilâyetlerine yerleştirmek hususında kösteriş berile.



https://crh.wikipedia.org/wiki/Qaray

Qaraylar ya da qaraimler (qarayca Qırım şivesi - къарайлар, Litvaniya şivesi -
karajlar) - Qırım, Litvaniya ve ğarbiy Ukrainada yaşağan kiçik bir halqtır.

Qaraylar - hunn ve hazar qabileler birleşmesine kirgen qaraylarnıñ nesli sayıla.
XI asırda Qırımda hazarlarnıñ akimiyeti bitken soñ, qaraylar Qırq Yerde muhtar
şekilde yaşamağa devam etken ediler. Başta bu kiçik devletini halq tarafından
saylanğan akimler idare etseler de, ileride olarnıñ soyundan kelgenler idareni
devam ettiler. İlk idare etken sülâle - Uzun lağabı ile belli olğan Hacı Musanıñ
sülâlesidir. Şunı qayd etmek kerek ki, halqnıñ maneviy ayatına ve makeme
işlerine baqqan gahanlar, Sar, Biy ve Çelebilerniñ (unvanlar) elinde olğan arbiy
işlerge qarışmay ediler. Duşmanlarnıñ ücümi ile arbiy işlerini idare yetkenler
aynı zamanda serdar vazifesinde de buluna ediler.

Qırım Hanlığı zamanında qaray yоlbaşçıları, Qırım hanlarına tabi olıp, öz
unvanlarına ve Çufut Qaleni idare etme aqqında saip ediler. Qırım hanları
olarnıñ idaresine qarışmay ediler. Qaray knâzları, Qırım hanlarınıñ hızmetinde
bulunsa bile, qalede idare etmege devam eteler. Qırım hanları tarafından qaray
knâzlarına bergen yarlıqlarda arbiy hızmetleri içün olarğa tarhan unvanı
berilgeni qayd etile. XV asırnıñ soñunda idare Sinani bey Hocanıñ eline kece. 50
yıllıq idaresinden soñ akimiyet onıñ sülâlesinden Çelebi Sinanige, soñ onıñ oğlu
Yosifke keçe. Bütün idareciler Qırım hanlarnıñ hızmetinde bulunıp, Bey, Çelebi
ve Ağa unvanlarını qazanıp ve hanlar ögünde qaray halqnıñ vekili olıp, bazıları
aynı zamanda diniy maqamı Gahan vazifesinde buluna ediler.

XVIII asırnıñ soñunda qaraylar, Qırımnıñ bütün ealisi kibi Rusiyege qoşulğan
edi. XIX asırda idare merkezi Çufut Qaleden Kezlev şeerine keçti. Mında Diniy
İdare, ibadethane (kenassa), "Qaray Bitikligi" adlı milliy kitaphanesi,
Aleksandr adına qaray diniy oquv yurtu, eñ büyük qaray cemaatı buluna edi. O
vaqıtta "Karaimskaya jızn" ("Qaray ayatı") ve "Karaimskoye slovo" ("Qaray sözü")
mecmuaları neşir oluna, milliy ve diniy kongressler keçirile edi. 1918 senesi,
Qırımda 9 qaray cemiyeti, 11 ibadethane ve 13 oquv yurtu qayd etilgen edi. Sovet
devriniñ ilk yıllarında qaray klubları, ve mektepleri çalışa, cemiyetler öz
faaliyetini köstere ediler. Lâkin soñra (1940-si seneleri) milliy teşkilâtlar
yoq etildi, mektepler ve ibadethaneler qapatıldı. II Cian cenki zamanında
qaraylar arbiy işlerinde iştirak ete ediler, çoqusı elâk olğanlar. 1944 s.
qaraylarnıñ bir qısmı Qırımdan sürgün etildi.

Qaray halqnıñ sayısı ep azalmaqta. Şimdiki zamanda Mustaqil Devletler
İttifaqında, Baltik devletlerinde ve Lehistanda 2 biñge yaqın qaray yaşay.
Olarnıñ eñ büyük qısmı Ukrainada (1100 kişi), şu cümleden Qırımda (820 kişi)
yaşay.

1990-ıncı senelerniñ başında Qırımda qaray milliy teşkilâtlar yañıdan tiklene.
Aqmescit, Kefe, Kezlev, Bağçasaray ve Yalta şeerlerinde medeniy ve diniy
cemiyetler öz faaliyetini köstere. "Qırım Qaraylar" cemiyeti şimdi 9 yerli ve
Melitopol, Harkiv ve Adesteki (Odessa) qaray cemiyetlerni birleştire. Litvaniya,
Lehistan, Moskva ve Sankt Peterburgda da qaraylarnıñ cemiyetleri bardır.



https://crh.wikipedia.org/wiki/Q%C4%B1r%C4%B1mtatar_halq%C4%B1

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/Q%C4%B1r%C4%B1mtatar

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/Q%C4%B1r%C4%B1mlar

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/Q%C4%B1r%C4%B1ml%C4%B1lar

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/Q%C4%B1r%C4%B1mca

Qırımtatar tili ya da Qırım tili – qırımtatarlarnıñ tilidir, Altay til ailesine
kirgen türkiy tillerge mensüp. Yazı tili latin ve kiril urufatlarınıñ
esasındadır.

Sabıq ŞSCB territoriyasındaki qırımtatarca laf etkenlerniñ umumiy sayısı
tahminen 350 biñ kişi, olardan 250 biñ kişi Qırımda otura. Bulğaristan ve
Romaniyada — 30 biñge yaqın. Türkiyedeki qırımtatarca laf etkenlerniñ sayısı
aqqında işançlı malümat yoq.

Qırımtatarlar üç subetnik gruppasından er birisiniñ (tatlar, noğaylar ve
yalıboylular) öz şivesi bar.

Bazı alimler Qırım Hanlığınıñ territoriyasında teşkil olğan diger milletlerniñ
türkiy tillerini qırımtatar tiliniñ etnolektleri olaraq köreler. Bular qaray
tiliniñ Qırım şivesi, qırımçaq ve urum tilleri. Qaray tiliniñ qırım variantı ve
qırımçaq tili edebiy qırımtatar tilinden tek telâffüz bazı hususiyetlerinen ve
ivrit alınmalarınen farqlana. Yuqarıda yazılğan etnolektlerge köre urum tili
qırımtatar tilinden ziyade farqlana. Urum tilinde çoq yunan alınması ve
qırımtatarcada mevcut olmağan mahsus sesler bar. Qaraylar, qırımçaqlar ve
urumlar öz tilleri mustaqil dep israr eteler.

Qırımtatar tiliniñ zemaneviy tarihı XIX asır soñunda meşur maarifçi İsmail
Gaspralı faaliyeti ile başlandı. Qırım Rus İmperiyasi terkibine kirsetilgeninden
berli qırımtatar medeniyeti bir asır tüşkün alda bulunmaqta edi. Gasprinskiy
onıñ yañıdan yaratıluvına yardım etti. Aslında Gasprinskiy qırımtatar edebiy
tilini yarattı. Şu tilniñ esası yalıboylu şivesi edi.

1928 senesi Qırımda ötkerilgen tilşınaslıq konferentsiyası orta yolaq şivesi
esasında yañı edebiy til yaratmağa qarar çıqardı, çünki işbu şive tatlardan
başqa em noğaylar, em de yalı boylular içün añlayışlıdır.

Adeti üzre qırımtatar tilini qıpçaq-kuman gruppasına kirseteler. Aynı şu
gruppağa qaraçay-balqar, qumıq ve qaray tilleri kireler. Faqat evel qayd
etilgenine köre orta yolaq şivesi (edebiy tilniñ esası) qıpçaqnen oğuz tilleri
arasındakidir, bu sebepten böyle tasnif o qadar korrekt degil.

1928 senesine qadar qırımtatar tili içün arap urufatı, 1928-den 1939 senesine
qadar latin (“yañı türk elifbesi” (YTE), Yañalif olaraq belli), 1939 senesinden
berli — kiril urufatı qullanıldi. 1990 senelerinden berli 1997 senesi Qırım
Yuqarı Şurası qararınen tasdıq etilgen latin urufatına yavaş-yavaş keçüv
yapılmaqta. İşbu urufat 1930 seneleri qullanılğan urufattan farqlana, onıñ aslı
– Q ile Ñ ilâve ariflerli türk urufatıdır. Şimdiki zamanda em kirill, em de
latin urufatları qullanılalar. Şunı qayd etmek kerek ki, internette esasen latin
urufatı işletile, faqat kitaplar, mecmualar ve ilâhre ekseriy allarda kirill
urufatınen basıla.



https://crh.wikipedia.org/wiki/Q%C4%B1r%C4%B1m_tili

Qırımtatar tili ya da Qırım tili – qırımtatarlarnıñ tilidir, Altay til ailesine
kirgen türkiy tillerge mensüp. Yazı tili latin ve kiril urufatlarınıñ
esasındadır.

Sabıq ŞSCB territoriyasındaki qırımtatarca laf etkenlerniñ umumiy sayısı
tahminen 350 biñ kişi, olardan 250 biñ kişi Qırımda otura. Bulğaristan ve
Romaniyada — 30 biñge yaqın. Türkiyedeki qırımtatarca laf etkenlerniñ sayısı
aqqında işançlı malümat yoq.

Qırımtatarlar üç subetnik gruppasından er birisiniñ (tatlar, noğaylar ve
yalıboylular) öz şivesi bar.

Bazı alimler Qırım Hanlığınıñ territoriyasında teşkil olğan diger milletlerniñ
türkiy tillerini qırımtatar tiliniñ etnolektleri olaraq köreler. Bular qaray
tiliniñ Qırım şivesi, qırımçaq ve urum tilleri. Qaray tiliniñ qırım variantı ve
qırımçaq tili edebiy qırımtatar tilinden tek telâffüz bazı hususiyetlerinen ve
ivrit alınmalarınen farqlana. Yuqarıda yazılğan etnolektlerge köre urum tili
qırımtatar tilinden ziyade farqlana. Urum tilinde çoq yunan alınması ve
qırımtatarcada mevcut olmağan mahsus sesler bar. Qaraylar, qırımçaqlar ve
urumlar öz tilleri mustaqil dep israr eteler.

Qırımtatar tiliniñ zemaneviy tarihı XIX asır soñunda meşur maarifçi İsmail
Gaspralı faaliyeti ile başlandı. Qırım Rus İmperiyasi terkibine kirsetilgeninden
berli qırımtatar medeniyeti bir asır tüşkün alda bulunmaqta edi. Gasprinskiy
onıñ yañıdan yaratıluvına yardım etti. Aslında Gasprinskiy qırımtatar edebiy
tilini yarattı. Şu tilniñ esası yalıboylu şivesi edi.

1928 senesi Qırımda ötkerilgen tilşınaslıq konferentsiyası orta yolaq şivesi
esasında yañı edebiy til yaratmağa qarar çıqardı, çünki işbu şive tatlardan
başqa em noğaylar, em de yalı boylular içün añlayışlıdır.

Adeti üzre qırımtatar tilini qıpçaq-kuman gruppasına kirseteler. Aynı şu
gruppağa qaraçay-balqar, qumıq ve qaray tilleri kireler. Faqat evel qayd
etilgenine köre orta yolaq şivesi (edebiy tilniñ esası) qıpçaqnen oğuz tilleri
arasındakidir, bu sebepten böyle tasnif o qadar korrekt degil.

1928 senesine qadar qırımtatar tili içün arap urufatı, 1928-den 1939 senesine
qadar latin (“yañı türk elifbesi” (YTE), Yañalif olaraq belli), 1939 senesinden
berli — kiril urufatı qullanıldi. 1990 senelerinden berli 1997 senesi Qırım
Yuqarı Şurası qararınen tasdıq etilgen latin urufatına yavaş-yavaş keçüv
yapılmaqta. İşbu urufat 1930 seneleri qullanılğan urufattan farqlana, onıñ aslı
– Q ile Ñ ilâve ariflerli türk urufatıdır. Şimdiki zamanda em kirill, em de
latin urufatları qullanılalar. Şunı qayd etmek kerek ki, internette esasen latin
urufatı işletile, faqat kitaplar, mecmualar ve ilâhre ekseriy allarda kirill
urufatınen basıla.



https://crh.wikipedia.org/wiki/Q%C4%B1r%C4%B1m_halq%C4%B1

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/Q%C4%B1r%C4%B1m_Tatarlar%C4%B1

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/Q%C4%B1r%C4%B1m_Tatarlar

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/Q%C4%B1r%C4%B1m_Tatar_tili

Qırımtatar tili ya da Qırım tili – qırımtatarlarnıñ tilidir, Altay til ailesine
kirgen türkiy tillerge mensüp. Yazı tili latin ve kiril urufatlarınıñ
esasındadır.

Sabıq ŞSCB territoriyasındaki qırımtatarca laf etkenlerniñ umumiy sayısı
tahminen 350 biñ kişi, olardan 250 biñ kişi Qırımda otura. Bulğaristan ve
Romaniyada — 30 biñge yaqın. Türkiyedeki qırımtatarca laf etkenlerniñ sayısı
aqqında işançlı malümat yoq.

Qırımtatarlar üç subetnik gruppasından er birisiniñ (tatlar, noğaylar ve
yalıboylular) öz şivesi bar.

Bazı alimler Qırım Hanlığınıñ territoriyasında teşkil olğan diger milletlerniñ
türkiy tillerini qırımtatar tiliniñ etnolektleri olaraq köreler. Bular qaray
tiliniñ Qırım şivesi, qırımçaq ve urum tilleri. Qaray tiliniñ qırım variantı ve
qırımçaq tili edebiy qırımtatar tilinden tek telâffüz bazı hususiyetlerinen ve
ivrit alınmalarınen farqlana. Yuqarıda yazılğan etnolektlerge köre urum tili
qırımtatar tilinden ziyade farqlana. Urum tilinde çoq yunan alınması ve
qırımtatarcada mevcut olmağan mahsus sesler bar. Qaraylar, qırımçaqlar ve
urumlar öz tilleri mustaqil dep israr eteler.

Qırımtatar tiliniñ zemaneviy tarihı XIX asır soñunda meşur maarifçi İsmail
Gaspralı faaliyeti ile başlandı. Qırım Rus İmperiyasi terkibine kirsetilgeninden
berli qırımtatar medeniyeti bir asır tüşkün alda bulunmaqta edi. Gasprinskiy
onıñ yañıdan yaratıluvına yardım etti. Aslında Gasprinskiy qırımtatar edebiy
tilini yarattı. Şu tilniñ esası yalıboylu şivesi edi.

1928 senesi Qırımda ötkerilgen tilşınaslıq konferentsiyası orta yolaq şivesi
esasında yañı edebiy til yaratmağa qarar çıqardı, çünki işbu şive tatlardan
başqa em noğaylar, em de yalı boylular içün añlayışlıdır.

Adeti üzre qırımtatar tilini qıpçaq-kuman gruppasına kirseteler. Aynı şu
gruppağa qaraçay-balqar, qumıq ve qaray tilleri kireler. Faqat evel qayd
etilgenine köre orta yolaq şivesi (edebiy tilniñ esası) qıpçaqnen oğuz tilleri
arasındakidir, bu sebepten böyle tasnif o qadar korrekt degil.

1928 senesine qadar qırımtatar tili içün arap urufatı, 1928-den 1939 senesine
qadar latin (“yañı türk elifbesi” (YTE), Yañalif olaraq belli), 1939 senesinden
berli — kiril urufatı qullanıldi. 1990 senelerinden berli 1997 senesi Qırım
Yuqarı Şurası qararınen tasdıq etilgen latin urufatına yavaş-yavaş keçüv
yapılmaqta. İşbu urufat 1930 seneleri qullanılğan urufattan farqlana, onıñ aslı
– Q ile Ñ ilâve ariflerli türk urufatıdır. Şimdiki zamanda em kirill, em de
latin urufatları qullanılalar. Şunı qayd etmek kerek ki, internette esasen latin
urufatı işletile, faqat kitaplar, mecmualar ve ilâhre ekseriy allarda kirill
urufatınen basıla.



https://crh.wikipedia.org/wiki/Q%C4%B1r%C4%B1m_Tatar_%C5%9Earq%C4%B1lar%C4%B1

Kırım Tatar Halk Şarkıları (türkçeden Qırımtatar Halq Yırları) - Zsuzsa Kakuk
tarafından azırlanğan 1993 senesi Türkiyede neşir etilgen bir kitap.

Birinci Cian Cenki vaqtında (1914-1918) Avstirya-Macaristan İmperiyası
topraqlarında Rusiyeli esirler arasında tapılğan musulman askerler içün eki
lager qurulğan edi. Birinci lager Eger şeeri yaqınlarında edi. Mında
ekseriyetnen Qazan Tatarları, Mişerler bar edi. Ekinci lager Estergon şeeriniñ
tış maalesinde qurulğan edi. Bu lagerdeki esirlerniñ çoqusı Qırımdan ve
Kavkazdan kelgen askerler edi.

Belli Macar türkşınas İgnats Kunoş (Ignác Kúnos) cenk boyunca er yaz bu
lagerlerge barıp türkiy tillerde laf etken esirlerden zengin folklor materialı
toplağan. Kunoş qırımtatar halq yırlarını, manelerini, Estergon lagerinde
topladı. 1945 senesinde vefatından soñ apayı bularnı Macar İlimler Aqademiyasına
sattı.

Zuza Kakuk (Zsuzsa Kakuk) tarafından 1978 senesi bir arağa ketirilgen bu
cıyıntıq, 1993 senesi Türk Dil Kurumu tarafından neşir etildi.



https://crh.wikipedia.org/wiki/Musulmanlar

İslâm, İslâmiyet ya da Musulmanlıq (arapça الإِسْلاَم‎ – el-islām) – tek tañrını
qabul etken semaviy dinlerniñ soñkisi, üç cian dinleriniñ birisidir.
Hristianlıqtan soñ dünyanıñ eñ tarqalğan ekinci dinidir. İslâm dini bu dinniñ
peyğamberi – Muhammed vastasınen VII asırda yayılmağa başladı. İslâm dinine
inanğan adamlarğa mümin, İslâm dininiñ emirlerine boysunmağa tırışqan adamlarğa
musulman deyler. Musulmanlar, İslâmnıñ muqaddes kitabı Qurannı teşkil etken
sureler Cebrail adlı melek vastasınen, sözlü olaraq, Muhammed peyğamberge vahiy
etilgenine (endirilgenine) inana.

Musulmanlarnıñ eñ büyük eki aqımı Sünniylik ve Şiiyliktir. Bulardan ğayrı uquq,
itiqat kibi çeşit kategoriyalarda bir çoq fikriy ceryan ve mezhep bardır. İslâm
dininiñ temelinde bütün büyük mezhepleriniñ qabul etken tevhit esası tura ki, bu
añlam tek Allahnıñ barlığı ve birligine inanmaq manasına kele.

İslâm peyğamberi Muhammed İslâm dinini yayğan esnada İslâm Devletini de qurdı,
daa soñra bu İslâm Devleti mühtelif hanedanlar tarafından uzun bir vaqıt
devamında idare etilgen. Bu devletlerniñ başlıqları halife unvanını taşığan
ediler. Çeşit bölgelerde yaşağan halqlar İslâmnı qabul etmege başlağandan soñ,
mühtelif ve yañı musulman devletleri de peyda oldı.

İslâm dininiñ emir etkeni, yapılmasını farz (kerekli) qılğanı qulluqlarnıñ
bütünidir. İslâm dini muqaddes kitabı olğan Quran-ı Kerimde farz olaraq emir
etilgen er ibadet ve areketniñ yapılması, inanğanlarğa şarttır.



https://crh.wikipedia.org/wiki/Mustafa_Cemilev

Mustafa Abdülcemil oğlu Cemilev (Qırımoğlu) (1943 d.) — Qırımtatar Milliy
Areketiniñ belli erbabı, Qırımtatar Milliy Meclisiniñ reisi, evelde sovet aq
qоruyıcı, dissident.

Mustafa Cemilev 1943 senesi noyabr 13-de Qırım çölündeki Bozköy köyünde doğdı,
lâkin qorantası Sudaq regionınıñ Ay Serez köyü tamırlı. 1944 senesi Mayıs 18-de
cümle qırımtatar halqınen beraber Qırım'dan Özbek ŞSC'ne sürgün etildi.
Taşkentteki aviatsion zavodta tornacı olıp çalıştı.

1961 senesi Mustafa Cemilev qırımtatar dostlarınen birlikte Qırımtatar Gençleri
Birligi'ni meydanğa ketirdiler. 1969 senesi o “Şuralar Birliginde insan aqlarını
qоruyıcı teşebbüskâr gruppa” temelcilerinden biri oldı. Antisovet faaliyeti içün
sürgünlik ve apishanede episi olıp 15-ke yaqın yıl keçirdi.

1989 senesi Mustafa Cemilev ailesinen beraber Qırımğa Bağçasaray şeerine köçip
keldi. Bundan biraz evelce ğıyabiy sürette Qırımtatar Milliy Areketi Teşkilâtı
(QMAT) Merkeziy Şurasınıñ Reisi olıp tayin olundı. 1991 senesi iyün ayında uzun
bir müddetten soñ ilk defa Qırımtatar Halqınıñ Qurultayı toplandı. O zamanda da
bu teşkilâtnıñ prezidiumı — Qırımtatar Milliy Meclisi saylandı. Meclisniñ reisi
olaraq Mustafa Cemilev saylandı. O bugünge qadar bu vazifededir.

1990 seneleriniñ ortasında Mustafa Cemilev Ukraina Halq Areketi (Народний Рух
України) degen fırqanen yaqınlaştı. 1998 senesindeki parlament saylavlarında o
Ukraina Yuqarı radasınıñ halq deputatı olıp saylandı (UHA fırqa cedvelinde 9
nomerası). 2002 senesindeki Parlament saylavlarında Mustafa Cemilev “Bizim
Ukraina” blokunıñ saylav cedveliniñ 28 nomerası ile parlamentke kirdi. 2006
senesindeki parlament saylavlarında o kene “Bizim Ukraina” blokundan Ukraina
Yuqarı Radası'nıñ deputatı oldı (bu sefer saylav cedvelindeki 45 nomerası).



https://crh.wikipedia.org/wiki/Miguel_de_Cervantes

Migel de Servantes Saavedra (ispanca Miguel de Cervantes Saavedra) - dünyaca
meşur ispan yazıcısı.

Migel de Servantes 1547 senesi Madridden pek uzaq olmağan, Alkala de Enares adlı
şeerçikte doğdı. Servantes soyadı İspaniyanıñ bütün köşelerine cayrağan ve beş
asırlıq rıtsarlıq devrine malik olğan bir soyadı edi. Tarih alimi Bu qoranta 500
yıllıq bir devir içinde İspaniya tarihınıñ saifelerinde o qadar şan şüret ile
sarılı edi ki, Avropanıñ eñ belli soyadlarına bile Servantesniñ neslini
künlemege esas yoq edi - dey.

Servantesniñ balalıq ve gençlik devri aqqında pek az malümat bar. Lâkin onıñ bu
devrini harakterize etmek içün pek kiçik yaşlarında onıñ şiir sevgeni, ve özü
aytqanı kibi, oqumaq içün soqaqtan yırtıq kâğıt parçaları toplağanını qayd etip
olamız. Servantesniñ, bilgisi aqqında da doğru malümat yoq. Alkalada olğan
universitetniñ qapıları onıñ içün qapalı edi. Zenginleşken tuccarlar öz
balalarını mekteplerge yollağanda, Saavedra qorantasınıñ oğlu bu seadetten de
marum edi. Bazı bir delillerge köre, üküm etkende, Servantes başta Madridniñ
orta derece mektebinde oquğan (olar 1565 yahut 1566 senesi Alkaladan Madridge
köçip kelgenler) soñra eki senesini uquq fenlerinen oğraşıp Salamanka
universitetinde keçirgen. Lâkin o, orta derece mektepni ve universitetni
tedriciy sürette keçmese de, eserlerinden de belli olğanı kibi keniş bilgige
saip edi.

1568 senesiniñ başında biz Servantesni Romada Akvaviva adlı bir kardinalnıñ
sarayında hızmetçi rolünde köremiz. Onıñ birinci baqışta acayip körüngen bu
vaziyeti iç de şaşılacaq kibi degildir. Çünki pek zengin olmağan asılzadelerniñ
balaları, cemiyette özleriniñ itibarını yükseltmege imkân qıdırıp, ekseriy
qıral, zengin zadekânlar, yahut yüksek rutbeli ruhaniylerniñ saraylarına
hızmetçilikke kirerlerdi. Lâkin Servantes az bir müddet çalışqan soñ,
qardinalnıñ sarayındaki işini taşlap ağasınıñ çalışqan polkuna, askerlikke kire.
Arbiy iş de, edebiyat kibi, Servantesniñ sevgen işi edi. Servantes özüniñ türlü
vaqialarnen tolu olğan serseriy yaşav müddetinde körgen ve eşitkenlerini -
edebiy eserlerinde bütün açıqlığı ile akis ettirdi.

Bu yerde şunı da qayd etmek kerek ki, onıñ ögünde açılğan bu arbiy memuriyet
rıtsar İspaniyasınıñ ve alelhusus Servantes soyadınıñ arbiy ananelerine muvafıq
edi. Bu ananeler İspaniya ile Andalus arapları arasında devam etken uzun cenkler
ile bağlı edi. O vaqıt musulman dünyasınıñ yüregi olğan Osmanlı Devletiniñ
ükümeti Avropa ve Afrikanıñ Aq deñiz yalılarını, Aq deñiz gemi yollarını eline
keçirip, Avropanıñ bütün cenüp devletlerini tehdit etmekte edi. İtaliya bütün bu
küreşlerniñ merkezi edi. Türklerge qarşı, İspaniya, Venedik ve Roma Papası
kirmek şartı ile, üç devletten ibaret "Muqaddes Liga" teşkil oluna. 1571 senesi
Lepanto yanında türk flotunıñ yeñilüvinen neticelengen meşur deñiz uruşı ola. Bu
uruşta büyük batırlıq ve yigitlik kösterip Servantes de iştirak ete. O eki kere
köksünden yaralana, bir qurşun da işke yaraymaycaq derecede sol qolunıñ
kemiklerini qıra. Soñunda yazğan eserlerinde o, sol qolunı, sağ qolunıñ artqaç
şüreti içün gayıp ettigini yaza edi. Servantes türklerge qarşı olğan bir qaç
uruşlarda (Korfu, Navarin ve Tunis yanlarında) da bulundı. Niayet, 1575
senesiniñ sentâbr ayında İspaniyağa qaytmaq içün musaade alıp, yanında İspaniya
qıralında İtalyanıñ ileri kelgen adamlarından tevsiye mektüpleri olğanı alda,
ağasınen birlikte yolğa çıqtı.



https://crh.wikipedia.org/wiki/Meml%C3%BCk

Memlük Devleti (arapça سلطنة المماليك‎ - Saltanat al-Mamalik) – XIII–XVI
asırlarında yaşağan Şimaliy Afrika (Mısır) ve Cenüp-Ğarbiy Asiyadaki bir devlet.

Moğollarnıñ Deşt-i Qıpçaqnı zapt etkeninden soñ, bu yerde olğan Qıpçaqlarnen
Çerkeslerniñ bazıları Eyyubi Devletine esir etilip satılğan. Bir vaqıt soñra bu
esirler Eyyubi Devleti askeriyesinde qullanılmağa başlanğan. Zaman içerisinde bu
esirler askeriyede müim vazifelerge kelgenler. Eyyubi Devletiniñ soñki padişası
Turan Şah, bularnı yoq etmek istegen. 1249 senesinde çıqqan ayaqlanuvdan soñra
Turan Şahnı devirip devletniñ idaresini elge keçirgenler. Devletniñ başında
Müizzüddin Aybeg ketirilgen. Yañı devlet 250 senege yaqın üküm sürgen.

Memlük devleti üküm sürgen devresinde Haçlılarnı bu yerlerden atqan, Moğol
istilâsını toqtatqan ve Mısırnı yañıdan bir ticaret yolu yasağan. 1260 senesinde
Bağdatnı alıp Halifeni öldürgen Moğollar Memlük Devletiniñ üstüne yürgen, Ayn
Calut degen yerde uruş olğan, cenk Moğollarnıñ yeñilmesinen neticelengen. Bu
cenkten soñra askerlerniñ başında olğan Baybars, Sultan Qutuznı öldürip başqa
keçken soñ, 1261 senesinde El-Muntasırnı Halife tayin etken. Daa evel Bağdatta
olğan Halifelik bundan soñra Qairege keçip Memlük Devletiniñ imayesine kirgen.

1461 senesine qadar Memlüklernen Osmanlılar arasında yaqınlıq üküm süre edi. Bu
seneden soñra aradaki topraqlar içün ükümranlıq ve akimiyet sebebinen bu
yaqınlıq bozuldı. 1516-1517 senelerinde Mercidabıq ve Ridaniyede Osmanlılar
Memlüklerni yeñdi. Osmanlı askerleri Qairege kirdi. 267 senelik Memlük Devleti
yoq oldı. Halifelik Qaireden İstanbulğa keçti.



https://crh.wikipedia.org/wiki/Kuzma_Skr%C3%A2bin

Kuzma Skrâbin (ukraince Кузьма Скрябін; aqiqiy adı Andriy Viktorovıç Kuzmenko;
1968 senesi avgust 17-de Ukrainanıñ İlbav vilâyetinde, Sambir şeerinde doğ. –
2015 s. fevral 2-de Lozuvatka qasabasında, Dnipropetrovsk vilâyetinde vefat
etti) – Ukrainalı yırcı, müellif-icracı, çalğıcı, belli "Skrâbin" taqımnıñ
frontmeni, yazıcı, "Şans" ve "Şeykanemo" teleyaınlarnıñ alıpbarıcısı (2003),
"Poyuşçiye trusı" degen taqımnın prodüseri (2008), aktör.

Ruslananıñ "Dıki tantsi" degen meşür albomından "Skaji meni" yırnıñ sozlerini
Kuzma yazğan edi.

Andriy Kuzmenko Ukrainanıñ İlbav vilâyetinde Sambir şeerinde dünyağa keldi:
babası – müendis, anası – muzıka ocası; horantasında yekâne bala edi. Fortepiano
sınıfından muzıka mektebini bitirdi. 1993 s. İlbavlı tibbiyet insitutni bitirdi.
1986-1987 ss. orduda hızmet etti.

2014 s. yanvarniñ soñunda Yevromaydan vaqialarına bağışlanğan yır yazğan edı,
aytıp ki, o oppositsiya tarafında degil de, Maydanda olğan adamlarnıñ
tarafındadır. 2014 senesi devamında ATOda hızmet etken ukrain arbiylerge ve
yaralanğanlarına yardım körsete edi.

Sabası 2 fevral künü Dnepropetrovsk vilâyetinde yırcınıñ Toyota Sequoia maşinası
"Süt" tsisternanen çatıştı. Andriy Kuzmenko qaza yerinde elâk oldı. Bir kün evel
ise, 1 fevral künü, resmiy "Skrâbin"-nıñ YouTube videokanalında "Delfinı" (ukr.)
degen klip taqdim etilgen edi. Qazadan bir afta evel "Skrâbin"-nıñ "Kinets
filmu" (ukr.) degen yırı çıqqan; bu yır Kuzmanen planlaştırğan kelecek yañı
21-ci tolu albomğa kirecek edi.

Yaqın dostlar ve zenaatdaşlar olıp, Ruslana ve ömürqardaşı Oleksandr Ksenofontov
Andriy Kuzmenkoniñ hatırasına bir gecede yazılğan "Tı şçe vidkrıyeş oçi" degen
yırnı bağışladılar.



https://crh.wikipedia.org/wiki/Kerim_Camanaql%C4%B1

Kerim Camanaqlı (aqiqiy adı Kerim Reşid oğlu Reşidov; 1905-1965) - belli
qırımtatar şairi, edebiyat ve folklor alimi.

Kerim Reşidov 1905 senesinde Kezlev şeeriniñ cıvarında Camanaq köyünde doğdı.
Qardaşı Mennan Camanaqlı da Qırımnıñ belli şairlerinden edi. Köydeki mektepni
bitirgen soñ Aqmescitke ketip muallim olmaq içün evelâ Pedagogika Mektebi soñra
Pedagogika İnstitutında oqudı. Til ve edebiyatnen alaqâlı edi.

İlk şiirlerini talebelik yapa ekende yazmağa başladı. Şiirleri Yañı Dünya, Yaş
Quvet gazetaları ve İleri mecmuasında neşir etildi. 1927 senesinde “Azatlıq
Şarqıları” adlı şiir kitabı neşir etildi. Yazıcılar Birligine kirgen soñ Rus ve
Qazan Tatar yazıcılarnen munasebetlerini quvetlendirdi. Qazan tatar qızı Reşide
hanımnen evlendi. 1937 senesinde Üsein Şamil Toqtarğazı aqqındaki tezinen doktor
diplomını aldı. Kerim Camanaqlı, qırımtatarlar arasında özüniñ edebiyatı aqqında
doktor tezi yapqan ilk alimlerden birevidir. Onıñ qılavuzlığında qırımtatar
folklorı sistematik olaraq tedqiq etilmege başlandı. Köylerge ilmiy eyyetler
yiberilip, elyazma edebiy eserlernen, yır, çıñ, mane, masal kibi sözlü eserler
toplandı. Kerim Camaqlınıñ Çıñ ve Maneler (1940 s., Aqmescit), Qırımtatar
Masalları (1941 s., Aqmescit; 2008 s. yañıdan çıqarıldı) kitapları neşir etildi.

Halq ikâye ve destanlarından Aşıq Ğarip, Qoplandı Batır, Qozu Kürpeçniñ
qırımlılar arasındaki deñişik variantlarnıñ taptı. 1935-1941 seneleri arasında
Qırım Til ve Edebiyet Tedqiat İnstitutı müdiri olıp vazife yaptı. 1941 senesinde
cenkke qoşuldı, 1942 senesinde Qırım işğal etilgen soñ ailesinen beraber Qazanğa
köçti. 1944 senesinde Qırım özüniñ öz halqına yasaqlanğanı içün bir daa Qırımğa
qaytamadı.

1944 senesinde cenk bitkenge qadar Samarqand Pedagogika İnstitutında çalıştı.
1945 senesinde Qazanğa ailesiniñ qatına keldi, lâkin Qazanğa yerleşmesine
musaade etilmedi. Sürgünlük yeri olaraq Tataristandaki Alaboğa seeri teyin
etildi, yigirmi sene muallimlik yaptı. 1965-de vefatına qadar anda ömür sürdi.

Qırımğa qaytamasa da, Alaboğada ekende Özbekistandaki tuvğanları ve
arqadaşlarınen körüşme imkânı taptı. Taşkentteki Yusuf Bolat ve diger
arqadaşlarinen halq masallarınıñ yañı derlemelerin azırladı.



https://crh.wikipedia.org/wiki/K%C4%B1r%C4%B1m

Qırım (ukraince Крим, rusça Крым) – Qara deñizniñ şimaliy tarafında bir adlı
yarımadada bulunğan bir ülke, qırımtatar halqınıñ vatanı. Meydanlığı 26,2 biñ
km². Ealisiniñ sayısı 1.994 300.kişi (2005 s. malümat). Memuriy ceetten Qırım
(Aqyar şeerinden ğayrı) 1991 senesinden berli Ukraina terkibindeki Qırım Muhtar
Cumhuriyetidir.

Memuriy ceetinden cumhuriyet 25 regiondan ibaret, olardan 14 rayon (ealiniñ
çoqusı köylü) ve cumhuriyet riayetinde bulunğan şeerlerniñ şuralarına boysunğan
11 territoriya (ealiniñ çoqusı şeerli). Kösterilgen haritada körüne ki, işbu 11
territoriyadan bazıları büyük meydanlıqta yerleşip merkezden ğayrı bir çoq
meskün yerden ibaret.

Qırım yarımadası Ukrainanıñ cenübinde buluna. Yarımada üzeriniñ meydanlığı 27
biñ km². Ğarp ve cenüp tarafında Qırım Qara deñiznen, şarq tarafında ise Azaq
deñizinen sıñırlana. Şimal tarafında Qırım tar (8 km qadar) Or boynunen qıtağa
qavuşa. Qırımnıñ şarqında Qara ile Azaq deñizleri arasında Keriç yarımadası,
Qırımnıñ ğarbında ise Tarhan Qut yarımadası buluna. Qırımnıñ şimaliy kenar
noqtası Or boynunda buluna, cenübiy kenar noqtası — Sarıç burnu, ğarbiy kenar
noqtası — Tarhan Quttaki Qara burun, şarqiy kenar noqtası — Keriç
yarımadasındaki Fener burnudır. Şimaliy kenar noqtasınen cenübiy kenar noqtası
arasındaki mesafe — 200 km, ğarbiy kenar noqtasınen şarqiy kenar noqtası
arasındaki mesafe — 325 km. Qaranen deñiz sıñırlarınıñ umumiy uzunlığı 2500-den
ziyade km.

Qırım Muhtar Cumhuriyeti Aqyar şeeri ve Arabat beliniñ şimaliy ucundan ğayrı
yarımadanıñ bütün yerini ala.

Qarada keçken Qırımnen Ukrainanıñ Herson vilâyetiniñ kiçik sıñırı Or boynundan
keçe. Bundan da ğayrı deñizde Qırım Rusiye (Krasnodar ülkesi), Romaniya,
Bulğaristan, Türkiye ve Gürcistannen sıñırdaş ola.

Coğrafik ceetten Qırım eki teñ olmağan qısımğa bölüne: onıñ şimali çöl (bütün
yarımadanıñ 4/5 qısmı), cenübi ise ormanlı Qırım dağlarıdır (meydanlıqnıñ 1/5
qısmı). Aqyardan Kefege qadar üç dağ sırası uzana. Eñ yüksek soyu yalı boyunda
uzanğan Baş ya da Cenübiy dağ sırasıdır, onda Qırımnıñ eñ yüksek noqtası Roman
Qoş degen dağ (1545 m) buluna.

Qırımnıñ özenleri az suvludır. Salğır, Alma, Belbek, Qaçı eñ esas özenlerdir.
Dağ ile dağ aldındaki rayonlarda özenlerniñ çoqusında suv anbarları bar. Şimaliy
Qırım boyunda Şimal Qırım kanalı uzana, oña suv Özüden kele. Qırımda bir qaç
balaban tuzlu göl bar: Doñuzlav, Sasıq, Saq, Aqtaş, Töbeçik, Çoqraq gölleri ve
digerler.

Qırımdaki er bir şeer diger meskün yerlernen avtobus marşrutlarınen bağlı.
Şeerlerara trolleybus marşrutları da bar (Aqmescit ava limanı — Aqmescit —
Aluşta — Yalta yolunda). Yalta, Kefe, Keriç, Aqyar, Aqmeçit ve Kezlev deñiz
marşrutlarınen bağlı. Kezlevde tramvay mevcut. Ermeni Bazar — Keriç (Kefege
çatal ile) ve Melitopol — Aqyar (Kezlevge çatal ile) demiryolları Qırımnı
qıtanen bağlaylar.

Qırımda çoq istiraat evi, lager (meselâ, Artek), çeşit musafirhane bar. Eñ
populâr raatlıq yerleri — Yaltanen Aluşta ile beraber bütün Qırımnıñ yalı boyu,
Sudaq, Kezlev. 2007 senesi yanvar ayından dekabrgece Qırımda 5718 biñ kişi
raatlandı.

2001 senesi toplanğan malümatqa köre — 2 024 056 kişi (58,3 % ruslar, 24,3 %
ukrainler, 12,1 % qırımtatarlar, 1,4 % belaruslar, 0,5 % tatarlar, 0,4 %
ermeniler, 0,2 % yeudiler, 0,2 % lehler, 0,2 % moldovanlar, 0,2 %
azerbaycanlılar, 0,1 % özbekler, 0,1 % koreyalılar, 0,1 % yunanlar, 0,1 %
almanlar, 0,1 % mordvalar, 0,1 % çuvaşlar, 0,1 % çingeneler, 0,1 % bulğarlar,
0,1 % gürciler ve çirmişler (mariyler), bundan ğayrı qaraylar, qırımçaqlar ve
digerler)

Ruslar, ukrainler, yunanlar ve bulğarlarnıñ çoqusı ortodoks hristianlardır,
qırımtatarlar ise musulmanlar (sunniler), bundan da ğayrı yeudiler,
protestantlar ve katolikler bardır.



https://crh.wikipedia.org/wiki/K%C3%BCzma_Skr%C3%A2bin

Kuzma Skrâbin (ukraince Кузьма Скрябін; aqiqiy adı Andriy Viktorovıç Kuzmenko;
1968 senesi avgust 17-de Ukrainanıñ İlbav vilâyetinde, Sambir şeerinde doğ. –
2015 s. fevral 2-de Lozuvatka qasabasında, Dnipropetrovsk vilâyetinde vefat
etti) – Ukrainalı yırcı, müellif-icracı, çalğıcı, belli "Skrâbin" taqımnıñ
frontmeni, yazıcı, "Şans" ve "Şeykanemo" teleyaınlarnıñ alıpbarıcısı (2003),
"Poyuşçiye trusı" degen taqımnın prodüseri (2008), aktör.

Ruslananıñ "Dıki tantsi" degen meşür albomından "Skaji meni" yırnıñ sozlerini
Kuzma yazğan edi.

Andriy Kuzmenko Ukrainanıñ İlbav vilâyetinde Sambir şeerinde dünyağa keldi:
babası – müendis, anası – muzıka ocası; horantasında yekâne bala edi. Fortepiano
sınıfından muzıka mektebini bitirdi. 1993 s. İlbavlı tibbiyet insitutni bitirdi.
1986-1987 ss. orduda hızmet etti.

2014 s. yanvarniñ soñunda Yevromaydan vaqialarına bağışlanğan yır yazğan edı,
aytıp ki, o oppositsiya tarafında degil de, Maydanda olğan adamlarnıñ
tarafındadır. 2014 senesi devamında ATOda hızmet etken ukrain arbiylerge ve
yaralanğanlarına yardım körsete edi.

Sabası 2 fevral künü Dnepropetrovsk vilâyetinde yırcınıñ Toyota Sequoia maşinası
"Süt" tsisternanen çatıştı. Andriy Kuzmenko qaza yerinde elâk oldı. Bir kün evel
ise, 1 fevral künü, resmiy "Skrâbin"-nıñ YouTube videokanalında "Delfinı" (ukr.)
degen klip taqdim etilgen edi. Qazadan bir afta evel "Skrâbin"-nıñ "Kinets
filmu" (ukr.) degen yırı çıqqan; bu yır Kuzmanen planlaştırğan kelecek yañı
21-ci tolu albomğa kirecek edi.

Yaqın dostlar ve zenaatdaşlar olıp, Ruslana ve ömürqardaşı Oleksandr Ksenofontov
Andriy Kuzmenkoniñ hatırasına bir gecede yazılğan "Tı şçe vidkrıyeş oçi" degen
yırnı bağışladılar.



https://crh.wikipedia.org/wiki/I_Q%C4%B1r%C4%B1mtatar_Milliy_Qurultay

I Qırımtatar Qurultayı 1917 senesi keçirildi. İşbu Qurultaynıñ teşkil olunuvı
1918 senesi fevral 23-de şeit ketken Qırım musulmanlarınıñ ilk müftisi,
siyasetçi, şair Noman Çelebicihan ile bağlıdır. 1917 senesi noyabr 26-da
Bağçasaraydaki Hansarayda üyle namazından soñra, saat 2-de Qurultay öz işini
başladı. Hansaraynıñ tışında asker ve halq büyük bir qalabalıq ve eyecan alında
Qurultay vekilleriniñ çıqışlarını beklemekte ediler. Qurultayda böyle meseleler
baqılıp çıqtı:

Qurultayda Qırım Halq Cumhuriyetiniñ Esas Qanunını (Konstitutsiyasını) işlep
çıqmaq içün, mahsus komissiya meydanğa ketirildi. 18 maddeden ibaret olğan Esas
Qanun qırımtatar Parlamentiniñ bütün işleriniñ al olunuvını, Qırım yaşayışınıñ
siyasiy, medeniy, iqtisadiy ve diger taraflarını qaplap alğan. Qırım Halq
Cumhuriyeti bu Esas Qanunğa oñaytlı qanunlar yaratıp, mustaqil devlet olaraq
yaşamaq niyetinde edi. Lâkin Rusiye idaresini öz qoluna alğan bolşevikler milliy
ükümetni tanımadılar. 1918 senesi yanvar 26-da bolşevikler şiddetli ücümge
keçip, qırımtatar ükümetini ayaq astına aldılar. Fevralniñ 23-de ise Birinci
Qurultaynıñ reisi sayılğan Noman Çelebicihannı qurşunğa tizdiler, cesedini ise
Qara deñizge attılar.



https://crh.wikipedia.org/wiki/I_Me%C3%B1li_Geray_Han

I Meñli Geray (arap urufatında: ۱منكلى كراى‎‎; 1445 — 1515 aprel 17) - üçünci
Qırım hanıdır.

I Meñli Geray, mustaqil Qırım hanlığına temel qoyğan I Hacı Geraynıñ sekiz
balasından altıncısı edi. I Hacı Geray han 1466 senesinde ölgen soñ, 12 yıl
fetret devri denilgen onıñ balaları arasında devam etken taht qavğaları oldı.
Bularnıñ çoqusı Nur Devletnen I Meñli Geray arasında edi. Fetret vaqtında Nur
Devlet dört kere, Meñli Geray ise üç kere han oldı. Meñli Geraynıñ üç kerede
tekmil saltanatı 44 yıl yekün tuta.

I Hacı Geray handan soñ ekinci oğlu Nur Devlet han oldı. Qırımda akimiyet içün
onıñ qardaşı Meñli Geray küreşmege başladı, 1467 senesinde üç ay hanlıq Meñli
Gerayğa keçti. Amma ğalebe birden qazanıp olamadı, ve Kefege qaçtı. Anda
Cenevizler oña yardım ettiler, oñdan da ğayrı, eñ müim olğanı, o Qırımdaki
mırzalarnen kelişti, Qırım sülâleleriniñ ve beyleriniñ yardımına esaslandı.

Altın Ordu kibi Qırım hanlığınıñ da eñ büyük meselesi mırzalarnıñ (yani asılzade
sülâle reisleri) devletniñ aqiqiy saibi olğanlarından doğa edi. Mırzalar
arasındaki küreşler, bu sülâlelerniñ bir-birlerine qarşı toplaşıp, ya da qomşu
memleketlernen añlaşıp hanlıqta qolaylıqnen bir iç cenkke sebep ola edi. I Meñli
Geray Şirin sülâlesi reisi Eminek mırza ve Cenevizlerniñ yardımınen 1468-de
ekinci kere han oldı. Nur Devlet Şimaliy Kavkazğa qaçtı. Anda o Osmanlılarnen
bağ tutıp, olarnıñ yardımınen tahtnı qaytaracaq oldı. Amma neticede o
Cenevizlerniñ esiri oldı.

1475-de Eminek mırza, Cenevizlerinde fitnelemesi neticesine Osmanlılarnen
añlaşqanı sebebinden mevzisinden uzaqlaştırılğan vaqıtta mırzalarnı ve
sülâlelerni etrafında toplap, isyan etti. Meñli Geraynı qaçmağa mecbur etti,
onıñ yerine evelâ qardaşı Ayder, bir qaç ay soñra da kene Nur Devlet han oldı.
Meñli Giray Cenevizlerge sığındı, olar Nur Devletnen añlaşıp, onı apis tuttılar.
Bir vaqıt soñra Nur Devletnen araları bozulğan Eminek mırza, Cenevizlerge qarşı
Osmanlı padişasına muracaat etti. Fatih Sultan Mehmed, bunı fırsat sayıp, Gedik
Ahmed paşanı quvetli bir flotnen acele Qırımğa yiberdi. Kefenen Qırım
yalılarında Cenevizlerniñ tastamam limanlarını zapt ettirdi. Gedik Ahmed Paşa
tarafından apisten çıqarılğan Meñli Geray bir añlaşma yasadı ve Osmanlılarnıñ
tabiligini qabul etti.

1476-da Altın Ordu hanı Seyyid Ahmed Qırımnı istilâ etti. Meñli Geray Qırq Yerge
(şimdiki Çufut Qale) sığındı. Altın Ordu hanı, Canibek adında bir valisini
taşlap, memleketine qaytqan olsa da, bu sefer Nur Devlet Osmanlı imayesinde
Qırım hanlığını elge keçirdi. Meñli Geray İstanbulğa ketirilip, apis tutuldı.
Bir vaqıt soñra Qırım sülâlelerniñ başı Eminek mırza, Nur Devlet hanğa qarşı
qarğaşalıqlar çıqarıp, padişadan Meñli Geraynıñ yiberilmesini istedi. 1478-de
Meñli Geray İstanbuldan yiberilgen ilk han sıfatınen Qırım tahtına kene keldi.
Meñli Geraynıñ bu üçünci saltanatı (1478-1514) sırasında Qırım hanlığı sağlam
bir şekilde qurdı.

Meñli Geray hanlıqta evelâ nizamnı ğayrıdan tiklegen soñ, 1484-de Osmanlı
padişası II Beyazıdnıñ Aqkerman seferine 50 000 Qırım atlısınen qoşulıp Qırım
Hanlığını ilk kere Osmanlılarnıñ fetih areketine qattı. Aqkerman seferi
neticesinde Tuna özeni boyunda zapt etkenleri Balta, Tombasar, Qavşan
qasabalarınen etrafı Qırım Hanlığına berildi.

1485 senesi I Meñli Geray Qazan hanı İbraimniñ tul apayı Nur Sultannen evlene.
Bu evlenmeden em Qırım, em de Qazan veliahdı Sahib Geray (1501-1551) doğdı.
Onıñnen beraber Qırımğa Manğıt ve Secevüt qabileleri kirip keldiler ve şimdiki
Canköyden biraz künbatı taraftaki topraqlarğa yerleştiler.

1474 senesinde Moskva knâzı III İvan ile Qırım hanı Meñli Geray arasında ittifaq
antlaşması imzalandı. Qırım ve Rus ordularınıñ ortaqlaşa askeri areketleri
neticesinde Rus knâzlığı Altın Ordunıñ vasallığından qurtuldı. 1491 senesi Meñli
Geray Altın Ordunı Özü ve Don özenleriniñ aşasından 60 biñ asker yardımınen
sıqıp çıqardı ve Qara Kermen qalesini qurdurdı. 1502 senesi, iyün 28-de I Meñli
Geray Altın Ordunıñ hanı Şeyh Ahmedni tar-mar etti. Bu ğalebeler sayesinde Qırım
Hanlığı Özü ile Edil özenleri arasında topraqlarnı öz kontroli altına aldı.
Qırım Hanlığınıñ meydanğa kelüvi yekünlendi. Ortaq duşmanları (Altın Ordu)
bozğunğa oğratılgandan soñ müteffik olğan Qırım ve Moskva arasındaki
munasebetler yavaş-yavaş kerginleşmege başladı. Rusiye mınavı Hanlıqlar
üstündeki tazıyıqnı bundan soñ, daa çoq arttırdı. Meñli Geray han, ögey oğlu
Abdüllâtifni Qazan hanı tayinledi. Bir vaqıt soñra Qazan halqı Rus knâzı III
İvanğa muracaat etti. Abdüllâtif hannıñ yaramay idaresinden şikâyet etip tahttan
qaytarılmasını istedi. Abdüllâtif han vazifesinden alınıp yerine qardaşı
Muhammed Emin ketirildi. Meñli Geray han, knâz III İvanğa sert bir mektüp yazdı.
Qırım Hanlığınen Rusiyeniñ arası açıldı. Mınavı kerginlik, III İvannıñ ölüminden
soñ yerine keçken İV Vasiliy vaqtında yoq oldı, dostluq munasebeti yañıdan
quruldı. Meñli Geray hannıñ apayı Nur Sultan bike, oğlu Abdüllâtifni körmek
içün, Meñli Geray handan olğan oğlu Sahib Giray ve üç elçinen beraber, 1508
senesinde Moskvağa ketti. Anda bir ay qaldı. Qazanğa han tayinlengen diger oğlu
Muhammed Emin hannı Qazanda ziyaret etti. Qayta ekende, Rus çarınıñ sarayında
altı ay musafir qaldı.

Meñli Geray han 1511-de Lehistan qıralınen ittifaq añlaşması yasadı. Belarus ve
Ukraina üstündeki akimiyet iddasından, Lehistan lehine vazgeçti. Lehistan, Qırım
Hanlığına senede 15 000 altın bergi berüvni qabul etti. Bu vaqıtta Osmanlı
Devletinde Sultan II Beyazıdnıñ oğlu şehzade Selim (Yavuz Sultan Selim), ağası
şehzade Ahmednen veliahtlıq sebebinen cenkke tutuşqan edi. Sultan, balaban
oğlunıñ tarafını tutqanı içün, şehzade Selim yeñildi. Qırımğa qaçıp qaynatası
Meñli Geray hanğa sığındı. (Eñ yayılğan rivayetke köre Yavuz Sultan Selim hannıñ
apayı Ayşe Havsa sultan Meñli Geray hannıñ qızı ola. Ondan olğan oğlu Qanuniy
Sultan Suleyman handa uzun zaman Kefe sancağında qaldı.) Vaziyetten haberi olğan
şehzade Ahmed, Meñli Geray hanğa bir mektüp yiberip, özüne sığınğan qardaşı
şehzade Selimni apis eterse, Kefeni ve Qırımnıñ yaqınlarındaki müim bazı
qalelerni Qırım Hanlığına taşlaycağını bildirdi. Meñli Geray han, mektüpni
ketirgen elçige şu cevapnı berdi “Memleketimizge, şerefli bir zadekânnıñ oğlu
keldi. Sebep ve maqsadıñıznı añlap olamadım. Rumelige ketmege istese, biz buña
niçün ve nasıl mani ola bilemiz? Apis istemek de qardaşlıqqa sığmaz.” Şehzade
Selim daa soñra Meñli Geray hannıñ oğlu Saadet Geraynıñ refaqatinde ve
qorumasında Rumelige keçirildi.

Meñli Geray Han; aqıllı, siyasiy körüşleri isabetli bir han edi. Aynı zamanda
şair edi. Qıpçaq şivesinde yazğan şiirleri bar edi. Bağçasaraydaki Hansaraynı
yasatmadan evel Zıncırlı Medreseni yasattı. Bu onıñ ilimge ve medeniyetke olğan
sayğısını kösterdi. Bu medresede ders berecek müderrislerniñ ve oquycaq
talebelerniñ keçimlerini qarşılamaq içün keliri yüksek topraq vaqıf etti. Olacaq
medreseniñ temelini qoyğanda, han, yerni qaza edi, er kesnen beraber taş taşıy
edi, bina azır olğanda ise o, medreseniñ qapılarında balaban zıncırnı asmaqnı
emir etti. Medreseniñ tantanalı açıluvında han ayttı: “Aqıl adamnı alicenap ete,
aqıl kemalatnıñ yolu ise ilimnen bağlı… ilimni ürmet etmegen, han olsun ya da
padişa, o bir şey temelli etip olamaz, erte ya da keç onı namussızlıq yeter. Men
bu qapılarda zıncırnı asmağa emir etim, bu qapıdan kirgen er insan, kim de olsa,
bu ilim mabedine kirip öz başını ilim ögünde egsin”. Ve han başını egip, birinci
medresege kirdi. Qapı üstünde ise şimdi de, arap tilinde yazı saqlandı: “Bu oquv
yurtu Allah yardımı ile Meñli Geray han, Hacı Geray hannıñ oğlu, qurmağa emir
etti. Allah onıñ hanlığını asır soñunace devam etsin, icriy 906 s.” Meñli Geray
han, 1515 senesinde vefat etti. Yasatqan Zıncırlı Medrese qatındaki dürbesinde
topraqqa berildi.



https://crh.wikipedia.org/wiki/Eminek_M%C4%B1rza

Eminek mırza - XV asırda Qırım Hanlığına temel qoyğan sülâlelerden Şırın
sülâlesiniñ reisi.

XV asırnıñ başlarında Altın Ordudaki taht qavğaları sebebinen bir talay boy -
sülâle Deşt-i Qıpçaqtan qaçıp Qırımğa sığına edi. Bu sülâleler zaman içinde
Qırımdaki ükümranlıqlarnıñ tayininde quvet qazandı. Bulardan Şırın, Arğın,
Qıpçaq, Barın sülâleleri eñ quvetlileri edi. Qırım sülâle meclisinde dört qaraçi
degen mınav sülâlelerniñ reisleriniñ olurı olmadan iç bir müim qarar alınamay
edi. Bularnıñ içinde eñ quvetlisi 1437 senesinde Qırımğa köçken Şırın sülâlesi
edi. Bu sülâleniñ reisi aynı vaqıtta sülâleler meclisinede reislik ete edi.

Cengiz Han tamırından kelgen I Hacı Geraynıñ hanlıq qurması Şırın sülâlesi
sayesinde oldı. Eminek mırza Qırımda eñ çoq lafı keçken adam edi. Hanlıqnıñ
qurulmasına temel qoyğan Şırın sülâlesinden olğanı içün o munasip körmegen iç
kimse tahtqa keçip olamay edi. Eminek mırza I Hacı Geray vaqtında ve onıñ
vefatından soñra balaları arasındaki taht qavğalarında müim tesiri bar edi. Nur
Devletke qarşı Meñli Gerayğa qol tuttı.

Eminek mırza, I Hacı Geray han yarlığında Qırım askeriyesiniñ başı dep körüne.
Özü Osmanlı padişası Fatih Sultan Mehmedge eki kere mektüp yazıp yiberdi.
Devirniñ eñ quvetli ükümranınen doğrudan muhatap ola bilmesi, Eminek Mırzanıñ
Qırımda tesirini köstermekte. Mınav mektüplerden ekincisinde Meñli Geraynı
Qırımğa yibermesini ve oña özüniñ sözünden çıqmamasını padişadan tenbilemesini
istey.



https://crh.wikipedia.org/wiki/Edige_K%C4%B1r%C4%B1mal

Mustafa Edige Qırımal (Şinkeviç) (1911 - 1980) — qırımtatar milliy areketiniñ
belli erbabı.

Mustafa Edige Şinkeviç 1911 senesinde Bağçasarayda dünyağa keldi. Lipka
Tatarlarından olğan babası Mustafa Şinkieviç 1911 senesinde Bağçasarayğa köçken
edi. İlk ve orta tasilini Yalta şeerine pek yaqın olğan (bugün Yaltanıñ bir
maallesi olğan) Qırımtatarlarnıñ yaşağan Dereköy köyünde yasadı. Lise tasilini
Yaltadaki Rus lisesinde bitirdi. Rus tilini pek aruv ögrendi. Yüksek tasiline
devam etmek içün Qırımnıñ merkezi Aqmescit şeerine ketti. Pedagogika Yüksek
İnstitutına yazıldı. 1923-den 1927 senesine qadar Qırımda sürgen milliy areket
teşkilâtı çalışmalarına qoşuldı. Areketke qatılğanlar aqqında başlatılğan taqip
ve tutuqlamalardan qurtulması içün Azerbaycanğa qaçtı. Daa soñra İranğa, o
yerden de 1932 senesinde İstanbulğa bardı.

Edige, İstanbulda Qırım Milliy Merkezi reisi Cafer Seydamet Qırımer ve diger
Qırım milliyetçilerinen tapıştı.

Bir vaqıt soñra, Lehistan Musulmanlarınıñ müftisi olğan ve Vilnüs şeerinde
yaşağan emcesi Yaqup Şinkeviçniñ qatına ketken Edige, 1934 senesinde Vilnüs
Universiteti Siyasiy İlimler Fakultetine qayd olıp bu yerden 1939-da mezuniyet
diplomını alğandır.

Aynı senelerde Türkiyeden Lehistanğa universitet tasili yapmağa ketken Qırımlı
yaşlarnen beraber Lehistan Tatarları arasında milliy faaliyetlerni sürdürgen
Edige, qurğanı milliy teşkilâtnıñ başına keçkendir. Bir yaqtan yaşlar arasında
çalışa ekende, öbür yaqta Lehçe mecmualarda ve Dobrucada neşir etilgen Emel
mecmuasında maqaleler yazğan edi. Er sene yaz tatili vaqtında, Lehistanda
tasilde tapılğan Qırımlı arqadaşlarınen beraber Dobrucağa kelip o yerdeki
çalışmalarğa da qoşulğandır.

1939 sentâbr ayında Lehistan Alman orduları tarafından zapt etilgende, apayı ve
emşerisi Murat Yaqupoğlunen beraber 1940 yanvar ayında Berlinge ketken, o yerden
de İstanbulğa keçip 1941 senesiniñ dekabr başına qadar bu yerde qaldı.

Almanlar Qırımnı zapt etken soñ, Qırım Milliy Merkezi, Mustafa Edige Qırımalnen
Müstecip Ülküsalnıñ Berlinge ketmelerine, o yerden de Almanlarnen añlaşıp
Qırımğa ketmelerine qarar berdi. Musatafa Edige Qırımal ve Müstecip Ülküsaldan
oluşqan eyet doquz ay sürgen bu çalışmalarda muvafaq olamadı. Müstecip Ülküsal
İstanbulğa qayttı. Edige, ömür arqadaşınen Berlinde qaldı. Daa soñra Berlinge
kelgen Halim Baliç ile Doktor Abdullah Soysal, Edige ile aynı yolda çalışmalarğa
devam ettiler. 1942 senesiniñ noyabr ayında Mustafa Edige Qırımal ile Halim
Baliç Qırımğa bir ay qalmaq izninen kettiler. Aqmescitte qurulğan Musulman
Komitetiniñ azalarınen körüşip keri qayttılar. Bir vaqıt soñra Halim Baliç de
İstanbulğa ketti. Abdullah Soysal, Mustafa Edige Qırımal ile Almaniyada qaldı.

II Cian cenkinden soñ, Avropağa sığınğan pek köp Qırımlınıñ lagerlerge
yerleştirilmeleri hususında Mustafa Edige Qırımalnıñ pek müim çalışmaları oldı.
Qırımal, Alamaniyanıñ Münster şeerinde universitetke devam etti ve felsefe
doktorı yasap, diplom aldı. Doktor tezi olaraq 1952 senesinde Der Nationale
Kampf der Krimtürken (Qırım Türkleriniñ Milly Mücadelesi) kitabını neşir etti.

AQŞ tarafından 1954 senesinde Münhende qurulğan Şuralar Birligini Araştırma ve
Ögrenme İnstitutı ve Paris Blokunda Qırım Milliy Merkezi temsilcisi sıfatınen
Qırımtatarlarnı ve davalarını müdafaa ve temsil etken Doktor Mustafa Edige
Qırımal, İnstitut tarafından neşir etilgen Türkçe "DERGİ" mecmuasınıñ
qapanğanına qadar mesul müdirligini yasadı. 1972 senesinde İnstitut qapanğanda
emekli oldı. Aynı vaqıtta Paris Blokunda Qırım Milliy Merkezi temsilciligi
vazifesine de devam etti.

1977 senesinde hastalanğan Doktor Mustafa Edige Qırımal 1980 senesi aprel 22
künü 69 yaşında vefat etti. 2007 senesi mayıs 18 künü, mezarı Avropa Qırımtatar
Medeniyet Merkezi tarafından Münhenden avuştırılıp, İstanbul üzerinden
Bağçasarayğa ketirildi. Qırımal Münhende sügünlikte vefatından tam 27 yıl soñra
öz vatanında Zıncırlı Medrese yanındaki bağçada İsmail Gasprinskiy ve Amet
Özenbaşlı mezarlarınıñ qatına kömüldi.



https://crh.wikipedia.org/wiki/E%C5%9Fref_%C5%9Eem%E2%80%99i-zade

Eşref Şemi-zade 1908, iyün 21 Kezlev şeerinde halq ocası qorantasında doğdı.
Rüşdiye mektebini bitirgen soñ o Aqmescitke barıp, andaki Sovet fırqa mektebine
(rusça Совпартшкола) oqumağa kire. Soñ Kezlev civarındaki Atay köy şurasında
oquv evi müdiri olaraq çalışıp başladı.

1927 senesi Eşref Şemi-zade arap elifbesinden latin elifbesine keçüvni azırlav
komissiyasına kâtip olaraq tayinlendi. Bundan da ğayrı aynı seneden 1929
senesinece o, “Köz aydın” mecmuasınıñ muarriri olıp çalıştı.

1930 senesi Eşref Şemi-zade Moskvadaki kinematografiya institutınıñ
edebiy-stsenariy şübesine kire. 1932 senesi o Qırımğa qaytıp kele. Aqmescitte
Devlet neşriyatında bediiy edebiyat bölüginiñ müdiri olıp çalışa. Qırım
yazıcılar ittifaqını teşkilâtlandıruv işlerinde faal iştirak ete. 1935
senesinden 1937 senesine qadar Qırım yazıcılar ittifaqınıñ kâtibi olaraq çalışa.

1937 senesi Qırımda ve bütün memlekette belli alim, yazıcılarğa qarşı basqı
deviri üküm süre. Eşref Şemi-zade de duşmanlıq hışımına oğray. Ekinci Cihan
cenki arfesinde, 1941 senesi iyün 24-te Eşref Şemi-zadeni Aqmescit İçki İşler
Halq Komissarlığı (НКВД) zindanlarına taşlaylar. Soñra Sibirdeki İrkutsk şeerine
yollaylar. 1942 senesi onıñ cinaiy işinde bir türlü temel tapılmağanından,
icatkârnı azat eteler. Qırım alman basqıncılarınıñ qolunda olğanından sebep,
şair Orta Asiyadaki dostlarına ketmege mecbur ola. Anda cenk bitkence buluna,
çeşit işlerde çalışa. Özbek yazıcıları onı Ferğana vilâyet gazetasına mesül
kâtip olaraq tayin eteler.

1944 senesi Eşerf Şemi-zade, Qırımnıñ alman basqıncılarından azat etilgenini
eşitip, yolğa çıqa. O, mayıs 17 künü Qırımğa kelip, qorantasınen qavuşa. Sabası
ise bütün qırımtatar halqı ile Vatandan sürgün etile.

1948 senesi sevimli halq şairi Eşref Şemi-zadeni sovet akimiyeti ekinci defa
apishanege qapattı. Stalinniñ vefatından soñ siyasiy yımşaluvlar neticesinde
qurtulıp, Şemi-zade Özbekistanda Yangiyol şeerinde yaşağan qorantasınen qavuşa.
Soñra Taşkentte yerleşe. Anda Ğafur Ğulâm adına neşriyatta özbek klassik
edebiyatı bölüginde çalıştı, soñ o bölüginiñ müdiri ola.

Eşref Şemi-zade 1978 senesi mart 11-de Moskvada ağır hastalıqtan vefat etti.
Özüniñ vasiyeti yerine ketirelerek, qorantası ve dostlarınıñ ğayreti ile Qırımğa
ketirilip, İslâm Terek rayonında Eski Qırımğa yaqın Aqçora köyüniñ mezarlığında
defin etildi.

Eşref Şemi-zadeniñ birinci şiirleri 1923 senesi matbuatta basılıp başladı.
Şairniñ 1925-1930 seneleri yazılğan “Aqşam deñiz yalısında” (1925), “Yırlarım”
(1925), “Şaylı qız” (1927), “Arıqbaş eteginde” (1928), “Asret” (1930) kibi
şiirleri gençlikke bağışlana.

1933 senesi Eşref Şemi-zade birinci beşyıllıqnıñ qocaman inşaatı olğan meşur
“DneproGES” qurucılığına bağışlanğan “Dneprelstan” poemasını yaza. Poema şairge
nam ketirdi. Eser 1936 senesi rus tiline tercime etilip, “Qırımnıñ ebebiyat ve
sanatı” (Литература и искусство Крыма) mecmuasında basıldı.

Şair aynı zamanda tercime işinen oğraştı. Vilyam Şekspirniñ “On ekinci gece”
faciasını, Aleksandr Puşkinniñ, Mihail Lermontovnıñ, Nizamiyniñ ve digerlerniñ
eserlerini tercime etti.

Sürgünlik devirinde 1960 – 1970 seneleri edipniñ yaratıcılığı küçlü bir aqıntı
olaraq inkişaf etti. 1965 senesi onıñ “Qaval” adlı birinci şiirler cıyıntığı
çıqtı. “Toğan qaya” (1969), “Şiirler ve poemalar” (1978) adlı cıyıntıqlarına
kirgen şiiriy eserleri cenkten soñki qırımtatar şiiriyetinde yañı burulış
nümüneleri oldılar. Onıñ “Programmanı oquğanda”, “Çolpanğa doğru”, “Yol berme!”,
“Emeksever mağrur halqım” ve daa çoq şiirleri, bunıñ kibi de “Qırqlama” adını
alğan qırq dane sekizligi şairniñ yüreginden qaynap çıqqan inci daneleridir.
Şairniñ eñ belli eserlerinden biri “Közyaş divar” destanıdır. Bundan da ğayrı
“Ömür ve yaratıcılıq” (1974), “Halq hızmetinde” (1977) adlı maqaleler
cıyıntıqları basılıp çıqtı.



https://crh.wikipedia.org/wiki/E%C5%9Fmirza

Eşmırza Oysullı ya da Eşmırza Qart (1803 - 1883) - belli Qırımtatar halq şairi
(keday), çıñcısı.

Eşmırza qart 1803 senesi Keriç yarımadasındaki Oysul köyünde, fuqare
qorantasında doğa. Faqır ömür keçirgen bu istidatlı keday köy-köyden yürip, özü
uydurğan yırlarını yırlay. Onıñ yırları. çarlıqqa, eziyetke qarşı
doğrultılğandır.

Eşmırzanıñ icadı yazılı olaraq degil de, ağızdan-ağızğa avuşuv neticesinde halq
arasında keniş tarqağandır. Onıñ yırları Qırımnıñ çöl taraflarında ve Keriç
yarımadasında yaşağan qırımtatarlar arasında saqlanıp qaldılar. Qırım
destanları, halq ikâyelerini yahşı bile edi. Eserlerinde Qırımdan Rusiye
ordusına askerge alıp ketilgen yaşlarnı, qırımtatar icretini, halqqa yapılğan
zulümni, mırzalarnıñ yapqan aqsızlıqlarnı, halqnıñ istek ve tüşüncelerini
añlattı.

Eşmırza qartnıñ közleri körmey edi. Onı elinden cetep yürgenler. Öyle alicenap
insanlardan biri Qırımnıñ Ağırmaq Eli köyünden Qulmambet Bekmambet olıp,
soñundan onıñ özü de belli folklorcı, masal aytıcı olıp yetişti. Eşmırza qartnıñ
ekseriy şiirleri onıñ ağzından yazılıp alınğandır.



https://crh.wikipedia.org/wiki/Ca%C4%9Fatay_tili

Çağatay tili (öz adı جغتای - Cağatay; uyğurca چاغاتاي‎ - Chaghatay; özbekçe
چاغاتاي‎ - Chig'atoy) - tarihiy Türkiy bir tildir. Orta Asiyada Türkiy yazı
tiliniñ keliştirilmesindeki üçünci devirni teşkil ete.

Çağatay tili yalıñız Orta Asiya Türkiy devletlerinde yazı ve diplomatiyası tili
olaraq qullanılmağa qalmağan, Avropa Rusiyesinde Oğuzlar-Qayılar tışındaki
Musulman Türkler arasında da XIX asırğa qadar qullanılğandır. Horezm Türkiy
tiliniñ devamı olaraq Timurlılar devrinde peyda olğandır.

Çağatay tilinde, Orta Asiyada Türkiy yazı tilini ögündeki devirlerindeki bazı
fonetik ve morfologik birimlerni farqlılaşqanı diqqatnı çeke. Meselâ: ilk ecada
e/i deñişmesi: keç~kiç (keç), men~min (men) kibi; e/ö deñişmesi: erük~örük
(erik), teşüt~töşük (teşik) kibi; zadekénsız ekizlemey: yiti~yitti (yedi),
qatıq~qattıq (qattı). Bütün Türkiy tillerde olğanı kibi Çağatay tilinde de
yalın, mürekkep ve örmek cümle yapıları qullanıla. Çağataycada İslâm medenietı
tesiri de körüne. Arapça, hususan Farsça bir çoq söz ve tamlama olduqça çoqtır.
Çağatayca yerini bugün şimdiki Özbekçege qaldırdı.



https://crh.wikipedia.org/wiki/C%C4%B1n%C4%9F%C4%B1z_Da%C4%9Fc%C4%B1

Cengiz Dağcı (1920 mart 9, Gurzuf – 2011 sentâbr 22, London) belli qırımtatar
yazıcısı.

Cengiz Dağcı 1920 senesi martnıñ 9-ında Yalta civarındaki Gurzuf köyünde doğdı.
Babasınıñ adı Emirüsein, anasınıñ adı Fatma. Babası o yıllarda Gurzufta
berberlik yapa edi. 1923 senesine qadar Emirüsein Dağcınıñ qorantası Gurzufta
Demirlibağça maallesinde yaşadı. 1922 senesi Qızıltaşta ev qurmağa başladılar.
1923–1925 senelerinde evleri qurulıp bitkenge qadar Qızıltaşta Cengizniñ emcesi
Osman Dağcınıñ evinde yaşadılar.

1931 senesiniñ başında Cengizniñ babası Emirüsein Dağcını yaqalaylar. Onı bir
qaç ay apishanede “duşman sıfatında” tutalar ve serbest bıraqalar. Emirüsein
Qızıltaşqa bir daa qaytmay, Aqmescitte qala, berberhanelerden birinde berberlik
yapa.

Cengiz Dağcı başlanğıç mektepni 1931 senesi Qızıltaşta bitire. 1932 senesiniñ
baarinde babası Cengizni yanına çağırtıp ala. Oğlannı Aqmescitteki 12-nci nümüne
mektebiniñ 5-inci “B” sınfına alalar. Cengiz 1936 senesinden oquvını 13-ünci
nümüneviy orta mektepte devam ettire. Bu yılları Qırımda iqtisadiy vaziyet
tüzelip başlay. Dağcılarnıñ qorantası biraz ayaqqa turğan soñ, niayet qavuşalar,
Cengizniñ Qızıltaşta qalğan anası, Tevide, Ayşe, Timur ve Halit qardaşları
Aqmescitke köçip keleler.

Cengiz Dağcı 1937 senesi orta mektepni bitirgen soñ, Qırım pedagogika
institutınıñ tarih fakultetine oqumağa kire.

1939-da Ekinci Cian cenki başlana ve 1940 senesiniñ dekabr 22-sinde orduğa
çağırıla. 1941 senesi avgust ayınıñ ekinci yarısında Dağcınıñ vzvodu alman ve
sovet ordularınıñ qarşılıqlı ateşi arasında qala. Cengiz Dağcı ağır yaralanıp
esir tüşe. Cenkniñ soñlarına taba Cengiz Dağcı Varşavada Regina ile tanışıp,
1945 senesiniñ iyün ayında evlene.

1946 senesi Cengiz ve Regina Londonğa kelip, mında yerleşeler. Cengiz Dağcınıñ
qızı Arzı bar. 1998 senesi Regina hanım vefat etti. Cengiz Dağcı bundan soñ da
Londondaki evinde yaşadı. 2011 senesiniñ sentâbr 22 künü Londonda vefat etti.

Cengiz Dağcı edebiyatqa bir şair olaraq kirip kele. Onıñ ilk şiirleri 1936
senesi gençlik içün neşir etilgen mecmuada derc oluna. 1936 senesi şu mecmuada
onıñ “Qış” ve “Qartanay ve eçkisi” serlevalı şiirleri çıqa.

Londonda Dağcı elindeki qalemine can bağışlamağa tırışa ve 1947–1948 senelerinde
rus tilinde “Büyük yalan” serlevalı üç perdelik pyesa yaza. 1958 senesiniñ
başlarında pyesanı türk tiline tercime etip, “Varlıq” neşriyatına yollay. Lâkin
pyesa şay da dünya yüzü körmey.



https://crh.wikipedia.org/wiki/Bizim_Q%C4%B1r%C4%B1m

"Bizim Qırım" adlı halqara cemaat teşkilâtı qırım halqınıñ milliy anane ve
adetlerine esaslanaraq, elinde olğan bütün imkânlardan faydalanıp, artıq tarihta
qalğan ululığını tekrar tiklemege areket etmekni, onıñ birligi, baht ve seadeti
içün küreşmekni maqsat edingendir.

Ukrainağa bağlı olğan Ulu Vatanımızda, milliy devletçiligimizni tiklemekni
maqsat dep bilemiz. Teşkilâtnıñ diger ve eñ müim maqsatlarından biri de, kün
sayın unutılmaqta olıp, ayaqastı etileyatqan ve ulu şairimiz Eşref Şemi-zade
aytqanı kibi “türkiy tiller gülzarınıñ, eñ çiçekli fidanı” olğan ana tilimizni
canlandıraraq, halqımız tarafından oña nisbeten añlı sayğı ve sevgini
arttırmaqtan ibaret olacaqtır. Teşkiâtımız öz faaliyetine başlar eken, Allah ve
namusımız, ecdatlarımız ve kelecekteki nesillerimiz ögündeki mesüliyeti aqqında
unutmayaraq, milletimizniñ yaşayışınen bağlı bütün saalarnıñ inkişaf etmesi içün
daa ziyade şarait yaratmağa tırışıp, milliy menfaatlarımıznı qorçalamağa areket
etecektir.

Aq-uquq qorçalav işinde zemaneviy usullarını qullanmaq içün, teşkilâmız
“halqara” statusnı ala. Bilgenimiz kibi, halqımıznıñ büyük bir diasporası bar ve
onı milletimizniñ faydası içün halqara seviyede de qullanmaqnı doğru olur edi
dep esaplaymız. Dünyada yaşağan qırımlılarnıñ imkânlarını Vatanlarına doğurtmağa
tırışacaqmız. "Bizim Qırım" adlı halqara cemaat teşkilâtı bütün qırımtatar
milleti kibi, öz kelecegine işanıp, Qırımtatar Milliy Qurultayı ve Meclisini -
halqımıznıñ tek yuqarı milliy organı olaraq tanıy. Biz öz faaliyetimizde Milliy
Qurultay qanunlarına, Milliy Meclis emirlerine esaslanacaqmız.

BQ teşkilâtı - milleti ve Vatanını sevgen, keçmişini bilgen, halqınıñ kelecegini
müsbet şekilde qurulmasını maqsat edingenlerni bir arağa toplağan teşkilâttır.
Milletimizniñ şimdiki vaziyetini ve onıñ bu alğa tüşürgen sebeplerni añlağan,
bunıñ çezme yollarını bilgen ve milliy menfaatqa esaslanğan taqım, artıq öz
işine başlağandır. Tek maqsadı - milliy qurtulış - olğanını bilgen BQ azaları,
öz maqsadına adım-adım yaqınlaşmaqtadır. BQ azaları - vatanperverlik
duyğularını, İslâm dini ve Qırımnıñ qıymetlerini bilgen ve progressiv ğayelerni
taşığan gençlerdir.

BQnıñ vazifeleri - milliy siyasetimizde küçlü taqım olaraq akimiyetni qazanmaq,
Qırım gençligini añlı ve imanlı bir gençler olaraq terbiyelemek, halqara
qırımlılar milliy küreşini yüksek seviyede kötermek, Qırım tilini ğayrıdan
tiklemek, halqımıznıñ yaşayışını İslâm dini esasında qurmaq, Qırım yarımadasında
muabbetlikni pekitmek, milletlerara munasebetlerini sağlamlaştırmaq ve iqtisadiy
inkişafnı keliştirmekten ibarettir.



https://crh.wikipedia.org/wiki/Birle%C5%9Fken_Milletler

Birleşken Milletler Teşkilâtı (qısqaca Birleşken Milletler ya da BM; resmiy
tillerinde - arapça الأمم المتحد‎, Çince: 联合国, frenkçe Nations Unies,
inglizce United Nations, ispanca Naciones Unidas, rusça Объединенные Нации) -
1945 oktâbr 24-de qurulğan dünya barışığını, telükesizligini qorumaq ve
milletlerara iqtisadiy, içtimaiy ve medeniy bir iş birligi inkişaf etmek içün
qurulğan milletlerara bir teşkilâttır. Birleşken Milletler özüni "adalet ve
telükesizlikni, iqtisadiy inkişaf ve içtimaiy eşitlikni milletler arasında bütün
memleketlerge sağlamanı maqsat etilgen global bir quruluş" dep tanımlay.
Milletlerarası ilişkilerde, quvet qullanıluvını ilk olaraq umumcian seviyede
yasaqlağan ilk antlaşma Birleşken Milletler Sözleşmesidir.

Teşkilâtnıñ, qurulğan senelerinde 51 olğan aza sayısı şimdi itibarinen azalığı
kötelgen Vatikan ve deñiştirilgen Çin Halq Cumhuriyeti soñki qoşulğan aza
Montenegro dahil 192-ge barğandır. Teşkilâtnıñ idaresi Nyu Yorktaki baş
merkezinden yürsetile ve aza memleketlernen er sene tertipli olaraq yasalğan
toplaşuvlar kene bu baş merkezde yasala.

Teşkilât yapısal olaraq idariy bölüklerge ayrılğandır; Baş Assambleya,
Telükesizlik Şurası, İqtisadiy ve İçtimaiy Şura, İdare Şurası, Baş Kâtibiyet ve
Memleketlerarası Adalet Divanı. Teşkilâtnıñ eñ köz aldındaki merciisi Baş
Kâtiptir.

Birleşken Milletler fikriy ilk olaraq, II Cian cenkiniñ bitkeninde cenkini
ğalibiy memleketler tarafından, memleketler arasındaki añlaşmazlıqnı ortadan
kötermek ilerde meydanğa kelip olacaq ve özleriniñ telükesizliklerini tehdit
etip olacaq bir cenkniñ aldına keçip olmaq maqsadınen ortağa atılğandır.
Teşkilât yapısınıñ alen bu maqsatnı qoruğan BM Telükesizlik Şurasınıñ barlığı ve
çalışuvlarınen ortağa salınğandır. Telükesizlik Şurası on beş memleketten
ibaret, bu memleketlerden beşi daimiy aza statusındadır ve mıtlaq veto yetkisine
saiptir. Bu memleketler Amerika Qoşma Ştatları, Rusiye, Çin Halq Cumhuriyeti,
Büyük Britaniya ve Frenkistandır. Telükesizlik Şurasınıñ qarar alıp oluvı içün
10/15 nisbeti kerek olıp, daimiy azalardan bireviniñ aksi yönde rey qullanmaması
kerektir. BM içtihatlarına köre Telükesizlik Şurası qarar alakende veto
yetkisine saip azalardan birevi ya da bir qaçınıñ rey bermege qoşulmaması bu
azalarnıñ qararı veto etkeni añlamına kelmey. Ayrıca daimiy azalarnıñ çekimser
qalmaları da aynı neticeni bere.

Birleşken milletler (United Nations) ıstılası ilk olaraq Franklin Ruzvelt
(Franklin Roosevelt) tarafından II Cian cenki sırasında müttefik memleketler
içün qullanılğandır. İlk resmiy qullanuvı ise 1942 yanvar 1-de Birleşken
Milletlerniñ beyannamesinde ve Atlantik Hartiyasındadır. Bu tarihtan soñ
müttefik devletleri özlerini "United Nations Fighting Forces" olaraq
adlandırğanlardır.

Birleşken Milletler fikri 1943 senesinde Moskva, Tehran ve Qairede
müttefiklerniñ toplaşuvları sırasında çıqqan olıp Frenkistan, Çin, Büyük
Britaniya, Amerika Qoşma Ştatları, ŞSCBniñ temsilciliginen oluşqandır.

Memleketlerarası Adalet Divanı, Birleşken Milletlerniñ yarğı organıdır.
Memleketler, istegenleri davanı Adalet Divanına alıp keteler. Divan 15 yarğıçtan
oluşur. Yarğıçlar, General Assambleya ve Telükesizlik Şurasınca saylanalar.
Görev müddetleri doquz yıldır. Divanda bir devletten eki yarğıç olamaz.
Memleketlerarası Adalet Divanı, Felemenkniñ bir şeeri Laheydedir.

Baş Kâtibiyet, Birleşken Milletlerniñ organlarınıñ çalışmaları içün kerekli
ortam ve şartlarnı sağlar. Ortağa salınğan program ve siyasetlerni uyğular.
Memleketlerarası barışi ve telükesizlikni bozucı vaqialar mevzusında esabatlar
azırlap Telükesizlik Şurasına bere. Baş Kâtipligini 2006 yılından berli Cenübiy
Koreya cumhuriyetinden Ban Ki-Moon yasay.



https://crh.wikipedia.org/wiki/Biologiya

Ayatiyat (Biologiya) - canlılarnı tedqiq etken bir ilim dalıdır. Ayatiyatnıñ
nebatiyat (botanika), ayvaniyat (zoologiya) ve tibbiyet kibi bir çoq dalı
eskidir.

Ayatiyatçılar bütün canlılarnı, bütün seyyareni qaplağan kürreviy büyüklikten,
üceyre ve molekulalarnı qavrağan mikroskopik büyüklikke qadar olarnı tesirlegen
müim dinamik adiseler ile birlikte tedqiq etken, ayatiyat iliminen oğraşqan
kişilerdir. Bir çoq esnası terkibinde sığındırğan ayatiy esnaslardan bazıları;
energiya ve maddeniñ işlenmesi, vucutnı oluştırğan maddelerniñ sintezlenmesi,
yaralarnıñ yahşılaşması ve cümle organizmniñ çoğalmasıdır.

Ayatiyat, bu qadar ziyade mevzunı öz qavramı altında toplağanı içün bir çoq
dallarğa bölüngendir. Organizm türüne köre bu ilim dalını bölgen usul;
ösümliklerni tedqiq etken botanika, ayvanlarnı tedqiq etken zoologiya ve soñki
olaraq da mikroorganizmlerni tedqiq etken mikroayatiyatnı baş dallar olaraq ala.
Bazı bölme usullarnı ise, tedqiq etilgen organizmlerniñ derecesine köre bu
talilni yapmaqtadır. Bu sistema ayatnıñ temel himiyasını tedqiq etken
molekulalar ayatiyatnı, ayatnıñ temel yapı taşları olğan üceyrelerni tedqiq
etken üceyre ayatiyatını, organizmlerniñ içki organlarınıñ çalışuvını tedqiq
etken fiziologiyanı, organizmlerniñ tış körünişlerini tedqiq etken morfologiyanı
ve organizmlerniñ bir-birleri ve çevre ile bağlarını tedqiq etken ekologiyanı,
ayatiyatniñ baş dalları olaraq qabul ete.



https://crh.wikipedia.org/wiki/Bah%C3%A7esaray

Bağçasaray (ukraince Бахчисарай, rusça Бахчисарай) – cenüp-ğarbiy Qırımda
tarihiy bir şeerdir, Qırım Hanlığınıñ sabıq paytahtı, Bağçasaray rayonınıñ
merkezi. Qırımnıñ İçeri dağ sıralarınıñ capında, Çürük Suv özeniniñ yılğasında
buluna. Qırımnıñ paytahtı olğan Aqmescit ve Bağçasaray arasındaki mesafe 38 km.

İqlimi yarım qurğaqlı, issidir, yımşaq qış ile. Yanvarniñ orta arareti +0,3 °C,
İyülniñ orta arareti +21,7 °C. Yağanaqlarnıñ orta yıllıq derecesi 500 mm.

Bugünki Bağçasaray toprağında evel-ezelden bir qaç meskün yer bar edi. XVI
asırnıñ birinci yarımında şeer meydanğa kelgen vaqıtta üç esas meskün yer bar
edi: Qırq Yer qalesi (şimdiki Çufut Qale), Salaçıq ve Eski Yurt köyleri.
Salaçıqta ve Qırq Yerde Altın Ordu zamanlarından berli memuriy merkezler bar
edi. XV ile XVI asırlarnıñ sıñırında I Meñli Geray Salaçıqtan iri paytaht
yaptırmaq niyetinen anda qurucılıq başlattı. 1532 senesinece Salaçıq Qırım
Hanlığınıñ paytahtı edi. İşbu senede Meñli Geraynıñ oğlu I Sahib Geray
Salaçıqtan 2 km uzaqlıqta yañı han rezidentsiyasınıñ temelini qoydurıp onı
Bağçasaray dep adlandırdı. Soñ yañı han rezidentsiyasınıñ etrafında şeer
meydanğa keldi.

XVII asırnıñ ortalarında Bağçasarayda 2000 ev bar edi. Olardan üçte biri
yunanlarnıñki edi. 1736 senesi Kristоf Minih yolbaşçılığı altında Rusiye ordusı
şeerni bütünley yaqtı. Bugüngece saqlanılıp qalğan han saraynıñ yapıları
1740-1750 seneleri şeerniñ ğayrıdan tiklenüvi ketişatında quruldı. 1794 senesi
Bağçasarayda 5 degirmen, furunlar, sepici, demirci, ayaqqap, tüfek ustahaneleri,
bayağı ticaret evleri ve tükânlar, 17 kervan-saray bar edi.

XIX asırda ve XX asırnıñ başında şeer qırımtatarlarnıñ medeniy ve içtimaiy
yaşayışlarınıñ merkezi edi. 1944 senesi mayıs 18 künündeki qırımtatar halqınıñ
sürgünligine qadar Bağçasaray ealiniñ çoqluğını qırımtatarlar teşkil etken 3
şeerlerden biri (Qarasuvbazar ve Aluştanen beraber) edi.

Zemaneviy Bağçasaray meydanlığı tahminen teñ kelgen bölüklerden ibarettir. Bu –
Eski şeer, Yañı şeer ve yañı qırımtatar maalleleridir. Eski şeer Çürük Suv
özeniniñ tar deresinde buluna. Bağçasaraynıñ bu rayonı orta asırlardan qalma
yerleşüvnen (yani tar, qıyış soqaqlarnen) ve eski, deñişmegen qırımtatar
evlernen ayırıla. Ulu Vatan cenkinden soñ qurulğan maallelerge Yañı şeer deyler.
Şeerniñ üçünci bölümini 1990 seneleri sürgünlikten qaytqan qırımtatarlar
qurdılar. Cenkten soñ Eski Yurt, Aziz, Aqçoqraq ve Salaçıq (Staroselye) köyleri
şeerniñ terkibine kirsetildiler.

Hansaray - Qırım hanlarınıñ sarayı Bağçasaraynıñ eñ müim tarihiy abidesidir.
Saraydaki Közyaş çeşmesi Aleksandr Puşkinniñ “Bağçasaray Çeşmesi” (rusça
«Бахчисарайский фонтан») eserinde şereflengen. Salaçıq maallesinde Zıncırlı
medrese ve onıñ yanındaki I Hacı Geraynıñ dürbesi buluna. Şeerniñ yanında
erkekler hristian keşişhanesi (Свято-Успенский монастырь) ve orta asırlardan
qalma Çufut Qale (sıq “qoba şeeri” olaraq adlandırıla) bar.



https://crh.wikipedia.org/wiki/Alt%C4%B1n_Orda

Altın Ordu (Cuçi Ulusı, Ulu Ulus) – XIII–XVI asırlarında yaşağan Şarqiy Avropa
ve Ğarbiy Asiyadaki bir devlet.

1236—1240 seneleri Avropanıñ cenüp-şarqiy topraqları Batu han komandanlığındaki
moğol orduları tarafından fetih etilip Altın Ordu devleti quruldı. Harezm, Edil
Bulğar devleti, Şimaliy Kavkaz, Qırım kibi eski qavmiy-medeniy ülkeler de bu
devletniñ içine dail olundı. Bundan sebeptir ki, Altın Ordu devletiniñ 200
yıllıq akimiyetiniñ (1243 - XV asırnıñ birinci yarısı) neticesinde Sibirniñ
ğarbından Özü özenine qadar uzanğan keniş topraqlarda aynı iqtisadiy qurulışı,
mentalitet, medeniyet ve dinge saip olğan bir millet şekillenip olamadı. XV
asırnıñ birinci yarısında Altın Ordunıñ tam olaraq dağılmasından soñ yerine
Qırım, Qazan, Hacı Tarhan, Sibir ve Ulu Ordu kibi mustaqil hanlıqlar ortağa
çıqtı. Ulu Ordu hanları özlerini Altın Ordu mirasçılarından sanıp XV asırnıñ
ekinci yarısı devamında Cuçi Ulusınıñ bütünligi yañıdan qurulması üzere askeriy
ve diplomatik kirişimlerde bulunsalar da yañı mustaqilliklerini qazanğan
devletlerniñ ket-kete artqan tirenişleri ile qarşılaşmaqta edi. Bu devirde
Moskva knâzlığında ayrımcılıq kirişimleri küçlendi.

Qırım ile Ulu Ordu arasında askeriy zıddiyet deñişken neticeler ile kelişmekte
edi. 1474 senesi Moskva knâzı III İvan ile Qırım hanı I Meñli Geray arasında
ittifaq antlaşması imzalandı.

Qırım ve Rus ordularınıñ ortaqlaşa askeriy areketleri neticesinde Rus knâzlığı
Ulu Ordunıñ vassallığından qurtuldı. 1502 senesi Qırım Hanlığı Ulu Ordunıñ
barlığına soñ berdi. Rus tarihında bu vaqia qısqaca şöyle bir ifade körgendir:
“Aynı yıl, iyün ayında Qırım hanı Meñli Geray, Ulu Ordu hanı Şeyh-Ahmed hanı
yeñip Ordusını aldı”. Bu ğalebeler sayesinde Qırım Hanlığı Özü ile İdil özenleri
arasında topraqlarnı öz kontroli astına aldı.

1480 senesi I Meñli Geray Qazan ükümdarları Halil (1462-1467) ve İbrahim
(1467-1479) hanlardan tul qalğan Nur Sultan hatunğa evlendi. Bu evlenüvden em
Qırım, em de Qazan veliahtı Sahib Geray (1481-1551) doğdı. Böylece Qırım hanı
eki hanlıqta ükümranlıqlarını sürdürgen zadekânlarnı birleştirip merkezi Qırımda
olmaq üzere yañı bir devlet qurmaq kirişiminde bulundı. Ortaq duşmanları (Ulu
Ordu) bozğunğa oğratılğandan soñ müttefiq olğan Qırım ve Moskva arasındaki
munasebetler yavaş-yavaş kerginleşmege başladı. Moskva knâzları III İvan
(1462-1505) ve III Vasiliy, Qırım hanlarınıñ birleştirme siyasetine farqlı
olaraq tahtta bulunğan Moskva yanlısı ükümdarlarnı desteklep ücüm siyasetini
alıp bara ediler. Bunıñ üzerine I Meñli Geraynıñ büyük oğlu I Mehmed Geray
(1515-1523) kence qardaşı Sahib Geraynı Qazan tahtına (1521-1524) yerleştirip
Qırım ve Qazan ordularını birleştirip 1521 senesi tarih edebiyatında belli olğan
Moskva seferni yaptı.

1524 senesi Qazan Hanlığı daa evel Qırım Hanlığı yapqanı kibi Osmanlı Devletiniñ
imayesini tanıdı. O devir Osmanlı Devletiniñ kelişken ve qudret saibi olğan
Qanuniy Suleyman sultan devri edi. Bundan soñ Qazan Hanlığınıñ topraqlarına
birde bir yabancı ordunıñ mudahalesi Osmanlı Devletine qarşı yapılğan duşmanca
bir amel olaraq sayılır edi. Osmanlı sultan, Qazan tahtına Sahib Geraynıñ yegeni
Safa Geraynı ketirdi (1524-1531; 1533-1546; 1546-1549). Safa Geray tanınğan
Qazan han qızı Süyüm Bike ile evli edi.

Amma, Rus knâzları III Vasiliy ve IV İvan (Qorqunçlı) (1533-1584) Qırım ile
Qazanda mevcut olğan deñişik zümreler arasındaki taht qavğalarını öz askeriy ve
siyasiy maqsatlarında qullana bildiler. Ve çoq sayıda cenk neticesinde, evelâ
Süyüm Bike esir alındı, soñra da 1552 senesi Qazan Hanlığınıñ, 1556 senesi ise
Hacı Tarhan Hanlığınıñ tar-mar etilüvinen Tatar devletçiliginiñ soñu başlağan
edi.



https://crh.wikipedia.org/wiki/Abdulla_L%C3%A2tifzade

Abdulla Lâtif-zade 1890 senesinde Aqmescitte doğdı. Balalıqta öksüz qalğan şair,
dayısınıñ qatında yaşadı. Yerli rüştiyede oquğan şair daa soñra litseyniñ
yedinci sınıfına kirip tasiline devam etti. 1909 senesinde İstanbulda, üç sene
Ufada "Aliye" ("Ğaliya") medresesinde oqudı. 1905-1917 seneleri arasında Rusiye
ordusında edi. I Cian cenkine qatıldı. 1920 senelerge qadar şeer ve köylerde
muallimlik yasadı. Sovetler vaqtında Maarif Halq Komissarlığında çalıştı.
1928-1931 senelerinde Moskovada Güzel Sanatlar Akademiyasında oqudı. 1935-36
senelerinde Qırım Pedagogika İnstitutında dotsent olıp hızmet etti. 1938 senesi
milliyetçiliknen suçlanıp qurşunğa tizildi.

Lâtif-zadeniñ sipti şiirlerinden olğan "Hayal - Ömür" 1910 senesinde neşir
etildi. Şiirlerinde oca tabiatı ep is etilgen şairniñ "Ber!" ve "Qurtarıñız
ölümden!" kibi şiirleri 1921 senesinde yaşanğan açlıqnı añlattı. "Şairge"
(1923), "Ahır Zaman Quşu" (1923), "Aqınğa" (1923) şiirlerinde Qırım halqınıñ
üriyeti ve yañı ayatqa alışmaları kibi mevzularnı aydınlattı. 1920 seneleriniñ
ekinci yarısında Abdulla Lâtif-zade "Hayırsız Tüş" manzumesini yazdı. 1928
senesi "Yañı Saz" isimli şiir kitabını Aqmescitte latin ariflerinen neşir etti.
Lâtif-zadeniñ Qırımtatarlarnıñ edebiyat tarihınen alâqalı maqaleleri,
monografiyası müimdir.



https://crh.wikipedia.org/wiki/%D0%9A%D1%8A%D1%8B%D1%80%D1%8B%D0%BC%D1%87%D0%B0%D0%BA%D1%8A_%D1%82%D0%B8%D0%BB%D0%B8

Qırımçaq tili (öz adı Кърымчах тыльы) - türkiy tillerniñ qıpçaq gruppasına kire
ve onıñ içün qumıq, qırımtatar, qaray tillerine yaqındır. XIX asırnıñ soñuna
qadar qırımçaqlar öz tiline "çağatay tili" dey ediler. Qırımçaq tili esasen
Qırımda keñ tarqalğan. 1989 senesi Şuralar Birliginde 1448 qırımçaq yaşay edi.
Olardan 34,9% qırımçaq tilini ana tili dep sayğanlar. Şimdi qırımçaq tili rus
tilinen cetleştirilgen. Qırımcaq tilinde esasen 1930-cı senelerniñ ortasına
qadar doğğan adamlar laf eteler. "Qırımçaqlar" cemiyetiniñ bergen malümatına
köre, qırımçaqlarnıñ tek 15-20% ana tilinde laf ete.

XX asırnıñ başında Aqmescitte ve Qarasuvbazarda qırımçaq tilinde ders bergen 2
başlanğıç mektep açıldı. Qırım MŞSCde sovet ükümetiniñ ilk 10 yıllında qırımçaq
balalarınıñ tuvğan tilinde tasil almaq içün başlanğıç mektepler açıldı. 1989
senesinden Aqmescitte çeşit yaşta olğan adamlarğa qırımçaq tilini ögretken
mektep faaliyet köstermekte.

Aramey elifbesiniñ esasında qırımçaq yazılarınıñ peyda oluvı, dualarnıñ qadimiy
yeudiy tilinden tercimesi lâzim olğanınen bağlı. XX asırnıñ ilk 10 yılında
qırımçaq tilinden dersliklerde latin elifbesi qullanıla edi. 1936 senesinden
soñra latin grafikası kiril elifbesine deñiştirildi.



https://crh.wikipedia.org/wiki/%D0%9A%D1%8A%D1%8B%D1%80%D1%8B%D0%BC%D1%82%D0%B0%D1%82%D0%B0%D1%80_%D1%82%D0%B8%D0%BB%D0%B8

Qırımtatar tili ya da Qırım tili – qırımtatarlarnıñ tilidir, Altay til ailesine
kirgen türkiy tillerge mensüp. Yazı tili latin ve kiril urufatlarınıñ
esasındadır.

Sabıq ŞSCB territoriyasındaki qırımtatarca laf etkenlerniñ umumiy sayısı
tahminen 350 biñ kişi, olardan 250 biñ kişi Qırımda otura. Bulğaristan ve
Romaniyada — 30 biñge yaqın. Türkiyedeki qırımtatarca laf etkenlerniñ sayısı
aqqında işançlı malümat yoq.

Qırımtatarlar üç subetnik gruppasından er birisiniñ (tatlar, noğaylar ve
yalıboylular) öz şivesi bar.

Bazı alimler Qırım Hanlığınıñ territoriyasında teşkil olğan diger milletlerniñ
türkiy tillerini qırımtatar tiliniñ etnolektleri olaraq köreler. Bular qaray
tiliniñ Qırım şivesi, qırımçaq ve urum tilleri. Qaray tiliniñ qırım variantı ve
qırımçaq tili edebiy qırımtatar tilinden tek telâffüz bazı hususiyetlerinen ve
ivrit alınmalarınen farqlana. Yuqarıda yazılğan etnolektlerge köre urum tili
qırımtatar tilinden ziyade farqlana. Urum tilinde çoq yunan alınması ve
qırımtatarcada mevcut olmağan mahsus sesler bar. Qaraylar, qırımçaqlar ve
urumlar öz tilleri mustaqil dep israr eteler.

Qırımtatar tiliniñ zemaneviy tarihı XIX asır soñunda meşur maarifçi İsmail
Gaspralı faaliyeti ile başlandı. Qırım Rus İmperiyasi terkibine kirsetilgeninden
berli qırımtatar medeniyeti bir asır tüşkün alda bulunmaqta edi. Gasprinskiy
onıñ yañıdan yaratıluvına yardım etti. Aslında Gasprinskiy qırımtatar edebiy
tilini yarattı. Şu tilniñ esası yalıboylu şivesi edi.

1928 senesi Qırımda ötkerilgen tilşınaslıq konferentsiyası orta yolaq şivesi
esasında yañı edebiy til yaratmağa qarar çıqardı, çünki işbu şive tatlardan
başqa em noğaylar, em de yalı boylular içün añlayışlıdır.

Adeti üzre qırımtatar tilini qıpçaq-kuman gruppasına kirseteler. Aynı şu
gruppağa qaraçay-balqar, qumıq ve qaray tilleri kireler. Faqat evel qayd
etilgenine köre orta yolaq şivesi (edebiy tilniñ esası) qıpçaqnen oğuz tilleri
arasındakidir, bu sebepten böyle tasnif o qadar korrekt degil.

1928 senesine qadar qırımtatar tili içün arap urufatı, 1928-den 1939 senesine
qadar latin (“yañı türk elifbesi” (YTE), Yañalif olaraq belli), 1939 senesinden
berli — kiril urufatı qullanıldi. 1990 senelerinden berli 1997 senesi Qırım
Yuqarı Şurası qararınen tasdıq etilgen latin urufatına yavaş-yavaş keçüv
yapılmaqta. İşbu urufat 1930 seneleri qullanılğan urufattan farqlana, onıñ aslı
– Q ile Ñ ilâve ariflerli türk urufatıdır. Şimdiki zamanda em kirill, em de
latin urufatları qullanılalar. Şunı qayd etmek kerek ki, internette esasen latin
urufatı işletile, faqat kitaplar, mecmualar ve ilâhre ekseriy allarda kirill
urufatınen basıla.



https://crh.wikipedia.org/wiki/%D0%9A%D1%8A%D1%8B%D1%80%D1%8B%D0%BC%D1%82%D0%B0%D1%82%D0%B0%D1%80%D0%BB%D0%B0%D1%80

Qırımtatarlar ya da Qırımlar – Qırımda yaşağan bir halq. Türkiy til zümresine
mensüp olğan qırımtatar tilinde laf eteler.

Esas qısmı Qırımda (260 biñge yaqın), qalğanları ise Türkiyede, Bulğaristanda,
Romaniyada, Özbekistanda, Rusiyede oturalar. Türkiyedeki qırımtatar diasporası
bayağı büyüktir.

Qırımtatarlar – halq olaraq Qırımda şekillendi. Çeşit zamanlar Qırımda yaşap
qırımtatar milletiniñ etnogenezinde iştirak etken esas halqlar bular: tavrlar,
skitler, sarmatlar, alanlar, yunanlar, gotlar, romalılar, proto-bulğarlar
hazarlar, peçenegler, italiyalılar, çerkezler, türkler, moğollar; qırımtatarlar
etnogenezinde ayrı yer ğarbiy qıpçaqlar alalar, Rusiyede olar polovetsler olaraq
, ğarbiy Avropada ise kumanlar olaraq belli. Ertiş (Иртыш) özeni yalılarından
kelip qıpçaqlar 11-12 asırlardan başlap Edil, Azaq deñizi ve Qara deñiz
yanlarındaki çöllerine köçip yaşap başladılar (bu yerler şu zamandan berli tap
XVIII asırğa qadar Deşt-i Qıpçaq, farsça دشت قپچاق‎ – “Qıpçaqlar çölü” denile
edi). Körünip tura ki, o zamanda olar Qırımğa da kirip başladılar.

Tamamen halq Qırım Hanlığı devrinde şekillendi. Qırımtatarlarnıñ memleketi —
Qırım Hanlığı 1441 senesinden 1783 senesine qadar yaşadı. Öz tarihınıñ ekseri
devamında Qırım hanlığı Osmanlı Devletine bağlı olıp onıñ ittifaqdaşı edi.
Qırımda üküm sürgen sülâle Geraylar sülâlesi edi, onıñ temelcisi ilk han I Hacı
Geray edi. Qırım hanlığı devri — qırımtatar medeniyeti, sanatı ve edebiyatı
inkişafınıñ zamanı. O devirdeki qırımtatar şiiriyetiniñ klassiki — Aşıq Ümer
edi. Diger şairlerden eñ ziyade belli olğanlar Mahmud Qırımlı ve II Ğazı Geray
han ediler. O zamandan saqlanıp qalğan mimarcılıq abidelerinden eñ müimi —
Bağçasaraydaki Hansaraydır.

Qırım Hanlığı daima Moskova memleketi ve Lehistan ile (XVIII asırğa qadar ücüm
etici cenkler) cenkleştı, bunıñ ile beraber barışıqlı rus ve ukrain ealisinden
çoq kişi esir tüşer ediler. Esir olaraq yaqalanğanlar Qırımdaki esir
çarşılarından Osmanlı Devletine ve Yaqın Şarqqa satılır ediler, böyle
çarşılardan eñ irisi Kefede bulundı. 1571 senesi Qırım 40 biñlik ordusı I Devlet
Geray han yolbaşçılığı altında rus qalelerini dolanıp Moskvağa yetip onıñ
civarını yaqtı, bundan Kremlden ğayrı büs-bütün şeer yanıp kül oldı. Ancaq
ertesi sene Rusiye mustaqilliginden marum etmek niyeti ile tekrar kelgen 120
biñlik ordu Molodi köyü yanındaki uruşında mağlübiyetke oğradı. Bu mağlübiyet
hanlıqqa ücümlerden vazgeçmekni mecbur etti. Lâkin formal tarzda Qırım hanına
boysunğan, amma deyerlik mustaqil, Şimaliy Qara deñiz yanında köçip turğan noğay
orduları muntazam tarzda rus ve ukrain territoriyalarına esirler yaqalamaq ve
çaypamaq içün arbiy seferlerge çıqar ediler.

1736 senesi Rusiye orduları feldmarşal Kristof Minih yolbaşçılığı altında
Bağçasaraynı yaqıp Qırımnıñ dağ aldındaki yerlerini berbat ettiler. 1783 senesi
Rusiye Osmanlı Devletini yeñgen soñ Qırım başta işğal olundı, bundan soñ ise
Rusiye tarafından anneksirlendi. Bunıñ ile qırımtatarlar tarihında olar
tarafından “Qara asır” denilgen devir başlandı.

Rusiye memuriyeti zulum etkenleri qırımtatarlar kütleviy tarzda Osmanlı
Devletine (esasen Dobruca ve Anadoluğa) icret etip başlağanlarınıñ sebebi oldı.
İcretniñ eki esas dalğası 1790 ve 1850 seneleri edi. Bazı malümatlarğa köre 1790
senesi icretçilerniñ sayısı Qırımnıñ qırımtatar ealisiniñ 4/5 qısmına yetişti.
İcretten evel yarımadada 600—700 biñge yaqın qırımtatar oturmaqta edi. Hanlıqnıñ
ealisi ise 1783 senesine qadar tahminen 1,5 million kişiden ibaret edi. 1850
seneleri Qırımdan 300 biñge yaqın qırımtatar kettiler. Olarnıñ balalarından
şimdi Türkiyedeki, Bulğaristandaki ve Romaniyadaki qırımtatar diasporası ibaret.
Neticesinde köy hоcalığı tüşkün alğa oğradı, Qırımnıñ çölü ise deyerli taqır
oldı. O zamanda Qırımdan qırımtatar asılzadeleriniñ çoqusı ketti. Bunıñ ile
beraber Rusiye ükümeti metropoliya territoriyasından icretçilerni celp etmeknen
Qırımnı müstemleke ete bermekte edi. Neticesinde Rusiye Qırımnı anneksirlegen
vaqıtta anda oturğan bir million qırımtatardan XIX asır soñunda 200 biñden az
qaldı (Qırım bütün ealisiniñ 25 faizidir).

Qırımtatar medeniyetiniñ yañıdan yaratıluvı ulu maarifçi İsmail Gasprinskiy
adınen bağlı. Aslında o yañı edebiy qırımtatar tilini yarattı. Gasprinskiy
“Terciman” adlı ilk qırımtatar gazetasını neşir etip başladı. Gasprinskiy
pantürkizm mefküresiniñ temelcilerinden biri olaraq sayıla.

1917 senesi mart 25-de Aqmescitte qırımtatar qurultayı ötkerildi. Anda 2000-den
ziyade delegat keldi. Qurultay Muvaqqat Qırım Musulman İcra Komitetini (MQMİK)
sayladı, Başı olaraq Noman Çelebicihan saylandı. Bunıñ ile qırımtatarlarnıñ
medeniy-milliy muhtariyetiniñ quruluvı başlandı.

Rusiye Vatandaşlıq cenki qırımtatarlar içün ağır müsibet oldı. 1917 senesindeki
Fevral inqilâbından soñ qırımtatar halqınıñ ilk Qurultay toplanğanınen Qırımnı
çoq milletli mustaqil bir devlet etmege qarar çıqarıldı. İlk Qurultaynıñ reisi
Noman Çelebicihannıñ şiarı böyle edi – “Qırım – qırımlılar içün” (yani milletke
baqmadan bütün yarımadanıñ ealisi közde tutula). Amma 1918 senesi Çelebicihan
yaqalanıp bolşevikler tarafından qatil etildi. 1921—1922 seneleri arasındaki
açlıq neticesinde 15 %-ge yaqın qırımtatar elâk oldı.

1921 senesi Rusiye Şuralar Federativ Sоtsialistik Cumhuriyeti terkibinde Qırım
Muhtar Şuralar Sоtsialistik Cumhuriyeti meydanğa keldi. Onıñ memleket tilleri
rus ve qırımtatar tilleri ediler, aliy başlıqları esasen qırımtatarlardan ibaret
edi. Lâkin soñ 1937 senesi Stalin repressiyaları başlandılar. Qırımtatar
müneverleriniñ çoqusı repressiyalarğa oğratıldı, bu cümleden belli siyasetçi
Veli İbraimov ve alim Bekir Çoban-zade. 1939 senesindeki cedvelge aluvnıñ
malümatına köre Qırımdaki qırımtatarlarnıñ sayısı 218179 kişi edi, yani
yarımadanıñ cümle ealisiniñ 19,4 %.

1941 senesi noyabr ortasından 1944 senesi mayıs 12 kününe qadar Qırım alman
оrdusı tarafından işğal olunmaqta edi.

1941 senesi dekabr ayında Qırımda alman işğalci memuriyetine qol tutqan musulman
tatar komitetleri meydanğa ketirildiler.

Aqmescitte “Qırım musulman komiteti” öz işini başladı. 1942 senesi sentâbr
ayında alman işğalci administratsiyası komitet serlevasındaki “Qırım” sözüni
qullanmağa yasaqlağanınen komitet “Aqmescit musulman komiteti” denilip başladı.
1943 senesi onıñ adı “Aqmescit tatar komiteti” olaraq deñiştirildi. 1943 senesi
komitetler faaliyeti toqtaldı.

Başlıca komitet programmasında Qırımda Almaniya protektoratı altındaki
qırımtatarlar devletini quruv, öz parlamentinen ordusını teşkil etüv ve 1920
senesinde bolşevikler tarafından yasaqlanğan Milliy Fırqanıñ faaliyetini tiklev
közde tutula edi. Faqat 1941-42 seneleriniñ qışında alman yolbaşçılığı bildirdi
ki, Qırımda iç bir devletni qurmağa ruhset bermeycek. 1941 senesi dekabr ayında
Türkiyedeki qırımtatar diasporasınıñ vekilleri Edige Qırımal ve Müstecib Ülküsal
Hitlerni qırımtatar devletini qurmağa acet olğanına qandırmaq içün Berlinge
keldiler, lâkin olarğa red ettiler.

II Cian cenki cebelerinde Qızıl Ordu saflarında 25 biñden ziyade qırımtatar
cenkleşti. Beş qırımtatar (Petay Abilov, Teyfuq Abdul, Üzeir Abduramanov,
Abdureim Reşidov, Seyitnafe Seyitveliyev) Şuralar Birliginiñ Qaramanı unvanını
qazandılar, daa bir qırımtatar (Amethan Sultan) ise işbu unvannı eki defa
qazandı. Eki qırımtatar (Seyit-Nebi Abduramanov ve Nasibulla Velilâyev) Şüret
Ordeni tam kavalerleridir. 1949 senesi sürgünlik yerlerinde 8995 qırımtatar cenk
veteranı, bu cümleden 524 zabit ve 392 serjant bulunmaqta edi.

Qırımtatar halqınıñ temsilcileri Qızıl Ordu saflarında faşistlerge qarşı
cenkleşkenlerine ve partizan areketinde faal tarzda iştirak etkenlerine baqmadan
bazıları faşitlerge qol tutqanları sürgün etüvniñ esas sebebi oldı. 1944 senesi
mayıs 18 künü Stalin emri ile alman işğalcilerge qol tutqanınen qabaatlanğan
qırımtatar halqı Özbekistanğa ve Qazahistan ile Tacikistan qomşu rayonlarına,
kiçik gruppaları ise Mari Cumhuriyetine, Uralğa, Kostroma vilâyetine sürgün
etildiler.

Sürgün etmek içün resmiy sebep 1941 senesi Qızıl ordu saflarından kütleviy
tarzda dezertirlenüvi (aytılğan sayı 20 biñge yaqın kişi), alman odrularını
yahşı qarşılav ve alman ordu teşkilâtlarında, politsiyada, jandarmeriyada,
apishaneler ve lagerler apparatında iştirak etüvi edi. Bunıñnen beraber
qırımtatar kollaboratsionistleriniñ çoqusı sürgünlikke oğramadı. 1944 senesi
aprel ayındaki Qırımnı azat etüv oğrunda uruşlarda elâk olmağanlar çoqusı
almanlar tarafından Almaniyağa evakuirlenip 1945 senesi ğarbiy ittifaqdaşlarğa
teslim oldılar. Qırımda qalğanları ise İçki İşler Halq Kоmissarlığı (НКВД)
tarafından 1944 senesi aprel-mayıs aylarındaki “zaçistkalar” devamında izar
etilip Vatanına hainlik yapqanlar olaraq makum etildiler (episi olıp 1944 senesi
aprel-mayıs içinde Qırımda çeşit milletlerniñki tahminen 5000 kollaboratsionist
izar etildi). Qızıl ordu saflarında da cenk etken qırımtatarlar sürgünlikke
oğradılar. В 1949 senesi sürgünlik yerlerinde 8995 qırımtatar cenk veteranı, bu
cümleden 524 zabit ile 1392 serjant bulunmaqta ediler.

1944 senesinde sürgün etilgen milletlerge 1956 senesi öz Vatanlarına avdet
etmege ruhset berdiler, qırımtatarlarnıñ ise Şuralar Birligi Kоmmunistik
Fırqasınıñ Merkeziy Kоmiteti (ЦК КПСС), Ukrain Kоmmunistik Fırqasınıñ Merkeziy
Kоmitetine (ЦК КПУ) ve vastasız sovet memleketiniñ liderlerine muracaat
etkenlerine baqmadan 1989 senesine qadar böyle aqqı yoq edi. 1960 senelerinden
başlap Özbekistandaki qırımtatarlar oturğan yerlerde Qırımğa avdet etmeknen halq
aqlarını yañıdan tiklemek oğrunda milliy areket quvetleşip başladı.

Kütleviy tarzda qırımtatarlar 1989 senesi avdet etip başladılar. Bugün Qırımda
tahminen 270 biñ qırımtatar yaşay (2001 senesindeki bütün Ukraina boyunca
cedvelge aluvğa köre 243 433 kişi ). Sürgünlik yerlerinde de tahminen 150 biñ
kişi qaldı.

1991 senesi II Qurultay toplanğanınen qırımtatarlar milliy öz-özüni idare etme
sisteması yaratıldı. Er beş yıl Qurultay saylavları ötkerile, Qurultaynı
Qırımtatar Milliy Meclisi tize. 1991 senesinden berli Meclisniñ almaştırılmağan
reisi Mustafa Cemilevdir.

Qırımtatarlarnıñ çoqusı — musulmanlar (sünniyler). Qırımtatarlar İslâmğa dönüvi
uzun müddetli olıp millet şekillenüvinen parallel tarzda keçmekte edi. Bu
yoldaki ilki adım XIII asırda selcükler tarafından Sudaq ve onıñ civarını basıp
alğanınen tasavvuf qardaşlıqları darqaluvı edi, soñki adım ise — 1778
senesindeki Qırımdan sürgün etilüvinden qaçınmağa istegenler Qırım
hristianlarınıñ kütleviy tarzda İslâmğa dönüvi edi. Qırım ealisiniñ ekseri ise
İslâmğa Altın Ordu ve Qırım Hanlığı devirlerinde döndi. Şimdi Qırımda üç yüzge
yaqın musulman cemaatı bar, olarnıñ ekseri Qırım Musulmanlarınıñ Diniy İdaresine
birleşti (Anefi mezebine ait ola).

Qırımtatar halqı üç subetnik gruppadan ibarettir: noğaylar, tatlar ve
yalıboylular.

Sürgünlikten evel yalıboylular Qırımnıñ cenübiy yalı boyunda yaşay ediler. Bu
gruppa etnogenezinde rumlar, gotlar, Anadolu türkleri ve çerkezler, Yalı boyu
şarqındaki sakinler etnogenezinde ise italiyalılar da (cenevizler) iştirak
ettiler. Yalıboylu şivesi türkiy tiller oğuz gruppasına mensüp, türk tiline pek
yaqındır. İşbu şivede çoq yunan ve italiyan alınmaları bardır. İsmail
Gasprinskiy yaratqan eski qırımtatar edebiy tili aynı bu şive esasında edi.

Noğaylar çölde yaşay ediler. Olarnıñ etnogenezinde esasen ğarbiy qıpçaqlar
(kumanlar), şarqiy qıpçaqlar ve noğaylar (bu halqtan noğay degen isim olarğa
avuştı) iştirak ettiler. Irq ceetinden noğaylar avropalılar, lâkin mongoloidlik
alâmetleri de bar (~10 %). Noğay şivesi türkiy tillerniñ qıpçaq gruppasına
mensüptir.

Sürgünlikten evel tatlar dağlar ve dağ aldında yani orta yolaqta yaşay ediler.
Tatlarnıñ etnogenezi — ğayet mürekkep ve tamamen talil olmağan bir protsess. Bu
subetnos şekillengeninde Qırımda çeşit zamanlar yaşağan bar milletler ve
qabileler deyerlik cümlesi iştirak etti: tavrlar, sarmatlar, skitler, alanlar,
gotlar, rumlar, çerkezler, hazarlar, bulğar türkleri, peçenegler ve ğarbiy
qıpçaqlar (Avropa menbalarından kumanlar, rus menbalarından ise polovetsler
olaraq belli). Tat şivesinde em oğuz, em de qıpçaq hasiyetleri mevcut. Bu şive
zemaneviy qırımtatar tiliniñ esasıdır.



https://crh.wikipedia.org/wiki/%C5%9Eefiqa_Gasprinskaya

Şefiqa Gasprinskaya (Gaspıralı) (1886 oktâbr 14 - 1975 avgust 31) - jurnalist,
cemaat erbabı.

Şefiqa Gasprinskaya 1886 senesi Bağçasarayda ulu qırımtatar maarifçisi İsmail
Gasprinskiyniñ qorantasında dünyağa keldi. Evde pek güzel tasil aldı. Pek erte
çalışmağa başladı. Başta “Terciman” gazetasınıñ basmahanesinde çalıştı, soñra
“Alem-i nisvan” adlı qadınlar içün dergi muarririyetiniñ müdiri oldı. 1906
senesi Gasprinskaya belli azerbaycan erbabı Yusuf Nasipbeylige aqayğa çıqa. 1917
senesi Qırım delegatsıyasınıñ erkânında Şefiqa Gasprinskaya Moskvadaki I
Bütünrusiye Musulman Qurultayında iştirak ete. Biraz soñra o I Qırımtatar
Qurultayınıñ delegatı olaraq saylana, Aqmescitte açılğan qadınlar içün
pedagogika oquv yurtunıñ müdiri olıp çalışa. Direktoriya ükümeti dağıtılğan soñ
o, qorantasınen Bakuğa kete, mında pedagogika oquv yurtunda müdir olıp çalışa.
Azerbaycanda yüz bergen devrim ve ömür arqadaşı qurşunğa tizilgen soñ
Gasprinskaya balalarınen Türkiyege icret ete. İstanbulda öksüzler evinde müdir
ola, qırımtatar diasporasınıñ içtimaiy ayatında faal iştirak ete, hayriye
faaliyetinen oğraşa. 1930 senesi Gasprinskaya qırımtatar qadınlar birligini
meydanğa ketire ve onıñ reisi ola. 1961 senesi fevral 26 künü, İstanbulda Noman
Çelebicihanğa bağışlanğan merasimde Şefiqa Gasprinskayanıñ “Çelebicihan şeadeti”
serlevalı maqalesi oquldı. (Mezkür maqale “Yıldız” mecmuasında 1995 s. 5-6
sanında basıldı). Şefiqa Gasprinskaya 1975 senesi avgust 31-inde İstanbulda
vefat etti.



https://crh.wikipedia.org/wiki/%C4%B0smail_Gasp%C4%B1ral%C4%B1

İsmail Gasprinskiy (Gaspıralı, Gaspralı) (arap urufatında: اسماعیل گسپرينسكى‎)
(1851 – 1914) – ulu qırımtatar mütefikkirdir.

İsmail beyniñ soyadınıñ üç türlü variantı qullanılmaqtadır: Gasprinskiy,
Gaspıralı, Gaspralı. Qırımdaki Qırımtatar matbuatında onıñ soyadı Gasprinskiy
(daa sıq) ve Gaspralı (daa siyrek) olaraq yazılğandır. Türkiyedeki Qırımtatarca
neşirlerde çoqusı vaqıt Gaspıralı olaraq yazılır. Qırımtatar Milliy Meclisiniñ
saytında ise olarnıñ er birinen qarşılaşmaq mümkündir, lâkin Gaspıralı ve
Gaspralı yazılışları biraz daa sıq rastkele. Aqmescitteki Qırımtatar Milliy
Kitaphanesi Gasprinskiy adını taşıy, amma bazı maqaleler o kitaphane içün de
diger soyadı variantlarını qullana. İsmail beyniñ abidesinde (resimde) soyadı
Gasprinskiy olaraq, ev-müzeyi ögündeki levhalarda ise Gaspralı ve Gaspıralı
olaraq yazılğandır. İsmail bey özü ise öz soyadını گاسپرينسكى (yani Gasprinskiy)
olaraq yazğan edi.

İsmail Gasprinskiy 1851 senesi mart 8 (20) künü Avcıköyde doğdı (şimdiki
Bağçasaray rayonı). Vaqtı ile Aqmescitte, Moskvada, Voronejde, İstanbulda ve
Pariste tasil aldı. Altı yıl devamında çeşit qırımtatar mekteplerinde rus tili
ocası olıp çalıştı.

1879 senesi Bağçasaray şeer golovası olaraq saylandı ve bu vazifede 1883
senesine qadar bulundı. Publitsistikağa avesligi ve istidatı onı yavaş-yavaş
gazetacılıq faaliyetine ketirdi.

İsmail Gasprinskiy 1883 senesi aprel 10 (22)- ten başlap ömüriniñ soñuna qadar
“Terciman”, arada “Millet”, “Alem-i Nisvan”, “Ha-ha-ha”, “Alem-i Subyan”
gazetaları ve mecmualarnı neşir etti. Özüniñ şahsiy kündelik matbuatından ğayrı,
ilim ve turmuşnıñ çeşit saalarına bağışlanğan yüzlernen kitap ve risaleler
basıp, milliy tasiliniñ derecesini çoq kereler yükseltti.

şiarınen türkiy halqlarnıñ biri-birine yaqınlaşuvı ve milliy medeniyetleri,
siyasiy añları ösüvi oğrunda büyük hızmetler yaptı. Medeniy, içtimayi ve siyasiy
faaliyeti içün 1910 senesi İsmail Gasprinskiy “Revue du mоnde musulman” adlı
frenk mecmuasınıñ eyeti tarafından Nobel mukâfatına taqdim etildi.

Bediiy icadını 1887 senesi “Frenkistan mektüpleri”, “Dar ür-Rahat musulmanları”,
“Afrika mektüpleri”, “Qadınlar ülkesi” kibi nesir eserleri, özüniñ esas
qaramanları ve süjet yenelişleriniñ bir-birine mantıqiy surette bağlanuvınen,
şartlı olaraq “Molla Abbas” roman-epopeyasını teşkil eteler. Bu yerdeki bediy
metin – avtobiografik mizac taşığan elementler, tarih, cemiyetniñ iqtisadiy ve
siyasiy qurulışı, çeşit farazlar kibi şeylerni qavrap ala. Öz vaqtında “Dar
ür-Rahat musulmanları” parçası arap ve fars tillerine çevirilgendir. Cenkten soñ
bu parça çeşit añlatmalar ve luğatlar ile “Yıldız” mecmuası (1993, No.1) ve
“Qırımtatar edebiyatı” (1995) qullanma dersliginde neşir olundı.

1905 senesi müellifniñ “Kün doğdı” adlı romanı dünya yüzüni kördi. İsmail
Gasprinskiyniñ er eki romanı ve diger bediiy parçaları türk ve umumen musulman
dünyasınıñ siyasiy ve bediiy fikiriniñ şekilledirmesinde büyük rol oynadılar.

İsmail bey Gasprinskiy 1914 senesi sentâbr 11 (24) künü vefat etti ve
Bağçasaraydaki Zıncırlı medrese azbarında defin olundı.



https://crh.wikipedia.org/wiki/%C3%9Cmer_%C4%B0p%C3%A7i

Ümer Bekir oğlu İpçi (edebiy taqma adı Alkeday) (1897 – 1955 yanvar 11) – belli
qırımtatar yazıcısıdır.

Ümеr İpçi 1897 sеnеsi Bağçasarayda qayışçı esnaf Bеkir İpçiniñ qorantasında
doğdı. 1911 sеnеsi o Tav Dayır köy mеktеbinе oqumağa kirе, soñra mеdrеsеgе
avuşa. 1913 sеnеsinden Ufadaki “Ğaliya” mеdrеsеsindе oquy.

1917 sеnеsi Qırımğa qaytıp kеlgеn soñ, köy mеktеbindе ocalıq yapa. 1921
sеnеsindеn Qırım dеvlеt tatar tеatrindе çalışa. 1924 sеnеsindеn “Yeñi dünya”
gazеtasında edеbiy hadim vazifеsindе buluna.

Ümеr İpçi özüniñ ilki şiirlеrini (“Mеdrеsе”, “Evlеrgе baqqanda” vе digеr
esеrlеrini) Ufada oquğan vaqtında yazdı. Olar eski mеdrеsе vе sohtalar ömürinе
bağışlanğan edi. 1917 sеnеsi “Qırım ocağı” gazеtasında “Ğazı Mansur” poeması
basıldı. Soñundan yaş İpçiniñ yaratıcılıq diapazonı, mеvzular dairеsi kеnişlеdi.
İçtimaiy fikirlеrinе, bеdiiy tasavurına nazım mеydanı ep tarlıq etе vе o nеsirgе
ziyadеcе mеyil bеrmеgе başladı. Onıñ “Bosağa” adlı birinci ikâyеsi dеrc etildi.
İcatkârnıñ şiiriy esеrlеri 1926 sеnеsi “Şarq qadınlığı” sеrlеvasınеn çıqqan
cıyıntığında vе 1928 sеnеsi çıqqan “Kürеş içün” adlı kitabında еr aldılar.
İkâyеlеr cıyıntığı isе 1927 sеnеsi “Kürеş” adı ilе nеşir etildi.

Nеsir janrınıñ inkişafını ep dеvam ettirеrеk, Ümеr İpçi otuzıncı sеnеlеrdе daa
bir sıra acayip ikâyеlеr yaza. “Cеvap” (1930), “Küz gеcеsindе” (1935), “‘AMO’
avtobusında” (1934), “Bağçivan”, “Qartlar” (1935), “Nеfisе” (1937) vе digеr
ikâyеlеri şu cümlеdеndir. Aynı zamanda o, nеsircigе daa kеniş imkân bеrgеn
povеst janrınıñ da inkişafına bеlli dеrеcеdе issе qoştı. Onıñ 1931 sеnеsi
yaratqan “Tеsaddüf” adlı vе 1936 sеnеsi yazğan “Asan” adlı povеstlеri
nеsirciligimizdе munasip еr aldılar. Ümеr İpçiniñ tеatr sanatını vе
dramaturgiyanı ilеrilеtüvdе hızmеtlеri ayrıca büyüktir. Onıñ az bir dеvir içindе
yazğan 20-gе yaqın pyеsası qırımtatar milliy tеatriniñ inkişafında büyük rol
oynadı. İpçiniñ şanına şan qoşqan pyеsalardan “Faişе”, “Alim”, “Nеnkеcan hanım”,
“Azat halq”, “Duşman”, “Şain Gеray” pyеsalarını ayrıca qayd etmеk mümkün.

İpçiniñ qalеmi ilе qırımtatar tilinе dünya vе rus klassiklеriniñ otuzğa yaqın
iri kolеmli esеri tеrcimе etildi. Şu cümlеdеn Vilyam Şеkspirniñ “Gamlеt”
faciası, Nikolay Gogolniñ “Ölü canlar” povеsti, Etel Lilian Voyniçniñ “Ovod”
(“Mirac”) romanı, Maksim Gorkiyniñ “Ana” romanı vе digеr eserler edеbiyatımızğa
onıñ tеrcimеsindе kirdilеr.

1925 sеnеsi Ümеr İpçi qırımtatar edеbiyatında birinci olıp “Alim”
kinostsеnariyasını yazdı vе onıñ esasında 1926 sеnеsi rеjissör G. Tasin
tarafından halq qaramanı Alim Azamat oğlu aqqında “Alim” kinofilmi çıqarıldı.
Qırımtatar tilindе çıqarılğan bu film o dеrеcе muvafaqiyеt qazandı ki, o Qırım
içindе aylarnеn numayış etildi.

Ümеr İpçi 1937 sеnеsi Stalin rеprеssiyalarına oğrap, çoq yıllar lagеrlеrdе azap
çеkti vе 1955 sеnеsi yanvar 11-dе Tomsk apishanesinde vеfat etti.



https://crh.wikipedia.org/wiki/%C3%87uva%C5%9Fistan

Çuvaşiya, resmiy adı Çuvaş Cumhuriyeti (Çuvaşça: Чăваш Ен, Чăваш Республики;
rusça Чувашия, Чувашская Республика) - Rusiyeniñ bir muhtar cumhuriyetidir.
Cumhuriyetke adını bergen Çuvaşlar, Türkiy halqlarından birevidir. Çuvaşiya,
Rusiyeniñ orta kesiminde yer ala ve 1920 senesi iyün ayında muhtar cumhuriyet
qurulğandır. Meydanlığı 18 300 km². Ealisi tahminen 1 350 000 adamdır. Paytahtı
Şupaşqardır.

Çuvaşlarnıñ, X-XVI asırlarda eski Türk boylarınıñ (Edil Bulğarınıñ)
qarışmasından meydanğa kelgenleri yazılğandır. Ayrıca Çuvaşlarnıñ Suvar ya da
Suvaz adlı Türk adından kelgeni de ögge sürüle. Çuvaşlarnıñ 15% Başqurtistan ve
Tataristanda otura.

Çuvaşlarnıñ oturğan regionı XVI asırda Ruslarnıñ eline keçken, regionda 1920-de
muhtar memuriy birligi olğan, 1925 senesi aprelinde de muhtar cumhuriyet alına
kelgendir. ŞSCBniñ dağılmasından soñ da (1991) Çuvaşiya Cumhuriyeti adını
alğandır.

İlk olaraq 1872-de Çuvaş tili yasalğandır. Çuvaşlarda maarif seviyesi diger
cumhuriyetlerde olğanı dayın yüksektir. Şimdi ülkede:

Memleketniñ naqliyat ağı qara ve deñiz yolunen yasala. Demiryolları ve qara
yolları Moskva, Nijniy Novgorod, Qazan, Ulyanovsk ve paytaht Şupaşkar ile
bağlıdır.



https://crh.wikipedia.org/wiki/%C3%87ufut_Qale

Koordinatlar: 44°44′27.7″ ş. e. 33°55′28.08″ ş. b.﻿ / ﻿44.741028° ş. e.
33.924467° ş. b. (G) (O)44.741028, 33.924467

Çufut Qale - Bağçasaray yanında qadimiy şeer viranesidir. Çufut Qaleniñ tarihiy
adları - Qırq Yer, Cever Kermen, Fullı.

Qırq Yerniñ ilk sakinleri - alan-sarmatlar - mında VI asırda yaşağan ediler.
Qaraylarnıñ yerleşkeninen qaleniñ yañı qubbeleri qurulğan ve qapıları yasalğan
edi. Qaleniñ bulunğan yerini diqqatqa alğan I Hacı Geray han XV asırnıñ
ortalarında qale yanında öz qonağını qurdurdı ve telükeli vaqıtlarda qalede
buluna edi.

XV asır soñlarında Çufut Qale tolusınen qaraylarnıñ idaresine keçe. Qaleniñ
soñki sakinleri onı 1852 senesi terk ettiler.

Qapını keçkeninen ziyaretçiler qaray şeerniñ başqa, yañı qısmına kireler. Şimal
ve cenüpten şeerni uçurımlar qaplap ala. Şeerde bir esas yol (soqaq) olıp başqa
soqaqlar ona çıqa edi. Esas soqaqnıñ cenüp tarafında belli qaray alimi, seyaatçı
şarqşınas Avrağam Firkoviçniñ (1786-1874) evi tura. Şeer küçük ve ealisiniñ
sayısı çoq olğanından evler bir-birine sıqıştırılıp qurula edi, evlerniñ çoqu
eki qatlı edi. XVI asır soñunda Çufut Qalede 4-5 biñ adam yaşay edi ve 400-den
ziyade ev bar edi. Qayanıñ şimal tarafında birden körülmegen bir qapıdan qoba ve
qullelerge çıqıla. Mından qaraylar duşman ücümine qarşı ateş aça ediler.

Orta qapıdan şeerniñ eski qısmındaki meydan acıla. Meydannıñ sol tarafında taş
quyu, oñ tarafında - 1346 senesi hristian mabediniñ qalımtılarında qurulğan
caminiñ yıqıntıları bar. Bundan soñra Nenekecan Hanım dürbesi körüle. Bu
meydandan üç esas soqaq: Burunçaq (Şarq) soqağı, Orta ve Kenassa soqaqları uzana
(soqaqlarnıñ adları şartlı olaraq qoyulğan). Kenassa soqağında qaraylarnıñ eki
ibadethanesi - Büyük ve Kiçik Kenassalar - bar. Olar XIV ve XVIII asırlarda
qurulğan edi. Kenassa soqağı Kiçik Qale qapısınen bite. Çufut Qale - Qoba
şeerler sırasına kire. Yıqıntılar arasında Nenekecan Hanımnıñ dürbesi yüksek
tura. Dürbe içinde baştaşta arap yazısınen böyle sözler oyulğan "Bu dürbe Altın
Ordu hanı Toqtamış hannıñ qızı Nenekecan Hanımnıñ dürbesi. Vefatı 841 s. icriy,
ramazan ayı". Nenekecan Hanım aqqında bir çoq efsane, rivayetler bardır. Bir
efsanege köre, o, qalede yaşap, bir asker tümenniñ başında bulunıp, cenk
vaqtında duşman tarafından öldürilgen edi. Babası onıñ adına dürbe qoydurğan
eken. Başqa rivayetke köre Nenekecan Hanım, onı sevgilisinen körgen babasınıñ
açuvdan saqlanaraq özüni uçurımdan atqan edi. Böylece uçurım başında dürbe peyda
olğan eken. Qaleniñ bu tarafından Qırım tabiatınıñ acayip manzarası açıla.



