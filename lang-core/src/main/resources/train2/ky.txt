https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7%D1%81%D1%82%D0%B0%D0%BD

Кыргызстан – (расмий түрү: Кыргыз Республикасы) Орто Азиянын түндүк-чыгышында
жайгашкан мамлекет. Өлкө түндүктөн Казакстан, батыштан Өзбекстан,
түштүк-батыштан Тажикстан, ал эми түштүк –чыгыштан Кытай Эл Республикасы менен
чектешет. Кыргызстандын калкы 6,0 миллиондон ашуун адам. Анын 72,6% (4 млн 6
миң) кыргыздар, 14,34% (816,2миң) өзбектер, 6,87%(375,4миң) орустар жана
дунгандар — 64 565, уйгурлар — 52 456, тажиктер — 50 174, түрктөр — 40 953,
казактар — 33 701, татарлар — 28 059, азербайжандар — 18 946, корейлер — 16 807,
украиндер — 14 485, немистер түзөт. Жалпысынан өлкөдө 80ден ашык улуттардын
өкүлдөрү жашайт. Жалпы калктын 32,8% 14 жашка чейинки балдар түзөт. Эмгекке
жарамдуулар калктын 56,1%, ал эми ишке жарамдуулардан улуулар – 8,7% түзөт.
Кыргызстан – Чыгыш менен Батышты бириктире турган тогуз жолдун тоомунда –
борбордук азия цивилизациясынын кан жолунда жайгашкан. Сулайман-Тоо, Өзгөндөгү
тарыхый комплекс, Саймалуу таштагы сүрөттөр, Манастын күмбөзү, Таш-Рабат тарыхый
кербен сарайы, Бурана мунарасы кыргыз жеринин байыркы тарыхтан калган
кереметтери катары бааланат.

Кыргыз Республикасынын Мамлекеттик символдору: 1) Кыргыз Республикасынын
Мамлекеттик Туусу; 2) Кыргыз Республикасынын Мамлекеттик Герби; 3) Кыргыз
Республикасынын Мамлекеттик Гимни.

Кыргыз Республикасынын мамлекеттик герби Жогорку Кеңештин 1994-жылдын
14-январындагы токтому менен бекитилген. Авторлору – Асейин Абдраев жана
Садырбек Дубанаев. Гербдин алдыңкы фонунда Ак шумкар эркиндиктин символу болуп
эгемен мамлекетибиздин эң башкы белгиси катары түшүнүк берип турат. Андагы
Ысык-Көл менен Ала-Тоонун элестери улуттук сыймыгыбыздын куту сыяктуу
кабылданып, нурун чачкан күндүн турушу- түбөлүктүүлүк менен бейпилчиликтин
белгиси. Ал эми бул ыйык элестерди айланта Кыргыз Республикасы деген алтын
түстөгү жазуу жана токчулуктун, мээрмандыктын түшүнүгүн берип, байгерчилик
турмуштун жышааны- буудай менен пахтанын сүрөтү орун алган.Жогорудагы белгилер
өлкөбүздүн жана андагы жашаган элдердин өнүгүүгө, келечекке болгон умтулуусун,
биримдигин айкындап турат. Келечек муундун бактылуу жашоосуна багыт берип турган
гербдеги элестер элибиздин эртеңки жаркын турмушуна болгон чакырыктай мааниге
ээ.

Кыргызстандын деңизге чыкчу жол жок. Кыргызстандын аймагынын төрттөн үч бөлүгүн
тоолор ээлейт. Бийиктиги 7439 метрди түзгөн Жеңиш чокусу Кыргызстандын эң бийик
жери.

Кыргызстандын аймагы эки тоо системасынын айланасында жайгашкан. Аянты боюнча
чоң түндүк-чыгыш бөлүгү Тянь-Шанга кирет. Түштүк-батыш тарабы Памир-Алай
тоолоруна карайт. Кыргызстандын мамлекеттик чек аралары тоо кыркалары аркылуу
өтөт. Республиканын бардык аймагы деңиз деңгээлинен 401 метрден жогору
бийиктикте жайгашкан. Анын жарымынан көбүрөөгү 1000 метрден 3000 метрге чейин
жана 3000 метрден 4000 метрге чейинки бийиктикте жайгашкан. Тоо кыркалары
аймактын төрттөн бир бөлүгүн ээлейт жана негизинен кеңдик тарапты карай
бири-бирине жанаша узатасынан жайгашкан.

Чыгышта Тянь-Шандын негизги тоо кыркалары басымдуу тоо кыркасын түзүп,
Меридиандык тоо кыркасынын районунда жакындашып кетет. Бул жерде Кытай,
Казакстан чектешкен жерлерде Жеңиш чокусу (7439) жана Хан-Теңири (6995)
көтөрүлөт.

1990-ж. мартта СССР Эл депутаттарынын 3-съезди өлкөдө Президенттик бийликти
белгилеген. Президенттик бийлик өлкөдө өкмөттүн ишмердигин аныктаган жана анын
ишин көзөмөлдөгөн. Мыйзам чыгаруучу жана сот бийликтеринин иштерин эл чарбасын
башкарууну, бюджеттик-финансылык системаны, эмгекке акы төлөө жана баалардын
аныкталышын, мыйзамдардын аткарылышын көзөмөлдөгөн. СССРде президенттик
башкаруунун киргизилиши менен Казакстанда, Өзбекстанда ж.б. бир катар союздук
республикаларда президенттик башкаруу киргизилген. 1990-ж. 27-октябрда Кыргыз
ССР Жогорку Советинин сессиясында альтернативалуу негизде Аскар Акаев
Кыргызстандын тунгуч Президенти болуп шайланган.1990-ж. 15-декабрда Кыргыз ССР
Жогорку Советинде “Кыргыз Республикасынын мамлекеттик эгемендүүлүгү жөнүндөгү”
Декларация кабыл алынып, Кыргызстан Советтер Союзунун курамындагы эгемен өлкө
катары жарыяланган. 1991-ж. 22-январда Кыргыз Республикасынын Жогорку Советинин
3-сессиясында “Кыргыз Республикасынын Министрлер кабинети жөнүндө” мыйзам
иштелип чыккан. Мыйзам боюнча биринчи жолу Президенттин, вице-президенттин
кызматтары киргизилип, жергиликтүү бийлик органдарынын милдеттери, укуктук
негиздери такталган. 1991-ж. 5-февралда республиканын борбор шаарынын тарыхый
аты кабылына келтирилип, Фрунзе шаарына кайрадан Бишкек деген баштапкы аты
берилген. 1991-ж. 8-майда Кыргыз ССРинин Жогорку Совети республиканын жаңы
Конституциясынын долбоорун иштеп чыгуу боюнча комиссиянын курамын бекиткен.
1991-ж. 19-апрелде “Жер реформасы жөнүндө” мыйзам кабыл алган.

Кыргыз Республикасынын Жогорку Кеңешинде 1991-ж. 31-августта “Мамлекеттик көз
карандысыздыгы жөнүндө” Декларация кабыл алынып, Кыргыз Республикасы көз
карандысыз, эгемендүү демократиялык мамлекет катары салтанаттуу жарыяланган. Көз
каранды эместиктин шартында 1991-ж. 12-октябрда Аскар Акаев жалпы элдик шайлоодо
Кыргыз Республикасынын Президенти болуп шайланган. Кыргыз Республикасынын
Президентинин Указы менен 1991-ж. 20-октябрда Мамлекеттик коопсуздук жоюлуп,
анын ордуна Улуттук коопсуздук боюнча мамлекеттик комитети, ал эми 3-декабрда
Кыргыз Республикасынын Улуттук Гвардиясы түзүлгөн. 1991-ж. 8-декабрда Минск
шаарына жакын Беловеж токоюндагы өкмөттүк резиденциясында Беларусь Республикасы,
Россия Федерациясы жана Украина Көз каранды эмес Мамлекеттердин шериктештигин
түзүү жөнүндөгү келишимге кол коюшат. 1991-ж. 21-декабрда Алматыда Беларусь
Республикасы, Россия Федерациясы, Украина, Азербайжан, Армения, Казакстан,
Кыргызстан, Молдавия, Тажикстан, Түркстан жана Өзбекстан КМШны түзүү келишимине
кол коюшкан. 25-декабрда М. С. Горбачев СССРдин жоюлгандыгына байланыштуу
СССРдин Президентинин милдетин аткарууну токтоткондугун билдирген.



https://ky.wikipedia.org/wiki/%D0%A2%D1%8B%D0%B2%D0%B0_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B

Тыва Республикасы (Тывача “Тыва Республика”, орусча “Респу́блика Тыва́ (Тува́)”
— Орусия Федерациясынын курамындагы жумурият. Тыванын Башмыйзамы боюнча —
демократиялык, укуктук Орусия Федерациясы менен бириккен мамлекет. Бул жумурият
Чыгыш Сибирдин түштүгүндө жайгашкан.

Аянты - 170,5 миң км². 17 райондон жана 2 шаардан турат. Калк саны - 310 миң
киши (2003). Жумурияттагы түпкү калк – тыва эли. Тывалардын саны - 198,4 миң
(64,3%), экинчи ири улут – орустар 98,8 миң киши (32%). Алардан тышкары
хакастар, кыргыздар, украиндер жана башка улуттардын өкүлдөрү бар. Борбор шаары
– Кызыл шаары.

2001-жылы кабыл алынган Башмыйзамга ылайык, Тыва – Орусиядагы федерациялык
негизде өзүн-өзү башкарган субъект.

Жергиликтүү башкаруу органдары Орусия Федерациясынын Башмыйзамынын негизинде
түзүлгөн.

Тыва жумурияты чыгышта жана түштүктө Монголия менен, түндүктө Красноярск крайы
менен, түндүк-батышта Хакасия менен, түштүк-чыгышта Бурятия менен жана Иркутск
облусу менен, батышта Алтай Республикасы менен чектешет.

Көлөмү — 168,6 миң чарчы чакырым (км²), Орусиянын жалпы аймагындагы көлөмү
боюнча 24-орундагы субъект .

Калк саны — 308,5 миң киши (2006), калайык тыгыздыгы — 1,8 адам/1 км² (2006).
Шаардагы калк саны: 51,5% (2006).

Тыва жумуриятынын аймагы Сибир менен Борбордук Азия чөлкөмүнүн ландшафттарының
өз ара жуурулушкан жеринде жайгашкан.

Тыва жергеси пайдалуу кендерге бай: түстүү жана сейрек металлдар, таш көмүр,
темир кени, алтын, сымап, ж.б. кендер. Климаты - континенттик. Кышы суук, узак.
Температура – 50 даражалык суукка чейин жетет. Жайкы мезгили – кыска, кыйла ысык
- +40 даражалык ысыкка чейин жетет. Жылдык жаан-чачын көрсөткүчү ойдуңда 150 –
400 мм, тоолуу аймактарда 400 – 600 мм-ден 800 – 1000 мм-ге чейин жетет.

Тывада 430га жакын көл менен 12 миңден ашуун өзөн бар. Өзөндөрүнүн дээрлик
бардыгы Эне-Сай дарыясына куят. Ойдуң жерде айыл чарба өсүмдөктөрү эгилет, ал
эми чыгыш тарабы – карагайлуу чытырман токойлорго бай. Аймактын 64%ын токой
тилкеси ээлейт.

Тыва аймагында жапайы жан-жаныбарлар менен куштардын ар кыл түрлөрү (булгун,
бугу, марал, аюу, ж.б.) мекендейт. Аларды сактап калуу үчүн мамлекеттик эки
корук уюштурулган.

Тыва жергесин адамзат тээ эзелтеден, байыркы таш доорунан бери байырлай
баштаган.

Б.з.ч. 7-3-кылымдарда бул аймакта мал чарбачылыгы жана металл өндүрүү жолго
коюлган.

Б.з.ч. 3-кылымдын соңунан б.з. 1-кылымга чейин бул аймак кубаттуу Хун
мамлекетинин курамында болгон.

Тыва аймагы 6-8-кылымдарда Улуу Түрк, Чыгыш Түрк каганаттарынын курамына кирген.
Кийинчерээк – Уйгур кагандыгы, 9-12-кылымдарда – Кыргыз кагандыгы (анын ичинде
Улуу Кыргыз кагандыгы) бийлеп турган.

13-кылымдын башында Тыва Чыңгыз-хандын мамлекетине каратылган. Орто кылымдардын
кеч мезгилинде аймак монгол Алтын-хандарына, Сибирдеги Кыргыз улусуна, Жуңгар
хандыгына, 1758-1912-жылдары – цин-манжурлардын Кытайдагы Цин сулалесине баш
ийип турган.

Алтын-хандар жана ойроттор бийлеген маалдан тартып бутпарас (буддизм) дини күч
менен киргизилген.

1914-жылдан тартып Уранхай аймагы деген аталышта падышалык Орусиянын көзөмөлү
астында калган же бул жакка Транссибир темир жолунун бир бутагы курула баштаган.

1917-жылкы ыңкылаптардан соң аймак атуулдук согуш аймагына (1918-1921) айланган.

1920-жылы 14-августта Танну-Тува Элдик Республикасы («танну» - «тоолуу» деген
маанини берет) түзүлгөн.

1944-жылы 13-октябрда Тува Элдик Республикасы сталиндик СССРге автономдук облус
макамы менен бириктирилген (ошол жылы 17-августта Тува Элдик Республикасынын
Кичи Хуралынын атынан СССРге «ыктыярдуу кошулуу ниети камтылган кайрылуу»
жолдонгон).

1961-жылы 10-октябрда Тыва (ал кездеги Тува) РСФСРдин курамындагы Тува АССРи
болуп кайра түзүлгөн.

1989-жылдан тартып Тывада түпкү элдин улуттук маданиятын сактоо жана эне тилин
аймактагы мамлекеттик тил макамына жеткирүү мүдөөлөрүн көздөгөн коомдук кыймыл
уюшулган.

1990-жылы Тыва жумурияты Орусиянын курамындагы Тыва (Тува) Республикасы болуп
жарыяланган.

1990-жылы октябрда Тува АССРинин жетинчи чакырылыштагы Жогорку Кеңешинин
Түрагасы болуп белгилүү окумуштуу, улутчул саясатчы Каадыр-оол Алексеевич
Бичелдей шайланган.

1990-жылы Тыва АССРинин парламенти «Тува АССРиндеги тилдер тууралуу» мыйзамды
кабыл алып, ага ылайык тыва тилинин кош мамлекеттик тилдин бири катары расмий
макамы тастыкталган.

1994-жылы Бичелдей мырза Орусия Федерациясынын курамындагы Тыва Республикасынын
Жогорку Хуралынын Төрагасы болуп шайланган (1998-жылга чейин ушул кызматты
аркалаган).

Жеңил өнөр жайынын тармактары жана курулуш материалдарын өндүрүү да олуттуу
мааниге ээ.

Гимндин текстин жазган акын - Окей Шанагаш. Гимндин обонунун ээси - Кантомур
Сарыглар. (Т.Чоротегиндин кыргызча эркин котормосу).

Айтмакчы, “Кедр жаңгагына (тоорукка) толгон токоюм” (тывача «Тооруктуг долгай
таңдым») деген элдик ыр 1993—2011-жылдары Тыва Республикасынын Гимни катары
кызмат аткарган. Сөзү жана обону элдик болгон бул ырды Аяна Монгуш иштеп чыккан
болчу.

Эртинелер бисте элбек, Эргек базып, санап четпес. Эң-не дээди тостуң бири- Эргим
тыва дылывыс бо.

Тыва дылга өртек турбас, Тыныжывыс,тынывыс ол. Тываларны тыва кылган Тывызыксыг
хуулгаазын ол.

“Тыва” деп дыл турбаан болза, Тывалар-даа турбас ийик. “Тыва” деп чурт, тыва
бижик Тывылбас-даа турган ийик.

“Эртине” дээр сөс-даа база Ээн черден төрүттүнмээн. Эртинелер аттары-даа, Элеп
читпес тыва дыл бо.

Ырлаар, бижиир, чугаалажыр, Ынакшыжар чепсээвис бо. Херек болза, дайызынны-даа
Хере шааптар докпаавыс бо.

Ол чок болза,хөөмей-сыгыт Ораннарга чаңгыланмас. Эргим тыва дылывыс ам- Эң-не
Дээди Эртиневис!



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D1%82%D0%B8%D0%BB%D0%B8

Кыргыз тили – Кыргыз Республикасынын мамлекеттик тили, түрк тилдеринин курамына,
анын ичинде кыргыз-кыпчак тобуна кирет.Кыргыз Республикасынын түптүү калкынын,
Кытайдагы, Өзбекстан, Тажикстан, Казакстан, Каракалпакстан, Ооганстан, Түркия,
Орусияда жашап жаткан кыргыздардын эне тили. 2009 ж. өткөн элди жана турак-жай
фондун каттоонун жыйынтыгында Кыргыз Республикасында кыргыз тилин 3830556 адам
өз эне тили катары көрсөтүшкөн жана 271 187 адам кыргыз тилин экинчи тил катары
биле тургандыгы аныкталган . Бул КРсындагы калктын 76% кыргыз тилинде сүйлөйт
дегенди билдирет. Кыргыз тилинде 1 720 693 адам орус тилин дагы билише
тургандыгын көргөзүшкөн. Бул 2 109 863 адам кыргыз тилинде гана сүйлөй билишет
дегенди билдирет. Болжолдуу эсеп менен дүйнө жүзү боюнча кыргыз тилинде 5100 000
адам сүйлөйт.

Көпчүлүк окумуштуулардын (Б. Б. Радлов, В. Томсен, С.Е. Малов, М.Е. Массон, И.А.
Батманов ж. б.) пикиринде Хакасиядагы, Тувадагы, Тоолуу Алтайдагы, Моңголиядагы,
Таластагы, Кочкордогу жазуу эстеликтеринде сакталып калган жазуулар б. з. ч. 3
к. - б. з. 10-11-кк. чейин кыргыздар колдонуп келген тил болуп эсептелет. Бирок
аталган тил андан мурунку доорлордо кезигерин унутпашыбыз керек. Мисалы, кийинки
түркологдордун кээ бири (кара: Дроздов Ю.Н. Тюркская этнонимия древнеевропейских
народов. М., 2008) сактардын тили дагы түрк (кыргыз) тилине жакын экендигин
далилдеп жатат. Бул жерде «түрк» деген сөз жалпылама мааниде колдонулуп жүрүшү
мүмкүн экендигин эстен чыгарбоо керек (кара: Кононов А.Н. Опыт анализа термина
«турк». //СЭ. № I, 1949). Ал эми байыркы кытай маалыматтарында сакталып калган
хунндардын 20 чакты сөзүнүн (мисалы, ch’eng-li - «көк» = «асман»; hiep-hō -
χiәp-γәu = «йабгу», «жабгу»; eu-ta - wo-lu-to, ao-t’ot = «ордо», «кынгырак» -
байыркы түрк. kɨŋrak = эки миздүү ийри бычак) уңгусу түрк тилине келип такалат.
Демек, кыргыз тилинде колдонулган жазуулар Орхондогу жазуу эстеликтеринен эрте
пайда болуп, кийин архаикалык мааниде айрым фонетикалык, грамматикалык,
структуралык өзгөрүүлөргө ээ болушу мүмкүн. Орхон түрктөрү өз жазуу системасын
түзүүдө байыркы кыргыздардын жазуу маданиятындагы тажрыйбаны пайдаланышкан
(Шилтеме керек). Бул жазуу системасы ошол учурдагы кыргыздар пайдаланган тил
катары мамлекеттик иш-кагаздарынын, дипломатиялык алакалардын талабына толук
жооп берген дешке болот.

10-кылымга чейин саясий-согуштук кырдаалдар, согуштук аракеттер, миграциялар,
кыргыз тилинин эволюциялык ѳнүгүүсүнѳ тийгизген таасири тууралуу ѳз алдынча
изилдѳѳлѳр азырынча жүрѳ элек. Бирок Махмуд Кашгариде Киркиз, Кифжак, Угуз,
Тухси, Йагма, Жикил, Уграк жана Жаруктардын тили – бир, таза түрк тили [туркиййя
мах̣д̣а луг̣а вāх̣ида] экенин, Йамак менен Башгирт тили аларга жакын экени
эскертилет. Ошону менен эле бир катар «бардык Йагма, Тухси, Кифжак, Йабаку,
Татар, Кай, Жумул жана Огуздар «з» тыбышын «й» менен алмаштырып салышарын,
башкача айтканда бул топтогулардан башкалар (анын ичинде кыргыздар дагы) кайыңды
(жыгач, бак) «казиң», кийизди «кизиз», кездеменин кыйыгын (кыйык) «кузук» деп
сүйлѳѳрү белгиленген. Негизи окшоштугу жагынан Махмуд Кашгаринин сѳздүгүндѳ
колдонулган сѳздѳр дээрлик азыркы кыргыз тилинде, эң эскилерин алиге чейин
түштүк кыргыздары колдонорун белгилѳѳгѳ болот. Мисалы, Махмуд Кашгариде «курум»
– «аска-таш», «амаж» – соко. Азыркы учурда жергеталдыктар үйүлүп калган шагыл
ташты курум дешсе, жалпы түштүктө сокону амач деп аташат. Бирок байыркы
Энесайлык кыргыздардын жазуу тили азыркы кыргыздардын тилине тийгизген таасирин
так кесе айтууга болбойт. Мисалы, кээ бир окумуштуулар (кара: Петров. К.И.
Очерки происхождения киргизского народа. Фр., 1963) «XIII-XV кылымдарда
Тянь-Шанда калыптанган тилдин моңголдордун чабуулуна чейинки (XIII кылымга
чейинки)Тянь-Шанда жашаган калк жана енисейлик кыргыздарга тиешелүү тилге
жатпагандыгын» баса белгилеген. Кыргыз тилинин моңголдордун чабуулуна чейин
ѳзгѳрүүгѳ учураганын академик Болот Жунусалиев (Юнусалиев) дагы кѳрсѳтѳт.
Мисалы, «кыргыз-алтай тилинде лексика, фонетика жана морфологиядагы
окшоштуктардан тышкары кыргыздын тагай, адигине уруулары колдонуп, бирок
ичкиликтерде кезикпеген өзүнчө сөз тобу бар. Алар мындай: «сонун», «белен»,
«каалга», «унаа», «керээз», «арга», ж. б. Эми, биринчиден, бул сөздөр моңгол
тилине кирген бардык тилде (анын ичинде жазуу тилинде да) кезигет; экинчиден,
кыргыздын жогоруда көрсөтүлгөн урууларынан башка азыркы алтай, тува, кээде хакас
тилинде да жолугуп, бирок булар менен уялаш башка элде колдонулбайт. Бул эмне
дегендик? Мындай сөздөрдүн жалпы ортоазиялыктарда жана батыш түрк тилинде
жолукпай, моңгол тилинде гана кезигип, кыргыздар менен алтайлыктар аны моңгол
тилдүү элден кабыл алуусу төгүнгө чыкпай турган далил болуп эсептелет. Анда,
алар аны качан, кайсы жерде кабыл алган деген жүйөлүү суроо туулат. Кыргыздар
аны Орто Азияны моңголдор каратып алган мезгилде кабыл алды дешке негиз жок,
эмне үчүн дегенде, ал сөздөрдү (жок дегенде кээ бирин) казак, өзбек, уйгур,
тажик, түркмөн же башка элдер да кабыл алышы керек болчу. Моңголдор аларды да
басып алган. Ошондуктан адигине жана тагай уруулары аталган сөздөрдү кыргыздар
алтайлыктар менен алардан мурда аралашып, саян-алтай бөксө тоолорунда жүрүп
кабыл алган деген тыянак чыгат. Ал эми мындай сөздөр ичкиликтердин диалектисине
кирбей калышы – ичкиликтер ал туугандарынан өтө оолакта калганын, же кыргыз эли
моңгол тилин сөзүн кабыл алып жүргөн мезгилде алардын алыскы түштүк-батыш
чегинде калышканын далилдейт. Бул фактылар башка фактылар менен да түз
байланышып турат» (кара: Юнусалиев Б.М. К вопросу о формировании общенародного
киргизского языка.“Труды ИЯЛ АН Кирг. ССР”, 1956, вып. VI). Соңку ислам дининин
таасири менен кыргыздар араб арибин пайдаланууну ѳздѳштүрүшкѳн. Дал ушул
мезгилден кыргыз тилине ислам дининин, кошуна жашаган түрк-иран тилдүү элдердин
таасири астында иранизм, арабизм лексикалары кире баштаган. Ошол мезгилден
тартып, азыркы Кыргызстанда 1928 ж. чейин, Кытайдагы кыргыздарда азыркы учурда
дагы кыргыз тилинде жазуу араб арибин колдонуп жүргүзүлгөн. Айрым
изилдѳѳчүлѳрдун тыянагы (Н.А.Баскаков) боюнча кыргыз тили 10-к. тартып кыпчак
тилинин таасирин күчтүү ала баштаган. 10-13-кк. тарыхый кырдаалдардын соңунан
энесайлык жана теңиртоолук кыргыздардын тилдери ѳз алдынча ѳнүгѳ баштаган.

Эне-Сайдагы кыргыздардын тили 1703-ж. чейин ѳз алдынча өнүгө берген. Бул
кыргыздар Жунгарияга сүрүлгөндөн соң, энесайлык кыргыздар ѳз алдынча этностук
өнүгүү негизинен ажырап калышкан. Ошол кыргыздардын тили бүгүнкү хакастардын,
тувалардын, шорлордун, карагастардын, түштүк алтайлыктардын тилдеринин
калыптанышына башкы ролду ойноду, энесайдагы кыргыз тили кийинки жашоосун
улантты.

Теңир-Тоодогу кыргыздардын тилинин өнүгүүсү улана берген. 19-к. Молдо Кылыч,
Молдо Нияз, Тоголок Молдо ж.б. араб ариби менен кыргыз тилинде ѳз чыгармаларын
жарата алышты. Чагатай жазуу маданиятынын таасирине карабастан, кыргыздарда ѳз
жазуу маданияты өнүгө берди. Муну бүгүнкү кытайлык кыргыздардын араб арибине
ыңгайлашкан жазуу маданиятынан көрүүгө болот. Араб арибинде Осмоналы Сыдык уулу
ѳз эмгектерин жазган, 1917 жылы төңкөрүштүн соңку жылдарындагы гезит-журналдар,
алгачкы алиппелер буга мисал боло алаары анык. К.Тыныстан уулу, И.Арабаев,
Б.Солтоноев ж.б. илим адамдары ѳз илимий эмгектерин араб ариби, андан соң латын,
кийинчерээк кириллицага негизделген жазуу менен даярдашкан. Жаңы кыргыз тили
төңкөрүштөн кийинки мезгилде биротоло калыптана баштады. Кыргыздын алгач араб
арибине, латынга, андан соң кириллицага негизденген адабий тили, улуттук
интеллигенция, окуу-маданий, улуттук искусство борборлору калыптана баштады.
Алгачкы илимий басылмалар жарыкка чыкты, мамлекеттик стандарттагы атайын окуу
китептери, окуу куралдары, адабий чыгармалар басылып чыга баштады. Учурдагы
кыргыз тили өнүгүү жолунда. бүгүнкү илимий-техникалык жана башка керектөөлөрдүн
бардык талаптарына жооп берген, өнүгүп жаткан улуттун тили. Азыркы кыргыз
тилинин 1928 жылдары реформаланган араб алфавитинин негизиндеги, 1927-1940
жылдары латын алфавитинин негизиндеги жазууда болгон. 1935-жылы кыргыз тилинин
ариптерин кириллике өткөрүү боюнча катуу талкуу жүрүп, 1940 жылдан тартып
кирилликте жазуу системасы колдонулууда. Жазуу системаларынын өзгөрүүсү менен
чогуу Кыргыз тилин орфография эрежелери да улам такталып келе жатат. Азыр
колдонулуп кыргыз тилинин орфографиясынын соңку редакциясы Кыргыз
Республикасынын Жогорку Кеңеши тарабынан 2008-жылы 26-июнь кабыл алынган, № 567
токтому менен бекитилген.

1940 ж. орус арибинин 33 тамгасынын негизинде, ө, ң, ү, кыргыз тамгалары
кошулуп, жалпысынан 36 тамга болуп түзүлгөн. Кыргыз адабий тилинде 36 тамга, 39
тыбыш бар. Анын он төртү (8 кыска, 6 созулма) үндүү, 25 үнсүз тыбыш: (б, в, г,
г, д, ж, д, ж (аффриката) з, й, к, к, л, м, н, ң, п, р, с, т, ф, х, ц, ч, ш, щ)
22 тамга менен белгиленет.



https://ky.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8%D1%8F

Германия - (немисче Deutschland), Германия Федеративдик Республикасы (ГФР)—
Борбордук Европадагы өлкөлөрдүн бири (немисче Bundesrepublik Deutschland).
Түндүгүнөн Дания, түндүк-батышынан Нидерланд, батышынан Бельгия, Люксембург,
Франция, түштүгүнөн Швейцария, түштүк-чыгышынан Австрия, чыгышынан Чехия, Польша
менен чектешип, түндүгүнөн Түндүк жана Балтика деңиздери курчап турат. Аянты 357
021 миң км2. Калкы 80 219 695 млн. (2011). Мамлекеттик тили немис тили. Борбору
- Берлин шаары. Административдик-аймактык жактан 16 жерди
(административдик-аймактык бирдик) камтыган федерация (табл.).

Германия федерациялык мамлекет. Негизги мыйзамы (конституциясы) 1949-ж. 23-майда
кабыл алынган. Ар бир аймак (Жер) өз конституциясына, парламентине жана өкмөтүнө
ээ. Башкаруу формасы парламенттик республика. Мамлекет башчысы президент (5
жылга атайын чакырылган Бундестаг жана Ландтагдардын (жергиликтүү. парламент
мүчөлөрүнүн) бирдей санынан куралган Федералдык чогулуш тарабынан шайланат.

Аткаруу бийлигин федералдык канцлер жетектеген өкмөт ишке ашырат. Мыйзам чыгаруу
бийлигинин жогорку органы эки палаталуу парламент (Бундестаг жана Бундесрат).
Негизги саясий партиялары: Христиан-демократиялык союзу (ХДС),
Христиан-социалдык союзу (ХСС), Эркин демократиялык партиясы, Германиянын
социал-демократиялык партиясы (ГСДП), Жашылдар партиясы, Демократиялык-социал
партиясы ж. б.

Германиянын аймагы кеңдик багытта созулуп жаткан 3 ири орографиялык объектиден
турат, алар түндүк бөлүгүндөгү Түндүк Германия ойдуңу, борбордук бөлүгүндөгү
Ортоңку Германия тоолору, түштүгүндөгү Альп тоолору жана Бавария бөксө тоосу.
Германиянын аймагына Альп тоолорунун түндүк тармактары кирип турат. Анын батыш
бөлүгүндө кумдук тоо тектеринен түзүлгөн жапыз кырка тоолор басымдуулук кылат.
Бирок, Баварияда (Мюнхенден түштүктө) жайгашкан Акиташтуу Түндүк Альп тоолорунда
Германиянын эң бийик жери — Цугшпитце чокусу (бийиктиги 2962 м) орун алган. Альп
тоолорунан түндүктө тоонун талкаланды кум, чополуу тектерине толгон четки
тектоникалык ийилүүдө түздүк (альп форланды) пайда болгон. Ал Альп тоолорунан
түндүктү карай акырындап жантайып, Дунай өрөөнүнө кошулат. Түздүктө
плейстоцендеги муз каптоодон калган кесек тоо тектер аяккы мореналар жапыз
дөбө-дөңсөлүү жалдарды пайда кылган. Жалдар аралыгындагы ойдуңдарды саздар менен
көлдөр ээлейт. Мореналардан түндүктө мөңгү суулары агызып келген шагыл-таштар
Мюнхен түздүгүн жана дарыя тектирлерин пайда кылган. Орто бийиктиктеги Орто
Германия тоолору байыркы тоо тектерден түзүлүп, Альп тоолору көтөрүлө электе эле
мында Европаны батыштан чыгышты кесип өткөн зор тоо системасынын бир бөлүгү
болгон. Карбон мезгилинде алардын чет-жакаларында жана тоо аралык ойдуңдарында
саздуу дельталар түзүлүп, Рур, Саар, Ахен көмүр бассейндери пайда болгон.
Байыркы тoo массивин түзгөн чулу тоо тектер үбөлөнүүгө дуушарланган. Кийин ал
массивдердин айрымдары көтөрүлүүгө дуушарланып, Рейн Сланецтүү тоолору,
Шварцвальд, Гарц сыяктуу тоолор жаралган. Германиянын аймагына татаал
түзүлүштөгү Чех Токоюнун бир аз бөлүгү да кирип турат. Анын түштүк-чыгышында
Бавария Токою, түндүк-чыгышында Саксония Кендүү тоолору орун алган. Бул
тоолордун жону плато сымал жайык, түздүктөрдөн тепкичтенип көтөрүлүп, бийиктиги
1000 м чейин жетет. Айрым чокулары, мисалы, Шварцвальд тоосундагы Фельдберг
чокусу 1493 мге жетет. Кыр бөлүгү тик беттүү, токойлуу өрөөндөр менен терең
тилмеленип, алар кээде too этектериндеги түздүктөргө чейин түшөт. Алардын ичинен
эң өзгөчөлөнүп турганы Рейн грабени, ал Вогез жана Шварцвальд тоолорун 43 кесип
өтөт. Рейндин тектирлерин жүзүмзар ээлейт. Чопо, кумдук, акиташ тектеринен
түзүлгөн тоо аралык ойдуңдарында денудациянын таасиринен капталдары тик куэста
жалдары пайда болгон. Эң ири Шваб Альб куэстасы Германиянын түштүгүндө Майн жана
Неккар дарыяларынын алаптарында жайгашып, 1000 мден жогору көтөрүлөт. Түндүк
Германия тоолорунун түндүк чет-жакасы боюнча кумдук, акиташ тектүү катмарлары
чыгып, жал өрөөндөрдүн айкалышып жатышына шарт түзөт. Батышында бул ландшафтты
Везер дарыясы кесип өтөт. Анын эң кууш жери Вестфалия Дарбазасында байыркы
герман уруусунун башчысы Арминийдин статуясы орнотулган (ал б. з. 9-кылымнда
римдиктердин 3 легионун талкалаган). Вестфалиянын (Рурдун көмүрлүү катмарларынын
астында жаткан) жантайыңкы куэсталары менен Тюрингия бассейнинин куэста
ландшафтынын окшоштугу байкалат. Айрым жерлерде альп тоо пайда болуу кыймылынын
таасиринен жаралган терең ойдуңдарды деңиз жана көл алаптары ээлеп, алар чопо,
кум, шагылташтарга толгон (мисалы, Жогорку Рейн, Кёльн ойдуңдары). Кёльндө күрөң
көмүрдүн ири запасы бар. Ортоңку Германия тоолорундагы ургаалдуу жанар тоо
процесстери жаракалардагы тектоникалык кыймылдарга байланыштуу болгон. Байыркы
жанар тоолор (мисалы, Гессендеги Фогельсберг массиви, бийиктиги 774 м) эрозиядан
өтө өзгөрүп кеткен, ал эми Айфел кратерлери жана күл конустары өзгөрүлбөй
сакталып калган. Гермниянын аймагында алгачкы адамдар пайда болгондо бул жанар
тоолор атылып турган. Байыркы жанар тоонун активдүүлүгүн мындагы көптөгөн
минералдуу ысык булактар айгинелеп турат. Ортоңку Германия тоолорундагы
ландшафттын өзгөчө тиби аны түзгөн тоо тектердин жана рельефтин формаларынын ар
түрдүүлүгү менен байланыштуу. Ыңгайлуу өрөөндөрдө жыгач үйлөрү басымдуулук
кылган кыштактар, чептер менен курчалган соода шаарлары жайгашкан. Тоо
капталдарындагы бак-дарактар, жүзүмзарлар улам жогорулаган сайын тик беттерде
чер токойлор менен алмашат; алардын арасында эски сепилдердин чалдыбарлары
кездешет. Түндүк Германия ойдуңу өлкөнүн түндүк бөлүгүн бүт ээлейт; жазылыгы
батыш бөлүгүндө 150 кмдей, батышты карай акырындап кеңейет. Бавариянын тoo
этектериндеги түздүктөрүндөгүдөй эле мында да негизинен борпоң тектер шагыл-таш,
кум, чопо кеңири таралып, арасында күрөң көмүрлүү катмарлары кездешет.
Рельефинин формасы негизинен плейстоцендеги үч жолку муз каптоодон калыптанган
эң кеңири таралган формалар: аяккы мореналардан пайда болгон жал,
дөбө-дөңсөөлөр, морена түздүктөрү, көптөгөн булуңдар (фьёрддор), лагуналар
(бодден), кумдуу жерлер (гесттер), ваттар, марштар. Өсүмдүк тамырлары менен
бекемделген морена субстраты шамал эрозиясына дефляцияга дуушарланып, кум
дөбөлөрүн дюналарды пайда кылат.

Калкынын 92 %ин немистер түзөт. Калгандары цыгандар, даниялыктар, лужицалык
сербдер, фриздер, голландиялыктар улуттук азчылык статусуна ээ. Чет өлкөдөн
келген калктын саны 6, 75, млн болуп, анын 1, 749 млну түрктөр .Мындан тышкары
Европадан жана АКШдан келгендер (италяндар, сербдер, герман-швейцариялыктар,
поляктар, орустар, гректер, испандар, хорваттар, ж. б. улуттар түзөт). Калкынын
саны 1939-ж. 69,3 млнду, согуштан кийин 43 млнду, 2006-ж. 82,5 млнду түзгөн.
2008-жылга карата 1000 адамдан 8 бала төрөлсө, 10 киши өлгөн. Калкынын жылдык
көбөйүшү ошол эле 2008-ж. 0,2 % көрсөткөн. Ал эми иммигранттарда төрөлүү жалпы
өлкөнүн орточо көрсөткүчүнөн кыйла жогору. Өлкөдөгү демографиялык проблемалардын
бири калктын картайуусу: улгайган курактагылар (65 жаштан жогору) 18,9%ти
(европалык орточо көрсөткүчтөн кыйла жогору), 14 жашка чейинки өспүрүмдөр
14,4%ти, эмгек курагындагылар (15тен 64 жашка чейинкилер) 66,7%ти түзөт. Орто
эсеп менен 100 аялга 96 эркек туура келет. Өмүрдүн орточо узактыгы 78,8 жаш
(эркектердики 75,8, аялдардыкы 82,0 жаш, аялдардын жашынын орточо узактыгы
боюнча дүйнөдө алдыңкы орундардын бирин ээлейт). Калкынын орточо жыштыгы боюнча
(1 км2 жерге 229 адам) Еропада 4-орунда (Нидерланд, Бельгия, Улуу Британиядан
кийин). Шаар калкы 87% (Европада алдыңкы орундардын бири). Ири шаарлары: Берлин
Гамбург, Мюнхен. Германиянын, ошондой эле бүт Батыш Европанын калкы негизинен
Рейнди бойлой жайгашкан.

Германия өнүккөн индустриялуу өлкө. Ички Дүң прдукциясынын (ИДП) көлөмү боюнча
(2009-ж. 2 триллион 811 миллиард доллар) менен дүйнөдө 5чи (АКШ, Кытай, Япония,
Индиядан кийин), Европада 1-орунда, аны киши башына бөлүштүргөндө (40 миң доллар
чамасында) дүйнөдө 18-, Европада 13-орунду ээлеген. Саны боюнча кичи жана орто
бизнестеги ишканалар басымдуулук кылып, анда ИДПнин 49% өндүрүлөт. Ал эми ИДПнын
51% өлкөгө жана чет элдик капиталга таандык ири компаниялар түзөт (2003).
Өнөр-жайында жана курулушта Германиянын ИДПсинин 28,6%и түзүлөт. Германия
индустриясы сатуу наркы (550 млрд доллар чамасында; 2004) боюнча дүйнөдө
3-орунду (АКШ, Япониядан кийин) ээлейт. Өнөр-жай өндүрүшүнүн структурасында
иштеп чыгаруу индустриясынын тармактары үстөмдүк кылат. Башкы өнөр-жай
тармактары машина куруу (айрыкча жалпы жана транспорттук, электротехникалык жана
электроника өнөр-жайы, так механика жана оптика) жана химия (фармацевтика,
резина-техникалык кошо); эски тармактардан тамак-аш (анын ичинде суусундук,
тамеки ж. б.), целлюлоза-кагаз жана жыгач иштетүү, полиграфия өнөр-жайлары
өзгөчөлөнөт. Өлкөнүн отун-энергетикалык структурасында нефть жана нефть
продуктусу 39%ти, көмүр (таш жана күрөң көмүр) 25%ти, табигый газ 22%ти, ядро
энергиясы 12%ти, гидроэнергия ж. б. калыбына келүүчү энергия (негизинен шамал
энергиясы) 2% ти түзөт. Көптөгөн батыш өлкөлөрдөй эле Германияда импорттук
энергияга өтө көз каранды. Энергияга болгон муктаждыктын 57, 5 %ин импорт камсыз
кылат (2005). Өзүнөн нефть аз (жылдык өлчөмү 5 млн т ) казылып алынат. Газ казып
алуу боюнча Европада Россия, Улуу Британия, Норвегия, Нидерланддан кийинки
5-орунду ээлейт; экономикасынын газга болгон муктаждыгынын 1/5 бөлүгүн гана
камсыз кылат. Табигый газды негизинен Россиядан, Норвегиядан, Нидерланддан,
Польшадан, ошондой эле Түндүк деңиздин британиялык жана даниялык секторлорунан
алат. Газ жана нефть кендери Түндүк Германия ойдуңунда, Альп өндүрүндө
жайгашкан. Германия 2005-ж. 112,2 млн т нефть сырттан сатып алган, анын 29%
Россияга, 18% Норвегияга, 13% Улуу Британияга, 33% (Нефть экспорттоочу
өлкөлөрдүн уюмуна (ОПЕК) мүчө мамлекеттерге (анын ичинде 11% Ливияга) таандык.
Таш көмүр өнөр-жайы мурда өлкөнүн экономикасында өтө маанилүү болсо,
1950-жылдардын ортосунан ал кризистик абалда. Көмүр казып алуу жылдан жылга
төмөндөөдө (1955-ж. 72 млн т казып алынса, 2005-ж 25 млн ога гана жеткен).
Көмүрдүн 93% Европадагы эң ири Рур (Түндүк Рейн-Вестфалия жеринде), 7% Саар
көмүр бассейндеринен казып алынат. Рур көмүр кенинин базасында континенттик
Европадагы ири металлургия, машина куруу, электр-энергетика, химия индустриясы
түзүлгөн, «RAG AG» компаниясы Рур бассейнинде өндүрүлгөн көмүрдүн 95%ин
көзөмөлдөйт. Мурда ташкөмүрдү экспорттоочу өлкө азыр көмүрдү сырттан (Польша,
Tүштүк Aфрика Республикасы, Австралия, АКШ, Колумбиядан, ошондой эле Россия,
Кытайдан) сатып алууда (2005-ж. 37 млн т). Германиядагы күрөң көмүрдүн запасы
болжол менен 43 млрд т деп болжолдонот. Ал негизинен электр-энергетика жана
химия өнөр-жайларында пайдаланылат. Күрөң көмүрдүн негизги кендери Төмөнкү Рейн,
Ортоңку Германия, Төмөнкү Лауз бассейндеринде. Кен ачык жол менен казылып
алынат. Өлкөдө нефтини кайра иштеп чыгаруучу ондон ашык заводу бар; алардын
кубаттуулугу боюнча (2005-ж. 125 млн т чийки нефтини иштеп чыгарган) Германия
Европада 3(Россия, Италиядан кийин), дүйнөдө 7-орунду ээлейт. Мурда «Достук»
кууру аркылуу ГДРди СССР нефть менен камсыз кылып турган. Нефтини кайра
иштетүүнүн негизги борборлору: Гамбург, Ингольштадт, Карлсруэ, Гельзенкирхен
жана Кёльндин чет-жакалары. 2013-жылга карата электр-энергиясынын пайдалануу
325,0 млн нефти эквивалентине барабар болуп, анын 34,5 %тин нефти, 25,0 %ин таш
көмүр, 23,2 %ин жаартылыш газы, 6,8 %ин ядролук энергия, 1,4 %ин суу, калган
9,1 %ин ж. б. энергиялар түзгөн. АЭСтен электр энергия өндүрүү боюнча Германия
дүйнөдө 4-орунду (АКШ, Франция, Япониядан кийин) ээлейт. Батыш жерлеринде 14 АЭС
(кубаттуулугу 21 миң МВтдан ашкан 19 генератор) иштейт. Ядро отунун алуу үчүн
Германия сырттан уран рудаларын (негизинен Канада, Австралия, Нигерден), уран
концентратынын чала продуктусун (урандын гексафторидин Канададан, Франциядан,
Улуу Британиядан) алат. Германиянын гидроэнергия ресурстары чамалуу гана,
ыңгайлуулары пайдаланылууда. Эң ири ГЭС «Witzan», анын кубаттуулугу 200 МВт.
ГЭСтери негизинен Альп тоолорундагы жана анын өндүрүндөгү дарыяларга курулган.
Германия энергиянын альтернативалык булактарын пайдалануу боюнча дүйнөдөгү
алдыңкы өлкөлөрдүн бири. Түндүк деңиздин жээгинде Европадагы эң ири шамал электр
курулмалар паркы бар; алардын кубаттуулугу боюнча (15 миң МВт; 2003) Германия
дүйнөдө 1-орунду ээлейт.

Кара металлургия. Германия индустриясынын эски тармактарынын бири. Ал Рур, Саар
бассейндериндеги коксталуучу көмүрдүн жана Лотарингия темир кен-ташынын
базасында өнүккөн. 21-кылымдын башталышынан бул тармак импорттук сырьёлорду
пайдаланууга өттү. Германия темирди негизинен Бразилия, Австралия, Либерия,
Венесуэла, Канада, Кытайдан, өлкөнүн түндүгүндөгү заводдору Швециядан алат.
Ошондой эле металл сыныктары да кеңири пайдаланылат. Чоюн (2004-ж. 29,4 млн т
өндүрүлгөн; дээрлик өлкөнүн ички муктаждыгы үчүн пайдаланылат) жана болот (46,4
млн т) өндүрүү боюнча Германия Европада 2-, дүйнөдө 6-орунду (Кытай, Япония,
АКШ, Россия, Түштүк Кореядан кийин) ээлейт. Өнөр-жай ишканаларынын көбү (болот
эритүүнүн 70%ке жакыны) Рур индустриялуу районунда жайгашкан. Металлургиянын ири
борборлору: Дуйсбург (толук циклде иштеген 3 комбинаты бар), Дортмунд, Бремен,
Зальцгиттер, Оснабрюк, Чыгыш Германияда Айзенхюттенштадт. Германия болот
экспорттоочу башкы мамлекет – ал дээрлик прокат жана труба түрүндө сыртка
сатылат; ошол эле убакта кара металлургиянын продукциясынын көп түрү сырттан
сатылып алынат. Түстүү металлургиясынан (негизинен сырттан алынган сырьё менен
иштеген) алюминий өнөр-жайы өзгөчөлөнүп турат. Алгачкы алюминийди өндүрүү
(2003-ж. 0,5 млн т чамасында) боюнча Батыш Европада Норвегиядан кийин 2-,
дүйнөдө 8-орунду ээлейт. Ири ишканалары Рейн-Вестфалия районунда (өндүрүшүнүн
1/2 нен ашыгы); негизги борборлору: Эссен, Нойс, Ферде. Ошондой эле жез,
коргошун (Батыш Европада 1-орунда), цинк өндүрүлөт.

Машина куруу – индустриянын негизги тармагы; ал металл иштетүү менен кошо
өнөр-жай продукциясынын дээрлик 1/2 бөлүгүн берет. Сатуу көлөмү боюнча дүйнөдө
АКШ, Япониядан кийинки 3-орунду ээлеп, өлкөнүн товардык экспортунун 1/2
бөлүгүнөн ашыгын камсыз кылат. Машина куруунун ири тармагы жалпы машина куруу
(өнөр-жайында иштегендердин 15%; сатуу көлөмүнүн 11%ке жакыны). Бул тармакта
негизинен чакан сериялуу өндүрүштү кесиптенген 4,5 миң фирма иштейт. Германия
станок чыгаруу боюнча дүйнөдө 2-орунда туруп, анын 50%тен ашыгын сыртка сатат;
алардын ичинен дүйнөлүк рынокто аспаптык жана текстиль станоктору, жыгач иштетүү
жабдуулары, пластмасса өндүрүштөрү өтө жогору бааланат. Оор машина куруу
өнөр-жайы оор машиналарды, крандарды, тоо-шахта жана энергетика жабдууларын, оор
электр-техникасын, ошондой эле металлургия заводдору үчүн жабдууларды чыгарат.
Ишканаларынын көбү Рур индустриялуу районунда.

Химия өнөр-жайы (фармацевтика жана радиотехникалык кошо) Германиянын чарбалык
адистешүүсүнүн маанилүү тармагы болуп саналат. Өндүргөн продукциясынын көлөмү
боюнча Германия Европада 1-, дүйнөдө 3-орунду ээлейт; химикаттарды экспорттоо
боюнча дүйнөдө алдыңкы орунда. Токой жана жыгач иштетүү өнөр-жайы, курулуш
материалдар жана айнек-карапа өндүрүү да өнүгүүдө. Жеңил өнөр-жайынын дүйнөлүк
рыноктогу эрегиштиги өтө курч (кездеме, килем, трикотаж, спорттук кийимдер,
булгаары бут кийим ж. б.). Полиграфия өнөр-жайы өнүккөн. Европа шериктештиги
өлкөлөрүнүн ичинен Германия пивосу жана тамеки продукциясы боюнча өзгөчөлөнөт.
Пиво өндүрүшүнүн көлөмү боюнча (2004-ж. 108,3 млн, 4000ден ашык сорту бар)
Германия Европада 1, дүйнөдө 3-орунду (Кытай, АКШдан кийин) ээлейт; 2 миңден
ашык пиво заводу иштейт. Пиво өндүрүшүнүн 1/4 Бавариядан, 1/5 Түндүк
Рейн-Вестифалияда. Шарап чыгаруу боюнча дүйнөдө 6-8-орундарды ээлейт. Эт өндүрүү
өнөр-жайында (колбасанын түрлөрү ж. б.) чочко этин иштетүү (Европа
шериктештигинде 1-орунда) өзгөчөлөнөт. Ошондой эле жууган май, маргарин, быштак,
балык продуктуларын, консерва ж. б. продукцияларды да чыгарат. Шоколад чыгаруу
боюнча Германия Швейцария, Нидерланд менен кошо Европада үч алдыңкы орунду
ээлейт.

Тейлөө чөйрөсү өлкөнүн ири экономикалык сектору; анын ИДПдеги үлүшү (1995-ж.
66,6%; 2004-ж. 7,3%) жана анда иштегендердин саны тынымсыз өсүүдө. Тейлөөнүн
жалпы көлөмү (1,3 трлн доллар; АКШ жана Япониядан кийин) жана аны экспорттоо
(100 млрд доллар, АКШ жана Улуу Британиядан кийин) боюнча дүйнөдө 3-орунду
ээлейт. Тейлөө чөйрөсүнүн маанилүү тармактары: ишкердик жана кесиптик жактан
тейлөө (2004-ж. ИДПнин 24,9%ин түзгөн), финансылык тейлөө (5,2%), транспорт жана
байланыш (6,7%), дүң жана чекене соода (9,6%), мейманкана бизнеси жана туризм
инфраструктурасы (2,3%), илим-билим жана саламаттыкты сактоо (11,7%) ж. б.
тейлөө түрлөрү (9,9%). Германия дүйнөдөгү эң жыш ички транспорттук
коммуникациясы бар өлкө. Жүк жана жүргүнчү ташууда автомобиль транспортунун
мааниси зор. Ички жүктүн 66% автотранспорт, 17% темир жол, 13% ички суу жолу,
3,5% куур транспорту, 0,5% деңиз каботажы менен ташылат. Жүргүнчүлөрдүн 90%
автотранспорт, 6% темир жол, 4% транспорттун башка түрлөрү (авиация, ички суу
жолу, деңиз ж. б.) менен ташылат. Автомобиль жолунун уз. 231,6 миң км (2004).
Германияда 50 млн автомобиль бар, анын 44,9 млну жеңил машина (Европада
1-орунда; 2003). Калкынын жеңил машина менен камсыз болушу (1000 адамга 544
жеңил машина туура келет) боюнча дүйнөдө алдыңкы орундардын бирин ээлейт. Темир
жолунун уз. 47,2 миң км (2005), анын 19,7 миң кми электрлештирилген (2005);
темир жолунун жыштыгы боюнча Европада Бельгия, Люксембургдан кийин 3-орунда.
Жогорку ылдамдык үчүн автомобиль жана темир жолдору бар. Германиянын деңиз
порттору аркылуу жылына 250 млн т га жакын жүк ташылат; каботаждык жүк ташуусу
5-8 млн ошондой Өлкөнүн деңиз соода флотунун негизин 396 чоң кеме түзөт; алардын
ар биринин суу сыйымдуулугу 1000 рег-брутто т. Алар жүргүнчүдөн сырткары
контейнер, химикат, нефть, суюлтулган газ (танкерлер менен) ж. б. ташыйт Ошондой
эле Германиянын кеме ээлерине жалпы суу сыйымдуулугу 2,5 млн рег-брутто т болгон
2300 кеме таандык; алар негизинен Либерия, Панама, Кипр ж. б. өлкөлөрдүн желеги
менен жүрөт. Германия флотунун курамында 13 паром да бар; алар негизинен
Скандинавия өлкөлөрү менен байланыштырат. Эң ири деңиз порту: Гамбург (жүк
ташуусу боюнча Европада Роттердамдан кийин 2-, дүйнөдө 8-орунда турат); башка
маанилүү порттору Бремен-Бремерхафен (порт түйүнү), Росток, Эмден, Любек, Киль;
Германиянын нефть порту Вильгельмсхафен. Ички суу жолунун өлкөнүн экономикасында
мааниси зор (анын уз. 7467 км; 2005). Дарыялар, каналдар жана көлдөр аркылуу жыл
сайын 270 млн ога чейин жүк ташылат (анын 2/3 синен ашыгы мамлекеттер аралык
жүктөр). Жүктүн 65%тейи Европанын дарыя транспортунун артериясы болгон Рейн
аркылуу ташылат. Дарыя каналдар системасы да өнүккөн; алар: Майн Дунай (жалпы
европалык мааниде; Түндүк деңизди Кара деңиз менен байланыштырат); Орто Германия
каналы (Түндүк деңизге куйган ири дарыялардын, анын ичинде Рейн, Эльбанын
алаптарын бириктирет); Рур каналдары (Рурдун индустриялуу борборлорун Рейн менен
байланыштырат), Дортмунд Эмс, Эльба каналдары (Төмөнкү Саксониянын өнөр-жайлуу
борборлорун Гамбург менен түз байланыштырат). Киль каналы (Түндүк жана Балтика
деңиздерин туташтырат) аркылуу дарыя жана деңиз кемелери жүрөт.
Авиатранспортунун эл аралык, айрыкча жүргүнчү ташууда мааниси өтө зор.
Авиапаркында 1,4 миң самолёт бар, анын 377си жүргүнчүлөрдү ташуучу лайнер
(2003). Өлкөдө 552 аэропорт жана аэродром, 33 вертолёт аэродрому бар (2005), 16
аэропорт эл аралык статуска ээ. Эл аралык эң ири аэропорттору:
ФранкФурт-на-Майне (Европада жүк ташуусу боюнча 1-, жүргүнчү ташуусу боюнча
Лондондон кийин 2-орунда; жылына 40 млндон ашык авиа жүргүнчү ташылат), Мюнхен,
Гамбург, Кёльн-Бонн, Дюссельдорф, Берлин ж. б. Нефть куурунун жалпы узундугу
3540 км, нефть-продукт трубасы 3827 км, газ трубасы 25293 км (2004). Негизги
нефть трубалары: Трансальм Лавера (Марсель) Карлсруэ Ингольштадт, Генуя
Ингольштадт жана Триест Ингольштадт, Роттердам Рейн (Кёльнга чейин),
Вильгельмсхафен Кёльн. «Достук» нефть кууру аркылуу Россиядан нефть, ири газ
трубалары аркылуу Россиядан (Польша, Чехиянын аймактары аркылуу), Нидерланддан,
Түндүк деңиз жээгинен газ алат. Түндүк Европадан газ трубасы (Выборг
Грайфсвальд; Балтика деңизинин түбү менен) курула баштады (2005). Германия
сырткы соодасынын көлөмү боюнча дүйнөдө 2-орунда: 21-кылымдын башында дүйнөлүк
товардык экспорттогу үлүшү 10 11%ти, импорттогусу 9 -10%ти түздү. Сырткы соода
сальдосу адатта оң мааниде: товардык экспорттун наркы 1016 млрд доллар,
импорттуку 801 млрд доллар (2005). Экспортунун жана импортунун товардык
структурасында даяр продукциялар үстөмдүк кылат. Экспортунда даяр
продукциялардын үлүшү 86% , анын 60%ин товардык 5 топ берет: автомобиль куруу,
химиялык индустрия, жалпы машина куруу, электр-техникалык жана электроника, так
механика жана оптика өнөр-жай продукциялары; ошондой эле азык-түлүк,
полуфабрикаттар, отун, сырьё. Транспорттук машина куруу продукцияларынан жеңил
жана жүк ташуучу автомобилдер, авиация техникалары, автомобиль жана авиация
кыймылдаткычтары, ошондой эле темиржолдун кыймылдуу бөлүктөрү, деңиз кемелеринин
айрым түрлөрү сыртка сатылат. Германия азык-түлүк, тамеки, жеңил өнөр-жай
продукцияларын (кийимди экспорттоо боюнча дүйнөдө Кытай жана Италиядан кийинки
3-орунда) экспорттоочу негизги өлкө болуп саналат. Импортунун структурасында
71%ти даяр продукциялар (транспорт каражаттары, машина жана жабдуулар,
химикаттар, металлдар, текстиль), 9%ти азык-түлүк, 8%ти полуфабрикаттар, 8%ти
отун, 4%ти сырьё түзөт. Сырткы соодасынын 70%тен ашыгы европалык өлкөлөргө
таандык. Негизги соода шериктештери: Франция, АКШ, Улуу Британия, Италия,
Нидерланд, Бельгия, Австрия, Швейцария, Испания, ошондой эле Япония, Кытай,
Россия. Германия дүйнөгө товарларды гана экспорттобостон, ошондой эле капиталды
жана түрдүү (транспорттук, ишкердик, финансы, камсыздандыруу, соода-далдалчылык,
информ., рекреациялык) тейлөөлөрдү да экспорттоочу негизги өлкө болуп саналат.



https://ky.wikipedia.org/wiki/%D0%A3%D0%B8%D0%BA%D0%B8%D0%BF%D0%B5%D0%B4%D0%B8%D1%8F

Уикипедия (англисче Wikipedia термини /ˌwɪkɪˈpiːdɪə/ деп окулат) – коммерциялык
эмес "Викимедиа Фаундейшн" (Wikimedia Foundation) фонду тарабынан түзүлүп
каржыланган эркин жана акысыз интернет энциклопедия. Сайттын эрежелерине баш
ийген колдонуучулар макалаларды оңдоо мүмкүндүгүнө ээ.

Уикипедия – дүйнөдөгү колдонуучулар эң көп кайрылган веб-сайттардын ичинен
жетинчи орунду ээлейт. Интернет чөйрөдөгү эң көлөмдүү жана кеңири таанымал
маалымат казыналардын бири.

Уикипедия 2001-жылдын 15-январында Жимми Уэйлс (англ. Jimmy Wales) жана Ларри
Сэнгер (англ. Larry Sanger) тарабынан ишке киргизилген. Сайттын аталышын wiki
(гавай тилинде «ылдам» дегенди билдирет) жана encyclopedia (энциклопедия)
сөздөрүнөн кураштырып Ларри Сэнгер ойлоп тапкан.

Адеп англис тилинде гана түзүлгөн Уикипедия, өтө тездик менен мазмуну жана оңдоо
ыкмалары боюнча бири-биринен айырмаланган, бирок баштапкы тилдин сапатынан кем
калбаган көп тилдүү бөлүмдөрү өнүгүп баштаган. Бүгүнкү күндө англисче Уикипедия
200 тилдеги Уикипедия баракчаларынын ичинен 4,7 миллиондон ашуун киргизилген
макаласы менен өзгөчөлөнөт. 2014-ж. февраль айындагы эсеп боюнча, бир ай ичинде
500 миллион колдонуучу Уикипедияга кайрылаары жана 18 миллиард барак каралаары
аныкталган. Ушул эле жылдын ноябрь айындагы абалында, Уикипедияга жалпысынан 19
миллион колдонуучу катталган. Булардын 69 миңи жигердүү салым кошуучулар.

1869-жылдан бери чыгып жаткан, илимий чөйрөдө өтө белгилүү англиялык Nature
журналы, Уикипедияга киргизилген маалыматтардын тактыгын далилдөө максаты менен
2005-жылы жүргүзүлгөн изилдөөнүн жыйынтыктарын жарыяланган. Изилдөөдө
Уикипедиядан алынган 42 макала менен Британника эңциклопедиясындагы (англ.
Encyclopaedia Britannica) илимий макала салыштырылган. Натыйжада Уикипедиянын
тактыгы кеңирилик менен тууралыгы боюнча деңгээли алдыңкы орунда турган
кадыр-барктуу энциклопедиядан кем калышпай турганы маалым болгон.

Ошол эле учурда Уикипедияда жаңылыштыктар көп кетирилип, көп учурда “чындык,
жарым-жартылай чындык менен бирге калптарга” да орун бериле тургандыгын, ошондой
эле маалыматтарды каалагандай жарыялай берүүгө мүмкүн экендигин сынга алынып
келет.

Уикипедияга колдонуучу катары катталгандар да, катталбагандар да салым кошуу
укугуна ээ. Жаңы түзүлгөн же оңдолгон макалада текстке тиешеси жок маалымат же
идеологиялык жактан туура эмес ой айтылса да дароо сакталат. Бирок салттуу
энциклопедиялардан айырмаланган Уикипедиядагы маалыматтар оңдолот.

Уикипедиянын Англис тилинде же башка бөлүмдөрүндө макала түзүү мүмкүндүгү
чектелет. Мисалы, катталган колдонуучу гана жаңы макала түзөт. Кылдаттыкты талап
кылуучу макалаларды түзүүгө же оңдоого жарым-жартылай тыюу салынат. Айрым
макалаларды аймактык администратор гана оңдоо укугуна ээ. Уикипедиянын «Түзөтүү
тарыхы» функциясынын жардамы менен буга чейинки өзгөртүүлөрдү көрүүгө болот. Бул
функция макаладагы каталарды оңдоп, андан кийинки өзгөрүүлөрдү көзөмөлдөөгө
жардам берет. Уикипедиянын ар кайсы даражадагы колдонуучулары «Талкуу» функциясы
аркылуу түзүлүп жаткан макалага тиешелүү маселелерди талкуулай алышат. Туруктуу
колдонуучулар «Көзөмөл тизмеси» аркылуу кызыктуу деп эсептеген макалаларды
белгилеп алып, бул макаладагы толуктоолор же түзөтүүлөр жөнүндө кабардар болуп
турушат.

Уикипедиядагы вандализм – интернет энциклопедиясынын бүтүндүгүн жана тууралыгын
бузуу аракеттери. Цензурага алынган сөздөр менен бирөөнүн намысына шек келтирүү
вандализмдин кеңири таралган түрү.

Уикипедиянын казынасындагы макалаларда жеке кызыкчылыгын таанытуу максаты менен
бир нерсени жарыялоого, рекламалоого тыюу салынат.

Уикипедиянын айрым беттерин толугу менен өчүрүү, чындыкка туура келбеген
маалымат берүү, темага тиешеси жок ашыкча маалыматтарды кошумчалоо дагы
вандализмдин түрлөрү. Чын-жалган аралаш маалыматты улам жаңыланып турган
макалалардын арасынан тез ажыратып табуу дээрлик мүмкүн эмес. Бул себептен
вандализмге учураган айрым беттер көпкө чейин өзгөртүлбөй калышы мүмкүн.
Уикипедиядагы вандализм менен «жараланган» беттерди таап чыгууга бир нече гана
мүнөт кетсе дагы, кээ бир беттерди калыбына келтирүү үчүн бир топ убакыт талап
кылынат.

2005-жылдын май айында Жон Лоуренс Сайгенталер аттуу америкалык журналист,
жазуучу жана саясий ишмердин өмүр баяны белгисиз колдонуучу тарабынан
вандализмге алынган. Аты-жөнү белгисиз түзөтүүчү Сайгенталерди Жон Ф. Кеннединин
өлүмүнө тиешеси бар деп көрсөткөн. Уикипедиянын чөйрөсүндө бул жалааны төрт ай
бою эч ким оңдогон эмес. Жон Сайгенталер - «USA Today» аттуу күнүгө чыгуучу
АКШнын эң биринчи жалпы улуттук гезитинин баш редактору жана Вандербильт
университетинин алдында уюштурулган. Эркиндик форумунун (Freedom Forum)
түзүүчүсү болгон. Жон Сайгенталер Уикипедиянын жетекчиси Жимми Уэйлске кайрылып,
өмүр баянына олуттуу жалаа киргизген ким экендигин сурайт. Жимми Уэйлс бул ишке
жооптуу адам ким экенин билбей тургандыгын, тактоо керектигин билдирет. Болуп
өткөн окуядан кийин Сайгенталер Уикипедияны «жарабаган жана жоопкерчиликти
билбеген изилдөө куралы» деп атайт. Бул окуядан кийин Уикипедияда тирүү
инсандардын өмүр баянын камтыган макалаларга олуттуу текшерүү талап кылына
баштайт.

Уикипедиянын казынасы илимий изилдөөлөрдө, китептерде, конференцияларда жана сот
иштеринде булак катары пайдаланылат. Мисалы, Канада Парламентинин расмий сайты
салттык эмес үй-бүлөлөр жөнүндөгү (Civil Marriage Act) мыйзамына мисал катары
Уикипедияга шилтеме берет. АКШнын Федералдык соту менен Дүйнөлүк интеллектуалдык
менчик уюму (World Intellectual Property Organization) көп учурда Уикипедияны
кошумча булак катары көрсөтөт. АКШнын чалгындоочу мекемеси айрым билдирүүдөрүндө
Уикипедияга шилтеме берет. 2013-жылы Венгриялык окумуштуулар Уикипедия аркылуу
прокатка чыга элек кинотасмалардын ийгилигин алдын-ала белгилөөгө мүмкүн экенин
далилдешти.

Журналистикада Уикипедияны булак катары пайдаланган учурлар көп кездешет.
Уикипедиядагы маалыматтардан плагиат кылгандыгы үчүн бир нече журналист жумуштан
кетирилген. 2007 – жылдын июль айында Уикипедияга арналган 30 мүнөттүк
документалдык тасма тартылган (BBC Radio 4). Тасмада “Уикипедия” термини -
Google, Facebook, YouTube сыяктуу дүйнөнүн эң таанымал терминдеринин бирине
айланганы жөнүндө сөз болот. Стивен Колберт аттуу америкалык куудул жана диктор
The Colbert Report деген телеберүүсүндө Уикипедияны тамашаларына көп
катыштырган. Стивен Колберт «wikiality» деген термин ойлоп тапкан.

Уикипедия – бул жогорку сапаттуу энциклопедияны түзүү максатында бирин-бири
урматтоо көз караш тутунган, өз ыктыярдуулар коому негиздеген онланй
энциклопедия. Уикипедияга салым кошуу эрежелери

Cite error: <ref> tags exist for a group named "notes", but no corresponding
<references group="notes"/> tag was found, or a closing </ref> is missing



https://ky.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0_%D0%9A%D0%BE%D1%88%D0%BC%D0%BE_%D0%A8%D1%82%D0%B0%D1%82%D1%82%D0%B0%D1%80%D1%8B_(%D0%90%D0%9A%D0%A8)

Америка Кошмо Штаттары, АКШ (англ. United States of America, USA) – Түндүк
Америкадагы мамлекет. Түндүгүнөн Канада, түштүк-чыгышынан Куба (Гуантанамо аскер
базасы), түштүк-батышынан Мексика менен чектешет. Чыгышын Атлантика океаны,
батышын Тынч океан, түштүгүн Мексика булуңу чулгайт. Аянты 9,4 млн км2. Калкы
314,5 млн (2012). Борбору - Вашингтон шаары. Мамлекеттик тили - англис тили.
Акча бирдиги - АКШ доллары. Адм.-айм. жактан 50 штаттан, штат укугун алган
өзүнчө Аляска, Гавайи штаттарынан жана Колумбия федерация (борбордук) округунан
турат . АКШнын ээликтери: Вест-Индиядагы Виргиния аралы., Чыгыш Самоа, Гуам жана
Океаниядагы бир топ майда аралдар. АКШнын убактылуу «опекасында» Тынч океандагы
Каролина, Мариана жана Маршалл аралдарынан турат. 1903-жылдан бери Панамага
таандык Панама каналынын зонасы АКШнын ижарасында.

АКШнын аймагынын 1/2ин (дээрлик батыш бөлүгүн) Түндүк Америка Кордильерасынын
бийик кырка жана бөксө тоолору, платолор ээлейт. Кордильеранын чыгыш чет жакасын
бийиктиги 4000 мден ашкан Аскалуу тоолору, батышын Тынч океанды бойлой жайгашкан
Жээк кырка тоолору түзөт. АКШнын эң бийик жери (6193 м) - Мак-Кинли чокусу
Аляска кыркатоосунда. Чыгышын Аппалачи тоолору (бийиктиги 2037 м) ээлейт.
Кордильера менен Аппалачинин аралыгында жазы - Борбордук түздүктөр (бийиктиги
500 мге чейин), Улуу түздүктөр (бийиктиги 1600 мге чейин), түштүктө Жээк
түздүктөрү Мексика бою ойдуңу, Атлантика бою ойдуңу (Флорида жарым аралы кошо)
орун алган. АКШнын аймагынын, ошондой эле жалпы материктин эң чуңкур жери - Чоң
Бассейндеги (Мохаве чөлүндөгү) Ажал өрөөнү, ал деңиз деңгээли - 86 м төмөн
жайгашкан. АКШ табигый ресурстарга бай: көмүр, жез (өндүрүшү боюнча дүйнөдө
2-орунда), темир, сымап, күмүш, алтын, никель, цинк (дүйнөдө алдыңкылардын
бири), вольфрам, уран, фосфат, нефть жана табигый газ (казып алынуусу боюнча
дүйнөдө 2-орунда), жыгач даярдоо.

Өлкөнүн түндүк-чыгышында, Аппаличинин этектеринде, Улуу көлдөрдүн аймагында
үстөмдүк кылган чымдак-күл жана токойдун коңур топурактары түштүк штаттардын
аймактарында кызыл жана сары топурактар менен алмашат. Борбордук түздүктөрдүн
батышында прерийдин күрдүү каралжын, Улуу түздүктөрдө кара жана каштан, 38°
Түндүк кеңдиктен түштүктү карай күрөң жана бозомук-күрөң, Кордильеранын ички
плато, бөксөтоолорунда жарым чөлдүн коңур жана субтропиктик чөл топурактары
өөрчүгөн. Түздүктөрдө, ошондой эле чымдак-карбонаттуу (Улуу көлдөр аймагында,
Мексика бою ойдуңунда ж. б. жерлерде), аллювий (Миссисипи дарыясынын өрөөнүндө)
жана шалбаа-саз топурактары кеңири таралган. Тоолуу аймактарга токойдун коңур
жана күрөң топурактары мүнөздүү. Аляскада тундра, чымдак-чымкөң, тоң-тайга,
Гавайи аралында ферралит топурактары үстөмдүк кылат. Европалыктар келгенге чейин
өлкөнүн аймагынын У2 бөлүгүнө жакынын токой ээлеген; анда чыгыш бөлүгүн бүт,
Кордильеранын капталдарын дээрлик токой каптаган. Улуу түздүктөрдүн кыйла
бөлүгүн талаа өсүмдүктөрү ээлеген. 20-кылымдын 70-жылдарында токойдун У2 бөлүгү
кыйылып, талаа айдоого айланган. Өсүмдүктөр мурдагы табигый абалында тоолуу
аймактарда гана сакталган. Өлкөнүн түндүк-чыгышында жана Улуу көлдөргө жакын
шалбаа жана айдоо жерлерге чектеш ийне-жазы жалбырактуу (кызыл карагай, карагай,
көк карагай, акчечек, жөкөдарак ж. б.) токой кездешет. Алар түштүктө, Аппалачи
тоолорунун төмөнкү алкактарында (800 м бийиктикке чейин) жазы жалбырактуу токой
(эмен, акчечек, сумах, мандалак дарагы, чынар) менен алмашат. Борб. түздүктөрдө
өскүлөң өсүмдүктүү прерия үстөмдүк кылган, азыр ал дээрлик сакталган эмес. 100°
батыш узундуктан батышты карай прерия жапыз өскөн кылкандуу өсүмдүктүү кургакчыл
талаага өтүп, айрым жерлери айдалат, калган бөлүгү жайыт катары пайдаланылат.
Чоң бассейндин чөлдөрүнө жана жарым чөлдөрүнө шыбак, алабата ж. б. бадалча,
бадалдар, 38° Түндүк кендиктен түштүктү карай чоң кактустар ж. б. суккуленттер
мүнөздүү. Кордильера тоолорунда ийне жалбырактуу токой үстөмдүк кылат; негизги
бөлүгүнүн өтө кургакчыл капталдарына кызыл карагайлуу токой, нымдуураак кыр
бөлүгүнө жакын карагай-көк карагайлуу токой, 2100-3300 мден жогору субальп жана
альп шалбаасы мүнөздүү; айрым жерлеринде талаа ландшафты да кездешет. Тынч
океандын жээгинде псевдотсуга, ситхин карагайы, туя токою, Калифорнияда
секвоянын 2 түрү (анын ичинде зор мамонт дарагы) таралган. Кургакчыл
түштүк-батышында токой катуу жалбырактуу бадалдар жана дарактар менен алмашат.
Аляскада Түндүк тайга тибиндеги ийне жалбырактуу сейрек токой жана тундра
өсүмдүктөрү үстөмдүк кылат. Корукка алынган аймактар улуттук парктарды жана
парк-монументтерди, штаттар парктарын, жапайы фауна заказниктерин, рекреациялык
аймактарды (40тан ашык) камтыйт. Эң ири улуттук парктары: Йеллоустон, Йосемит,
Секвойя, Ганрд-Каньон, Эверглейдс, Мамонт жана Карлсбад үңкүрлөрү ж. б.

Калкынын саны боюнча АКШ дүйнөдө 4-орунда (Кытай, Индия, Россиядан кийин).
Орточо жыштыгы 1 км2 жерге 28 киши. АКШ көп улуттуу өлкө, алардын көпчүлүгү
өзүнүн тилин, салтын сактап калган. Калкынын көбүн ак расалар (84%) түзөт,
ошондой эле африка-америкалыктар (12%) ж. б. улут өкүлдөрү (8%) да жашайт.
Жергиликтүү. калкы - индейлердин (1%) көбү жок кылынган, калгандары резервацияда
жашайт. Негрлер, индейлер, мексикалыктар, пуэрторикалыктар расалык
дискриминациядан көп жапа чегишет. Ошондой эле испан, кытай, орус, поляк, корей,
вьетнам, япон, грек, араб, хинди, урду, армян, навах тилдеринде да сүйлөшөт.
Калкынын жашынын орточо узактыгы: эркектериники - 73, аялдарыныкы - 79 жаш.
Христиан (протестант - 53%, католик - 26%, башка христиандар - 8%), ислам (2%),
иудаизм (2%) диндерин тутат. Шаар калкы 76,2%. Атлантика океанын, Түш.
Калифорнияны жана Улуу көлдөрдү жээктей шаарлар дээрлик туташ тилкени -
мегалополистерди түзөт. Ири шаарлары: Нью-Йорк, Лос-Анжелес, Чикаго,
Филадельфия, Детройт, Сан-Франциско, Вашингтон ж. б.

АКШ - экономикасы өнүккөн индустриялык-агрардык өлкө. Ички дүң продукциясында
(ИДП) өнөр-жайынын үлүшү 19% ти, транспорт, байланыш жана коммуналык чарба 9%ти,
айыл жана токой чарбалары, балыкчылык 2,0% ти түзөт. Ички улуттук продукциясын
киши башына бөлүштүргөндө 26 980 доллардан (АКШ) туура келет. 1992-ж. Канада
жана Мексика менен эркин соода жүргүзүү боюнча Түндүк Америка келишимине кол
коюлгандан кийин дүйнөдөгү эң ири соода блогу түзүлгөн. Өнөр-жайынын башкы
тармактары: машина куруу, химиялык, нефтини кайра иштетүү, тамак-аш - татымал,
жеңил өнөр-жай ишканалары, айрыкча авиация жана ракета-космостук техникалык,
электрондук жабдуулар (анын ичинде. компьютерлер жана микросхемалар), приборлор,
жаңы конструкциялык материалдар, өнөр-жай тармактары жакшы өнүккөн. Өлкөнүн
негизги өнөр-жайлуу аймагы, башкача айтканда «Өнөр-жайлуу алкак» - Түндүк
Атлантика жээги менен Миссисипи дарыясынын аралыгы, анда АКШнын иштеп чыгаруучу
өнөржайынын 1/2нен ашыгы, анын ичинде машина куруу жана металлургиянын 3/4нө
жакыны, тамак-аш жана химиялык өнөр-жайынын 1/2нен ашыгы топтолгон. «Өнөр-жайлуу
алкактан» тышкары өнөр-жай ишканаларынын чордондору, ошондой эле Тынч океан
жээктеринде (авиаракета-космостук, радиоэлектроника, нефть иштетүү, тамак-аш,
жыгач иштетүү), Техас, Луизиана, Флорида штаттарында (нефть ажыратуу, химиялык,
авиаракета-космостук), ТүштүкЧыгыш АКШда (Флоридасыз; текстиль, химиялык,
электр-металлургия, жыгач иштетүү өнөр-жайлары) жайгашкан. Негизги өнөр-жай
борборлору: Нью-Йорк, Чикаго, Лос-Анжелес, Филадельфия, Детройт, Кливленд,
Хьюстон, Бостон, Сент-Луис, Милуоки, Даллас-Форт-Уэрт, Сан-Франциско. Казып алуу
өнөр-жайында алдыңкы орунду Техас, Калифорния, Луизиана (нефть, табигый газ),
Кентукки, Батыш Виргиния, Пенсильвания (таш-көмүр), Миннесота (темир рудалары),
Аризона, Юта, Монтана, Айдахо, Колорадо, Миссури (түстүү металлдар) штаттары
ээлейт. 1991-ж. 8,8 млн автомобиль чыгарылып, 88,3 млн т болот, 22 млн т
пластмасса жана синтетикалык чайыр өндүрүлгөн; түстүү металлдардан 1631 миң т
жез, 4394 миң т алюминий, 518 миң т цинк, 466 миң т коргошун эритилип, 368 млн т
нефть, 903 млн т көмүр, 529 млрд м3 табигый газ казылып алынган. Өлкөнүн
минералдык сырьёго жана отунга болгон муктаждыктарынын кыйла бөлүгүн импорт
менен толуктайт. 1994-ж. 3268 млрд кВт с электр энергиясы өндүрүлгөн, анын 71,1%
жылуулук электр станцияларына, 8,6% ГЭСке, 20,3% АЭСке туура келет. АКШнын -
дүйнөдөгү эң ири айыл-чарба продуктыларын иштеп чыгаруучу өлкө (калкынын 2% гана
иштейт). Жогорку деңгээлде механикалаштырылган айыл-чарбасында негизги
продукцияны индустриялык типтеги ири жекеменчик фермалары берет. Айыл-чарба
структурасынын (Алясканы кошпогондо) 30%ин иштетилүүчү жер, 28%ин токой, 42%
чейин жайыт ж. б. түзөт. Айыл- чарбага жарактуу жери 18,7 млн га. Айыл-чарбанын
товардык продукциясынын 47%ке жакынын дыйканчылык, 57%тен ашыгын мал чарбасы
түзөт. АКШ жүгөрү, буудай, пахта, тамеки, эт, сүт даярдоо боюнча дүйнөдө алдыңкы
орундардын бирин ээлейт. Тоют өсүмдүктөрү, мөмө-жемиш (анын ичинде цитрустар да
бар), жашылча өстүрүлөт. Буудай бардык жеринде өстүрүлөт, бирок негизги аймагы -
«буудайлуу алкак» (Канаданын чегинен баштап Улуу түздүктөр аркылуу Техас
штатынын борб. бөлүгүнө чейин камтыйт), жүгөрү - «жүгөрүлүү алкакта» (Айова,
Иллинойс, Индиана штаттарында жана аларга чектеш жерлерде) өстүрүлөт. Пахтачылык
жана тамекичилик өлкөнүн түндүгүндө жана түштүк-чыгышында өнүккөн. 1992-ж. 60
млн т буудай, 190 млн т жүгөрү, 59 млн т соя буурчагы, 3,9 млн т пахта
жыйналган. Сүт багытындагы мал чарбасы негизинен өлкөнүн түндүк-чыгышында, эт
багытындагысы батышында жана түштүгүндө, кой чарбасы тоолуу штаттарда, үйкушу
чарбасы түштүк-чыгышта өнүккөн. 1995-ж. 102,8 млн бодомал, 59,9 млн чочко, 8,9
млн кой, 6 млрд дан ашык үй кушу болгон (анын ичинде бройлерлер да бар). 1991-ж.
4,3 млн т балык кармалган. Темир жолунун узундугу 225 миң км, автомобиль
жолунуку 6,3 млн км (шаар жолдору кошо). Ички суу жолу өнүккөн, айрыкча
Миссисипи, Огайо дарыясы, Улуу көлдөр, Жээк каналдары кеңири пайдаланылат. Деңиз
соода флотунун тоннажы 23,3 млн брутто рег.-т (1992). Негизги деңиз порттору:
Нью-Йорк, Жаңы Орлеан, Хьюстон, Филадельфия, Балтимор, Бостон, Ньюпорт-Ньюс,
Норфолк, Сан-Франциско, Лос-Анжелес, Сиэтл; көлдөрдөгү негизги порттор: Чикаго,
Дулут, Буффало, Кливленд, Детройт, Толидо. Труба транспорту өнүккөн (жалпы
узундугу 300 миң кмдей). Туризм өнүккөн (жылына чет өлкөдөн 43 млндон ашык
турист келет). Туристерди кызыктырган негизги объектилери: Вашингтондо: АКШнын
конгрессинин имараты - Капитолий, өлкөнүн президентинин расмий резиденциясы -
Агүй, Ж.Вашингтондун эстелиги, АКШнын улуттук музейи, Улуттук Искусство
галереясы, Учуу жана космонавтика улуттук музейи ж. б.; НьюЙоркто: АКШнын
символу - Эркиндик статуясы, Ыйык Патрик собору (19-кылым), Метрополитен музейи,
Нью-Йорк калк китепканасы (20-кылымдын башы), Линкольн искусство борбору, Азыркы
искусство музейи, С. Гуггенхейм музейи, Бродвей жана Таймссквер аянты (шаардын
негизги театрлары менен) ж. б. Табигый кооз жерлери: Колорадо дарыясындагы Чоң
Каньон улуттук паркы, Калифорниядагы Моно көлү, Ниагара шаркыратмасы, Улуу
көлдөр. Калифорния жана Флорида шаарындагы Диснейленд эсалуу парктары, ошондой
эле Флориданын пляжы дүйнөгө белгилүү. Экспортко өнөр-жай жабдуулары, самолет,
автомобиль, электрондук жабдуулар, аскер техникасы, химикаттар, таш-көмүр,
жүгөрү, соя буурчагы ж. б. чыгарат. Негизги сырткы соода шериктери: Канада,
Япония, Мексика, Батыш Европа өлкөлөрү.

Cite error: <ref> tags exist for a group named "*", but no corresponding
<references group="*"/> tag was found, or a closing </ref> is missing



https://ky.wikipedia.org/wiki/%D0%98%D1%82%D0%B0%D0%BB%D0%B8%D1%8F

Италия, Италиян Республикасы – Европанын түштүгүндөгү мамлекет, Жер Ортолук
деңиздин алабында. Апеннин жарым аралын, Падан түздүгүн, Альп тоолорунун түштүк
капталдарын, Сицилия, Сардиния ошондой эле майда аралдарды ээлейт. Италия –
Франция, Швейцария, Австрия, Словения, Сан-Марино жана Ватикан менен чектешет.
Батышынан Лигурия жана Тиррен, түштүгүнөн Иония, чыгышынан Адрия деңиздери менен
чулганат. Аянты 301,3 миң км2. Калкы 59,3 млн (2008). Борбору – Рим. Акча
бирдиги – евро (2000-ж. чейин лира). Расмий тили – италян тили. Италиянын аймагы
адатта 3 тарыхый-экономикалык аймакка бөлүнөт: Түндүк, Борбордук жана Түштүк
Администрациялык-аймактык жактан 20 облуска бөлүнүп, алар 109 провинцияны
камтыйт. БУУнун (1955), Европа советинин (1949), Европа союзунун (1993;
1958–67-ж. Европа экономикалык кызматташтыгы; 1967–92-ж. Европа кызматташтыгы),
НАТОнун (1949), Евратомдун (1958), ЭВФтин (1947), Эл аралык реконструкция жана
өнүгүү банкынын (1947), Бүткүл дүйнөлүк соода уюмунун (1995), ЕККУнун (1973),
Европа экономикалык кызматташтыгы жана өнүгүү уюмунун (1961) мүчөсү.

Италяндар өлкөнүн калкынын 92,5%ин түзөт, анын ичинде сицилиялыктар 8,3%,
сардиниялыктар 2,3%. Төрөлүү мурда өтө жогору (1970-ж. 1000 адамга 16,5 бала
туура келген) болгон, азыр Италия төрөлүү деңгээли боюнча (1000 адамга 8,5 бала)
Европа союзуна кирген өлкөлөрдүн ичинен акыркы орундардын бирин ээлейт.
Өлүм-житим (10,5 адам) төрөлүүдөн ашат. Италиянын калкы Европа жана дүйнөдөгү эң
картаң калк (орточо жашы 42 жыл). Калктын курактык структурасында 15 жашка
чейинки балдар 13,8%ти, эмгекке жарамдуу курактагылар (15–64) 66,4%ти, 65 жаштан
ашкандар 19,9%ти түзөт (2007). Калктын орточо жыштыгы: 1 км2 жерге 196дан ашык
киши туура келет. Падан түздүгү менен Тиррен жана Адрия деңиздеринин жээктеринде
калк жыш (1 км2 жерге 400 адамдан ашык), Түндүк жана борбордук тоолуу
аймактарда, Сардиния аралында сейрек отурукташкан. Шаар калкы 67,6% (2005). Ири
шаарлары (2008): Рим (калкы 2,5 млн; шаар айланасы менен 3,9 млн), Милан (1,3
млн; 4,3 млн), Неаполь (965,4 миң; 3,8 млн), Палермо (652,9 миң; 1,0 млн), Генуя
(588,4 миң; 689,6 миң). Италиянын калкынын 90%и католиктер, 5%и башка
конфессиялардын өкүлдөрү, негизинен мусулмандар менен иудейлер.

Италия дүйнөдөгү экономикасы жогорку деңгээлде өнүккөн постиндустриялуу өлкө.
ИДПнин көлөмү (1,8 трлн евро) боюнча дүйнөдө 10-, Европа Союзуна кирген
өлкөлөрдүн ичинде 4-орунду (Германия, Улуу Британия жана Франциядан кийин)
ээлейт. ИДПни киши башына бөлүштүргөндө 31 миң доллардан туура келет. ИДПнин
1,9%и айыл чарбасына жана балык уулоого, 22,7%и өнөр жайына, 6,1%и курулушка,
69,3%и тейлөө чөйрөсүнө таандык. Өнөр жайынын башкы тармактары (продукциясынын
наркы боюнча): машина куруу, тамак-аш (суусундук, тамеки өндүрүштөрүн кошкондо),
нефть ажыратуу жана нефть-химия, текстиль, тигүү жана булгаары-бут кийим өнөр
жай , кара жана түстүү металлургия. Италия отун-энергия ресурстарына жарды
болгондуктан, импортко өтө муктаж. Өлкөдө өндүрүлгөн нефть (5,8 млн тонна, 2006)
ички муктаждыктын 7%ин гана канааттандырат. Нефтини негизинен Ливия, Россия,
Сауд Арабиясы, Иран, Ирактан алат (87 млн г). Өндүрүлгөн табигый газ (11 млрд
м3) ички муктаждыктын 13%ин гана канааттандырат. Газ негизинен Адрия деңизинин
шельфинен, ошондой эле Калабриядан казылып алынат. Газды Россиядан жана Алжирден
алат (2006-ж. 77 млрд м3). Энергия ресурстары чектелүү болгондугуна карабастан,
Италия электр энергиясын өндүрүү боюнча алдыңкы өлкөлөрдүн катарына кирет.
2005-ж. 290,6 млрд кВт∙с электр энергиясы өндүрүлгөн; ал эми өлкөнүн электр
энергиясына болгон муктаждыгы 309,8 млрд кВт-с. Электр энергиянын 83%и ЖЭСтен,
17%и калыбына келүүчү булактардан (анын 85,2%и ГЭСтен, 10,1%и геотермалдык
ЖЭСтен, 4,7%и шамал жана күн энергиясынан) өндүрүлөт. Кара металлургия импорттук
сырьёнун негизинде иштейт. Сырттан темир кен ташы (негизинен Бразилиядан),
металлолом (Батыш Европа өлкөлөрүнөн), коксталуучу көмүр алат. Чоюн, болот,
прокаттарды (узун өлчөмдүү ысык, ысык каңылтыр, муздак катанка каңылтыр
прокаттарын, темир-бетон конструкциясын ж. б.) чыгарат. Түстүү металлургия да
негизинен импорттук сырьёну пайдаланат. Мында аллюминий жана коргошун-цинк
өндүрүштөрү өзгөчөлөнөт. Глинозём, алюминий, коргошун, цинк, күмүш, алтын, жез
ж. б. өндүрүлөт. Машина куруу өлкөнүн өнөр жайынын экспортко багытталган ири
тармагы. Анын ичинде түрдүү транспорт каражаттарын (автомобиль, авиация
техникасы, кеме ж. б.) чыгаруунун мааниси зор. Жеңил («FIAT», «Alfa Romeo»,
«Lancia» ж. б.) жана жүк ташуучу автомобилдерди, автобус, аскердик транспорт
каражаттарын, кеме, автомобиль тетиктерин ж. б. чыгарат. Авиация өнөр жай
негизинен аскер техникасын даярдоого адистешкен. Машина куруунун маанилүү
секторлорунун бири аскер продукцияларын өндүрүү. Анда курал-жабдык, аскер
техникасы (сооттолгон танк, сооттолгон транспортёр БТР, дөңгөлөктүү сооттолгон
машина, аскердик чалгындоо машинасы ж. б.), аскердик электроника, радар
системасы, аскердик, жарандык авиация жана кеме куруу өнөр жай үчүн мотор ж. б.
чыгарат. Темир жол өндүрүшүндө 2004-ж. 112 электровоз, 100 жүк ташуучу вагон
чыгарган. Италиядан даярдалган велосипед менен мотоцикл спорт үчүн өтө маанилүү.
Электр-техникалык жана электроника өнөр жай тиричилик электр-приборлорун
(муздаткыч, идиш-аяк жана кир жуучу машиналарды, микротолкун мешин, ашкана
мешин, телевизор ж. б.) чыгарууга адистешкен. Жалпы машина куруу өнөр жай
продукциясынын экспорттогу үлүшү зор (70%; Европа өлкөлөрүнүн ичинен Германиядан
кийинки 2-орунда). Анда өнөр жай роботтору, автоматтык линия, ширетүүчү жана
штамптоочу машиналар, трактор тетиктери, текстиль, тамак-аш жана тигүү, тери
өңдөө өнөр жай үчүн жабдуулары, бут кийим ж. б. даярдалат. Айыл чарба
машиналарын жана жабдууларын (ага кошо түрдүү тракторлор, топуракты иштетүүчү
жана жер семирткич чачуучу машиналар, эгин жыйноочу комбайн ж. б.) чыгаруу
боюнча Италия Европада алдыңкы орундардын бирин ээлейт. Ошондой эле жол куруу
техникаларын (бульдозер, экскаватор, чакан экскаватор, автоматтык жүк жүктөгүч,
скепер ж. б.) чыгарат. Химиялык продукциясынын көлөмү боюнча Европада Германия,
Франция жана Улуу Британиядан кийинки 4-орунду ээлейт. Адистешүүсүнүн негизги
багыты химиялык була, пластмасса, негизги химия продуктулары (кислота, щёлочь ж.
б.) айыл чарба химикаттары, лак-боёк буюмдары, тиричилик химиясынын товарлары
жана косметика каражаттары. Жыгач иштетүү жана эмерек өнөр жайынын экспорттук
мааниси зор. Курулуш материалдар өнөр жайында белгилүү Италия мрамору (каррара
ак мрамору), имараттарды кооздоочу табигый каптама таштар кеңири пайдаланылат;
асбест, бентонит, бор казылып алынат. Цемент, кыш, карапа такта, кургак курулуш
аралашмалары, курулуш химикаттары, желим, карапа жана фаянс буюм өндүрүштөрү
өнүккөн. Айнек өнөр жай негизинен чоң айнек идиштерди, идиш-аяктарды, курулуш
жана автомобиль өнөр жай , оптика приборлору үчүн айнектер, хрусталь,
айнек-кебез, айнек-була чыгарууга адистешкен; көркөм айнеги менен Венециядагы
Мурано аралы белгилүү. Текстиль өнөр жай импорттук (пахта, жүн, зыгыр) жана
жергиликтүү (жибек, жасалма, синтездик жана аралаш була) сырьёдон ийрилген жип
жана кездеме чыгарат. Италия үй үчүн текстиль өндүрүшү [ич кийим, шейшеп, парда,
ички жасалга (интерьер) жана эмерек ж. б. үчүн кездемелер] менен белгилүү. Бир
багытта иштеген техникалык текстиль (атмосфералык таасирден сактоочу, айыл
чарбасында, курулушта, ошондой эле медицинада, аскер иштеринде, өнөр жайында
пайдаланылуучу материалдар) өндүрүштөрүнүн мааниси зор. Тигүү өнөр жай аялдардын
жана эркектердин модалуу кийимдерин даярдоого адистешкен. Жогорку сапаттагы жана
«люкс» классындагы товарларды даярдоо салты сакталууда. Булгаары жана бут кийим
өнөр жай өлкөнүн эл аралык адистешүүсүнө кирген салттуу тармагы. Өңдөлгөн тери
(уй, чочко, кой, эчкинин) жанар ептилия терилери кийим (ичик, тон ж. б.), бут
кийим, сумка, аксессуарларды, эмерек ж. б. даярдоодо пайдаланылат. Италия
өңдөлгөн тери тонду экспорттоо боюнча дүйнөдө (20%) алдыңкы орундардын бирин
ээлейт. Теринин 70%и эмерек каптоого, 20%и бут кийим жана 10%и кийим тигүүгө
жумшалат. Италия дүйнөгө мода таратуучу жана «люкс» классындагы бут кийим
тигүүчү башкы өлкө. Бут кийим чыгаруу өлчөмү боюнча (жылына 244 млн жуп жогорку
сапаттагы моделдүү булгаары, спорттук, резина ж. б. бут кийимдер) дүйнөдө Кытай,
Бразилиядан кийинки 3-орунду ээлейт. Бут кийимдин 80%ке жакыны экспорттолот
(243,6 млн жуп, дүйнөлүк экспорттун 1/4и; 2006). Ошол эле убакта кыйла арзан
баадагы бут кийимди сырттан (Кытай, Румыния, Вьетнам, Индия, Болгариядан) сатып
алат. Эзелтен эле модалуу булгаары-галантерия товарларын (сумка, чемодан,
капчык, кемер, булгаарыдан жасалган кеңсе товарлары, кол кап, аксессуарлар) жана
галстук, ошондой эле чий калпак, булгаары, кездеме, фетр калпактарын, килем
чыгаруу салт бойдон калган. Оюнчуктарды, балдар үчүн түрдүү буюмдарды, балаты
жасалгаларын, күмүш, хрусталь, фарфор жана териден жасалган баалуу белектерди,
көркөм гравюра ж. б. чыгаруу өнүккөн. Италия музыкалык аспаптары (кылдуу жана
үйлөмө аспаптар, орган, мандолина, гитара, аккардеон) менен да белгилүү.
Тамак-аш жана тамеки өнөр жай Италиянын экономикасында машина куруудан кийинки
2-маанилүү тармак. Азык-түлүктү (шарап, макарондун түрлөрүн, быштак жана сүт
азыктарын, зайтун майын, кондитер азыктарын, жашылча жана мөмө-жемиш
консерваларын) экспорттоочу ири өлкө. Кондитер өндүрүшү шоколад жана
татымалдардын түрлөрүн даярдоого адистешкен. Шарап жасоо боюнча Италия дүйнөдө
1–2-орунду Франция менен гана бөлүшөт. Италия колбаса, ыштап сүрсүтүлгөн ж. б.
чүйгүн эт азыктарын даярдоо боюнча Европада маанилүү орунду ээлейт. Жылына 11
млн тонна ун даярдалат; макарон өндүрүшүнө байланыштуу (150дөн ашык түрү
чыгарылып, дүйнөдө 1-орунду ээлейт) ун көп керектелет. Жылына 3,3 млн тонна
жашылча жана мөмө-жемиш консерваланат; туздалган помидор, томат пасталары,
мөмө-жемиш консервалары, маринаддалган жашылча, фаршталган зайтун, артишок
консервалары чыгарылат. Башка экспорттук продукцияларына алкаголдук ичимдиктер
(вермут, шампан ж. б.), кофе, жыпар жыттуу өсүмдүктөрдүн негизинде жасалган
соустар ж-а татымалдар, кант, тамеки, пиво, алкоголсуз суусундуктар ж. б. кирет.
Өлкөнүн айыл чарбасынын ИДПдеги үлүшү 1,9% . Айыл чарба өндүрүшүнүн көлөмү
боюнча Италия Европада Франция, Германиядан кийинки 3-орунду ээлейт. Өлкө айыл
чарба продукциясына жана азык-түлүккө болгон муктаждыгынын 86%ин өзү камсыз
кылат, калганын Франция, Германия жана Нидерланддан импорттойт. Агрардык
секторунун өнүгүүсүнүн жалпы деңгээли европалык орточо көрсөткүчтөн төмөн, айыл
чарба өсүмдүктөрүнүн түшүмдүүлүгү жана малынын продукттуулугу боюнча Италия
Европадагы көп өлкөлөрдөн артта. Айыл чарбага жарактуу жеринин жалпы аянты 17,8
млн га (2005); анын 53%и иштетилет, 18,8%и шалбаа жана жайыт, калганы токой
(23%; бийик өскөн дарактар аз, негизинен теректүү токой жана бадалдар).
Иштетилген жердин 75,6%и айдоо, анда тоют өсүмдүктөрү жүгөрү, арпа, кара буудай,
сулуу, буурчак, буудай, кант кызылча, күн карама, жүзүм, жашылча, мөмө-жемиш
бактары өстүрүлөт. Жаан-чачыны сезон боюнча кескин өзгөрүп тургандыктан, жери
сугатка муктаж. Сугат жеринин аянты 3,97 млн га (2005). Айыл чарбасынын башкы
тармагы өсүмдүк өстүрүүчүлүк. Италия «Европанын багы» деп аталат; ал түрдүү
мөмө-жемиштерди (цитрус өсүмдүктөрүн кошо), жашылча, жүзүм, зайтун, буудай
өстүрүүчү жана экспорттоочу ири өлкөлөрдүн бири болуп саналат. Киви (түшүмү
боюнча дүйнөдө 1-орунда), шабдаалы, нектарин, алмурут (дүйнөдө Кытайдан кийинки
2-орунда), өрүк (Түркия, Ирандан кийинки 3-орунда), алма (Европада 1-орунда),
курма (Европада 1-орунда), гилас, кайналы, анжир ж. б. өстүрүлөт. Италия жүзүм
жыйноо боюнча (8,6 млн т; анын ичинде мейиз жүзүмү 1,7 млн тонна; 2006) дүйнөдө
1-орунда. Жүзүмзар өлкөнүн бардык жеринде таралып, өзгөчө италиялык пейзажды
жаратат. Италия зайтунду чогултуу боюнча (жылына 4 млн тоннадай) дүйнөдө алдыңкы
орунда. Маанилүү экспорттук тармагы гүл өстүрүү. Башкы дан өсүмдүктөрү буудай,
шалы, жүгөрү, арпа. Мал чарбасынын өнүгүүсүнө Франция, Нидерланд ж. б. Европа
өлкөлөрүнөн келген арзан баадагы продукциялар, ошондой эле тоют базасынын
жетишсиздиги тоскоолдук кылат. Өлкөнү чулгап турган деңиз жээктери балыкка анча
бай эмес. Тейлөө чөйрөсүндө ИДПнин 69,3%и жаралат (2006). Рекреациялык жактан
тейлөө Италиянын эл аралык адистешүүсүнүн маанилүү тармагы (дүйнөлүк туристтик
сектордогу Италиянын үлүшү 6%). Туристтерди тейлөөдө 2 млндон ашык адам иштейт.
Туризм индустриясынын өнүгүүсүнө түрдүү маданий-тарыхый (музейлердин жана сүрөт
галереяларынын, түрдүү замандагы архитектуралык жана тарыхый эстеликтердин
көптүгү) жана табият ресурстары өбөлгө түзөт. Адатта алардын эң белгилүүлөрү:
деңиз жээктериндеги курорттор (Генуя Ривьерасы, Адрия деңизинин жээгиндеги
кумдуу пляждар, Амальфитанын кооз жээктери), Альп тоолорундагы көлдөр
(Лаго-Мажоре, Гарда), кооз жерлер, минералдуу булактардын тегереги,
археологиялык эстеликтер зоналары, аралдардагы курорттор. Италия чет элдик
туристтердин саны боюнча дүйнөдө Франция, Испания, АКШ, Кытайдан кийинки
5-орунду ээлейт. 2006-ж. өлкөгө 42,1 млн турист келген. Мейманкананын саны (33,5
миң) боюнча Европада Германия, Улуу Британиядан кийинки 3-, андагы орундун саны
(2,0 млн; кемпинг ж. б. эс алуу жайларын кошкондо 4,2 млн) боюнча 1-орунду
ээлейт. И-нын финансы системасына 87 банк тобу (793 банк, анын ичинде 245
акционердик, 474 кооперативдик банктар, 74 чет элдик банктардын бөлүмдөрү) жана
749 банк эмес финансы далдалчылыгы кирет. Италияда ири биржалар, камсыздоо
компаниялары иштейт. Соода тейлөө чөйрөсүнүн маанилүү секторлорунун бири. Чекене
соодада 1,5 млндон ашык адам иштеп, 600 миңден ашык ишканасы бар. Соода
ишканалары негизинен чакан, жекече же үй-бүлөлүк; басымдуу бөлүгү (айрыкча
кийим, азык-түлүк жана суусундук сатууга) адистешкен. Ошондой эле ири тармактуу
соода ишканалары да иштейт. Италияда темир жана автомобиль жол тармактары жыш.
Альп тоолорунун ашуулары (Симплон, Мон-Сени, Сен-Готард, Бреннер ж. б.) аркылуу
тешкен тоолор (тоннелдер) менен өткөн темир жана автомобиль жолдорунун эл аралык
мааниси өтө зор. Жүргүнчүлөрдүн 90%тен, жүктүн 80%тен ашыгы автомобиль менен
ташылат. Автомобиль жолунун узундугу 484,7 миң км. Темир жолунун узундугу 19,46
миң км (анын 70%и электрлештирилген). Сырткы жүктөрдүн басымдуу бөлүгүн деңиз
транспорту (импорттун 80–90%ин, экспорттун 60–70%ин) ташыйт. Италиянын соода
флотун 1,5 миң кеме түзөт (жалпы тоннажы боюнча дүйнөдө 10-орунда). Башкы деңиз
порттору: Торонто, Генуя, Триест, Аугуста, Венеция, Жоя-Тауро, Равенна, Неаполь,
Мессина, Режо-ди-Калабрия, Капри ж. б. Деңиз парому аркылуу катташуунун да
мааниси зор. Ички суу жолунун узундугу 2,4 миң км. Эл аралык маанидеги ири
аэропорттору: Рим-Фьюмичино, Милан-Мальпенса, Милан-Линате, Венеция-Тессера,
Рим-Чампино ж. б. Магистралдык нефть куурунун узундугу 1136 км, газ куурунуку 17
589 км. Италияга дүйнөлүк экспорттун 3,4%и, импорттун 3,4%и туура келет (2006).
Экспортко негизинен машина куруу продукциялары, өнөр жай жабдуулары, транспорт
каражаттары, химиялык жана нефть-химия продукциялары, металл жана андан жасалган
буюмдар, азык-түлүк (ичимдик жана тамеки кошо), текстиль жана кийим тигүү өнөр
жай продукциялары, булгаары товарлары, эмерек, айыл чарба жана балыкчылык
продукциялары. Сырттан нефть, көмүр, темир рудасын, түстүү жана кара
металлдарды, пахта, машиналарды, жыгач, азык-түлүк сатып алат. Негизги сырткы
соода шериктери: Германия, Франция, Испания, АКШ, Нидерланд, Кытай.



https://ky.wikipedia.org/wiki/%D0%98%D0%BD%D1%82%D0%B5%D1%80%D0%BD%D0%B5%D1%82

Интернет (англ. Internet, МФА: [ˈɪn.tə.net]) — Бүткүл дүйнөлүк телекоммуникация
тармагы. Анын жардамы менен ар кандай форматтагы билдирүүлөрдү, маалыматты
сактоону жана алмашууну ишке ашырса болот. Ошондой эле түрдүү кызыкчылыктар
менен бириккен адамдардын виртуалдуу байланыш айдыңы. Бул максатты ишке ашыруу
үчүн социалдык тармактар, тиркемелер, сайттар кызмат кылышат.

Кардарларга керектүү маалыматты форматына карабай берүү үчүн атайын браузерлер
(интернет барактарын иликтөөчү программа) иштелип чыккан. Эң популярдуу
браузерлер Google Chrome, Internet Explorer, Mozilla Firefox, Safari жана Opera.



https://ky.wikipedia.org/wiki/%D0%9A%D1%8B%D1%82%D0%B0%D0%B9

Кытай (кытайча — 中华人民共和国; кызыл-суулук кыргыздар Жуңго дешет, сөзмө-сөз —
Ортонку мамлекет), Кытай Эл Республикасы (КЭР; кытайча Zhōnghuá Rénmín
Gònghéguó) — Борбордук жана Чыгыш Азиядагы мамлекет. Чыгышынан жана
түштүк-чыгышынан Тынч океандын Сары, Чыгыш Кытай жана түштүк Кытай деңиздери
(жээк сызыгынын узундугу 18 миң кмден ашуун) менен чулганат; жээктей көптөгөн
аралдар жайгашкан; алардын ирилери: Тайвань, Хайнань. Кургактык менен өткөн чек
арасынын узундугу 22,8 миң км. түндүк-чыгышынан КЭДР жана Россия, түндүгүнөн
Моңголия, түндүк-батышынан Россия, Казакстан жана Кыргызстан, батышынан
Тажикстан, Афганстан, ошондой эле Пакистан, түштүк-батышынан жана түштүгүнөн
Индия, Непал жана Бутан, түштүк-чыгышынан Мьянма, Лаос, Вьетнам менен чектешет.
Аянты 9,6 млн км2 (дүйнөдө Россия жана Канададан кийинки 3-орунда). Калкы 1,3
млрддан ашык (2014, дүйнөдө 1-орунда). Борбору — Пекин. Расмий тили — кытай
тили. Администрациялык-аймактык жактан 23 провинцияга, 5 автономия районго, 4
борборго баш ийген шаарга (чет жакасындагы ири шаарлар менен кошо, аны курчаган
зор аянтты камтыйт), 2 өзгөчө администрациялык районго бөлүнөт. Кытай — БУУнун
(1945), ЭВФтин (1945), Эл аралык реконструкция жана өнүгүү банкынын (1945),
Азия-Тынч океан экономикалык шериктештигинин (1991), Бүткүл дүйнөлүк соода
уюмунун (2001), Шаңхай кызматташтык уюмунун (2001) мүчөсү
Администрациялык-аймактык бирдиктери (2007:

Жээги булуң-буйткалуу; чыгыш жээгинде Ляодун, Шандуң, түштүгүндө Лэйчжоубаньдао
сыяктуу жарым аралдар бар. Түштүгүнө жана түштүк-чыгышына түздүктүү жана
дельталуу жээктер мүнөздүү. Бийиктик амплитудасы -155 мден (Турпан ойдуңу) 8848
мге чейин (Непал менен чек арасындагы Жомолунгма чокусу Жер шарынын эң бийик
жери). Кытайда субмеридиан багытында жаткан бир нече ири аймак өзгөчөлөнүп
турат: Түндүк-Чыгыш тоолуу өлкөсү; Чыгыш Кытай тоолуу өлкөсү; Чинлиң Юннан
тоолуу өлкөсү; Түндүк Кытай платолору жана тоолору; Түндүк-Батыш тоолуу өлкөсү
жана Тибет тайпак тоосу. Түндүк-Чыгыш тоолуу өлкөсү Чоң жана Кичи Хинган кырка
тоолорун, Ляоси тайпак тоосун, Манжур-Корей тоолорун камтыйт. Кытайдын
түндүк-чыгыш четинде Ортонку Амур ойдуңу, анын түштүк-батышында тоо аралык ири
түздүк Сунляо жайгашкан. Чыгыш Кытай аккумуляциялык түздүктөр облусу Улуу Кытай
түздүгүн жана анын түштүгүндөгү Янцзынын ортонку жана төмөнкү агымдарын ээлеген
ойдуңдарды (бийиктиги 200 мге чейин) камтыйт. Түштүк-Чыгыш тоолуу өлкөсүнө
Кытайдын түштүк-чыгыш бөлүгүндө Янцзы дарыясынын төмөнкү агымынан Бакбо (Тонкин)
булуңуна чейин жээктей созулуп жаткан Нанлиң, Уишан ж. б. тоолор кирет. Мында
жапыз жана орто бийик тоо массивдери тоо аралык ойдуңдар менен кезектешип жатат;
эрозиялык тилмеленүү, батыш бөлүгүнө рельефтин карсттык формалары мүнөздүү;
кырка тоолору бири-биринен тектирленген жазы өрөөндөр менен бөлүнгөн. Өлкөнүн
түштүк четинде Сидзяң, Бейдзяң яжана Дуңдзяң дарыясынын дельталары пайда кылган
түздүктөр жайгашкан. Чинлиң-Юннан тоолуу өлкөсү Тибет тайпак тоосунун чыгыш чети
менен Кытайдын түштүк чек арасына чейин жазы тилке болуп созулуп жатат. Ага
Чинлиң, Юннан-Гуйджоу тайпак тоосу, Сычуан ойдуңу кирет. түндүк Кытайдын
платолору жана тоолору (бийиктиги 500—2000 м) Шаньси тайпак тоосун жана анын
чыгыш уландысы Тайханшань кырка тоосун, Лёсстуу платону, Ордос платосун, Йиншан
тоолорун камтыйт. Ордос, Лёсстуу платолорунан батышта, Куньлунь, Наньшань
тоолорунан түндүктө Түндүк-Батыш тоолуу өлкөсү жайгашып, рельефинде бийиктиги
3000—5000 м болгон кырка тоолор (Моңгол Алтайы, Чыгыш Теңир-Тоо тармактары) тоо
аралык ири ойдуңдар (орточо бийиктиги 900—1300 м; Жонгор түздүгү, Тарим ойдуңу,
Турпан ойдуңу) менен кезектешип жатат. Кытайдын түштүк-батышында зор Тибет
тайпак тоосу жайгашкан; анын чет-жакаларында бийик (600 мден жогору) жана узун
тоо тармактары (Гималай, Кара-Корум, Кунлун, Нангшанг, Сина-Тибет тоолору)
созулуп жатат. Кытайдын аймагы тектоникалык жактан кембрийге чейинки платформа
блокторунан (Кытай-Корей, түштүк Кытай, Тарим платформалары) жана аларды бөлүп
турган бүктөлүү структураларынан турат. Бүктөлүү структуралары Урал Охота, Альп
Гималай жана Батыш Тынч океан кыймылдуу зоналарына кирет. Магнитудасы 8,6га
чейинки жер титирөөлөр болуп турат; акыркы (магнитудасы 7,9га жеткен) катуу жер
титирөө 2008-жылы 12-майда Сычуань ойдуңунун түндүк-батыш чет жакасында болуп,
анда 68 миң адам өлгөн. Кытайдын аймагы түрдүү кендерге бай; таш көмүрдүн,
вольфрамдын, молибден-калайдын, сурьманын, сейрек жер элементтеринин, бариттин
запасы боюнча Кытай дүйнөдө 1-орунду ээлейт. ошондой эле темир, марганец,
алюминий, жез, никель, цинк, коргошун, сымап, алтын, платина, фосфорит, күрөң
көмүрдүн да запасы мол. Кытайдын аймагында (ошондой эле шельфтеринде да)
нефтинин дүйнөлүк запасынын 2%и, табигый күйүүчү газдын 0,8%и топтолгон.
Кытайдын аймагы климаттык 3 алкакта мелүүн (Хуайхэ дарыясы, Чинлинг кырка тоосу
сызыгынан түндүктү карай), суптропиктик жана тропиктик (Сидзянг дарыясынан
түштүктү карай) алкактарда жайгашкан. Кышында Кытайдын климатына Азия
антициклону да таасирин тийгизет. Мелүүн алкакта континенттик (Түндүк Кытайдын
тоолору жана платолору; түндүк-Батыш Кытай) жана муссондук (Түндүк-Чыгыш тоолуу
өлкө, Улуу Кытай түздүгүнүн түндүк бөлүгү) климат өзгөчөлөнүп турат; анда жылдык
орточо температура —5°Сден (Үрүмчүдө) 14°Сге чейин (Шандунг жарым аралында).
Жылдык температуралык амплитуда өтө жогору (Турпан ойдуңунда 70°Сге чейин). Кышы
узакка созулат, катуу суук жана шамал болуп турат, кар аз жаайт (түндүгүндө жана
түндүк-батышында кар дээрлик түшпөйт); январдын орточо температурасы
түндүк-чыгышында 16°Сден 25°Сге чейин, Чыгыш Кытайда 6°Сден 4°Сге чейин. Эң суук
жери —40°С, өлкөнүн түндүк-чыгышында катталган. Жайы ысык, июлдун орточо
температурасы 20-26°С, Турпан ойдуңунда 37°Сге чейин. Жайында циклондук
аракеттер үстөмдүк кылып, түндүк-чыгышына жаан-чачынды мол алып келет, батышында
жаан-чачын дээрлик жаабайт; жылдык жаан-чачындын орточо өлчөмү Тарим ойдуңунда
90 ммден аз; анын өлчөмү улам чыгышты карай акырындап көбөйүп, Ички Моңголиянын
чыгышында 400—500 ммден жээк аймактарында 850 ммге чейин жетет. Субтропиктик
алкакка муссондук жана бийик тоо климаты мүнөздүү. Муссондук климатта
сезондуулук даана байкалат; кышы кургакчыл суук, жайы ысык, нымдуу, жаз жана күз
мезгилдери узагыраак созулат. Январдын орточо температурасы нөлдөн 8°Сге чейин,
июлдуку 26—31°С. Жайында жаан-чачын арбын түшөт. Жаан-чачындын жылдык орточо
өлчөмү жээк аймактарында 1500 мм, Юннан-Гуйджоу тайпак тоосунда 850 мм.
Климаттын зоналуулугун Тибет тайпак тоосу кыйла бузат. Тайпак тоонун түндүк жана
борбордук бөлүктөрүндө январдын орточо температурасы —20°Сден -25°Сге чейин,
июлдуку 6-7°С, чыгыш бөлүгүндө жогорку тартипте —8°С жана 12—14°С.
Температуранын суткалык өзгөрүүсү өтө жогору (30°Сден ашык). Жылдык орточо
жаан-чачыны чыгыш бөлүгүндө 250—750 мм, батыш бөлүгүндө 100—200 мм жана андан
аз. Тропиктик климаттык алкак Сидзянг дарыясынан түштүктү, түндүк Кытай
деңизинин жээгин 25° түндүк кеңдикке чейин, ошондой эле Тайвань, Хайнань аралын
камтыйт. Январдын орточо температурасы 2022°С, июлдуку 32°С. Жаан-чачындын
жылдык орточо өлчөмү Тайвань аралында 2460 мм, Түштүк Кытайдын материктик
бөлүгүндө 1680 мм. Өтмө сезондо тайфун болуп турат. Кар чегинин бийиктиги
4460—4600 мден (Тибеттик батыш жана чыгыш чет жакаларында) 6200 м бийиктикке
чейин (Тибеттин борбордук бөлүгүндө). Азыркы мөңгүлөрүнүн жалпы аянты 84 миң км2
чамасында. Ири мөңгүлөрү КараКорум, Куньлунь, Наньшань, Чыгыш ТеңирТоо, Моңгол
Алтайы тоолорунда. Өлкө суу ресурстарына бай; аймагынын басымдуу бөлүгү Тынч
океандын (негизгилери: Янцзы, Хуанхэ, Хуайхэ, Сидзян, Ляохэ, Амур), 1/3инен
ашыгы ички алапка (Тарим, Кашкар, Яркен), Тибет тайпак тоосунун түштүгүнөн
башталгандар (Меконг, Инд, Брахмапутра, Салуин) Инди океанынын, түн-батыш
чет-жакасыныкы түндүк Муз океандын алаптарына кирет. Бетинин аянты 1 км2ден
ашкан 2800дөн ашык көлү бар. Тузсуз көлдөрдүн ичинен эң чоңдору жайылма
тибиндеги көлдөр (Дунтинху, Поянху, Тайху), эң терең көлү Тяньчи (373 м; жанар
тоодон пайда болгон). Туздуу ири көлдөрү: Кукунор, Лобнор, Нам-Цо. Муссондук мол
жаан-чачындан кийин дарыялардын суусу кирип, алаамат ташкындагандыктан, алардын
суу агымын жөнгө салып туруу үчүн көбүнүн нугуна дамба, гидротехникалык
курулмалар жана суу сактагычтар (Хуанхэ, Хуайхэ, Янцзы дарыясынын алаптарына)
курулган (мисалы, Улуу канал). Жер астындагы суунун запасы 900 млрд м3
чамасында. Лёстуу платолору жана аллювий түздүктөрү 5 миң жылдан ашуун
дыйканчылыкта пайдаланылгандыктан, табигый топурак кыртышы дээрлик калган эмес,
аларда азыр маданий топурактар басымдуулук кылат. Табигый топурак кыртышынын
таралуусуна кеңдик-зоналуулук, ошондой эле бийиктик алкактуулук закон ченеми
мүнөздүү. Кытайдын аймагынын мелүүн алкагында кеңири таралган топурак типтери:
токойдун коңур (анын ичинде күлдөшкөнү да бар), иллювийтемирлүү, сары-коңур,
кара сымал шалбаа (хету), жегичтүү кара жана күрөң, мелүүн жана субтропик
алкактарынын чегинде шалбаалуу күрөң, субтропиктерде аллювий жана күрүч
топурактары, бозомук-күрөң, боз, чөл-талааларда коңур, каштан, тропиктерде кызыл
жана сары топурактар ж. б. Кытайдын өсүмдүктөрү жалпы эки бөлүккө кургакчыл
батышка жана нымдуу чыгышка бөлүнөт. Алардын ортосундагы чек болжол менен
Тайханшань Циньлин Сина-Тибет кырка тоолору аркылуу өтөт. Нымдуулук жетишпеген
батыш бөлүгүндө чөл, жарым чөл жана талаа, нымдуу чыгыш бөлүгүндө, жергиликтүү
өсүмдүк курамында токой, токойлуу талаа жана шалбаалуу талаа өсүмдүктөрү
басымдуулук кылат. Кытайдын чөлдөрү өсүмдүктөрүнүн өтө суйдаңдыгы менен
өзгөчөлөнөт; ага бадалча (шыбак) жана бадал (караган) жамаатташтыктары мүнөздүү.
Кумдуу чөлдөрүндө сөксөөл, дарак сымал баялыш, чекенде өсөт. Тарим ойдуңунун
кыйла бөлүгүндө, Алашань чөлүндө жана Тибет тайпак тоосунун түндүгүндө өсүмдүк
дээрлик өспөйт. Гобинин бийик түздүктөрүндө жана Ички Моңголияда чөл өсүмдүктөрү
кургак талаанын жана жарым чөлдүн кылкандуу өсүмдүк-бадалчалуу жана бадалдуу
жамааттыктары менен алмашат. Алашан чөлүнүн чыгыш бөлүгүнөн Ордос платосунун
батыш бөлүгүнө чейин чөлдөшкөн талаа созулуп жатат. Шор баскан оёң жерлерди
галофит өсүмдүктүү жана баялыштуу чөлдөр ээлейт. Бир аз нымдуураак жерлеринде
(Лёсс платосунун түндүгүндө, Ички Моңголияда, өлкөнүн түндүк-батышындагы тоо
этектеринде) чымдуу-кылкан өсүмдүктөрү таралган. Тибет тайпак тоосуна бийик
тоонун кылкандуу-өсүмдүк-бадалчалуу чөл жана суук талаасы мүнөздүү (анда альп
шалбаасы, жаздык сымал жана бадал өсүмдүктөрү да кездешет); тайпак тоонун (5атыш
бөлүгүндө бадалчалуу жана суйдаң чөп өсүмдүктүү бийик тоо муздак чөлү басымдуу.
СинаТибет тоолорунун бийик бөлүгүнө альп шалбаасы кездешкен жапыз өскөн кылкан
өсүмдүктүү талаа, суу өрөөндөрүнө арча, табылгы өсөт. Токой өсүмдүктөрү
(жалбырагын күбүүчү-дайыма жашыл аралаш токой зонасы) мурда Чыгыш жана
Түндүк-Чыгыш Кытайды дээрлик каптаган, бирок азыр табигый өсүмдүктөр бул
аймактарда негизинен орто бийик тоолордо гана кездешет. Чоң жана Кичи Хинган
тоолорунун этектерине ачык ийне жалбырактуу токой мүнөздүү, ал 1800-2000 м
бийиктиктерде жалбырагын күбүүчү-кедр токойлору менен алмашат. 2500 м
бийиктиктен жогору кездешкен кылкандуу же ыраңдуу өсүмдүктөр жогорулаган сайын
тоо бадалдарына жана мамык чөп-эңилчектүү тундрага өтөт. Ийне-жазы жалбырактуу
аралаш токой Чоң Хингандын чыгыш капталдарына мүнөздүү. Мелүүн алкактын
жылуураак аймактарында жалбырагын күбүүчү жазы жалбырактуу жана карагай-кызыл
карагайлуу ийне жалбырактуу токой өсөт. Түштүк-чыгыш муссонго карата ылымта
жаткан Түндүк-Чыгыш Кытайдын түздүктөрүн шалбаалуу талаа жана токойлуу талаа
ээлейт. Чинлинг жана Наньлин кырка тоолорунун аралыгында, Янцзы дарыясынын
ортонку жана төмөнкү агымдарында сезондуу нымдуу жазы жалбырак-ийне жалбырактуу
субтропик токою таралган; анда лиана, бамбук ж. б. арбын кездешет. Токойдон
жогору альп шалбаасы жатат. Юннан-Гуйджоу тайпак тоосунун түштүк-батыш бөлүгүнө,
Лэйджоубандао жарым аралына, Тайвань, Хайнань аралына дайыма жашыл тропик токою,
жалбырагын чала күбүүчү кургакчыл токой жана саванна мун өздүү. Сидзян
дарыясынан түштүктү карай, деңиз жээктей мангр токоюнун кууш тилкеси созулуп
жатат. Кытайдын табигый ландшафты миңдеген жылдары ургаалдуу
пайдаланылгандыктан, көп өзгөрүүлөргө дуушарланган. Жери түздөлүп, эгин эгилген,
тоо капталдары тектирленген, канал, суу сактагыч, жолдор курулган, натыйжада аң,
жарлар пайда болгон, кыртышы чөккөн, саздашкан, жемирилип эрозияга учураган.
Кытайдын азыркы ландшафтын негизинен (өлкөнүн аянтынын 840/ои)
табигый-антропогендик комплекстер түзүп, анда экинчи жолку ландшафттар
басымдуулук кылат (61%); ландшафттардын антропогендик модификациясы аймактын 23%
аянтын ээлеп, негизинен түздүктөрду жана жапыз тоолорду камтыйт.
Шарттуу-жергиликтуу ландшафты (16°%) жетуугө татаал, чарбада пайдаланылбаган
жерлерде гана сакталган. Экологиялык эң татаал кырдаал өлкөнүн калкынын 60°/ои
жашаган, ири шаарлары жана өнөр жай борборлору жайгашкан Чыгыш Кытайда жана
Сычуан ойдуңунда түзүлгөн. Мындагы эң актуалдуу проблемаларга атмосферанын,
суунун жана топурактын булгануусу, анын ичинде кислоталуу жаан-чачындын
натыйжасы кирет. Азыр токой аянты кеңейтилүүдө (токой 175 млн гадан ашык аянтты
ээлейт же өлкөнүн аянтынын 18°%и; 2008), жыл сайын 6 млн га жерге дарак
отургузулат. Коргоого алынган 2350 табигый аймак уюшулган (анын 350су
мамлекеттик корук; өлкөнүн аянтынын 15°%и). ЮНЕСКОнун биосфералык
резерваттарынын тармагына коргоого алынган 26 табигый аймак (жалпы аянты 33,16
миң км2), суу-саздак жерге коргоого алынган 30 аймак кирет; 33 корук Бүткүл
дүйнөлүк мурастын тизмесине катталган: алар Тайшань, Хуаңшан тоолору, Сычуан
провинциясындагы Чоң панда резерваты, Түштүк Кытай карсты ж. б.

Кытайда 56 этностук топ расмий катталган. Сина-тибет тилдеринде сүйлөгөндөр
өлкөнүн калкынын 94,3/ин түзөт, анын 91,5°%и кытайлар (хань), 0,8%и хуэйлер,
0,2%и байлар; тибет-бирма элдери 1,8%ти түзүп, негизинен Түштүк-Батыш Кытайда
жашайт. Тай-кадай тилиндегилер (негизинен Түштүк Кытайда) 2,3%ти, мяо-яо
тилиндегилер (Түштүк Кытайда) 0,9%ти, алтай тилиндегилер (негизинен түндүк жана
Түндүк-Батыш Кытайда) 2,2%ти, түрк элдери (уйгур, казак, кыргыз, салар, юйгу,
өзбек, татар) 0,8%ти, моңгол элдери 0,5%ти, корейлер (Кытайдын түндүк-чыгышында)
0,2% ти түзөт. ошондой эле Кытайдын түндүк-батыш чет-жакаларында памирликтер
(сарыколдуктар, вахандыктар), Түштүк Кытайда австралия-азия тилинде сүйлөгөндөр,
мон-кхемерлер, вьеттер (цзин), Тайванда австронезиялык-гаошандар жашайт.
Кытайдын калкы дүйнөнүн калкынын 1/5 бөлүгүн түзөт. Кытайдын калкынын санынын
тез темп менен өсүшүнө байланыштуу (1953-жылы 594,4 млн; 1964-жылы 694,6 млн;
1982-жылы 1008,2 млн; 1990-жылы 1133,7 млн; 2000-жылы 1265,8 млн) өлкөдө
төрөлүүяү чектөө боюнча ырааттуу демографиялык саясат жүргүзүүгө туура келет.
1980-жылдардан бир балалуу үй-бүлөнү колдоо максатында төмөнкү комплекстүү
иш-чаралар ишке ашырылууда: ай сайын жөлөк пул төлөө, квартираны кезексиз алуу,
баланы бала бакчада акысыз тарбиялоо, жогорку окуу жайларга кирүүгө, жумушка
орноштурууда артыкчылыктарды берүү ж. б. Экинчи бала төрөлгөндө жогорудагы
жеңилдиктер бүт алынып, ал үй-бүлөгө айып пул салынат. Кытайдын көп
региондорунда кары курактагылардын көбөйө баштагандыгына байланыштуу 2007-жылы
айрым үй-бүлөлөргө 2 балалуу болууга уруксат берилген. 1987-жылдан төрөлүүнүн
саны кыскара башгаган (2007-жылы 1000 адамга 12,1 бала), өлүм-житим дээрлик
туруктуу (2007-жылы 6,9). Калктын табигый өсүү темпи кыйла басаңдап, 2007-жылы
5,3тү түзгөн, бул көрсөткүч дүйнөлүк орточо деңгээлден 2 эсе төмөн. Өлкөнүн
демогр. саясатынын стратегиялык максаты 2040-жылы калктын санынын өсүшүн нөлгө
жеткирүү (кытай демографтарынын эсеби боюнча Кытайдын калкынын саны 21-кылымдын
орто ченинде 1,5—1,6 млрдга жетет). Расмий маалыматтар боюнча сырткы миграция
сальдосу терс мааниде (1000 адамга 0,39); чет өлкөлөрдө 475 миң кытай жарандары
убактылуу жашап (негизинен Япония, Сингапур, түштүк Корея ж. б. Азия өлкөлөрүндө
контракт менен иштейт), 134 миң студент окуйт. Жашыруун эмиграциянын масштабы да
зор. Кытайда 100 аялга 103 эркек туура келет. 15 жашка чейинки өспүрүмдөр
17,9%ти, эмгекке жарамдуу курактагылар (15-59 жаш) 67,8%ти, 60 жаштан өткөндөр
14,3%ти түзөт (2007). Адам өмүрүнүн орточо узактыгы 72,9 жыл (эркектердики 71,1,
аялдардыкы 74,8 жыл). Калкынын орточо жыштыгы: 1 км2 жерге 137 адам. Калк
өлкөнүн чыгыш аймактарына, айрыкча Хуанхэ, Янцзы дарыясынын өрөөндөрүнө жана
дельталарына жыш отурукташкан. Шанхайда калктын жыштыгы 1 км2 жерге 2880, Цзянсу
провинциясында 740 адам туура келет. Өлкөнүн батышындагы тоолуу жана чөлдүү
аймактарда калк салыштырмалуу сейрек отурукташкан (эң сейрек отурукташкан аймак
Тибет автономия району, 1 км2 жерге 2,3 адам туура келет). Шаар калкынын үлүшү
(2007-жылы 44,9%) айыл калкынын шаарга миграциясынын жана шаарлардын чегинин
кеңейишинин (ошондой эле айыл-кыштактарга шаар статусун берүүнүн) эсебинен
туруктуу өсүүдө. 2020-жылы шаар калкынын үлүшү 57%ке жетээри божомолдонууда.
Кытайда 656 шаар, 20 миңге жакын шаарча бар (2007). Шаар калкынын 1/2нен ашыгы
борборго баш ийген шаарларда, Түндүк-Чыгыш Кытайдын жана айрым жээк
провинцияларынын шаарларында жашайт. Кытайдын эң ири шаарлары (2009; шаар
айланасы менен, миң адам): Шанхай (17 783), Пекин (12 230), Сянган (Гонконг;
9102), Чунцин (7707), Шэньян (Мукден; 6580), Тяньцзинь (6389), Гуанчжоу (Кантон;
5711), Сиань (5132), Ханчжоу (4917), Харбин (4885), Шаньтоу (4747), Ухань
(4696), Чэнду (4636), Нанкин (4313), Цзинань (3405), Чанчунь (3052), Шицзячжуан
(3022), Тайюань (2787), Таншань (2756), Цзыбо (2736), Далянь (2709), Куньмин
(2459), Циндао (2452), Гуйян (2420), Аньшань (2295), Чанша (2267), Уси (2226),
Чжэнчжоу (2216), Наньчан (2188), Гирин (Цзилинь; 1956), Синьян (1904), Ланьчжоу
(1865), Даньдун (1711), Чжаньцзян (1635), Сюйчжоу (1611), Үрүмчү (1601) ж. б.
Тайвандын калкынын санынын өсүү темпи бара-бара басаңдоодо (1952-жылы 8,1 млн;
1980-жылы 17,8 млн; 1990-жылы 20,4 млн; 2000-жылы 22,3 млн; 2008-жылы 23,1 млн).
21-кылымдын башында калктын өсүү темпи 0,24%ке чейин төмөндөгөн (2008). Калкынын
демогр. негизги өзгөчөлүгү — төрөлүүнүн төмөндүгү (2008-жылы 1000 адамдан 9,0
бала төрөлгөн). Өлүм-житимдин аздыгы — мурда калктын табигый өсүү темпи, ошондой
эле жашоо шартынын сапатынын жогору болгондугун айгинелейт. Тайвандын калкынын
курамында 15 жашка чейинки өспүрүмдөр 17,3%ти, эмгекке жарамдуу курактагылар
(15—64 жаштагылар) 72,2%ти, 65тен өткөндөр 10,5%ти түзөт. Орто эсеп менен 100
аялга 102 эркек туура келет. Калкынын жашынын орточо узактыгы 77,8 жыл
(эркектердики 74,9, аялдардыкы 80,9 жыл). Сырткы миграциясы анча көп эмес;
миграция сальдосу оң мааниде — 1000 адамга 0,04. Тайванга жумуш издеп
келгендердин саны көбөйүүдө. Тайвань — калк жыш отурукташкан провинция; калктын
орточо жыштыгы: 1 км2 жерге 637,9 адам туура келет. Урбанизация жана
субурбанизация процесстери ургаалдуу өнүгүүдө. Шаар калкы 90%тей. Негизги шаар
агломерациялары (2008; миң адам): Тайбэй (калкы 8325,2 — Тайвандын калкынын
36%тен ашыгы), Гаосюн (2686,5), Тайчжун (2224,5), Тайнань (831,4). Кытайдын
калкынын басымдуу бөлүгүнө синкретизм религиясы мүнөздүү: конфуцийчилик,
даосизм, буддизм. Ислам динин Кытайда 20 млндой адам тутат; миңден ашык мечит
бар.

Кытай — дүйнөдөгү эң ири жана өнүгүп жаткан өлкөлөрдүн бири. ИДПнин көлөмү
(б991млрд доллар) боюнча дүйнөдө АКШдан кийинки 2орунду ээлейт (дүйнөлүк ИДПнин
10,8%и). Аны киши башына бөлүштүргөндө 5292 доллардан туура келет. Адамзат
өнүгүүсүнүн индекси 0,777 (дүйнөдөгү 177 өлкөнүн ичинен 81-орунду ээлейт).
ИДПнин структурасында өнөр жай менен курулуштун үлүшү 49,2%ти, тейлөө чөйрөсү
39,1%ти, айыл чарбасы 11,7%ти түзөт. Кытайдын экономикасынын маанилүү жана
өнүгүп жаткан сектору — өнөр жайы өнөр жай продукциясынын наркынын 86,7%ин иштеп
чыгуучу, 6,1 %ин тоо кен, 7,2%ин электр-энергетика, жылуулук, газ жана суу менен
камсыз кылуучу тармактары түзөт (2006). Иштеп чыгуучу өнөр жайынын маанилүү
тармактары: машина куруу жана металл иштетүү, химия (нефть-химия,
химияфармацевтика), кара жана түстүү металлургия, жеңил жана тамак-аш. Негизги
өнөр жай тармактарында маанилүү орунду көп профилдүү мамлекеттик ири
корпорациялар түзөт. Керектелген энергиянын 70,2%и көмүргө (күрөң жана таш
көмүр), 20,6%и нефтиге, 3,0%и табигый газга, 5,5%и гидроэнергияга, 0,7%и атом
энергиясына туура келет. 2007-жылы 186,7 млн тонна нефть өндүрүлгөн. Нефтинин 2/
си өлкөнүн түндүк-чыгыш жана түндүк-батыш бөлүктөрүндө, 15%тейи Сары деңиздин
Бохай булуңундагы, ошондой эле Түштүк Кытай деңизиндеги шельфттерден өндүрүлөт.
Синьцзян-Уйгур автономия районундагы Кара-Май кенинде эзелтен эле нефть
(2007-жылы 12 млн тонна ) өндүрүлгөн. Ө. ж-нын тез өнүгүп жаткан тармагы —
нефтини кайра иштетүү өнөр жай; нефть ылгоочу здорунун кубаттуулугу 7029 миң
баррель. суткасына; 2006-жылы 195 млн тонна нефть продукциялары, 2007-жылы 69,3
млрд м3 күйүүчү табигый газ өндүрүлгөн; газ өндүрүлүүчү негизги региондор:
СиньцзянУйгур автономия району (Тарим нефть-газ бассейни ж. б.), Сычуань, Шэньси
провинциялары ж. б.; табигый газ, ошондой эле түштүк Кытай деңизинин шельфинен
да өндүрүлөт. Кытай көмүр казып алуунун көлөмү (2007-жылы 2536 млн тонна;
дүйнөлүк казып алынган көмүрдүн 40%ке жакыны) боюнча дүйнөдө 1-орунду ээлейт.
Көмүрдүн басымдуу бөлүгү жер астынан казылып алынат. Көмүр кенинин көбү өлкөнүн
түндүгүндө жана түндүк-чыгышында жайгашкан. Атом өнөр жай ургаалдуу өнүгүүдө.
Өндүрүлгөн уран рудасы (2006-жылы 840 тонна) өлкөнүн атом энергиясына болгон
муктаждыгынын 1/2ин камсыз кылат (уран концентратын Казакстан, Канада, Россия,
Намибия ж. б. өлкөлөрдөн алат). Төрт АЭСте 11 атомдук реактор иштейт (2008).
Электр энергетикасынын үлүшүнө өнөр жай продукциясынын наркынын 6,8%и туура
келет. Электр станцияларынын аныкталган кубаттуулугу 700 миң МВтдан ашык (2007).
2007-жылы 3256 млрд кВт.с электр энергиясы өндүрүлгөн (АКШдан кийнки 2-орунда);
анын 83%и ЖЭСке, 14%и ГЭСке, 2%и АЭСке, 0,1%и шамал курулмаларына, 0,9%и
энергиянын башка булактарына таандык. Дүйнөдөгү эң ири ГЭС — «Санься» («Үч
капчыгай») Янцзы дарыясында курулган (2009). ГЭСтин 26 энергия блогунун жалпы
аныкталган кубаттуулугу 18,2 миң МВт. ГЭСтин суу сактагычын (узундугу 660 км,
орточо жазылыгы 1,1 км) курууда 27,8 миң гадан ашкан жер суу астында калган, 1,5
млндой адам башка жакка көчүрүлгөн. Башка ири ГЭСтери: «Лунтань» (4,9 миң МВт),
«Эртань» (3,3 МВт), «Гэчжоуба» (2,7 МВт) ж. б. Хуанхэ дарыясында 18 гидротүйүн
иштейт; ошол эле дарыяда 7 плотина курулууда (2009). Кытай чакан ГЭСтердин жалпы
саны (аныкталган жалпы кубаттуулугу 40 миң МВтдан ашкан 40 миң чакан ГЭС) боюнча
дүйнөдө алдынкы орунда; алар негизинен айыл калкын электр энергиясы менен камсыз
кылат. Кытайдын 6 энергия системасы (Чыгыш, Түндүк, Түндүк-Чыгыш, Борбордук,
Түндүк-Батыш, Түштүк Кытай) бириктирилген. Электр өткөргүч линиясынын (чыңалуусу
220 КВ жана андан ашкан) жалпы узундугу 291,4 миң кмден ашуун (2007). Кара
металлургия өлкөнүн өнөр жайынын негизги тармактарынын бири; анын продукциясынын
негизги түрлөрүнүн өлчөмү боюнча Кытай — дүйнөдөгү эң алдынкы өлкө. Ишканалары
негизинен жергиликтүү сырьёлорду жана отунду пайдаланат. Темир (292 млн тонна;
казып алуучу негизги райондору: Хэбэй, Ляонин, Сычуань, Шаньдунь провинциялары,
Ички Моңголия; Аньшань темир кен таш бассейни ж. б.) марганец (11 млн тонна;
дүйнөдө алдынкы орунда), хромит (ички керектөөнүн 12—15%ин гана канааттандырат),
ванадий (дүйнөдө 2-орунда; Сычуань провинциясы ж. б.) казылып алынат. 2007-жылы
328 млн тонна кокс өндүрүлгөн (дүйнөлүк өндүрүштүн 60%и). Чоюн (2007; 469,5 млн
тонна), болот (дүйнөлүк өндүрүштүн 1/3 инен ашыгы), болот прокаты (468,4 млн
тонна; 2006) өндүрүлөт. Өлкөнүн чыгышы кара металлургиянын эң ири борбору; эң
ири металлургия комбинаттары Шанхай, Баошань, Мааньшань, Хуайнань, Нанкин ж. б.
шаарларда жайгашкан. Кара металлургиянын 2-борбору — өлкөнүн түндүк-батышы
(1450-жылдары Кытайдын кара металлургияга болгон муктаждыгынын 60%тен ашыгын
камсыз кылган); түндүгүндөгү эң ири борбору — Пекин. Түстүү металлургия —
Кытайдын дүйнөлүк рыноктогу абалын аныктаган негизги өнөр жай тармактарынын
бири. Түстүү металлургиянын маанилүү тармагы — алюминий өнөр жай; анын негизги
сырьёсу — боксит (2006-жылы 20 млн тонна өндүрүлгөн; дүйнөдө Австралия,
Бразилиядан кийинки 3-орунду ээлейт; 12%и); глинозём (19,5 млн тонна; дүйнөлүк
өндүрүштүн 20%и, Австралиядан кийинки 2-орунда), жез (873 миң тоннадай),
полиметалл кенташтарынан коргошун концентраты (1330 миң тонна), цинк (2840 миң
тонна ; дүйнөлүк өндүрүштүн 1/ 4нен ашыгы), күмүш (2,7 миң тонна; дүйнөдө
3-орунда), калай (149 миң тонна; дүйнөлүк өндүрүштүн 40%тейи), вольфрам (72 миң
тонна кенташ; дүйнөдө өндүрүлгөн вольфрам кенташынын 80%и), молибден (41 миң
тонна; дүйнөлүктүн 23%и), никель (82,1 миң тонна;), кобальт, титан, сурьма (153
миң т; дүйнөлүк экспортун 80%и), висмут (дүйнөлүк өндүрүштүн 50%тейи ), сымап
(75%тейи), сейрек жер элементтери (2007-жылы 120,8 миң тонна; экспорко 49 миң
тонна; негизинен Ички Моңголияда) өндүрүлөт. Машина куруунун негизги тармактары
— электрондук өнөр жай, оор жана транспорттук машина куруу. Кытай машина
куруунун татаал технологиялык продукцияларын (компьютер жана ага манитор,
принтер ж. б., коммуникациялык жабдуулардын айрым түрлөрү, прибор ж.б.)
экспорттоо көлөмү боюнча дүйнөдө 1-орунда. Оор машина куруу өнөр жай —
энергетикалык машина курууну жана электр-техникалык өнөр жайын, тоо-кен,
металлургия жана нефтьхимия, нефть өндүрүүчү, нефтини кайра иштетүүчү ж. б. өнөр
жай тармактары үчүн жабдууларды, жол куруу машиналарын чыгарат. Метталл
иштетүүчү станокторду чыгаруу (2006-жылы 573 миң станок дүйнөдө Япония,
Германиядан кийин 3-, ички рынокто сатуу боюнча 1-орунда турат. Энергетикалык
машина куруу жана электр-техникалык өнөр жай — маанилүү тармактардан; өндүрүлгөн
электр-энергетикалык жабдуулардын жалпы кубаттуулугу 129,9 (2007). Бул тармактын
ишканалары — ГЭС, ЖЭС жана АЭС үчүн энергия блокторун, ЖЭС үчүн буу казан, газ
турбинасын, шамал энергиясы курулмасын, өзгөрүлмөлүү жана туруктуу ток
кыймылдаткычтарын, трансформатор, жогорку вольттуу электр приборлорун, атом
энергетикасы үчүн жабдууларды ж. б. чыгарат. 21-кылымдын башында тиричилик
электр-приборлорун: муздаткыч, кир жуугуч машина, кондиционер, электр чаң
соргучу, микротолкун мешин чыгаруу боюнча Кытай дүйнөдө алдынкы орунга чыкты
(дүйнөлүк рыноктун 1/2нен ашыгы). Кытай — электрондук приборлорду,
коммуникациялык жабдуулардын айрым түрлөрүн көп чыгаруучу дүйнөдөгү бирден-бир
өлкө; персоналдык жана кол компьютерлер (ноутбук), плазма жана суюк кристаллдык
телевизор, түстүү телевизор, DVD, плеер, уюлдук телефон (дүйнөдө чыгарылгандын
40%тейи), интегралдык микросхема, микропроцессор, санарип сүрөт жана көрмөкамера
ж. б. чыгарат. Транспорттук машина куруунун негизги тармагы — автомобиль өнөр
жай; ал автомобиль техникасынын дээрлик бардык түрүн, ошондой эле анын
тетиктерин, агрегаттарын чыгарат. Автомобиль чыгаруу боюнча (2007-жылы 8887 миң;
анын 4798 миңи жеңил машина) АКШ Япониядан кийинки 3-орунда. Автомобиль жана
мототехниканын негизги бөлүгү өлкөнүн ички рыногуна (8,8 миң) сатылат (АКШдан
кийинки 2-орунда). Экспорттун өлчөмү (2007-жылы 600 миң) тез көбөйүүдө.
Автомобиль өнөр жайынын өнүгүүсү чет элдик компаниялар менен биргелешкен
ишканаларга байланыштуу автомобилдердин 2/3 бөлүгүнө жакыны (негизинен чет
өлкөлүк моделдер) биргелешкен ишканалардан чыгат. Жылына 25,5 млн мотоцикл жана
скутерлерди даярдап (дүйнөлүк өндүрүштүн 1/ 2ине жакыны), 8,2 млну экспортко
чыгарылат. Авиаракета-космостук өнөр жай — ургаалдуу өнүгүп жаткан жогорку
технол. тармак. Авиация өнөр жай аскердик жана жарандык продукцияларды (самолёт,
вертолёт, ракета, истребитель ж. б.) чыгарат. Кытай космостук ракеталарды учуруу
боюнча дүйнөдө АКШ, Россиядан кийинки Э-орунду ээлейт. Темир жол транспортун
(электровоз, тепловоз, жүргүнчү жана жүк ташуучу вагон, метрополитен вагону ж.
б.) чыгаруу өнүккөн, ага болгон өлкөнүн муктаждыгын толук камсыз кылат. Кеме
куруу — өлкөнүн экономикасындагы эң маанилүү жана тез өнүгүп жаткан тармак.
Курулган деңиз кемелеринин тоннажынын көлөмү (2007-жылы 18,9Э млн тонна дедвейт)
боюнча дүйнөдө Корея Япониядан кийинки 3-орунду ээлейт (дүйнөлүк өндүрүштүн
23%и); заказ алынган кемелердин саны (2975 кеме) боюнча дүйнөдө 1-орунга чыкты
(2008). Үч миңге жакын кеме куруучу жана ремонттоочу ишкана иштейт. Айыл чарба
машиналарын куруу ишканалары — төрт дөңгөлөктүү мини-трактор (2007-жылы 2 миңден
ашык), дөңгөлөктүү жана каз таман (200 миңден ашык) трактор, өзү жүрүүчү
комбайн, насос, дары чачуучу курулма, газон чөбүн чабуучу мотоблок, төмөнкү
кубаттуулуктагы дизель кыймылдаткычын ж. б. чыгарат. Химия өнөр жай
продукциясынын дүң баасы боюнча машина куруу жана металлургия өнөр жайынан гана
кийин турат. Кытай барит (4,2 млн тонна), флюовит (2,7 млн тонна), сал туз (45
млн тонна ), фосфорит (32 млн тонна ) өндүрүү боюнча дүйнөдө 1-орунда;
химикаттарды пайдалануу боюнча АКШ,Япония сыяктуу эле дүйнөдө алдынкы орундардын
бирин ээлейт. Кытай — массалык химиялык продукцияларды чыгаруу боюнча дүйнөдөгү
бирден-бир өлкө; аларга күкүрт кислотасы, кальцийлешкен сода, каустика соодасы,
ошондой эле синтезделген аммиак, минералдык жер семирткич кирет. Нефть-химия
өнөр жайы — этилен, поливинихлорид, метанол, бензол, пластмасса, синтездик
чайыр, синтездик каучук (АШШдан кийинки 2-орунда) жана накта каучук, автомобиль
жана трактор шиналарын чыгарат. Дүйнөдө өндүрүлгөн химиялык буланын 1/2и Кытайга
таандык, ал өлкөнүн текстиль ө. ж-нын маанилүү сырьёсу болуп саналат; анда
синтездик була (полиэфир, полиамид, полиакрил ж. б.) чыгаруу басымдуулук кылат.
Фармацевтика өнөр жай — салттуу кытай медицинасынын дары-дармектери, химиялык
дары каражаттары, негизинен женерик чыгаруу өнүккөн. Антибиотиктерди, витаминдин
көп түрлөрүн, ооруну басаңдатуучу каражаттарды ж. б. чыгаруучу түрдүү дары
сырьёлорун даярдоочу жана экспорттоочу дүйнөдөгү бирден-бир өлкө.
Биофармацевтика дары-дармектерин чыгаруу өнүгүүдө. Фармацевтика өнөр жай
продукциясынын экспорттук баасы 3,8 млрд доллар. Жеңил өнөр жай (кездеме, даяр
кийим, бут кийим, териден, мехтен жана тыбыттан жасалган буюмдар кошо) Кытайдын
өнөр жай дүң продукциясынын 8%ин өндүрөт. Текстиль жана тигүү өнөр жай
продукциясынын үлүшү экспорттук нарктын 13%ин түзөт. Салттуу жана эң өнүккөн
тармагы — текстиль өнөр жай, ал ийрилген жип, пахта, жибек, жүн, жут, кендир,
кенеп, рами, химиялык булардан токулган кездеме ж. б. өндүрүштөрдү камтыйт.
Кытай текстилди өндүрүү боюнча дүйнөлүк лидер (2007-жылы 66 млрд м кездеме
чыгарган); анын үлүшүнө дүйнөлүк экспорттук продукциянын 1/4и туура келет. Кебез
кездемеден ийрилген жип (20 млн тонна ) жана токулган кездеме (23,6 млрд м) ата
мекендик жана импорттук (Индия, АКШ жана Өзбекстандан алынып келинген) пахтадан
даярдалат. Накта жибек кездеме чыгаруу Кытайда эзелтен өнүккөн. Тигүү өнөр жай
дөйнөнүн көптөгөн өлкөлөрүнүн калкын арзан кийим-кече менен камсыз кылат.
Булгаары-бут кийим өнөр жай ашатылган тери, булгаары кийим, бут кийим, сумка,
кол кап ж. б. чыгарат. Кытай — бут кийимди көп чыгарган (2006-жылы 10 млрд жуп
бут кийим) жана экспорттогон (7,7 млрд жуп) өлкө. Экспорттун товардык
структурасында пластика жана резина бут кийимдер (4,4 млрд жуп), ошондой эле
үстүн текстиль каптаган бут кийимдер басымдуу. Мехтен жасалган буюмдарды чыгаруу
жана экспорттоо боюнча (дүйнөлүк экспорттун 1/ ине жакыны) дүйнөдө алдынкы
өлкөлөрдүн катарында (суу суусарынын териси жана андан тон тигүү, түлкү жана
жанат сымал иттин териси ж. б.). Кытай ошондой эле оюнчуктарды, карапа буюмдарын
(фарфор, фаянс) чыгаруу жана экспорттоо боюнча дүйнөгө белгилүү. Тамак-аш өнөр
жай (даяр азык-түлүк товарлары, суусундуктар, тамеки кошо) ички рыногунун
муктаждыгын камсыз кылууга багытталган; негизги тармактары: ун тартуу, күрүч
актоо, май, кант ж. б. өндүрүштөрү. Кытай тамеки продукцияларын чыгаруу жана
пайдалануу боюнча дүйнөдө алдынкы орунда: кытай сигареталары адатта сапаты
боюнча анча жогору эмес.

Тайвань экономикасы өнүккөн региондорго кирет. Региондук дүң продукциясынын
(РДП) көлөмү 757,2 млрд доллар (2008); аны киши башына бөлүштүргөндө 33 миң
доллардан туура келет. РДПнин өсүү темпи 1,7% (2008). РДПнин структурасындагы
тейлөө чөйрөсүнүн үлүшү 71,1%, өнөр жай менен курулуштуку 27,4%, айыл, токой
чабаларыныкы жана токой промыселдериники 1,5%. Иштеп чыгуучу өнөр жай алдынкы
орунда (өнөр жай продукциясынын дүң наркынын 94,8%и); негизги тармактары: машина
куруу, химия, металлургия. Жогорку технологиядагы тармактар өтө тез өнүгүүдө,
ага өнөр жай продукциясынын наркынын 60%ке жакыны туура келет, ошондой эле
оптика-электрондук жана микро биология продукциялары да кирет. Көмүртектүү
суутек энергетикалык ресурстарына болгон муктаждыктын 98%и сырттан алынып
келинет. Континенттик шельфтен суткасына 10,6 миң баррель нефть өндүрүлөт, ал
эми ички керектөөгө суткасына 950,5 миң баррель жумшалат. Керектелчү нефтинин
негизги бөлүгүн Жакынкы Чыгыш өлкөлөрүнөн алат. 2007-жылы континенттик шельфтен
400 млн м3 табигый газ өндүрүп алган. 62 млн тонна көмүр сырттан, негизинен
Австралиядан, Кытайдын башка региондорунан, ошондой эле Индонезиядан алат.
Электр-станцияларынын аныкталган кубаттуулугу 45,1 миң МВт (2006). Өндүрүлгөн
электр-энергиясынын (235,3 млрд кВт.с) 78,2%и ЖЭСке, 18,1%и АЭСке, 3,7%и ГЭСке
таандык; 3 АЭС иштейт. Кара металлургиясы сырттан алынып келинген коксталуучу
көмүр жана темир рудалары менен иштейт. Болот, жез, алюминий, коргошун, цинк
өндүрөт. Машина куруунун негизги тармагы — электроника өнөр жай Жабдуу, анын
ичинде микросхеманын бүт түрүн, ошондой эле компьютердик, оптика-электрондук
жана телекоммуникациялык жабдууларды, ноутбук (дүйнөлүк рыноктун 1/3ине жакыны),
мобилдик телефон ж. б. чыгарат. Электр-техника өнөр жайынын эң негизги
продукцияларыору (анын ичинде муздаткыч, кир жуугуч машина). 2007-жылы 283 миң
автомобиль (анын 96%и жеңил автомобиль) чыгарган. Алар негизинен чет өлкөлүк
фирмалар менен бирдикте же алардын линцензиясы менен чет элдик автомобиль
маркаларын ( мисалы, «Nissan», «Buick», «Hyundai», «Toyota» ж. б.) чыгарат.
ошондой эле мотоцикл, скутер, автомобиль жана мотоцикпге тетиктерди, велосипед
ж. б. экспорттойт. Химия өнөр жайынын башкы тармагы — нефть-химия; пластика,
этилен, синтездик була, дары дармек, биотехнол. продукцияларды чыгарат. Жеңил
өнөр жайынын текстиль тармагы өнүккөн. Текстилди Кытайдын башка региондоруна,
ошондой эле АКШ, Вьетнам ж. б. өлкөлөргө сатат. Тайвандын жеринин 1/4и айыл
чарбасында пайдаланууга жарактуу. Күрдүү топурагы, жетиштүү нымы анда түрдүү
өсүмдүктөрдү өстүрүүгө ыңгайлуу шарт түзөт. Дан эгиндеринин эң негизгиси — күрүч
(шалы). Шалы эгилген жердин аянты 256 миң га, түшүмү 1,41 млн тонна (2007);
экспортко чыгарат. Андан сырткары бал камыш, чай, мөмө-жемиш, жашылча, гүл
өстүрүп, продукцияларын экспорттойт. Мал чарба продукциясы (негизинен чочко жана
куш эти, жумуртка) ички муктаждыкты канааттандыра албагандыктан, аны негизинен
импорттоп алат. Айыл чарба өндүрүшүнүн туруктуу өнүгүүсүн камсыз кылуу
максатында жаңы технологияны колдонуу, фермерлерди колдоо, жаштарды айыл жерине
тартуу (элет туризмин өнүктүрүү) боюнча ж. б. иш-чараларды жүргүзүүдө. Кармалган
балыктын жана деңиз продукцияларынын 1/3и экспортко кетет. Тейлөө наркынын
структурасында чекене жана дүң соода 26,2%, администрациялык тейлөө 14,4%,
финансылык тейлөө жана камсыздандыруу 14,1%, кыймылсыз мүлк операциясы 11,4%,
транспорт жана кампа чарбасы 8,4%, саламаттыкты сактоо жана социалдык
камсыздандыруу 4,2%, илимий-техникалык тейлөө 3,8%, мейманкана бизнеси жана
коомдук тамактануу 3,0%, билим берүү 2,5%, калган тейлөөлөр 12,0%ти түзөт.
жергиликтүү коммерциялык 39 банк (3313 филиалы менен), 32 кытай жана чет элдик
банк (бөлүмдөрү менен), кредиттик кооперативдер ж. б. иштейт. Тайванда транспорт
тармагы өнүккөн. Автомобиль жолунун жалпы узундугу 40,3 миң км, темир жолунуку
1438 км. Тайбэйде, Гаосюнде метрополитен иштейт. Эл аралык 7 деңиз порту бар.
Деңиз соода флоту 635 кемени камтыйт, анын 11и Сянгандын, 525и Панама, Либерия,
Сингапур ж. б. өлкөлөрдүн желектери менен жүрөт. 18 аэропорту бар; анын экөө эл
аралык мааниде. Экспортко негизинен электрондук өнөр жай продукцияларынын,
автомобиль тетиктерин жана запастык бөлүктөрүн, тиричилик-электр приборлорун,
химикат, пластика, дары-дармек, текстиль продукциясын чыгарып, сырттан негизинен
электрондук приборлордун тетиктерин, машина жана жабдууларды, нефть, органикалык
химия продуктуларын, металл алат. Негизги соода шериктери: Япония, Кытайдын
башка региондору (Сянган, Аомынь кошо), Түштүк-Чыгыш өлкөлөрү (Тайланд,
Малайзия, Индонезия, Филиппин, Сингапур, Вьетнам), АКШ, Европа кызматташтыгына
кирген өлкөлөр, Корей Республикасы.



https://ky.wikipedia.org/wiki/%D0%90%D0%B9%D0%BB%D0%B0%D1%80%D0%B4%D1%8B%D0%BD_%D0%BA%D1%8B%D1%80%D0%B3%D1%8B%D0%B7%D1%87%D0%B0_%D0%B0%D1%82%D0%B0%D0%BB%D1%8B%D1%88%D1%8B

Жер планетасындагы жыл, адатта, он эки айга бөлүнөт. Кыргыз эли байыркы замандан
бери жыл сүрүү, анын ичинде ай аталыштарын колдонуу боюнча өз алдынча системаны
да пайдаланып, эл аралык тажрыйбаны да эске алып келген.

Этнограф Гродеков тарабынан жазылган айдын аттары араб тилиндеги күн эсеби менен
жазылган айлардын аттары. Бул ай эсеби Борбордук Азияда, Иран, Ооганстан,
Пакистан жана Индиядада колдонулат. Арабча деп жазылган ай календарына
негизделген ай аттары Ислам дининин жыл эсеби болуп бардык мусулман өлкөлөрүндө
колдонулат.

Кыргыздын нагыз ай аттарын ирээттөө жана аларды азыркы европалык календарга
салыштырма тогоштуруу - академик, профессор Кусейин Карасаевдинвариантында
ийгиликтүү жүзөгө ашырылган.

1889-жылы Н.И.Гродеков тарабынан жазылып алынган казак, кыргыздарынын ай
аттарынан:

Делү - январь (челек-чака) Кут - февраль (балык) Камал - март (козу) Соор -
апрель (бука) Жүзө - май (эгиз) Саратан - июнь (рак) Асат - июль (арстан) Сүмбүл
- август (машак) Мыйзам - сентябрь (тараза) Акрап - октябрь (чаян) Коос - ноябрь
(жаа) Жеди - декабрь (улак)

Жыл сүрүүнүн мындай өзгөчөлүгүн эске албастан, айрым календар чыгаруучулар
калпыстык менен араб ай календарынын аттарын кыргыздын күн календарынын ай
аттарына жармаштыра беришет.

Жыл сүрүү менен байланыштуу 12 жаныбардык циклди колдонуу салты жалпы
түрк-монгол көчмөн цивилизациясынын байыркы орток башатына байланыштуу.

Кыргыз элинин уламыштарынын биринде анын келип чыгуу себеби төмөндөгүдөй
баяндалат: чыгып келаткан күндү биринчи көргөн жандын атынан жыл эсеби башталат
дегенди угуп, таң аткыча уктабай чыгыш тарапты карап турган төөдөн акылдуулук
кылып, анын төбөсүнө (кулагына) чыгып алган чычкан таңкы күндү биринчи
көргөндүктөн, жыл эсеби анын атынан аталып калган; буга ачууланган төө жыл
эсебине таптакыр кирбей койгон имиш.

Ысык-Көлдөгү Барскан шаарында 1029-1038-жылдар аралыгында туулган Махмуд Кашгари
Барскани да он эки жаныбардын ысымына негизделген системанын келип чыгышы
тууралуу бир уламышты мындан он кылым илгери, 1072-1077-жылдары жазылган "Дивану
лугати т-түрк" - "Түрк тилдеринин сөзжыйнагы" эмгегинде таасын чагылдырган.



https://ky.wikipedia.org/wiki/%D0%9E%D1%80%D1%83%D1%81%D0%B8%D1%8F

Орусия (орус. Россия) расмий аты Орусия Федерациясы (орус. Российская Федерация)
– Азия жана Европа континеттеринде жайгашкан өлкө. Калкынын саны 146 267 288
адам (2015), аянты - 17 125 407 км². Дүйнөдө аянты боюнча биринчи орунда жана
калкынын саны боюнча тогузунчу орунда турат.

Федеративдик түзүлүштөгү аралаш республика. 2012-жылдын май айында президенттин
кызматын Владимир Путин ээлеген, өкмөт башчынын кызматын - Дмитрий Медведев.

Орусия он сегиз өлкө менен чектешет (дүйнөдөгү эң чоң көрсөткүч), алардын ичинен
кургактык менен төмөнкү мамлекеттер менен: Норвегия, Финляндия, Эстония,
Латвия, Литва, Польша, Беларусия, Украина, Абхазия, Грузия, Түштүк
Осетия, Азербайжан, Казакстан, Кытай, КЭДР, Монголия, деңиз менен Жапония жана
АКШ менен.

Дүйнөлүк банктын маалыматы боюнча ИДПнын СКПга карата көлөмү 2014-жылга карата
$3,745 трлн түзгөн (бир адамга $25 636). Акча бирдиги - орусиялык рубль.

Орусия бир нече эл аралык уюмдарда мүчө - БУУ, ЕККУ, Европа Кеңеши, ЕАЭБ, КМШ,
ЖККУ, ИМБДУ, ЭДУ, БСУ, БТУ, ШКУ, БРИКС, АТЭК, КООМЕТ, ЭОК, ЭЭК, ISO, EUREKA, G20
жана башка.



https://ky.wikipedia.org/wiki/%D0%98%D1%81%D0%BF%D0%B0%D0%BD%D0%B8%D1%8F

Испания (Espana), Испания Королдугу (Reino de España) – Европанын
түштүк-батышындагы өлкө; негизинен Пиреней жарым аралын, ошондой эле Жер Ортолук
деңиздеги Балеар жана Питиус, Атлантика океанындагы Канария аралын ээлейт.
Түндүгүнөн Биская булуңу, Түндүк-батышынан жана түштүк-батышынан Атлантика
океаны, чыгышынан жана түштүгүнөн Жер Ортолук деңиз менен чулганат.
Түндүк-чыгышында Пиреней тоолору аркылуу Франция жана Андорра, батышында
Португалия, түштүгүндө Гибралтар менен чектешет. Аянты 505,99 миң км2 (Сеута
менен Мелильяны кошкондо – 506,03 миң км2). Калкы 46,7 млн (2014). Борбору –
Мадрид шаары. Расмий тили – испан тили; автономия областтарында расмий тил
укугуна ошондой эле баск (Басктар өлкөсү, Наварра), галисия (Галисия), каталония
(Каталония, Балеар аралдары, Валенсия) тилдери ээ. Акча бирдиги – евро (2002-ж.
чейин песета). Администрациялык-аймактык жактан 50 провинцияга ажыраган 17
автономия облуска бөлүнөт (к. таблицаны). Африканын Түндүк жээгиндеги 2 – шаар
Сеута жана Мелилья автономия область катары Испанияга түз баш иет. Испания –
БУУнун (1955), Европа советинин (1977), ЕККУнун (1973), НАТОнун (1982), ЭВФтин
(1958), Эл аралык реконструкция жана өнүктүрүү банкынын (1958), Бүткүл дүйнөлүк
соода уюмунун (1995), Европа союзунун (1986) мүчөсү. Администрациялык-аймактык
бөлүнүшү (2006)

Испаниянын аймагынын 5/6 бөлүгүнөн ашыгын Пиреней жарым аралы, Жер Ортолук
деңиздеги Балеар аралдары жана Атлантика океанынын африкалык жээгине жакын
жайгашкан Канария аралдары ээлейт. Испания Батыш Европадагы көтөрүңкү жайгашкан
өлкө. Басымдуу бөлүгүн тоолор жана бөксө тоолор ээлейт; жеринин бетинин 1/3инен
ашыгы деңиз деңгээлинен 1000 мден жогору. Өлкөнүн ички бөлүгүн рельефи татаал,
жазы бөксө тоо – Месета ээлейт. Ал туш тарабынан ири кырка тоолор менен
курчалган. Месетанын түндүгүндө Бискайя булуңун жээктей Кантабрия тоолору
(бийиктиги 2648 м, Серредо чокусу), Түндүк-чыгышында Иберия тоолору, Жер Ортолук
деңизди бойлой Каталон тоолору, Андалусия тоолору (Муласен чокусу, бийиктиги
3482 м, Пиреней жарым аралынын эң бийик жери), Түндүк-чыгыш чет жакасынан
Пиреней тоолору (эң бийик жери 3404 м; Ането чокусу) жана Кантабрия тоолору орун
алган. Ойдуңдар (Андалусия, Арагон, Валенсия, Мурсия) негизинен деңиз
жээктеринде жайгашкан. Испаниянын басымдуу бөлүгү негизин герцин бүктөлүшү
түзгөн жаш платформа болуп саналат. Жери кен байлыктарга бай, анын маанилүүлөрү:
жез, коргошун, цинк, алтын, күмүш, никель, нефть, газ, таш жана күрөң көмүр.

Калкынын 90,7%и – испандар. Испанияда 4,14 млндон ашык чет өлкөлүктөр жашайт;
анын ичинде марокколуктар, эквадордуктар, англистер, колумбиялыктар, немистер
басымдуу. Калктын табигый өсүүсү 0,18% (2006). Испанияда 15 жашка чейинки балдар
14,3%ти, эмгекке жарамдуу курактагылар (15–64 жаштагылар) 64%ти, 65 жаштан
ашкандар 16,7%ти түзөт. Калкынын орточо жыштыгы: 1 км2 жерге 88,7 киши (2007).
Жер ортолук деңиз жээгинде, Андалусия ойдуңунда, Галисиянын батыш жээктеринде
жана аралдарында калк өтө жыш (1 км2 жерге 200 адамдан ашуун), борбордук тоолуу
бөлүктөрүндө сейрек (1 км2 жерге 10 кишидей) отурукташкан. Шаар калкы – 76,6%тей
(2004). Ири шаарлары: Мадрид (калкы 3,2 млн, агломерациясы менен 6,1 млн; 2007),
Барселона (1,6 млн; 4,9 млн), Валенсия (815,3 миң; 1759,4), Севилья (705,2 миң;
1,3 млн), Сарагоса (665,4 миң), Малага (558,8 миң), Мурсия (423,7 миң).
Испаниянын калкынын 95%ке жакыны католиктер; 5%тейи башка конфециялардын
(негизинен протестанттар) жана диний топтордун өкүлдөрү. Экономикалык активдүү
калкы 21,58 млн (2006). Экономикада иштегендердин (19,75 млн) 65,6%и тейлөө
чөйрөсүндө, 16,7%и өнөр жайында, 12,9%и курулушта, 4,8%и айыл чарбасында,
токойчулукта, аңчылык жана балык уулоодо эмгектенет.

Өнөр жайынын структурасында алдыңкы орунду машина куруу, тамак-аш өнөр жай ,
нефтини кайра иштетүү жана нефть-химия, кара жана түстүү металлургия, минералдык
(металл эмес) сырьёлорду казып алуу, целлюлоза-кагаз жана полиграфия,
энергетика, органикалык химия продукцияларын өндүрүү, текстиль, тигүү жана
булгаары-бут кийим тармактары ээлейт. Экономикасынын өнүгүүсүндөгү негизги
проблемалардын бири – отун-энергетикалык ресурстардын таңкыстыгы. Өлкөдө
энергияга болгон муктаждык тынымсыз өсүүдө. Энергияны керектөөнүн 50,6%ин нефть
жана нефть продуктулары, 21,4%ин газ, 130%ин көмүр, 1,60%ин гидроэнергия,
11,20%ин атом энергиясы, 2,20%ин башка булактар (шамал, күн энергиясы) түзөт
(2006). 2006-ж. 164 миң тонна нефть казылып алынган, ал ички керектөөнүн 0,20%ин
гана канааттандырат, сырттан 70,9 млн т нефть жана нефть продуктуларын сатып
алат. 2005-ж. 216 млн м3 газ өндүрүлгөн, керектөөсү 33,4 млрд м3ди түзөт. Казып
алынган көмүр (16,1 млн тонна өлкөнүн ага болгон муктаждыгын канааттандыра
албайт. Өндүрүлгөн 229,6 млрд кВт∙с электр энергиясынын 126,9 млрд кВт∙сы өлкө
ичинде керектелет. Атом энергетикасы өзүнүн уран кен таштарынын базасында
өнүккөн; 6 АЭС иштейт, 800гө жакын чакан ГЭС бар. Шамал энергиясын пайдалануу
боюнча дүйнөдөгү алдыңкы өлкөлөрдүн катарына кирет. Шамал энергетика
курулмаларынын аныкталган кубаттуулугу 11,7 миң МВт чамасында. Өнөр жайынын
маанилүү тармактарынын бири – металлургия. 2006 ж. 265 миң тонна темир кен ташы,
5 млн тонна чоюн, 18,4 млн тонна болот өндүрүлгөн. Металлургия өндүрүшүнүн ири
борборлору: Барселона, Авилес, Хихон, Бильбао, Сантандер, Сагунто, Сестао,
Кадис. Түстүү металлургия азыр негизинен импорттук сырьёлорго байланыштуу; сымап
өндүрүү кыскарууда, дүйнөдөгү эң ири сымап кени – Альмаден; ал жайгашкан
региондогу экологиялык кооптуу кырдаалга байланыштуу аны казып алууну 2011-ж.
биротоло токтотуу каралууда. Ошондой эле цинк, коргошун, жез, глинозём
өндүрүлөт. Машина куруу өлкөнүн экономикасынын маанилүү тармагы. Машина куруу
комплексинде автомобиль өнөр жайы Испаниянын эл аралык адистешүүгө кирген бир
тармагы. Чыгарган автомобилдеринин жалпы саны (2777,4 миң; анын ичинде жеңил
автомашина 2078,6 миң) боюнча дүйнөдө Япония, АКШ, Кытай, Германия, Түштүк Корея
жана Франциядан кийинки 7-орунда. Негизги продукциялары: оор жана жеңил жүк
ташуучу автомашиналар, автобус, жеңил автомобиль, кеме, ошондой эле металл
иштетүүчү түрдүү станоктор, металлургия, курулуш үчүн жана электр-техникалык
өнөр жай жабдуулары, желдетүү техникасы, айыл чарба техникасы ж. б. Химия өнөр
жай органикалык синтез продукциясын, синтез чайыры, пластмасса, сыр ж. б.
продукцияларды чыгарат. Целлюлоза-кагаз өнөр жай продукциясынын 50%и
экспорттолот. Испания целлюлозаны экспорттоо боюнча ЕСке кирген өлкөлөрдүн
ичинен 4-, дүйнөдө 7-орунда турат. Эмерек өнөр жай ашкана, уктоо бөлмөлөрү жана
ванна үчүн жогорку сапаттагы гарнитурларды чыгарууга адистешкен. Курулуш жана
жасалга материалдар өнөр жай жергиликтүү курулуш сырьёлорун пайдаланат; мрамор,
акиташ теги, жогорку сапаттуу бор, доломит, каолин казып алат. Цементти
импорттоо боюнча дүйнөдө АКШдан кийинки 2-орунду ээлейт. Карапа жана фарфор
фаянс өндүрүшүнүн өлкөнүн экспорттук продукциясында үлүшү зор. Текстиль өнөр жай
жанa кийим тигүү өндүрүшү боюнча ЕС өлкөлөрүндө 3 орунда турат. Булгаары бут
кийим өнөр жай эзелтен эле экспортко адистешкен тармак болуп саналат. Бут кийим
чыгаруу боюнча (2005-ж. 126,7 млн жуп) Европада Италиядан кийинки 2-орунда.
Тамак-аш жанa тамеки өнөр жайы ЕСке кирген өлкөлөрүнүн ичинен Германия, Франция,
Улуу Британия жана Италиядан кийинки 5-орунду ээлейт. Тамак-аш, шарап, угуту
күчтүү спирт ичимдиктерин, эт жанa сүт продукцияларын, май, мөмө-жемиш
консерваларын, алкоголсуз ичимдиктерди ж. б. чыгарат. Негизги экспорттук
продукциялары: зайтун майы, шарап, сүрсүтүлгөн эт, балык жана мөмө жемиш-жашылча
консервалары. Шарап даярдоо боюнча Европада Италия, Франциядан кийинки 3-орунда.
Испандардын чүйгүн эт азыгы – хамонду чыгаруу боюнча дүйнөгө белгилүү. Тамеки
чыгаруу боюнча дүйнөдө 10 ири өлкөнүн ичинде.



https://ky.wikipedia.org/wiki/%D0%9A%D0%B0%D0%BD%D0%B0%D0%B4%D0%B0

Канада (англисче – Canada; французча – Le Canada) – Түндүк Америкадагы мамлекет.
Материктин Түндүк бөлүгүн жана ага жакын жайгашкан көптөгөн аралдарды –
Ванкувер, Шарлотта канышасы (батышында), Канадалык Арктика архипелагы
(түндүгүндө), Ньюфаундленд, Антикости, Эдуард канзадасын (Түштүк-чыгышында)
камтыйт. Түштүк-батышынан Тынч океан, түндүгүнөн Түндүк Муз океан жана анын
Бофорт деңизи, чыгышынан Атлантика океаны жана анын деңиздери – Баффин,
Лабрадор, ошондой эле Гудзон булуңу менен чулганат. Жээк сызыгынын узундугу 243
миң км (аралдардын жээктерин кошо; дүйнөдөгү эң узун жээк). Түштүгүндө жана
түндүк-батышында кургактык аркылуу АКШ менен чектешет (чек арасынын узундугу 8,9
миң км, анын ичинде Аляска менен 2,5 миң км). Аянты 9984,7 миң км2 (анын ичинде
ички сууларыныкы 891,2 миң км2); аянты боюнча дүйнөдө Россиядан кийинки
2-орунда. Калкы 33,1 млн (2008). Борбору – Оттава шаары Расмий тилдери – англис
жана француз тилдери. Акча бирдиги – канада доллары. Канада – 10 провинциядан
жана федерацияга баш ийген 3 аймактан турган федерация Администрациялык-аймактык
бөлүнүшү (2008): Канада – Бириккен Улуттар уюмуна (1945), Эл аралык Валюта
Фондуна (1945), Эл аралык peконструкция жана өнүгүү банкына (1945), 1949-жылдан
Түндүк Атлантика Келишим Уюмуна (НАТО), 1973-жылдан Европадагы коопсуздук жана
кызматташтык уюмуна (ЕККУ), Азия – Тынч океан экономикалык кызматташтыгына
(1989), Америка өлкөлөрүнүн уюмуна (1990), Бүткүл дүйнөлүк соода уюмуна (1995)
мүчө.

Жээктери Түндүк жана түндүк-чыгышында түздүктүү жана бир аз тилмеленген (айрыкча
Гудзoн булуңунун жээктери). чыгышында тик, негизинен фьорддуу (Баффин жарым
аралы, Лабрадор жарым аралы, Ньюфаундленд аралы), батышында тоолуу, булуңдар –
фьорддор менен терең тилмеленген. Канаданын аймагынын басымдуу бөлүгү түздүктүү
рельефи менен өзгөчөлөнөт; батышында жазылыгы 1000 кмге жеткен Канада
Кордильерасы тоолуу тилкеси (Түндүк Америка Кордильерасынын бир бөлүгү) созулуп
жатат. Бардык жеринде антропогендик муз каптоонун издери кеңири таралган. Азыркы
көп жылдык тоң тоо тектери өлкөнүн жарымына жакын аймагын ээлейт. Түндүгүндөгү
көп жылдык тоң текши каптаган зонадагы анын калыңдыгы 400 мге жетет. Өлкөнүн
Түндүк четинде жайгашкан Канадалык Арктика архипелагынын көптөгөн аралдары
кысыктардын татаал системасы менен бөлүнүп, негизинен дөбө-түздүктүү рельеф
(Банкс, Виктория жана башка аралдарга) мүнөздүү. Архипелагдын чыгыш бөлүгүнүн
аралдары негизинен тоолуу (бийиктиги Элсмир аралында 2926 мге жетет) жана
мөңгүлүү (Элсмир, Баффин Жери, Девон, АксельХейберг жана башка). Материктин зор
бөлүгүн, Лабрадор жарым аралын кошо Лаврентий дөңсөөсү ээлейт; ага дөбөлүү
рельеф (Орточо бийиктиги 200–500 м), арасында бийиктиги 900–1000 мге жеткен
калдык дөңсөөлөр кездешет. Мөңгүнүн аракетинен пайда болгон рельефтин формалары
(кой маңдай таштар, друмлиндер жана башка), ошондой эле көлдөр жана саздар
кеңири таралган. Лаврентий дөңсөөсүнүн батыш жана чыгыш чет-жакаларында ири
көлдөр – Чоң Аюулуу көл, Чоң Эрксиз көл, Атабаска көлү, Виннипег, Жогорку көл,
Гурон жана башка жайгашкан; алар негизинен мөңгү-тектоникалык жана мөңгүнүн
аракетинен пайда болгон көлдөр. Гудзон булуңунун түштүк-батыш жээгинде жазылыгы
500 кмге жеткен өтө саздуу, тегиз түздүк жайгашкан. Канада Кордильерасынын чыгыш
этеги менен Лаврентий дөңсөөсүнүн аралыгында Канаданын Ички түздүктөрүнүн
тилкеси (Улуу түздүктөрдүн Түндүк бөлүгү) созулуп, батыштан чыгышты карай 1000
мден 200 мге чейин жапыздайт. Катмарлуу түздүктөр, куэста жалдары, дөбөдөңсөөлөр
кеңири таралган; Канада Кордильерасынын этек тоолоруна эрозиялык тилмеленүүгө
өтө дуушарланган бийик түздүктөр, айрым жерлерине бедленддер мүнөздүү. Өлкөнүн
түштүк-чыгышын ээлеген Түндүк Аппалачи тоолорунун (бийиктиги 1268 мге чейин,
Нотр-Дам чокусу) жана Ньюфаундленд аралынын рельефинде денудациялык түздүктөр,
дөңсөөлөр жа бөксө тоолор (бийиктиги 500–800 м) басымдуулук кылат. Эң түштүгүндө
Онтарио жарым аралынын куэста түзүлүштөгү түздүктөрү жайгашкан. Канада
Кордильерасы тоолуу алкагына эрозиялык терең тилмеленүү, реликт жана азыркы
тоо-мөңгү рельефинин формалары мүнөздүү. Канада Кордильерасынын орографиясына
негизинен узатасынан созулган 3 зона мүнөздүү: батыш зонасы – Ыйык Илья тоолору
(бийиктиги 5951 мге чейин, Логан чокусу Канаданын эң бийик жери), Жээк кырка
тоолору (3994 м, Уоддингтон чокусу); Канада Кордильерасынын Ички платолорун –
денудациялык Юкон, лавалуу Фрейзер жана Нечако платолорун камтыйт; чыгыш зонасын
— Маккензи жана Аскалуу тоолору түзөт (3954 м, Робсон тоосу). Канаданын басымдуу
бөлүгүнүн аймагын байыркы Түндүк Америка платформасынын Түндүк бөлүгү ээлейт.
Платформанын кембрийге чейинки кристаллдык фундаменти анын Борбордук жана чыгыш
бөлүктөрүндө жер бетине чыгып, Канада калканын түзөт. Ал чыгышынан Каледон
(Түндүк Аппалачи), түндүгүнөн Иннуит бүктөлүү структуралары (Канадалык Арктика
архипелагынын Түндүк аралдары) менен чектешет. Өлкөнүн батышындагы Канада
Кордильерасы мезозой-кайнозой тектоникалык структурасына таандык. Канада түрдүү
кен байлыктарга бай: цинк (жалпы запасы боюнча дүйнөдө Австралиядан кийинки
2-орунда), вольфрам (Кытайдан кийинки 2-орунда), уран (Австралия, Казакстандан
кийинки 3-орунда), коргошун (Австралия, АКШ, Казакстандан кийинки 4-орунда),
нефть (Сауд Арабиясынан кийинки 2-орунда), газ, никель, жез, темир, алтын, калий
тузу, молибден, алмаз ж. б. Канаданын аймагынын басымдуу бөлүгү субарктика жана
мелүүн климаттык алкактарда, түндүк чети гана арктика алкагында жайгашкан.
Климаттын сезондуулугу даана байкалат, батыштан соккон аба массасы үстөмдүк
кылат, аба ырайы кескин өзгөрүп турган циклондук аракет мүнөздүү. Арктика аба
массасы чыгыштагы түздүктүү аймактарга зор таасир тийгизет, ага ошондой эле
кургактыкка терең (50–51о түндүк кеңдикке чейин) булуңу да өбөлгө түзөт.
Январдын орточо температурасы Канадалык Арктика архипелагынын түндүгүндө
–35оСден Атлантиканын жээктеринде –7... –12оСге, Тынч океандын жээктеринде
0–4оСге чейин; июлдун орточо температурасы жогорку тартипте 4оС, 18–21оС,
13–16оС. Аскалуу тоонун этектеринде (Маккензи өрөөнүндө) жайкы температура ошол
эле кеңдиктердеги чыгыш аймактардан 2–6оСге жогору. Канада Кордильерасынын
түштүк бөлүгүндөгү деңиз таасиринен алыс жайгашкан тоо аралык өрөөндөрдө жа этек
тоолордо сутка ичиндеги орточо температура 32оСден жогору болушу мүмкүн.
Жаан-чачын мол жааган жерлери – Тынч океандын жээги (2500 мм) жана Атлантика
жээгиндеги аймактар (1000–1200 мм), калган жерлеринде 500 мм, арктика
аралдарында 150 ммден аз. Кар катмары өлкөнүн бардык аймагында байкалат,
калыңдыгы 150 см жана андан ашат (Лабрадор жарым аралында). Канаданын 70%ке
жакын аймагы айыл чарба өсүмдүктөрүнүн бышып жетилүү чегинен түндүк тарапта
жайгашкан; бирок түштүк аймактарында арктика абасы киргенде үшүк жүрүшү, ошондой
эле түштүк-чыгышындагы түздүктөрдө кургакчылык болушу да мүмкүн. Азыркы
муздуктарынын жалпы аянты 195 миң км2, анын 146,5 км2и Канадалык Арктика
архипелагында. Тоо мөңгүлөрү Ыйык Илья, Жээк жана Аскалуу тоолордо жайгашкан.
Дарыя тармактары жыш. Алар негизинен кар-жамгыр сууларынан куралат,
түздүктөрүндө суусу жазында кирип, Кордильерада жайында ташкындайт. Дарыяларын
түштүгүндө 2,5–3 ай, түндүгүндө 8–9 ай муз каптайт. Канаданын жеринин 2/3 син
түзгөн түздүктүү аймагы Атлантика жа Түндүк Муз океандарынын алаптарына кирет.
Мында татаал көл-дарыя системасы түзүлүп, зор аймакта агымды пайда кылат.
Алардын ирилери: Ыйык Лаврентий дарыясы. Улуу көлдөр менен кошо (Канадага анын
акваториясынын 1/3и гана таандык), жалпы узундугу 3 миң кмден ашык; Финли –
Пис-Ривер – Эрксиз – Макензи дарыясы Кичи Эрксиз, Атабаска, Чоң Эрксиз көлдөрү
менен кошо; Боу – Саскачеван – Нельсон дарыялары Боу, Сидар, Виннипег,
Виннипегосис, Манитоба, Кросс көлдөрү менен кошо. Тынч океандын алабына кирген
тоолуу батыштын дарыялары адатта кыска, өрөөндөрү кууш жана терең; ирилери –
Фрейзер жана жогорку агымдары Канадага таандык – Юкон, Колумбия дарыялары.
Канаданын тоо жана түздүк дарыялары кеме каттоого негизинен ыңгайсыз, бирок суу
энергиясына бай. Өлкөнүн жалпы гидроэнергетикалык потенциалы 50–65 млн кВт
чамасында, анын 25 млн кВттан ашыгы пайдаланылат. Бардык дарыяларынын жылдык
агымынын көлөмү 1207 км3. Көлдөрдүн көптүгүнөн дарыя агымдары жакшы жөнгө
салынган. 200дөн ашык ири көлү бар. Түздүктөгү көлдөр негизинен реликт, мөңгүнүн
аракетинен же мөңгү тектоникалык, тоо көлдөрү – тектоникалык жана
мөңгү-тектоникалык кыймылдардан пайда болгон. Өлкөнүн Түндүк четин (Канадалык
Арктика архипелагынын Түндүк аралдарын) ээлеген арктикалык чөл зонасында сейрек
эңилчек жана айрым чөп өсүмдүктөрү өсөт. Ал түштүгүрөөктө мамык чөп-эңилчектүү
жана мамык чөп-бадалчалуу тундра зонасы менен алмашат. Тундра зонасы Канадалык
Арктика архипелагынын Түштүк аралдарын жана материктик жээкти ээлейт. Андан
түштүктө Кордильеранын этегинен Атлантиканын жээгине чейин тоң-тайга, көбүнчө
таштак топурактуу токойлуу тундра жана сейрек токой зонасы созулуп жатат.
Токойлуу тундра түштүктө күл, айрым жерлеринде саз топурактуу, ак жана кара
карагай, америка кара карагайы (лиственница), Банкс кызыл карагайы, бальзам көк
карагайы басымдуулук кылган тайга зонасы менен алмашат. Борбордук аймагынын
түштүгүн токойлуу талаа жана талаа зоналары ээлейт; алардын түндүгүнө парк сымал
таралган байтеректүү токой мүнөздүү, түштүгүндө кургак талаа өсүмдүктөрү (ак
кылкан, грам чөбү) басымдуу. Бул аймактагы күрдүү токойдун боз, шалбаанын кара,
кара жана каштан топурактары айыл чарбасында кеңири пайдаланылат. Талаа
зонасынын жарымынан ашыгы айдалат. Өлкөнүн түштүк-чыгыш чет-жакасында, тайгадан
түштүгүрөөк күл жана токойдун коңур топурактары мүнөздүү ийне-жазы жалбырактуу
токой зонасы жатат. Мында токой салыштырмалуу жетүүгө татаал жерлерде (Аппалачи
дөңсөөлөрүндө) сакталган, ал эми күрдүү топурактуу түзөң аймактары (Ыйык
Лаврентий дарыясынын түздүктүү өрөөнү жана Онтарио жарым аралы) айыл чарбасында
пайдаланылат же курулуш текши ээлейт. Кордильера тоолоруна топурак,
өсүмдүктөрдүн бийиктик алкактуулугу мүнөздүү. Түндүгүндө өрөөндөрдүн тоо-тайга
токою тоо капталдарында тоо-тайга сейрек токою менен алмашып, андан жогору тоо
тундрасына өтөт. Түштүктө, ички тоолуу аймактарда өрөөндөр тоо талаасы менен
капталган, ал өйдө карай тоонун токойлуу талаасы (парк токойлору), тоонун ийне
жалбырактуу токою, субальп ийне жалбырактуу токою жана альп шалбаасы зоналары
менен алмашат. Кордильера тоолорунун Тынч океанды караган капталдары этегинен
кырларына чейин бийик өскөн жээк токойлору (бийик туя, батыш гемлогу, дугласия
көк карагайы, ситхин карагайы, бийик көк карагай жана башка өтө продуктулуу
түрлөрү) менен капталган. Токой өлкөнүн жалпы аянтынын 1/3 бөлүгүнөн ашыгын, ал
эми өнөр-жайлык мааниси бар баалуу токой 1/4 ин ээлейт. Канадалык Арктика
архипелагын жана материктин тундра зонасын карибу бугусу, мускус бодосу, ак аюу,
көгүш түлкү, лемминг, арктика коёну, тундра чили, уюл үкүсү, тайганы, ошондой
эле токойлуу тундраны багыш, токой бугусу, бизон, кызыл тыйын чычкан, абырган,
чүткөр, коён, суусар, аюу, сүлөөсүн, кызыл түлкү, карышкыр, куну, өлкөнүн чыгыш
бөлүгүндөгү ийне-жазы жалбырактуу токойду виргиния бугусу, уапити бугусу, суур,
коён, жанат, боз тыйын чычкан, кызыл сүлөөсүн, түштүктөгү токойсуз аймактарды
бугу, айры мүйүз антилопа, тыйын чычкандар, кандек чычкан, ач күсөн, талаа
түлкүсү, кашкулак, койот мекендейт. Кордильера тоолорунда айбанаттардын бийик
тоолордо жашаган түрлөрү басымдуу: тоо теке, тоо эчки, гризли аюусу, пума.
Дарыялары, көлдөрү, ошондой эле жээк суулары балыкка бай. Канаданын өсүмдүктөр
жана жаныбарлар дүйнөсү ландшафттын антропогендик өзгөрүүсүнөн кыйла жапа чеккен
(айрыкча өлкөнүн түштүгү). 21-кылымдын башталышында өлкөнүн 25%ке жакын
аймагынын табияты өзгөрүүгө дуушарланган. Экологиялык эң татаал кырдаал Онтарио
жарым аралынын түздүктөрүндө жана Ыйык Лаврентий дарыясынын өрөөнүндө түзүлгөн,
анткени ал жерлерде Канаданын калкынын 1/2и жашап, эң ири шаарлары жана негизги
өнөр-жай борборлору орун алган. Мындагы табигый жазы жалбырактуу токою айыл
чарба өсүмдүктөрү жана курулуш менен алмашкан. Эң актуалдуу проблема –
атмосферанын, суунун жана топурак кыртышынын булганышы; ага кислоталуу
жаан-чачын да кошулат, анын жарымы АКШнын чыгыш аймактарынан келет. Көл суусунун
булгануусу, балыкты ашыкча кармоо жана анын урук таштоо жайынын бузулушу,
жырткыч миноганын каналдар системасы аркылуу таралып, баалуу промыселдик
балыктарды (жилингир, сига) жеп салышы Улуу көлдөрдүн ихтиофаунасынын жалпы
деградациясына алып келди. Натыйжада суу жээктеринде жашаган жаныбарлар
популяциясы (кундуз, америка суу суусары) кыскарып, куштардын көп түрлөрү
жоголуп кетти. Атлантиканын жээк сууларынын булганышы деңиз балыкчылыгынын
өнүгүүсүнүн негизин түзгөн – тресканын азайышына өбөлгө түздү. Урбанизациянын
күчөшүнөн калкты ичүүгө жарамдуу таза суу менен камсыз кылуу проблемасы пайда
болду. Тайгадагы негизги экологиялык проблема – жыгач даярдоого жана кислоталуу
жаан-чачынга байланыштуу токой массивдеринин деградациясы. Кордильера
тоолорундагы бийик өскөн дарактардан жыгач көп даярдалгандыктан, токой аянты
кескин кыскарууда. Өлкөдө жылына 100 млн м3 жыгач даярдалат. Тоо этегиндеги
талааларда ландшафттын антропогендик өзгөрүүлөрү басымдуулук кылат. Мында айдоо
жердин 60%и, жайыттын 80%и жайгашкан, кен казылып алынат, ири шаарлар жайгашкан,
көптөгөн транспорттук коммуникациялар жана куурлар өтөт. Кургакчыл климаттын
жана антропогендик жогорку басымдын шартында топурак кыртышынын эрозиясы,
курулуш жана коммуникация үчүн тартып алынган күрдүү жерлерди жоготуу
экологиялык жактан өтө коркунучтуу. Канадалык Арктикада жергиликтүү элдердин
салттуу промысели (балык кармоо, деңиз промысели жана бугу чарбасы) үчүн
экологиялык коркунучту атмнын жалпы циркуляциясынын натыйжасында жааган
радийактивдүү заттар, ошондой эле тирүү организмдердин ткандарында топтолгон
органикалык туруктуу булгагычтар түзөт. 1970-жылы кабыл алынган Арктика сууларын
коргоо законуна ылайык нефть-газ кендерин казып алуу токтотулгандыгына жана
Канадалык-Арктика архипелагынын кысыктары аркылуу нефть менен газды ташууга тыюу
салынгандыгына карабастан, али да болсо деңиз сууларынын нефть продуктулары
менен булгануу коркунучу бар; анын үстүнө Маккензи дарыясынын өрөөнүндө да нефть
кендери өздөштүрүлүп жатат. Канаданын коргоого алынган табигый аймагы
кургактыктын 98,3 млн гасын, жээкке жакын деңиз акваториясынын 3,8 млн гасын
ээлейт (2005); анын ичинде өлкөнүн аянтынын 7%и улуттук жана провинциялык
парктарга таандык. Коргоого алынган ири аймактардын көбү Түндүк тарапта
жайгашкан; аларга Баффин жериндеги Вуд-Баффало (дүйнөдөгү ири парктардын бири),
Ауюиттук (аянты 2 млн гадан ашык), Түндүк Юкон (1 млн га), Аскалуу тоолордун
Тынч океандык капталындагы Йохо улуттук парктары кирет. Аянты эң чоң –
Райдинг-Маунтин (1,332 млн га), Саутвест-Нова (1,546 млн га), ошондой эле
2000-жылдарда уюшулган Гурон көлүнүн жээгиндеги Жоржия бухтасы, өлкөнүн
атлантикалык бөлүгүндөгү Фанди жана МакуаганУабишка резерваттары ЮНЕСКОнун 15
биосфералык коругуна кирет. Бүткүл дүйнөлүк мурастын тизмесине Вуд-Баффало,
Наханни, Мигуаша, Грос-Морн улуттук парктары, Дайносор провинциялык паркы,
Канада Аскалуу тоолорунун парктары, ошондой эле АКШнын аймагында жайгашкан –
Клуэйн, Врангель тоолору, Ыйык Илья тоолору, Глейшер-Бей парктары жана
резерваттары, Уотертон-Глейшер эл аралык тынчтык паркы кирген. Канада
экологиялык коопсуздук, токой ресурстарын пайдалануу жана башкаруу боюнча эл
аралык эрежени түзүү, деңиз чөйрөсүн жана жээк зоналарын коргоо боюнча
маселелерди эл аралык деңгээлде курч коюуда.

1901–2001-жылы Канаданын калкы дээрлик 6 эсеге (5,4 млндон 31,0 млнго чейин)
өскөн. Ошого жараша жана иммигранттардын көбөйүшүнө (20-кылымда 50%ке өскөн)
байланыштуу төрөлүүнүн саны да өскөн (1950-жылдардын 1-жарымында 1000 адамга
28,0 бала). 1970-жылы төрөлүүнүн азайышынан (1971-жылы 1000 адамдан 16,8 бала
төрөлсө, 2007-ж. 1000 адамдан 10,8 бала төрөлгөн) калктын табигый өсүүсү да
төмөндөгөн (1971-жылы 1000 тургунга 9,5 адам туура келсе, 2007-жылы 1000
тургунга 3,0 адам гана туура келген). Өлүм-житим 1000 тургунга 7,8 адам туура
келген. Канаданын калкынын курактык структурасында өнүккөн башка өлкөлөргө
салыштырмалуу 14 жашка чейинки балдардын саны кыйла көбөйгөндүгү (17,3%) жана 65
жаштан өткөндөрдүн саны азайгандыгы (13,4%) байкалат; эмгекке жарамдуу курактагы
(15–64 жаштагы) калктын үлүшү 69,2%. Калкынын орточо жашы 39,1 жыл. Орто эсеп
менен 100 аялга 98 эркек туура келет (1970-жылдарга чейин аялдарга караганда
эркектер көп болгон). Адам өмүрүнүн күтүлгөн орточо узактыгы 80,3 жыл
(эркектердики 76,9, аялдардыкы 83,8 жыл); бул дүйнөдөгү эң жогорку
көрсөткүчтөрдүн бири. 21-кылымдын башында Канаданын калкынын жалпы санынын
өсүшүндө иммиграциянын мааниси зор болгон. 1991–2001-жылы Канаданын калкынын
саны 3 млнго (анын 1,6 млну иммигранттар), 2006-жылдын июлунан 2007жылдын июнуна
чейин 311,7 миңге (238,1 миңи иммигранттар) өскөн. 20-кылымдын 2-жарымынан
иммигранттардын улуттук курамы да кыйла өзгөргөн: 1950-жылы чейин Канадага
келгендердин ичинен европалыктар басымдуулук кылган (анын 25%тейи Улуу
Британиялыктар болгон); 21-кылымдын башында Канадага келгендердин 60%ин
азиялыктар (анын 25%тейи кытайлар), 20%тейин европалыктар, 8%тейин африкалыктар,
6%тен ашыгын Борбордук америкалыктар түзгөн. Иммигранттардын басымдуу бөлүгү –
атайын адистиги бар, эмгекке жарамдуу адамдар. Ал эми калктын эмиграциясы төмөн
(жылына 40–50 миң адам). Калкынын орточо жыштыгы төмөн, 1 км2 жерге 3 адам туура
келет. Алар аймак боюнча өтө ар түрдүү отурукташкан: 90%и АКШ менен чектешкен
тилкеде (жазылыгы 160 кмдей) топтолгон. Канадалыктардын 2/3 синен ашыгы өлкөнүн
5% аянтында, анын түштүк-чыгышында (Онтария провинциясынын түштүк-чыгышында,
Квебек провинциясынын түштүк-батышында; жыштыгы 1 км2 жерге 100 адам) жашайт;
анда ири шаарлардын басымдуу бөлүгү (Торонто – Оттава – Монреаль
урбанизацияланган тилкеси) жайгашкан. Түндүк аймакта (өлкөнүн аянтынын 70%тейи)
жашагандар (негизинен аборигендер, ошондой эле рудниктерде вахтада иштегендер)
калктын 1,5%ин түзөт. Шаар калкы 80%тен ашык; айылда жашагандардын 3/4ү айыл
чарба өндүрүшүндө иштебейт. Ири шаар агломерациялары: Торонто (2007-жылы калкы
6324,5 миң), Монреаль (3763,7 миң), Ванкувер (2254,4 миң), Оттава (1152,7 миң),
Калгари (1140,9 миң), Эдмонтон (1031,9 миң). Канаданын калкынын 77%и
христиандар, анын ичинде 43,6%и католиктер, 29,2%и протестанттык түрдүү
деноминациялардын өкүлдөрү, 1,6%и православныйлар; ошондой эле 2%и мусулмандар,
1,1%и иудейлер, 1%и буддисттер, 1%и индустар жана башка.

Өнөр-жайынын эң өнүккөн тармактары: казып алуу, энергетика, түстүү металлургия,
машина куруу (негизинен транспорттук), химиялык жана нефть-химиялык, токой,
жыгач иштетүү жана кебез-кездеме өнөр-жайы. Казып алуу өнөр-жай – өлкөнүн
негизги тармактарынын бири, негизинен экспортко багытталган (казып алынган
сырьёнун 80%и сыртка сатылат) минералдык сырьёнун 60ка жакын түрүн чыгарат.
Канада энергия ресурстарына болгон ички муктаждыгын толук камсыз кылат. Энергия
пайдалануу структурасында нефтинин үлүшү 30,6%, табигый газдыкы 27,0%,
гидроэнергияныкы 24,6%, таш көмүрдүкү 10,8%, атом энергиясыныкы 7,0% (2006).
2006-жылы 151,3 млн т нефть (дүйнөдө 8-орунда), 190 млрд м3 газ казылып алынган
(дүйнөдө Россия, АКШдан кийинки 3-орунда). Нефть менен газ казып алынуучу
негизги региону – Альберта провинциясы. 2006-жылы 62,9 млн т таш көмүр казылып
алынган; казылып алынуучу негизги аймактары: Альберта (50%и), Британия
Колумбиясы (30%и), Саскачеван (15%и) провинциялары. Канада уран рудасын казып
алуу (12,6 миң т ) жана анын концентратын өндүрүү боюнча дүйнөдө алдыңкы орунда.
Дүйнөлүк урандын 30%ке жакыны Саскачеван провинциясынан казылып алынат; башка
ири кендери: Мак-Артур-Ривер, Раббит-Лейк, Мак-Клин-Лейк, Сигар-Лейк (запасы
боюнча дүйнөдөгү ири кендердин бири). Электр энергиясын өндүрүү боюнча (616 млрд
кВт.с; 2006) Канада дүйнөлүк алдыңкы 10 өлкөнүн катарына кирет. Электр
энергиясынын 62%и ГЭСтен, 20%и ЖЭСтен, 15,6%и АЭСтен, калган бөлүгү башка
энергия булактарынан өндүрүлөт. Канада – электр энергияны ГЭСтен өндүрүү боюнча
дүйнөлүк лидер (ГЭСтердин жалпы кубаттуулугу 67 млн кВттан ашык). Дүйнөдөгү эң
ири гидрокурулуш – 8 ГЭСтен турган каскад (кубаттуулугу 16 миң МВттан ашык)
Ла-Гранд дарыясында жана анын куймаларында (Квебек провинциясында) курулган. Ири
ЖЭСтер жайгашкан шаарлар: Нантикок (кубаттуулугу 4000 мВттан ашык; Түндүк
Америкадагы эң ири ЖЭС, көмүрдө иштейт; Онтарио провинциясында), Ламбтон (2000
МВт чамасында; көмүрдө иштейт; Квебек провинциясында), Леннокс (2140 МВт; газда
иштейт; Онтарио провинциясында). Атомдук энергетика өлкөнүн өзүнүн сырьёсунда
иштейт. Эң ири АЭСтери Онтарио провинциясында жайгашкан. Металлургия — иштеп
чыгуучу өнөр-жайынын негизги тармактарынын бири; жергиликтүү сырьёлордо иштеп,
продукциясы негизинен экспортко чыгарылат. Темир кен таштары (17,9 млн т металл)
Кэрол-Лейк (Ньюфаундленд, Лабрадор провинцияларында) жана Маунт-Райт (Квебек
провинциясында) кендеринен казылып алынат; темир концентраты, окатыш, чоюн,
болот, феррокуйма, прокат өндүрүлөт. Түстүү металлдардан кобальттуу жезникель,
полиметалл, жез-молибден кен таштары казылып алынат. Түстүү металлдардан цинк
(дүйнөдө Кытай, Австралия, Перудан кийинки 4орунда), жез, никель (Россия,
Австралиядан кийинки 3-орунда), коргошун, молибден, кобальт, күмүш, селен
казылып алынат. Алгачкы алюминийди өндүрүү (2,9 млн т ; Бразилия жана Австралия
сырьёлорунда иштейт) маанилүү орунда; негизинен Квебек провинциясынын
түштүк-чыгыш бөлүгүндө, ошондой эле Китмат шаарында өндүрүлөт. Калий тузун казып
алуу (10,6 млн т ) боюнча дүйнөдө 1-орунду ээлейт; жалпысынан 10 ири кени бар;
алардын негизгилери Саскачеван жана Нью-Брансуик провинцияларында. 2005-жылы 243
млн т асбест казылып алынган (Россия, Кытай жана Казакстандан кийинки 4-орунда);
кендери негизинен Квебек провинциясынын Түштүк бөлүгүндө жайгашкан. Алмаз казып
алуу (12,3 млн т ; 2005) боюнча дүйнөдө Ботсвана, Россия жана Австралиядан
кийинки 4орунда; негизги кендери: Дайавик, Экати, Жерико, Снап-Лейк. Машина
куруу өнөр-жай (иштеп чыгаруучу өнөр-жай продукциясынын наркынын 1/4 ин түзөт)
негизинен транспорт каражаттарын, авиакосмос техникасын, электрондук
продукцияларды, телекоммуникация жабдууларын чыгарууга адистешкен. Автомобиль
куруу ишканалары (өнөр-жай продукциясынын 12,5%и) негизинен Онтарио
провинциясынын Түштүк бөлүгүндө топтолгон. 2005-жылы 2,5 млн жеңил автомобиль
чыгарган (продукциясынын наркы 65 млрд доллардан ашык). Жүк ташуучу оор
автомобиль, шасси жана автобустар (продукциясынын наркы 3,7 млрд доллардан ашык)
35 ишканада чыгарылат. Канада авиакосмос техникаларын (аэробус, самолёт,
самолёт-амфибия), ылдам жүрүүчү поезд жана темир жол кыймылдуу курамын (ылдам
жүрүүчү экспресс жана анын локомотивдерин, метрополитен үчүн кыймылдуу курам)
чыгарат. Электрондук өнөр-жай да тез өнүгүүдө: телекоммуникация жабдууларын,
компьютер жана башка офис техникаларын чыгарат, ошондой эле кеме куруу жана кеме
ремонттоо да өнүккөн. Машина куруу ишканалары, ошондой эле электр-энергетика,
казып алуучу тармактар, токой өнөр-жай ишканалары үчүн жабдууларды чыгарат.
Химиялык жана нефть-химия өнөр-жай өзүнүн сырьёсу менен иштейт. Органикалык
синтездин (этилен, пропилен, түрдүү полимерлер, синтетикалык була, пластмасса
жана башка) жана негизги химиянын түрдүү продукцияларын, минералдык жер
семирткич жана башка чыгарат. Канада минералдык жер семирткич чыгарган дүйнөдөгү
башкы өлкө болуп саналат; ишканаларынын 80%тен ашыгы Альберта провинциясында
жайгашкан. Минералдык жер семирткичтин жарымынан көбү (86%и АКШга) экспорттолот.
Токой, жыгач иштетүү жана целлюлоза-кагаз өнөр-жай үчүн токой ресурстары арбын.
Токой негизинен мамлекеттик менчикте; 21-кылымдын башында 190 миң м3ге жакын
жыгач, анын ичинде 150 миң м3 таарынды жана бекемдөөчү материалдар, 30 миң мЗден
ашык целлюлоза үчүн жыгач даярдалган. Целлюлоза-кагаз өнөр-жай ишканалары
(бардыгы 155тен ашык, көбү ири ишканалар) кагаз менен картондун түрлөрүн чыгарат
(продукциясынын наркы 25 млрд доллардан ашык). Ишканаларынын 2/3 си өлкөнүн
түштүк-чыгыш бөлүгүндө (ири ГЭСтерге жакын), ошондой эле Канаданын
Түштүк-батышында (Британия Колумбиясынын аймагында) топтолгон. Тармактын
продукциясынын негизги кардары –кийим, булгаары буюмдар жана бут кийим
өндүрүштөрү Монреалда (50%тен ашыгы), ошондой эле Торонто, Ванкувер, Виннипег
шаарында топтолгон. Тамак-аш өнөр-жай негизинен өзүнүн айыл чарба сырьёлорун
(эт, сүт, дан) иштетүүгө багытталган. Ошондой эле пиво, этил спиртин жана спирт
ичимдиктерин (виски, ром, жин, ликёр) чыгарат. Балык иштетүүчү көптөгөн
ишканалары өлкөнүн чыгыш жана түштүк-батыш жээк аймактарында жайгашкан. Канада –
айыл чарба продукцияларын өндүрүүчү дүйнөдөгү ири өлкөлөрдүн бири; азык-түлүктүн
негизги түрлөрү боюнча ички муктаждыкты толук камсыз кылат. Агрардык продукцияны
экспорттоо боюнча дүйнөдө алдыңкы орундардын бирин ээлейт (айыл чарба
продукциясынын 1/2и экспорттолот). Канаданын агрардык секторуна – адистешүүнүн
жогорку деңгээли, өндүрүшүнүн топтолушу (иштетилүүчү жердин 75%ке жакыны
түштүктөгү Манитоба, Саскачеван, Альберта провинцияларындагы талааларга туура
келет), механикалаштыруу жана эмгек өндүрүмдүүлүгүнүн жогорулугу мүнөздүү. Айыл
чарбага жарактуу жеринин аянты 68 млн га (Канаданын аймагынын 7,4%и), анын 53%и
айдоо, 47%и шалбаа жана жайыт. Фермер чарбалары басымдуу (алардын саны 2006-жылы
229 миңден ашык болгон); фермерлердин 95%тен ашыгынын жеке менчик жерлери бар,
калгандары жерди ижарага алып иштетет. Айыл чарба продукцияларын негизги
өндүрүүчүлөр – адистешкен ири чарбалар; ферма жеринин орточо өлчөмү 300 га.
Азыркы айыл чарба техникалары кеңири пайдаланылат, бирок фермалардын жеринин өтө
чоңдугуна байланыштуу 1000 га жерге туура келген трактордун саны боюнча (1000 га
жерге 16 трактор) жогорку өнүккөн өлкөлөрдөн өтө артта калган. Башкы тармагы –
мал чарбасы (айыл чарба продукциясынын наркынын 60%тен ашыгы); анда эт жана сүт
багытындагы мал, чочко, үй кушу жана кой асыралат. 2007-жылы 15,9 млн бодо мал
(сааны 1,5 млн), 14,5 млн чочко, 0,6 млн кой, 660 млндон ашык үй кушу болгон.
Мал чарбасы өндүргөн продукциялардын негизги түрлөрү: 7,6 млрд л сүт (каймагы
менен кошо), 32,6 млн т уй эти, 1,5 млн т торпок эти, 50 млн т чочко эти, 2,2
млн т кой эти, 58 млн т дан ашык куш эти, 6,9 млрд даана жумуртка даярдалган.
Териси баалуу айбанат чарбасы (продукциясынын наркы 90,2 млн доллар; 2006) жана
тери промысели (31,4 млн доллар) да өнүккөн. Айбанат асыроочу фермалары
негизинен суу суусарын өстүрүүгө адистешкен (негизинен суу суусарынын, ошондой
эле түлкүнүн терилерин даярдайт). Ошондой эле териси үчүн калтар чычкан, куну,
суусар, тыйын чычкан, койотко аңчылык кылынат. Фермалардын көбү Канаданын чыгыш
бөлүгүндө жайгашкан. Канада буудай жыйноо боюнча (2007-жылы 26,8 млн т )
5–6-орунду ээлейт. Жыйналган буудайдын 80%ке жакыны экспорттолот. Ошондой эле
арпа, канола, жүгөрү, соя, нокот, жашылча, кара күрүч, күн карама, кара буудай
жана башка да эгилет. Өлкөнүн түштүгүндөгү айрым жерлерде алма, алмурут,
шабдалы, өрүк, алча, гилас өстүрүлөт; жүзүмчүлүк да өнүккөн. Накта канадалык
продукт – ак чечек ширеси (2006-жылы 30 млн л өндүрүлгөн; дүйнөлүк өндүрүштүн
80%ке жакыны); ширенин 70%ке жакыны Квебек провинциясында өндүрүлөт. Айыл чарба
өндүрүшүнүн башкы аймагы – Манитоба, Саскачеван, Альберта провинцияларынын
Түштүк бөлүктөрү; негизги адистешүүсү – дан эгиндерин өстүрүү (буудайдын 50%тен
ашыгы Саскачеван провинциясынан жыйналат); жайытта багылган эт багытындагы мал
жана эт-жүн багытындагы кой чарбалары. Экинчи маанилүү аймагы — Квебек, Онтарио
провинцияларынын түштүгү, анда саан уй басымдуулук кылган мал чарбасы,
жашылчачылык жана бакчылык (негизинен Ниагара жарым аралында) өнүккөн.
Адистешкен айыл чарба бар башка аймактар – Эдуард канзада аралы жана
Нью-Брансуик провинциясы (картөшкө), Жаңы Шотландия провинциясы (Аннаполис
дарыясынын өрөөнүндө канада алмасынын түшүмүнүн 10%и жыйналат), Британия
Колумбиясы провинциясынын түштүгү (Оканоган дарыясынын өрөөнүндө – бакчылык жана
жүзүмчүлүк, саан уй), Британия Колумбиясынын Борбордук бөлүгү (негизинен эт
багытындагы мал чарбасы). Балыкчылыктын да мааниси зор. 2004-жылы 600 миң т дан
ашык деңиз балыгы (негизинен треска, сельд, лосос, палтус) жана 530 миң т
чамасында деңиз продуктулары (краб, омар, устрица) кармалган. Балыкчылык чыгыш
провинцияларында жана батышында (кармалган балыктын 1/3 и Британия Колумбиясы
провинциясына туура келет) өнүккөн. Канада – тоңдурулган балыкты экспорттоо
боюнча дүйнөдөгү алдыңкы өлкөлөрдүн бири. Өлкөнүн экономикасынын ири сектору –
тейлөө чөйрөсү. Эң маанилүүлөрү – финансы жана ишкердик жактан тейлөөлөр.
Финансылык тейлөөлөрдү банк-кредит сектору, камсыздандыруу бизнеси, биржалар
жүргүзөт. Ишкер сектору – бухгалтер-аудитор, маалымат-кеңеш берүү,
инженер-техникалык, компьютердик, юридикалык жана башка боюнча тейлөөнү камтыйт.
Рекреациялык тейлөөнүн жана аны менен байланыштуу мейманкана, ресторан
бизнестеринин мааниси зор. 2005-жылы Канадага келген 36 млн туристтин 14,4 млну
АКШлыктар; Кытайдан келген туристтердин саны тез өсүүдө. Туризмден түшкөн киреше
14 млрд долларды түзөт. Туризмдин негизги борборлору: Квебек, Монреаль, Торонто,
Ванкувер. Туристтерди, ошондой эле табигый объектилер кызыктырат: Ниагара
шаркыратмасы (Канаданын аймагындагы – Така сымал шаркыратманын жазылыгы 800 м,
бийиктиги 48 м чамасында), Аскалуу тоолордогу Колумбия мөңгүсү, көл
ландшафттары. Альберта, Британия Колумбиясы провинцияларында жайгашкан улуттук
парктардагы жана коруктардагы экологиялык туризм тез өнүгүүдө. Канаданын
транспорт системасынын өзгөчөлүктөрүн анын чарбасынын жана калкынын аймак боюнча
жайгашуу структурасынын бөтөнчөлүгү түзөт: аянты чоң башка өлкөлөргө
салыштырмалуу Канадада жүк ташуу чыгымы кыйла жогору, ал эми жүргүнчүлөрдүн
каттоосунун Орточо узактыгы төмөн. Өлкөнүн түштүгүндө негизги транспорттук
коридор-тилке (Атлантика менен Тынч океанынын жээктериндеги портторду
байланыштырган жана жарыш жаткан бир нече темир жана автомобиль жол
магистралдары) түзүлгөн. Ошол коридорду жээктей көптөгөн ири транспорт түйүндөрү
жайгашып, негизги транспорт агымдары өтөт. Автомобиль жолунун узундугу 1408,8
миң км (2006); анын 7,3%и – ылдам жүрүү үчүн автомагистралдар жана улуттук
шосселер. Өлкөнүн түштүгүндөгү автомобиль жол тармактарынын негизги өзөгү –
Трансканада шоссеси (Виктория, Ванкувер аралы/ паромдук катнаш – Ванкувер –
Калгари – Режайна – Виннипег – Тандер-Бей – Су-Сент-Мари – Садбери – Оттава –
Монреаль – Квебек – Фредериктон – Сидни Майнс / Ньюфаундленд аралына паромдук
байланыш) – Чаннел-Порт-о-Баск – Сент-Жонс жана анын Торонто, Галифакс, Эдуард
канзада аралына (узундугу 13 км көпүрө аркылуу) кеткен тармактары. Өлкөнүн
түндүгүнө меридиан багытында: Руэн – Форт-Жорж (Квебек провинциясы); Виннипег –
Гранд-Рапидс – Томпсон – Кинусао (Манитобо провинциясынын түндүгү); Саскатун –
Принс-Альберт – Саутенд; Саскатун – Баффало-Нарроус (Саскачеван провинциясынын
түндүгү); Эдмонтон – Форт-Мак-Марри — Битьюмаунт (Альберта провинциясынын
түндүк-чыгышы) автомагистралдары кетет. Дагы башка маанилүү автомагистралдары
арбын. Деңиз транспорту аркылуу сырткы сооданын кыйла бөлүгү өтөт (экспорттун
64%и, импорттун 42%и). Темир жолунун узундугу 74,6 км (2006). Темир жол тармагы
трансканадалык 3 магистралдан турат: Галифакс – Квебек – Кокран – Виннипег –
Саскатун – Эдмонтон – Принс-Жорж – Принс-Руперт; Квебек-Монреаль – Торонто –
Садбери – Тандер-Бей – Виннипег – Режайна – Калгари – Камлупс – Ванкувер; Квебек
– Монреаль – Каприол – Виннипег – Эдмонтон – Ванкувер. Торонто менен Монреалда
метрополитен иштейт. Түтүк транспортунун жалпы узундугу 360 миң кмден ашык, анын
316,8 миң кми газ, 45,7 миң кми нефть жана нефть продукту өткөргүч труба. Кеме
каттоо Ыйык Лаврентий жана Улуу көлдөр аркылуу өтүп (узундугу 3,8 км), Атлантика
океанынын портторун деңиз кемелери Улуу көлдөрдүн порттору менен байланыштырат.
Паромдук байланыштар да арбын. 1300дөн ашык аэропорту бар. Ири аэропорттору:
Торонто, Ванкувер, Монреаль, Калгари, Эдмонтон. Канада товарды экспорттоо
(дүйнөлүк экспорттун 3,2%и; 2006) жана импорттоо (дүйнөлүк экспорттун 2,9%и)
боюнча дүйнөдө 9-орунда. Экспорт наркынын 2/ синен ашыгы (55,6%) иштеп чыгуучу
өнөр-жай тармагынын продукциясына туура келет. Экспортко негизинен нефть, газ,
көмүр (19,7%), автомобиль куруу өнөр-жайынын продукциялары (16,7%), металлдар
жана куймалар (8,1%), токой, жыгач иштетүү жана целлюлоза-кагаз өнөр-жай
продукциялары (6,3%), жалпы машина куруу продукциялары (4,9%), авиакуруу
продукциялары (4,5%) чыгарылат. Импортунда иштеп чыгаруу өнөр-жай продукциялары
басымдуу (78,2%; 2006); анын маанилүүлөрү: автомобиль куруу өнөр-жай
продукциялары (19,2%), керектөө товарлары (13,2%), нефть (8,8%), жалпы машина
куруу продукциялары (7,6%), химия жана нефтьхимия өнөр-жай продукциялары (7,3%),
металлургия өнөр-жай продукциялары (6,9%), айыл чарба жана балык чарба
продукциялары (6,1%). Канаданын негизги соода шериги – АКШ (ага экспорттун 79%и,
импорттун 54,2%и туура келет; 2007). Башка маанилүү соода шериктери: Кытай
(экспорттун 9,4%и, импорттун 2,1%и), Мексика (ирети менен 4,2% жана 1,1%),
Япония (3,8% жана 2,1%), Улуу Британия (2,8% жана 2,9%), Норвегия (1,3 жана
0,8%). Канаданын сырткы соода тейлөөсүнүн экспорттук наркы 57,8 млрд доллар,
импорттук наркы 71,7 млрд доллар (2006). Эң маанилүүлөрү – туристтик (экспорттун
25,4%и, импорттун 28,6%и) жана транспорттук (ирети менен 18,5 жа 23,6%)
тейлөөлөр.



https://ky.wikipedia.org/wiki/%D0%91%D1%80%D0%B0%D1%83%D0%B7%D0%B5%D1%80

Веб-барактагыч, бра́узер (англ. Web browser) — веб-сайттарды көрүү үчүн
програмдык жабдуу (ПЖ), б.а. браузер Тармактан алынган веб-барактарды карап
чыгуу жана иштетүү, бир барактан экинчисине өтүү үчүн кызмат кылат. Азыркы
көпчүлүк веб-барактагычтар FTP-серверлеринен файлдарды жүктөй алышат.

Браузерлер Дүйнөлүк жөргөмүш желеси пайда болгондон баштап өнүгүп келишкен,
кийин Тармак кеңейген сайын компьютердеги эң зарыл программалардан болуп
калышты. Азыр браузер — веб-барактардын тутумундагыларды иштетүү жана чыгаруу
үчүн комплекстүү тиркеме (приложение) жана веб-сайт менен кардардын ортосундагы
интерфейсти камсыздоочу. Бардык популярдуу браузерлер акысыз таратылат же башка
тиркемелер менен бирге сунуш этилет. Мисалы, Internet Explorer (Windows менен
бирге), Mozilla Firefox (көпчүлүк Linux дистрибутивдери менен бирге, мисалы
Ubuntu, Safari (Mac OS X менен бирге жана Microsoft Windows үчүн акысыз), Google
Chrome (акысыз) Opera (8.50 версиясынан баштап бекер), Avant (бекер).

Netscape Navigator браузери ар кандай операциялык системалар (UNIX, Windows, Mac
OS) үчүн түзүлгөндүктөн, Netscape компаниясы ийгиликтерге жетишти. Бул болсо
Microsoft компаниясына да өзүнүн Internet Explorer (IE) деген браузерин иштеп
чыгууга түрткү берген.

Базардан айрылган Netscape компаниясынын кирешеси төмөндөп, аны AOL сатып алды.
Netscape тин браузеринин баштапкы коду MPL (Mozilla Public License) деген эркин
лицензия менен чыгарылган болучу. «Mozilla» деген ат Netscape тин браузеринде
адегенде эле болгон жана Mosaic+killer деген сөздөрдөн куралган эле. Бирок, бул
код эми пайдаланылбастан, анын ордуна жаңы Netscape 6 компаниясында
стандарттарды толук колдоп турууга эсептелген, жаңы кыймылдаткыч (Gecko)
түзүлдү. Кийин мунун негизинде бир комплектиге кирген Mozilla Suite браузер,
почталык клиент жана irc-клиент, веб-барактардын редактору түзүлгөн.

Кийин Mozilla Foundation компаниясында браузерди жалпы пакеттен бөлүп берүү жана
өнүктүрүү чечиминин негизинде Mozilla Firefox долбоору пайда болду. Firefox
браузери IE жана башка браузерлерде болбогон көп мүмкүнчүлүктөрдү камтыйт жана
акырындап популярдуу боло баштады.

Браузерлер чырынын жүрүшүндө компаниялар браузерлерге атайын, стандарттуу эмес
мүмкүндүктөрдү кошумчалап турушту. Мисалы, документтерге интерактивдүүлүк
берүүчү JavaScript деген сценарий тилин колдонууда көп айырмачылыктар пайда
болду. Натыйжада көп сайттар браузерлердин биринде жакшы иштешсе, экинчисинде
начар иштеп калышты.

2008-жылы Google компаниясы да браузерлер базарындагы конкуренцияга «жардам»
катары, эркин Chromium долбооруна негизделген Chrome деген өз браузерин чыгарды.
Chrome браузеринде кээ бир жаңылыктар бар (үзүлмөлөрдү изоляциялоо, «инкогнито»
режими ж.у.с.). Windows XP, Windows Vista, Windows 7, Linux жана Mac OS
операциялык системалары үчүн версиялар түзүлдү.

2009-жылы Microsoft компаниясы Gazelle деген жаңы браузер түзөрүн жарыялаган.
Жаңы браузер, көп кардарлуу операциялык системаларга мүнөздүү болгон ресурстарды
бөлүп колдонуу принциптерин пайдаланмакчы. Microsoftтун оюнча бул жаңы
браузердин коопсуздугун арттырмакчы.

Россияда 2009-жылдын январынан ошол жылдын сентябрынын аягына чейин 1-орунду
Opera (36-40 %) ээлеп келди, андан кийин чукул төмөндөдү, декабрдын башында
Opera кайра алдыга чыкты, бирок кийин алдыга Firefox өттү. Ошондой эле, Россияда
LiveInternet.ru. да жаман эмес. Opera Украинада, Грузияда, Казахстанда жана
Өзбекстанда, деги эле КМШ өлкөлөрүндө алдыда. Mozilla Firefox болсо Индонезияда
(80 %), Германияда (жарымынан ашык), Чыгыш Европада, Африканын жана Түштүк-Чыгыш
Азия өлкөлөрүндө алдыңкы орунду бербей келет.

Түштүк Кореяда 2007—2008-жылдарда 99 % кардарлар Microsoft Windows иштетүү
тутумундагы Internet Explorer ди колдонуп келишкен, анткени бардык банк жана
өкмөт сайттары мыйзам боюнча ActiveX колдонууну милдеттендиришкен эле (бул
мийзам 2010-жылдын июнунда алынган). Кытайда болсо кардарлардын 90% ы Internet
Explorer ди колдонот, Бул өлкөдө мындан башка Maxthon браузери да популярдуу.

Chrome браузери жаш экенине карабай 2010-жылы Тунис жана Албания өлкөлөрүндө
биринчи орунга жете алды, 2011-жылдын март айында Филиппин жана Арменияда,
2011-жылдын апрелинде Черногория, Уругвай жана Доминикан республикасында,
2011-жылдын май айында Чили, Ямайка жана Молдавада, 2011-жылдын июнунда Пакистан
жана Малазияда, ушул эле жылдын июль айында Аргентина, Венесуэла, Колумбия жана
Мавританияда, 2012-жылдын февраль айында Россияда биринчи орунду камсыз кылды.



https://ky.wikipedia.org/wiki/%D0%A1%D0%BE%D0%B2%D0%B5%D1%82%D1%82%D0%B8%D0%BA_%D0%A1%D0%BE%D1%86%D0%B8%D0%B0%D0%BB%D0%B8%D1%81%D1%82%D1%82%D0%B8%D0%BA_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D0%BBa%D1%80_%D0%A1%D0%BE%D1%8E%D0%B7%D1%83

Советтик Социалисттик Республикалар Союзу,ошондой эле ССРС жана Советтер Союзу —
1922-жылдан тартып 1991-жылга чейин Чыгыш Европа, Түндүк, Борбордук жана Чыгыш
Азиянын кээ бир бөлүктөрүндө жайгашып, жашап келген мамлекет.ССРС кургактыктын
1/6 бөлүгүнө жакын чоңдукту ээлеп, кулоо учурунда аянты боюнча дүйнөдөгү эң чоң
мамлекет болгон. ССРС 1917-жылга карата Орусия империясы (Финляндиясыз, Польша
Падышалыгынын айрым бөлүктөрүсүз жана кээ бир башка аймактарсыз) ээлеп турган
жеринде түзүлгөн.

ССРСтин 1977-жылкы Конститутциясына ылайык ССРС көп улуттуу,социалисттиксоюздук
мамлекет катары жарыяланган.

Экинчи дүйнөлүк согуштан кийин ССРС Афганистан, Венгрия, Иран, Кытай, КЭДР
(1948-жылдын 9-сентябрынан тарта), Монголия, Норвегия, Польша, Румыния, Түркия,
Финляндия, Чехословакия менен кургактыкта жана АКШ, Швеция жана Жапония менен
сууда чек-арасы болгон.

ССРС 1922-жылы 30-декабрьда Орусия Советтик Социалисттик Федеративдик
Республикасын, Украина Советтик Социалисттик Республикасын, Белорусь Советтик
Социалисттик Республикасын жана Закавказ Советтик Социалисттик Федеративдик
Республикасын, борбору Москва шаарында жайгашкан, аткаруучулук жана соттук
бийликтери менен, мыйзам чыгаруучу жана укуктук системалары менен бирбийликтүү
бирдиктүү мамлекетке бириктирүү аркылуу түзүлгөн.

Республика Конститутция боюнча суверенитеттүү мамлекет болгон союздук
республикалардан (ар башка жылдары 4-16 республикадан) турган. Ар бир союздук
республикада Союздан эркин чыгуу укугу болгон. Союздук республикалар чет-өлкөлүк
мамлекеттер менен мамиле куруу,алар менен келишимдерди түзүү, дипломат жана
консульдуктар менен алмашуу, эл-аралык уюмдардын иштерине катышуу
мүмкүнчүлүктөрүнө ээ болушчу. БУУнун 50 түзүүчү-мамлекеттеринин катарында
ССРСтен тышкары анын эки союздук республикалары Украина ССРи жана Белорусь ССРи
болгон.

Экинчи дүйнөлүк согуштан кийин ССРС, АКШ сымал улуу державалардан болгон.
Советтер Союзу дүйнөлүк социализм ситемасынын үстүндө үстөмдүк кылып турган.
Ошондой эле ССРС БУУ Коопсуздук Кеңешинин туруктуу мүчөсү болгон.

ССРСтин кулашы эки бийликтин, борбордук союздук бийликтин жана жер-жерлерде жаңы
шайланып алынган бийликтин өкүлдөрүнүн ортосундагы (Жогорку Кеңештегилер,
союздук республикалардын президенттери) тирешүүсү менен мүнөздөлөт.
1989-1990-жылдары Суверенитеттер парады башталган. 1991-жылы 17 мартта ССРСтин
15-республикасынын ичинен тогузунда, шайлоочулардын 2/3ү жаңыланган союзду
сактап калууга добуш берген ССРСти сактап калуу тууралуу Бүткүлсоюздук
референдум өткөрүлөт. Бирок союздук бийликтегилер ахыбалды туруктуулукка алып
келе алышпай калат. Өзгөчө Абалдар боюнча Мамлекеттик Комитеттин (ӨАМК) ишке
ашпай калган төңкөрүшүнөн кийин прибалтикалык республикалардын
көзкарандысыздыгын расмий тааный баштады. Калкынын көпчүлүгү Украинанын
көзкарандысыз мамлекет болушуна добуш берген Бүткүл Украина референдумунан кийин
ССРСти мамлекет катары сактап калууга мүмкүнчүлүк калбай калат. Бул жөнүндө
1991-жылы 8-декабрьда үч союздуу республикалардын өкмөт башчылары: ОССФРден
(Орусия Федерациясы) Ельцин, Борис Николаевич, УССрден (Украина) Кравчук, Леонид
Макарович жана БССРден (Беларуссия) Шушкевич, Станислав Станиславович
Көзкарандысыз Мамлекеттеринин Шериктештигин түзүү тууралуу келишимге кол коюулуп
жатканда айтылган. Расмий түрдө ССРС 1991-жылы 26-декабрьда өзүнүн жашоосун
токтотот. 1991-жылдын аягында Орусия Федерациясы ССР Союзунун эл аралык-укуктук
карым катнаштарда түздөн-түз улантуучу-мамлекет катары таанылып, жана БУУ
Коопсуздук Кеңешинде ССРСтин ордун ээлеген.

1922 жылы 29 декабрьда ОССФР, УССР, БССР жана ЗССФР советтер съездинин
делегацияларынын конференциясында ССРСти түзүү тууралуу келишимине кол коюлат.
Бул документ 1922 жылы 30 декабрьда I-чи Бүткүл Союздук Советтер Съездинде
делегация башчылары тарабынан кол коюлуп бекителген. ССРС Эл Комиссарлар Совети
(Өкмөт) жана наркоматтар (министрликтер) 1923 жылы 6 июльда гана түзүлгөндүгүнө
карабастан, 1922 жылдын 30 декабры ССРСтин түзүлгөн күнү катары эсептелет.

Формальдуу түрдө ССРСТин курамына алгач 4 союздук республикалар гана кирген,
бирок кээ бир башка республикалар өз-ара келишимде болушкан, ошондуктан ССРСтин
түзүлүүсүндө мамлекет аралык мамилелердин чыныгы көрүнүшү төмөнкүдөй болгон:

Кийинки жылдары бул системди иреттөө жүргүзүлгөн. Бухара жана Хорезм
республикалары ССР даражасына чейин жеткизилет, бирок бул даражада көп жашашкан
жок, анткени Орто Азиянын улуттук-аймактык бөлүштүрүү кезинде бул мамлекеттер
жоюлган. Алардын ордуна жаңы союздук республикалар жаралган. Нахичеван Советтик
Социалисттик Республикасынын даражасы АССРге чейин төмөндөтүлгөн. Закавказ ССФРи
бөлүктөргө бөлүнүп, ага кирген советтик социалисттик республикалар союздук
стаусун алышкан, ал эми ССР Абхазиянын (Грузия менен келишимдүү) статусу АССРге
чейин төмөндөтүлгөн.

Сталиндик мезгил — ССРСтин фактикалык башкаруучусу И. Ф. Сталин болуп турган,
ССРС тарыхындагы мезгил. Бул мезгилдин башы ВКП(б) XIV съезди менен ВКП (б)дагы
укуктук опозицияны кыйратуу (1926-1929) ортосундагы убакыт аралыгына туш келсе;
аягы 1953-жылдын 5 марттындагы Сталиндин өлүмүнө туура келет. Формальдуу түрдө
1923-1940 жылдар аралыгында аткаруучу бийлик структурасында эч кандай кызмат
ордун ээлебесе да, бул мезгилдин ичинде Сталин фактикалык түрдө чоңдогон
бийликке ээ болуп турган. Сталиндик мезгилдин пропагандасы бул мезгилди
«Сталиндин доору» деп атачу.

1923-жылдын күз мезгилинен баштап, өзгөчө В. И. Лениндин өлүмүнөн кийин,
мамлекеттин жетекчилигинде бийлик үчүн болгон курч саясий күрөш башталат. И. В.
Сталин бир инсан башкарган бийликти түзүүдө колдонгон авторитардык ыкмасы
бекитилет.

1920-жылдын жарымынан баштап жаңы экономикалык саясатты козголтуу, анан -
индустриялаштыруу жана коллективдештирүү башталат. 1932—1933 жылдары мамлекетте
7 миллиондон ашык советтик жарандын өлүмүнө алып келген массалык ачкачылык чыга
түштү.

1930-жылдардын аягына, каардуу фракциялык күрөштөн кийин Сталиндин жактоочулары
башкаруучу партиянын бүткүл түзүлүштөрүн өзүнө баш ийдиришет. Мамлекетте
талаптуулук менен борборлоштурулган, тоталитаритардуу коомдук түзүм түзүлөт.

Ушул убактан баштап, алгач бийликтеги мурунку теңтайлашуучулардын сүргүнгө
айдоого жана алардык жок кылууга, анан авторитаритардык системаны бекитүү үчүн,
жарандык массаларды жоюууга, падышанын башкаруучулук даражасын абсолютизмге
жеткирүүгө, кандайдыр сепараттык көңүлдордү жоюуга жана бүткүл жердик
диктатураны орнотуу үчүн сталиндик репрессиялардын түзүмү ишке кирет.

Появляется система Главных Управлений лагерями , ужесточается внешняя и
внутренняя политика, начинается тоталитарная экспансионная политика с вынесением
неограниченных полномочий органам безопасности на завоеванных территориях и с
соответствующими совершаемыми военными преступлениями (Катынский расстрел и
другие). Эти же действия, по мнению просоветских историков, дают импульс к
окончательному формированию единого советского общества, служат формированию
советской государственности в общностную сверхдержаву, не дают
западноевропейским дипломатам сформировать антисоветскую коалицию, усиливают
внутреннюю сплочённость и патриотическую волю, и в конечном итоге оказывают
помощь в правильной стратегической позиции Советского Союза в грядущей Второй
мировой войне.

В 1939 году были заключены советско-германские договоры 1939 года (в том числе
так называемый пакт Молотова-Риббентропа), поделившие сферы влияния в Европе, в
соответствии с которыми ряд территорий Восточной Европы определялся как сфера
интересов СССР. В начале Второй мировой войны в 1939 году произошло
присоединение к СССР входивших на тот момент в состав Польской Республики
Западной Украины и Западной Белоруссии; это территориальное изменение
расценивается по-разному: и как «возвращение», и как «аннексия». Уже в октябре
1939 года город Вильно Белорусской ССР был передан Литве, а часть Полесья —
Украине.

В 1940 году в состав СССР вошли Эстония, Латвия, Литва, Бессарабия
(аннексированная Румынией в 1918, см. Бессарабия в составе Румынии) и Северная
Буковина, созданы Молдавская, Латвийская, Литовская (включая 3 района БССР,
вошедших в состав Литовской ССР в 1940 году) и Эстонская ССР. Присоединение
Прибалтики к СССР расценивается разными источниками как «добровольное
присоединение» и как «аннексия».

В 1939 году СССР предложил Финляндии пакт о ненападении, но Финляндия
отказалась. Начатая СССР после предъявления ультиматума советско-финская война
(30 ноября 1939 — 12 марта 1940) нанесла удар по международному авторитету
страны (СССР был исключён из Лиги наций). В связи со сравнительно большими
потерями и неподготовленностью Красной Армии затянувшаяся война была закончена
до разгрома Финляндии; по её итогам от Финляндии к СССР отошли Карельский
перешеек, Приладожье, Салла с Куолаярви и западная часть полуострова Рыбачий. 31
марта 1940 года была образована Карело-Финская ССР (со столицей в Петрозаводске)
из Карельской АССР и перешедших от Финляндии территорий (кроме п-ова Рыбачьего,
перешедшего в состав Мурманской области).

ССРС менен Германиянын ортосундагы кол салбоо тууралуу келишимин бузуп, 1941
жылы 22 июньда Германия Советтер Союзуна кол салат. Советтик солдаттар
1941-жылдын күз мезгилинин аягына жакын басмачыларды токтотуп, жана 1941-жылдын
декабрында чабуулга каршы чабуулга өтүшөт, Москва үчүн салгылаш чечүүчү окуя
болгон. Бирок 1942-жылдын жай-күз мезгилинде душмандар мамлекет аймагынын
чоңдогон бөлүгүн басып алуу менен Волгага чейин жетип келишет. 1942-жылдын
декабынан баштап жана 1943 жылы согуштун нугу толугу менен бурулат; бул жерде
Сталинград жана Курск салгылаштары чечүү болгон. 1944-жылдан баштап 1945-жылдын
май айына чейин советтик войсколор Германия оккупациялаган ССРСтин бардык
жерлерин, ошондой эле Чыгыш Европа мамлекеттерин, жеңиштүү түрдө согушту
Германияны эч талашсыз капитуляциялоо актына кол коюу менен бошотушкан.

Советтер Союзунун бүткүл калкына согуш көптөгөн зыян тийгизет. Согуш 26,6
миллион адамдын өлүмүнө, Германия ээлеген аймактардын көп сандаган калкын
ликвидация кылууга, бир жагынан - өнөр-жайдын бөлүгүн кыйратылышына, экинчи
жагынан - мамлекеттин чыгыш региондорунда аскерий өнөр-жайлар потенциалынын бир
кыйла түзүлүшүнө, өлкөдө чиркөө жана диний жашоонун жаралышына, бир кыйла
аймактарга ээ болууга, Фашизмдин үстүндө жеңишке ээ болууга себепкер болгон.

1941—1945 жылдары катар элдер өзүнүн жашаган жерлеринен депортацияланган.
1944—1947 жж. ССРСтин курамына:

Ошол эле убакта Беларусь ССРинин Белосток областы, Гродненск жана Брест
областарынын бөлүктөрү, ошондой эле УССРдин курамындагы Львов жана Дрогобыч
областарынын бөлүктөрү Польшанын курамына кирет.

После победы в войне была осуществлена демилитаризация экономики СССР, её
восстановление в районах, пострадавших от оккупации. К 1950 промышленное
производство увеличилось на 73 % по сравнению с довоенным. Сельское хозяйство
восстанавливалось более медленными темпами, с огромными трудностями, ошибками и
просчётами. Тем не менее, уже в 1947 ситуация с продовольствием
стабилизировалась, были отменены карточки на продукты питания и промышленные
товары, проведена Денежная реформа, позволившая стабилизировать финансовое
положение.

Вместе с казалось бы безоговорочной победой в Великой Отечественной войне в ряде
регионов Советского Союза с ещё большим ожесточением возобновилась деятельность
националистических организаций, в годы войны поддерживавших связи с нацистским
подпольем или прямыми оккупантами, а после войны всячески противившихся приходу
советской власти и выступавших, в основном, за провозглашение суверенности и
самостоятельности своих территорий. Одними из самых острых взаимодействий,
перешедших в активную партизанскую войну, считается прибалтийский вопрос,
отстраиваемый движением Лесные братья, и украинский кризис, вызванный
антисоветскими актами Украинской повстанческой армии. Устранение подобного рода
военных масс завершилось лишь после смерти Сталина и началом Хрущевской
оттепели.

В соответствии с решениями Ялтинской и Потсдамской конференций СССР установил
контроль над соответствующими оккупационными зонами в Германии и Австрии в
1945—1949 годах. В ряде стран Восточной Европы началось установление
коммунистических режимов, вследствие чего был создан военно-политический блок
союзных СССР государств (социалистический лагерь, Варшавский договор) . Сразу по
окончании Второй мировой войны начался период глобальной политической и
идеологической конфронтации между СССР и другими социалистическими странами, с
одной стороны, и странами Запада, с другой, в 1947 году получивший название
холодной войны, сопровождавшийся гонкой вооружений.

1946-жылдын февраль айына чейин ССРС Куралдуу Күчтөрүн Жумушчу-Дыйкан Кызыл
Армиясы жана Жумушчу-Дыйкан Кызыл Флот түзүп келген. 1945-жылдын май айына
Куралдуу Күчтөрүнүн жалпы саны 11,3 млн адамды түзгөн. 1946-жылдын 25-февралынан
1992-жылдын башталышына чейин ССРС Куралдуу Күчтөрү Советтик Армия деп аталып
келген. Советтик Армия өзүнө Согуш-деңиз флотунан, ССРС МКК чек-ара аскерлеринен
жана ССРС ИИМ ички аскерлеринен тышкары, СМРАны, Кургактагы жөө аскерлерин,
Абадан кол салууга каршы коргонуу аскерлерин, Согуштук-аба күчтөрүн жана башка
түзүлштөрдү камтыган. ССРС ККнын бүткүл тарыхында Жогорку Башкы Командачынын
кызматы эки жолу гана киргизилген. Биринчисинде ага Иосиф Сталин, ал эми
экинчисинде - Михил Горбачёв дайындалган. ССРС Куралдуу Күчтөрүнүн курамына:
аскердик башкаруунун борбордук органдары, Стратегиялык милдеттеги ракеттик
аскерлери, Кургактагы жөө аскерлери, Согуштук-аба күчтөрү, Абадан кол салууга
каршы коргонуу аскерлери, Согуш-деңиз флоту, Куралдуу күчтөрүнүн тылы, андан
тышкары Жарандык коргонуу аскерлери, Ички аскерлери жана Чек-ара аскерлери
кирген.

Дайым аскердик даярдыкта турган, ССРС Куралдуу Күчтөрүнүн негизги сокку күчү.
Штаб-квартирасы Власиха шаарында жайгашкан болчу.

Согуштук-аба күчтөрү уюштуруучулук менен авиациянын түрлөрүнөн: бомбалоочу,
бомбалоочу-кыйраткыч, кыйраткыч, чалгындоочу, транспорттук, байланыш жана
санитардыктан турган. Ал гана эмес, Согуштук-аба күчтөрү: фронттук, алыскы,
аскер-транспорттук жана жардамчы түрлөрүнө бөлүнгөн. Штаб-квартира Москва
шаарында.

ССРС Согуштук-аба күчтөрү уюштуруучулук менен : суу астындагы, суу үстүндөгү,
деңиз авиациясынан, жээктеги ракета-артериялык аскерлерден, жана деңиз жөө
аскерлеринен турган. Анын курамына булардан тышкары, Жардамчы флоттун корабль
жана судналарын, атайын аскерлердин бөлүктөрүн жана ар-кандай кызмат түрлөрүн
камтыган. Согштук-аба күчтөрүнүн негизги түрлөрүн суу астындагы күчтөр жана
деңиз авиациясы түзгөн.

ССРСтин 1977-жылдагы Конституциясы «жаңы тарыхый жалпылык - Совет эли»
түзүлгөндүгүн жарыялаган. Орустар эң көп сандуу улут (140 млн. ад.) болгон.
Аларга украиндер (40 млн.), жана беларустар жакын болгон. Чоң топторду түштүк
Азия республикаларында жашаган түрк элдери - казактар, өзбектер, түркмөндөр,
кыргыздар түзүшкөн. Борбордук Азияда тажиктер жашашкан. Закавказьеде -
грузиндер, армяндар, азербайжандар. Жаңы республикаларды кошуу менен, ССРС
элдеринин үй-бүлөсүнө - литовдор, латыштар, эстондор жана молдовандар киришкен.
ССРСте көп сандуу болгондор:татарлар, чуваштар, башкирлер, мордвалар, немецтер,
еврейлер жана поляктар. ССРС калкы — 284 млн ад. (1989)

Формалдуу түрдө 1990-жылга чейин ССРСте расмий же мамлекеттик тилдер (Армения
менен Грузиядан тышкары) болгон эмес. ССРСтин бардык тилдери бирдей укукка ээ
болушчу. ССРСтин 24.04.1990-жылдагы «ССРС элдеринин тилдери тууралуу» мыйзам,
орус-тилин ССРСтин расмий тили катары белгилеген. Иш жүзүндө, албетте, орус-тили
улут аралык баарлашуу тили болуп, башка тилдер өзүнүн толук түрдө укугунда жана
кызматында бирдей укукка ээ болчу эмес.

22 400 000 квадраттык километр аянтты ээлеп, Советтер Союзу дүйнөнүн ири
мамлекети болгон. Ал кургактын алтынчы бөлүгүн ээлеп турган, жана анын өлчөмү
Түндүк Америка менен бирдей чоңдукта болгон. Европа бөлүгү өлкөнүн төрттөн бирин
түзүп, анын маданияттуу жана экономикалык борбору болуп келген. Азия бөлүгүндө
(чыгыштан Тынч океанга чейин жана Ооганстан түштүк чек-арасына чейин) калк
азыраак отурукташкан болчу. Советтер Союзунун чыгыштан батышка чейинки узундугу
(11 саат арлыктан өткөн) 10 000 км жана түндүктөн түштүккө карай 7200 кмди
түзгөн. Өлкөнүн аймагында беш климаттык чөлкөм жайгашкан.

Советтер Союзу дүйнөдөгү эң узун (60 000 кмден ашык) чегара тилкесин ээлеп,
Норвегия, Финляндия, Польша, Чехословакия, Венгрия, Румыния, Түркия, Иран,
Ооганстан, Кытай, Норвегия, Монголия, Түндүк Корея, Жапония жана АКШ өңдүү
мамлекеттер менен чектешкен (1945-жылдан 1991-жылга чейин).

Советтер Союзунун эң узун дарыялары Обь менен Иртыш (5410 км) болгон. Эң бийик
тоо — Коммунизм чокусу (7495 м) Тажикстанда жайгашкан. Андан тышкары ССРСтин
аймагында дүйнөдөгү эң ири деңиз — Каспий (Иран менен бирге) жана дүйнөдөгү эң
чоң жана эң терең тузсуз суулу көл  — Байкал жайгашкан.

1924-жылы 27-октябрьда ССРСтин курамына ОССФРдин жана Бухара Советтик
Социалисттик Республикасынын курамынан бөлүнүп чыккан Түркмөн Советтик
Социалисттик Республикасы коушлган.

1925-жылы 13-майда ССРСтин курамына ОССФРдин, Бухара Советтик Социалисттик
Республикасынын жана Хива хандыгынан бөлүнүп чыккан Өзбек Советтик Социалисттик
Республикасы кирет.

1929-жылы 5-декабрьда ССРСтин курамына 1929-жылы 16-октябрьда Өзбек ССРинен
бөлүнүп чыккан Тажик Советтик Социалисттик Республикасы кирген.

1936-жылы 5-декабрьда ССРСтин курамына Закавказ Советтик Социалисттик
Федеративдик Республикасынын курамынан бөлүнүп чыккан Азербайжан Советтик
Социалисттик Республикасы, Армения Советтик Социалисттик Республикасы жана
Грузия Советтик Социалисттик Республикасы кошулат. Алар менен бирге ОССФРдин
курамынан бөлүнүп чыккан Казак Советтик Социалисттик Республикасы жана Кыргыз
Советтик Социалисттик Республикасы кошулушкан.

1940-жылы ССРСтин курамына Карел-Финдик Советтик Социалисттик Республикасы,
Молдова Советтик Социалисттик Республикасы, Литва Советтик Социалисттик
Республикасы, Латвия Советтик Социалисттик Республикасы жана Эстон Советтик
Социалисттик Республикасы бириктирилген.

1956-жылы Карел-Финдик Советтик Социалисттик Республикасы ОССФРдин курамындагы
Карел Автономдук Советтик Социалисттик Республикасы болуп өзгөртүлөт.

1991-жылы 6-сентябрьда ССРС Жогорку Кеңеши Литва ССРдин, Латвия ССРдин жана
Эстония ССРдин Советтер Союзунун курамынан чыккандыгын тастыктайт.

1991-жылы 25-декабрьда ССРС президенти М. С. Горбачёв өз калоосу менен
отставкага кетет. ССРС мамлекеттик түзүлүштөрү өзүнөн өзү жоюулуп жок болушат.

Ири республикалар өз учурда АССРге, АОго жана областтарга бөлүнгөн. Латвия ССРи,
Литва ССРи, Эстон ССРи (1952-жылга чейин жана 1953-жылдан кийин); Түркмөн ССРи
(1963-жылдан 1970-жылга чейин), Молова ССРи жана Армения ССРи райондорго гана
бөлүнгөн.

ОССФРдин курамына крайлар, ал эми крайлардын курамына - автономдук областтар
кирген. ООСФР областтарынын жана крайларынын курамына ошондой эле улут округтары
(кийинчереек АО болуп аталгандар) кирген. Андан сырткары Советтери кээ бир
ыйгарым укукка ээ болгон, 1977-жылга чейин конституцияда статусу тууралуу
эскерилбеген республикалык баш ийүүдөгү шаарлар болгон.

Кээ бир союздук республикалардын (ОССФР, УССР, Грузия Советтик Социалисттик
Республикасы, Азербайжан Советтик Социалисттик Республикасы, Өзбек Советтик
Социалисттик Республикасы, Тажик Советтик Социалисттик Республикасы) курамына
Автономдук Советтик Социалисттик Республикалар (АССР) жана автономдук областтар
(АО) кирген.



https://ky.wikipedia.org/wiki/%D0%9D%D0%B8%D0%B4%D0%B5%D1%80%D0%BB%D0%B0%D0%BD%D0%B4

Нидерланд, Нидерланд Королдугу (расмий эмес аталышы – Голландия) – Батыш
Европадагы өлкө. Чыгышынан Германия, түштүгүнөн Бельгия менен чектешип, түндүгүн
жана батышын Түндүк деңиз чулгайт. Кариб деңизиндеги Бонайре, Синт-Эстатиус,
Саба жана башка аралдардагы ээликтери менен бирге Нидерланд Королдугун түзөт.
Аянты 41526 км2. Калкы 16,7 миллион(2011). Борбору – Амстердам шаары
Административдик-аймактык жактан 12 провинцияга бөлүнөт. Акча бирдиги – евро. Н.
– БУУнун (1945), Европа Биримдигинин (1957), Эл аралык экономикалык өнүгүү жана
кызматташуу уюмунун (1960), НАТОнун (1949), ЭВФтин (1945), ЮНЕСКОнун (1947),
ИНТЕРПОЛдун (1923) жана башка уюмдардын мүчөсү.



https://ky.wikipedia.org/wiki/%D0%98%D1%81%D0%BB%D0%B0%D0%BC

Ислам, мусулманчылык (арабча islam – баш ийүүчүлүк, Алланын амирине моюн сунуу)
– дүйнөдөгү үч ири диндин бири (христиан жана буддизм менен катар), монотеисттик
дин. Тутунгандардын саны боюнча христианчылыктан кийинки экинчи орунда турат
(дүйнөдө жалпы мусулмандардын саны 1,5 млрдга жакын, 2008). Исламды Мухаммед
Пайгамбар негиздеген. Анын жактоочулары мусулмандар (Аллага гана тайынуучулар)
деп аталышкан. Ислам христиан дини менен иудаизмден көп идеяларды жана жоболорду
алган. Анын башкы принциптери Куранда айтылып, ал мусулмандардын окуусунун
негизги булагы болуп калат. Бул ыйык китеп Аллах тарабынан Жебирейил периште
аркылуу азирети Мухаммед Пайгамбарга жиберилген делет. Исламдын ички түзүлүшү
имандан жана динден турат. Имандын (исламдын чындыгына ишенүү) негизинде Алланын
бардыгына, анын жалгыз экенине, Мухаммеддин пайгамбарлыгына, курандын
ыйыктыгына, кыямат болоруна ишеним жатса, динде мусулманчылыктын беш парзын
аткаруу милдет: 1) иман, келме («Алладан башка кудай жок, Мухаммед анын элчиси»)
келтирүү; 2) намаз окуу (күнүнө 5 маал); 3) орозо кармоо (жыл сайын Рамазан
айында 30 күн); 4) зекет берүү (жылына бир жолу белгилүү чекке жеткен
мал-мүлктүн акчалай наркын же малдын өзүнөн берүү); 5) ажыга баруу (эгер
мүмкүнчүлүгү жетсе өмүрүндө бир жолу). Ислам пайда болгонго чейин адамдар
арасында көп кудайга ишенүүчүлүк (мисалы, арабдарда эле отко ж. б. ар түрдүү
бутпарастарга сыйынып-табынуучулар болгон) өкүм сүргөн. Түптүү идеологиянын
жоктугунан улам зордук-зомбулук, уурулук, каракчылык ж. б. жаман адаттар кеңири
тараган. Адам укугу тебеленип, аялдарга мал катары мамиле жасалган. Алсыздарды
өлтүрүү, төрөлгөн кыздарды тирүүлөй көмүү ж. б. терс көрүнүштөр адатка айланган.
Адамзатты ушундай оор абалдан алып чыгуу үчүн диний укукка (шариятка)
негизделген татаал диний система керек эле. Ислам байыркы замандан о. кылымга
өтүү доорунда, Түндүк Арабстандын көчмөн жана дыйкан-соодагер жамааттарынын
дүйнөгө бутпарастык көз караштарында жүрүп жаткан кризистин шарттарында,
7-кылымдын 1-жарымында (611–612-ж.) Батыш Арабияда пайда болгон. Ал кезде
Арабстандын айрым көчмөн урууларында исламга чейин орун алып келген көп кудайга
ишенүүчүлүк салтын жокко чыгарууга, бир кудайга табынууга үндөгөн ханифтер
кыймылынын таасири күчөйт. Йемен менен Йамамдын иудейлешкен калкынын арасында
бутпараска сыйынуудан баш тартып, бир кудай Рахманга табынууга чакырган
рахманилер кыймылы активдешет. Ушундай кырдаалдарда жалпы араб урууларынын
аң-сезиминде, рух дүйнөсүндө байыртан үстөмдүк кылып келген бутпарастык
ишенимдер, сыйынып-табынуулар бүлүнө баштайт. 7-кылымдын башында бул эки агым
(ханифтер менен рахманиддер) арабстандык пайгамбар кыймылына биригишет. Азирети
Мухаммеддин пайгамбардык ишмердигинин ислам дининин пайда болушуна алып келиши
ошол кездеги ишеним айдыңындагы жүрүп жаткан жалпы тенденциялардын
мыйзам-ченемдүү натыйжасы болгон. Исламдын диний окуусу Алла бирден бир
Жараткан-Эгем. Алладан башка кудай жок. Алла баарын жаратуучу, бардыгына тиешеси
бар. Ал сүрдүү да, каардуу да, мээримдүү жана ырайымдуу да. Алла ааламды жети
күндө, ошондой эле адамды, периштелерди, жин-перилерди, шайтанды, Бейиш менен
Тозокту жаратты, адам алардын туу башы деп үйрөтөт. Алланын нурдан жараткан
пакиза макулуктары Периштелер. Алланын тактысын кайтарышат жана Алла
кабарчылары. Ар биринин өз милдеттери бар. Алар материалдык денеге ээ эмес. Адам
баласы периштени көрбөшү мүмкүн. Көрбөйм деп эле ишенбеш дагы туура эмес,
анткени, көрүнбөө жоктукка далил боло албайт. Пайгамбарлар (Мухаммед пайгамбар
дагы периштелердин бар экенине ишенип, жалпы адамзатты ишенишке үндөгөн) дайыма
Кудайга ишенишсе, периштелердин бар экендигине ошондой ишенип келишкен. Жараткан
өзүнүн периштелери аркылуу адамдарга кайрылат. Аллага абдан жакын турушкан
периштелер төртөө. 1) Жебреил периште Алланын аяндарын сактайт жана аларды
пайгамбарларга жеткирет; 2) Малааика (христиандарда Михаил) бардык макулуктардын
азыгы жөнүндө кам көрөт; 3) Азезил (христиандарда Израил) жан алгыч; 4) Исрафил
сурнайы менен Акыр кыяматтын башталганын жарыялайт. Ошондой эле ар бир адамдын
оң ийнине жакшылыктарды, сол ийнине терс жактарын каттап туруучу, маркумдарды
жаткан жеринен (көрүнөн) суракка алуучу, Бейиш жана Тозокту тейлөөчү периштелер,
булардан башка Шайтан, перилер, арбактар, жиндер Рух дүйнөсүн түзүшөт. Ислам
окуусунун борборунда пайгамбарлар аркылуу Алланын элге жиберген аяндары турат.
Куранда 30га жакын пайгамбар-олуялардын ысмы аталган. Алардын алгачкысы Адам
ата, эң акыркысы Азирети Мухаммед. Пайгамбарлар Алланын аяндарын Ыйык жазуулар
түрүндө алышкан. Ислам окуусу боюнча булардын түп нускасы «Кастарланып ыйык
кайтарылууга коюлган асмандагы Лоок тактасында» түбөлүккө сакталып турат. Алла
тарабынан Муса пайгамбарга Тоорат (Тора), Дөөтү (ар. Дауд, орусча Давид)
пайгамбарга Забур сыяктуу Ыйык жазуулар түшүрүлгөн. Мусулман доктринасына ылайык
Ыйык жазуулар адепки мазмундары боюнча сакталган жок, кыйла мезгилдер ичинде бир
топ оңдолуп, бурмаланууга дуушар болду. Аларды калыбына келтирген жана
толуктаган Куран гана Алланын кудурети менен алгачкы калыбы бойдон сакталды.
Куран боюнча Акыр Заман келгенде Кыямат башталат. Мусулман уламышында Кыямат
болордун белгиси Меккеден ыйык Кааба жоголот, Куран унутулат. Жалганчы Тажаал
келип, элди 40 күн башкарат. Алла Таала Мухаммед пайгамбардын соңку мурасчысы
Махдини жалганчы Тажаалга каршы согушууга жиберет. Махди Кыямат кайымдын
акырында келип (жалганчы Тажаалды толук жеңип), нукура динди, адилеттүүлүктү
калыбына келтирет. Алла ар бир адамды суракка алып, соттолгондордун баарын Тозок
үстүндөгү «чачтан ичке, кылычтын мизинен курч» көпүрөдөн өтүүгө жиберет. Ислам
дининде акырет кыяматтан кийин боло турган түбөлүк жашоо. Акыретке ишенүү бардык
диндерде бар, болушу зарыл. Бири биринен бир аз айырма болушу мүмкүн, ар бир
пайгамбар үммөтүнө акырет тууралуу билдирген. Куран боюнча адам баласы өлгөндөн
кийин кабырдагы эки периштенин (Мункир, Накир) сурагы, көр азабы, кыямат
болгондон кийин бүткүл адамзат кайра тирилип, Машхар деген майданга топтолуусу,
кылган иштеринин сурагын берүүсү, Сырат деген көпүрөдөн өтүүсү, күнөөкөрлөрдүн
тозокко түшүп, жакшы иш кылгандардын түбөлүк бейишке кирүүсү мунун баары
акыретте боло турган көрүнүштөрдөн. Жамандыктын алдын алуучу, жакшылыкка
шыктандыруучу мындай акырет ынанымы болбогондо, дин жалгыз көр турмуштук,
коомдук көрүнүш бойдон гана калмак. Эгер акыретке иман келтирүү болбогондо
кылынган ибадаттардын, ынанымдын адам баласына пайдасы болмок эмес. Исламга
чейинки доорлордо да Алла пайгамбарлар аркылуу дин өкүмдөрүн адамдарга жеткирип
турган. Ислам өкүмдөрүн адамдарга жеткирүү (пайгамбарлык кылуу) Алла тарабынан
тандалган элчи Абдуллах уулу Мухаммедге жүктөлгөн. Ал дин өкүмдөрүн талыкпай
таратуусунун жана анын жолдошторунун акыйкатты кабыл алып, өкүмдөрдү туура
түшүнүүсүнүн натыйжасында, ошондой эле ошол убактагы адамдардын таза, туура
динге болгон муктаждыгынан да ислам дини ылдамдык менен таркаган. 7–9-кылымдарда
ислам дини Түндүк Африка, Алдыңкы Азия, Иран, Борбордук Азия, Закавказье жана
Түндүк Чыгыш Кавказга чейин жеткен. 8-кылымдын 1-жарымында Европада ислам
өнүгүүсүнүн очогу түзүлгөн. Ислам адамзаттын рухий дүйнөсүндө эң таасирдүү
күчтөрдүн бири. Анын бардык доорго ылайыктуу орду бар. Ислам коомдун өнүгүүсүндө
чоң роль ойнойт. Жашоонун эстетикалык түзүлүшүнө, ынтымактын пайда болушуна,
улуттук каада-салттардын негизделүүсүнө, мекенди сүйүү сезимдеринин ойгонуусуна
ж. б. тийгизген таасири чоң. Дүйнөнүн 28 мамлекетинде, анын ичинде Египет,
Кувейт, Сауд Арабиясы, Ирак, Иран, Пакистан өлкөлөрүндө ислам мамлекеттик дин
катары таанылган. 35 мамлекетте (анын ичинде Кыргызстан) калкынын көбүн
мусулмандар (80%) түзөт. Дүйнөнүн 125 өлкөсүндө мусулман жамааттары бар.
Мусулман өлкөлөрүнүн көбүндө таасирдүү ислам партиялары бар. Мисалы, Жамаат-и
ислами партиясы Индия менен Пакистанда, Ислам респ-нын партиясы Иранда,
Биримдиктин жана өнүгүүнүн партиясы Индонезияда, Панмалайзиялык Ислам партиясы
Малайзияда ж. б. Ислам дини Орто Азияда 8-кылымдын башында пайда болгон. Алгачкы
таратуучу катары Кутейба ибн Муслимди эсептөөгө болот. Ал 710-ж. Согдианадан
(азыркы Хорезм обл.) Кашкарга чейинки аймакты каратып, ислам динин киргизген.
960-ж. Караханиддер мамлекети Ислам динин мамлекеттик дин деп кабыл алышкан.
Баласагун шаарында жашаган 200 миңден ашуун адам ислам динин тутушкан. Тарыхый
маалыматтарга караганда ислам кыргыз арасына 9-кылымдын ортосунан тарай
баштаган. Исламдын кыргыздарга (көбүнчө Түштүк Кыргызстанга) терең сиңишине
Кокон хандыгынын мезгилинде кокондук мусулман миссионерлер (шайык, эшен, кожо,
дубана, дервиш ж. б.), ошондой эле исламды агартуучулук менен айкалыштырып
окутуучу мектептерди сунуштаган Казандагы Ислам борборунан келген (Түндүк
Кыргызстанга) татар мусулмандарынын таасири тийген. Мечиттерде атайын айылдык
молдолорду даярдап, аларды жер-жерлерге жөнөтүп турушкан. Элет жерине Куранды
жатка үйрөтүүчү мектептерди ачып, буга айылдык балдарды массалык түрдө
тартышкан. Бирок калың эл массасы сабатсыз бойдон кала берген. Совет мезгилинде
СССРдеги динге каршы саясаттын репрессия толкуну Кыргызстан мусулмандарын да
каптап өткөн. Кожо-молдолор калк арасында диний иштерди жүргүзүүдөн четтетилген.
20-жылдардын аягында араб алфавитинен латын тамгасына, 30-жылдардын аягында
латын тамгасынан кириллицага өткөрүлгөн. Мечиттердин дээрлик баары жабылган.
Исламды окутуунун бардык түрүнө тыюу салынган. Ислам үрп-адаттары менен
байланышкан мусулман майрамдарын, каада-жөрөлгөлөрүн көпчүлүк алдында өткөрүүгө
жол берилбеген. Советтик «темир көшөгө» мусулман калкын өзүнүн чет өлкөлүк
диндештеринен көпкө чейин обочолонтуп келген. 2-дүйнөлүк согуш жылдарында ислам
ж. б. конфессиялардын легалдашуусуна уруксат берилет. 1944-ж. СССР ЭКСтин
карамагында Дин иштери боюнча совет түзүлүп, ал сыйынуу, чокунуу жана табынуу
имараттарын, анда иштеген кызматкерлерди каттоого, алардын кезектеги жана
келечек маселелерин чечүүгө киришкен. 1954-жылдан динге каршы күрөш жаңыча багыт
менен башталган. Бирок динге каршы күрөш мурдагыдай репрессиялык эмес, моралдык
чабуул менен чектелип калган. Совет бийлигинин кулашы (1991) исламдын кеңири
кулач жайышын шарттаган. Жер-жерлерде мечиттерди массалык түрдө куруу, ачуу өтө
тездик менен өскөн. Кыргызстан аймагында – 1801 айыл-кыштак (2003) болсо,
республика боюнча – 1991 мечит катталган (Ош областында – 714; Жалал-Абадда –
464; Баткенде – 272; Чүйдө – 247; Ысык-Көлдө – 109; Таласта – 96; Нарында – 89,
Бишкекте – 50; Ошто – 50). 2009-жылга карата Кыргызстандын мусулмандарынын диний
керектөөлөрүн камсыз кылуу максатында облустар менен шаарларда бир топ диний
окуу жайлары иштеген; 1 университет, 8 институт, 56 медресе, анын ичинде
Баткенде 1 институт, 10 медресе; Жалал-Абадда 1 институт, 6 медресе; Нарында 1
институт, 2 медресе; Ошто 2 институт, 17 медресе; Таласта 2 медресе; Чүйдө 2
институт, 13 медресе; Ысык-Көлдө 2 медресе; Бишкекте 1 университет, 1 институт,
2 медресе; Ошто 2 медресе ж. б.



https://ky.wikipedia.org/wiki/%22%D0%9C%D0%B0%D0%BD%D0%B0%D1%81%22_%D1%8D%D0%BF%D0%BE%D1%81%D1%83

“Манас” – кыргыз элинин улуу баатырдык эпосу. "Манас" эпосу дүйнө жүзүндөгү эң
чоң поэма болуп эсептелет - 500 553 ыр сабынан турат. Бул көлөм манасчы Саякбай
Каралаевдин айтымындагы үчилтиктен куралып саналат:

"Манас" эпосу - кыргыз элинин басып өткөн тарыхый жолун чагылдырган эпикалык
чыгармасы. Кыргыз элинин дүйнөлүк маданият казынасына кошкон эң зор салымы.
Эпостун баш каарманы - Манас баатыр - "тарыхый киши болгонбу, болсо ал качан
жашап өткөн,кандай иштерди кылган" - сыяктуу суроолорго азырынча бир жактуу, так
жооптор бериле элек.

Семетей — «Семетей» эпосунун баш каарманы, Манастын баласы. Ысым моңголчо
«сенге» («чэнггэ», «ценгэ», «ценг») — «кубаныч», «шаттык» дегенден же
Орхон-Эне-Сай жазууларында кезиккен, ошол доордогу Борбор жана Орто Азиядагы
аскердик жок. башкаруучуну, аскер башчысын туюнткан сөздөн кыргыз тилине
ылайыкташтырылган деген пикирлер бар. Ысымдын аягындагы «— тей» бөлүгү
түрк-моңгол элдеринин антропонимдеринде кеңири кездешип, адамды эркелетүүнү
туюнтат.

Таманы менен тик тууган, Оң колуна кара кан Кармай түштү деп угам. Кара кан
кармай түшкөнү, Катылышкан душманды, Каарданып урушса Канын төгөм дегени, Сол
колуна сары заар Уучтай түшкөн себеби, Сары заардай саргартып Дүмүрүн казам
дегени.

Базарда байды сабады, Соодалап алган оокатын Кедей менен кембагал Ошолорго
алперет. Кожонун тапкан тыйынын Койчуларга таратат, Эшендин тапкан эмгегин,
Элден кайыр сураган Эшекчиге таратат. Байлардын тапкан тыйынын Баарын тартып бул
алат. Жарым тыйын өзү албай Жардыларга таратат (АТВ, «Семетей», Кол жазмалар
фондусу, 1993-инв., № 1 дептер, 125-б.).

Ат арытып, жер чалып, Ит агытып, куш салып, Колдогону кожосан, Кол бергени кырк
чилтен. Кырк чилтендин бирөөсү — Кара чаар кабылан, Капталынан чамынып, Миң
кишидей түрү бар, Минтип колдоп алыптыр. Оң жагына караса, Чолок көк жал арыстан
Жандай салып чамынып, Минтип колдоп алыптыр. Ажыдаар ак жылан Оозун ачып
ышкырып, Илеп тартып жарчудай, Миң сан колдой түрү бар, Артынан сойлоп калыптыр.
Алп кара куш зымырык, Азыр илип алчудай, Бутун салып арбайып, Үстүндө жүрүп
калыптыр (Саякбай Каралаев, Кол жазмалар фондусу, 552-инв., 107-б.), — деп
сүрөттөлөт.

Букардан катын алдым деп, Ойлоп жүргөн экенмин. Катын албай капырай, Бойдок
жүргөн экенмин — деп, Айчүрөктү алгач көргөндө эле баалап, буйруктуу колуктусун
жетимдиктин айынан эмдигиче ала албай жүргөнүнө өкүнөт.



https://ky.wikipedia.org/wiki/%D0%A7%D1%8B%D2%A3%D0%B3%D1%8B%D0%B7_%D0%90%D0%B9%D1%82%D0%BC%D0%B0%D1%82%D0%BE%D0%B2

Чыңгыз Төрөкулович Айтматов (1928-2008) - кыргыз жана орус тилдеринде жазган
советтик жана пост-советтик жазуучусу, Кыргыз ССРнин эл жазуучусу (1974),
Социалисттик Эмгектин Баатыры (1978), Кыргыз Республикасынын Баатыры.

Чыңгыз Төрөкулович Айтматов 1928-жылы 12-декабрда азыркы Кыргыз Республикасынын
Талас облусунун Кара-Буура районундагы Шекер айылында мамлекеттик кызматкердин
үй-бүлөсүндө туулган. Ал кезде Шекер айылы СССРдин РСФСРинин Кыргыз АССРинин
Талас кантонунда болчу. Чоң атасы Айтмат кыргыздын кытай уруусунан чыккан бай
кишининуулу болгон.

Атасы Төрөкул Айтматов адегенде 1927-жылдан тартып, 1932-жылга чейин
большевиктер партиясынын Жалал-Абад кантонунун биринчи катчысы, андан соң Кыргыз
обкомунун катчысы болгон. Андан соң Төрөкул 1937-жылы репрессияланып, 1938-жылы
жазыксыз жерден "пантүркист" катары атылып кеткен. Эл ичинде кадыр-барктуу,
көрүнүктүү адамдардан болгон.

1942-жылы II Дүйнөлүк согуштун кесепетинен Чыңгыз Айтматовго мектепти убактылуу
таштоого туура келет. Ал убакта Айтматов 14 жашта эле. Шекер эли аны
кат-сабаттуу болгондуктан айыл өкмөтүнүн катчысы кылып шайлап коёт. Ошол кезде
жаштардын арасында кирилче кат тааныган улан-кыздар саналуу гана эле (калгандары
кыргыздын арапча же латынча жазмаларын билишкен).

Андан кийин ошол эле согуш жылдарында райондук салык чогултуучу болуп иштейт.
Айыл калкынан салык чогултат. Бирок согуш маалында ага салык чогултуу оңойго
турган жок. Бир жылдан кийин, 1944-жылы август айында бул ишин өз эрки менен
таштайт да, тракторлук бригаданын эсепчиси болуп иштейт.

1946-жылы, сегизинчи классты аяктагандан кийин Жамбылдагы зооветеринардык
техникумга окууга өтөт.

1948-жылы техникумду мыкты аяктап бүтүргөндөн кийин Кыргыз айыл-чарба
институтуна окууга кирет. Аны дагы 1953-жылы мыкты аяктайт.

2008-жылы 16-майда Татарстанда сапарда жүргөн чагында бөйрөгүнүн иштебей
калганына байланыштуу жазуучуну Германиянын Нюренберг шаарынын ооруканаларынын
бирине жеткиришет. Ал жакта 2008-жылдын 10-июнунда пневмония оорусунун
кесепетинен жазуучу көз жумду.

Айтматовдун дээрлик бардык чыгармаларында махабат баяндалат. Чындыгында,
окурмандарынын жүрөгүнө жеткен ал махабаттар ой-кыялдан гана жарала калган эмес.
“Аскада калган аңчынын ыйы” аттуу китебинде Чыңгыз Айтматов: “Жашырганда не?
Студент кезде, жаштык чакта бий аянтында, той-тамашада далай кыз менен таанышкан
учурларыбыз болгон. Ошолордун ичинен өзүнүн жан сезими менен да, келбети менен
да бүт эркимди бийлеген махабат өмүр бою эсимден кетпей калды. Ал – кыргыз
искусствосунун маңдайына бүткөн чолпон жылдызы, атактуу бийчи Бүбүсара
Бейшеналиева болчу...”- деп жазат.

Прозада биринчи кезекте Ч. Айтматовдун эстетикалык ишмердүүлүгү өзгөчөлөнүп
турат. Атактуу жазуучу улуу эпосту изилдеп, пропагандалап гана тим болбостон,
анын сюжетин, идеяларын, көркөм каражаттарын чыгармаларында өтө билгичтик,
чеберчилик менен пайдаланды.

Кыргыз элинин залкар акындарынын бири Асан Жакшылыков Айтматовду эскерип,
"Чыңгыз Айтматовго аза баллада" деген балладасын жараткан.

Кыргыз тили жана адабияты мугалими, билим берүүнүн отличниги Айым Талгатбек кызы
"Жылдыз өчпөйт"[1] эскерүү ырын жазган. 2009-жыл.

2011 жылы 30 августта Кыргызстандын борбор шаарында Ала-Тоо аянтында эл
жазуучусу Чыңгыз Айтматовдун эстелиги ачылды.



https://ky.wikipedia.org/wiki/%D0%9D%D0%B0%D0%BC%D0%B0%D0%B7

Нама́з (фарсча: نماز) же Саля́т (арабча: صلاة) — Исламда сөссүз түрдө күнүнө беш
жолу аткарыла турган Кудайга сыйынуу ибадаты, Исламдын беш түркүгүнүн бири.

Намаз аяттарды окуу, жана Аллахты улуктоо сөздөрүн айтуудан, ошол эле убакта
тийиштүү кыймыл аракеттерден турат. Намаз окулуучу беш убак күндүн ар кайсы
мезгилине туш келет: таң, түш маалы, түштөн кийинки маал, кеч кирүү жана түн
кирүү.

Намаз — бул Аллах менен кулунун ортосундагы түз байланыш. Намаз окуу учурунда,
мусулман Аллахка сыйынуу менен бирге, туура жол көрсөтүүсүн, күнөөлөрүнүн
кечирилишин, жамандыктардан сактоосун Аллахтан суранат. Эркек адам намазды
мечиттен окуусу кажет, бирок, орчундуу бир себептер менен башка жактан окууга
Ислам уруксат берет. Мечиттерде жамааттык намаз мусулмандын жашоосунда чоң роль
ойнойт. Анткени ал дин боюнча бир туугандары менен алака түзүүгө, алар менен
достукту жана сыйды бекемдөөгө жардам берет. Эгер кайсы бир адам мечитке келбей
калса, мусулмандар үйүнө барып, ал-жайын сурап, себебин билип, жардамын аяшпайт.
Рассалык, этникалык, кландык ж.б. бөлүндүүлөр - Исламда эч кандай болбойт ,
анткени Аллахтын алдында баардык сыйынуучулар бирдей.

Намаз Мухаммед пайгамбарга Мираж кечесинде асманга көтөрүлгөндө берилген. Алгач
күнүнө 50 намаз болуп, акыры Аллах 5 убак намазга чейин кыскарткан. Намаз
Мухаммед пайгамбарга жана үммөттөрүнө милдет катары түшүрүлгөн. Мусулман адам
күнүнө 5 убак намаз окуусу милдет экенин баардык аалымдар айтышат.

1. Даараттын болуусу. Даарат албастан окулган намаз Аллахтын алдында кабыл
болбойт. 2. Кийимдин, дененин, намаз окулуучу жердин таза болушу.Кийим, дене,
намаз окулчу жер ар кандай нажастардан (чоң заара, кичи заара, кан, малдын
заарасы, ириң, кусунду ж.б.) таза болуусу керек. 3. Аураттын жабык болушу. Аурат
(уят жерлердин) жабык болушу зарыл. Эркектердин аураты - киндиктен баштап тизеге
чейин (киндик менен тизе да кирет), аялдардыкы - жүзү менен колунун, бутунун
(томуктан ылдый) манжаларынан башка жерлери 4. Убакыттын кириши. Ар бир намаздын
өз убактылары бар. Намаздын убактысы киргенде гана беш убак намаз окулат. 5.
Намаз окуучу адам кыбыланы карашы. Намаз окуй турган адам жүзүн кыбылага буруп
окушу кажет. Кыргызстан үчүн кыбыла болжолдуу түрдө - күн батыш тарап. 6. Ниет.
Намаз окууга калыс ниет болушу.

1. Такбир тахрим - Намаздын башында "Аллооху Акбар" (Аллах улук) деп айтып кулак
кагуу. 2. Кыраат - Намазда бир сүрө же 3 аят окуу. 3. Кыйам - "Фатиха сүрөсүн"
жана ага кошуп бир зам сүрө окуганча тик туруу. 4. Рүкү - Эки колу менен тизесин
таянып эңкейип туруу. 5. Сажда - Чекесин жана мурдун жерге тийгизүү. 6. Каада -
Тизелеп, эки колун тизесинин өйдө жагына коюп олтуруу. Аталган парздардын
баардыгы аткарылганда намаз окулган болуп эсептелет. Эгерде, бирөөсү гана
аткарылбай калса - намаз кабыл болбойт.



https://ky.wikipedia.org/wiki/%D0%98%D0%BD%D0%B4%D0%B8%D1%8F

Индия (хинди тилинде – Бхарат), Индия Республикасы – (Бхарат Ганараджья) Түштүк
Азиядагы мамлекет, Индстан жарым аралында. Батышынан Инди океанынын Араб,
түштүк-батышынан Лаккадив деңиздери, чыгышынан Бенгал булуңу менен чулганып,
түштүгүндө Маннар булуңу менен Полк кысыгы Индияны Шри-Ланка аралынан бөлүп
турат. Түндүк-батышынан Пакистан жана Афганстан, түндүгүнөн Кытай, Непал жана
Бутан, чыгышынан Бангладеш жана Мьянма өлкөлөрү менен чектешет. Индиянын
курамына Лаккадив аралы (Лакшадвип союздук аймагы), Андаман жана Никобар аралы
кирет. Аянты 3,3 млн км2. Калкы 1129,7 млн (2007; дүйнө калкынын 17%и); элинин
саны боюнча дүйнөдө (Кытайдан кийинки) 2-орунда. Борбору Нью-Дели (Дели улуттук
борбордук аймагынын курамына кирет). Расмий тили хинди жана англис тилдери. Акча
бирдиги Индия рупийи. Административдик-аймактык жактан 28 штатка (федерация
субъектилери болуп саналат), борборго баш ийген 6 союздук аймакка жана Дели
улуттук борбордук аймагына бөлүнөт; Таблицаны кара. Индия БУУнун (1945), Түштүк
Азия өлкөлөрүнүн аймактык кызматташтык ассоциациясынын (СААРК; 1985),
Ынтымакташтыктын (1947), ЭВФтин (1945), Эл аралык реконструкция жана өнүгүү
банкынын (1945), Бүткүл дүйнөлүк соода уюмунун (1995), ШКУнун (2005-жылдан
байкоочу) жана башкалар эл аралык уюмдардын мүчөсү.

Индия Индстан жарым аралынан, Инд-Ганг туздугунун чыгыш бөлүгүн (Сатлеж
дарыясынан чыгышты карай), Гималай менен Кара-Корумдун түштүк бөлүктөрүн, Бенгал
булуңундагы жана Араб деңизиндеги бир нече аралдар тобун камтыйт. Жээк сызыгынын
узундугу 72 миң км; негизинен жапыз, кумдуу, лагуналуу; булуң-буйткалар аз.
Жарым аралдын батыш жээгинин түштүк бөлүгү Малабар жээги, чыгыш жээгинин
Администрациялык-аймактык бөлүнүшү (2007)гүндө бийиктиги 2698 мге жеткен түштүк
бөлүгү Коромандель жээги деп аталат. Өлкөнүн аймагынын 3/4 бөлүгү түздүктөр жана
бөксө тоолор. Индстанды дээрлик Декан бөксө тоосу (ал чыгышты карай 900 мден 300
мге чейин жапыздайт) ээлейт; жеринин бети плато сымал, ал батышында жана
чыгышындагы айрым жерлеринде Батыш Гат жана Чыгыш Гат тоолоруна өтөт; алардын
сырткы капталдары океанга тик түшөт. Түндүк-батышында зор аймакты базальт
катмары (трапптар) каптап жатат. Индстандын түштүгүндө бийиктиги 2698 мге жеткен
супа сымал тоолор, түндүк тарабында, тоо этегиндеги тектоникалык зор ийилиште
аллювий тектеринен түзүлгөн Инд-Ганг түздүгү жайгашкан. Инд-Ганг түздүгүнүн
түндүгүндө Жер шарындагы эң бийик тоо система Гималай (Индиянын чегиндеги
бийиктиги 8126 мге чейин, Нангапарбат чокусу) үч тепкич (Сивалик, Кичи Гималай,
Чоң Гималай) болуп тик көтөрүлөт. Анын түндүгүндө альп рельефтүү, мөңгүлүү
Кара-Корум тоолору жайгашкан.

Индиянын аймагынын басымдуу бөлүгүн байыркы Инди платформасы ээлеп, ал Индстан
жарым аралынан, Инд-Ганг түздүгүн камтыйт. Өлкөнүн аймагына, ошондой эле альп
бүктөлүшүнө кирген Гималайдын бир бөлүгү (Симла, Жамму, Кашмир) да кирет. Ири
кен байлыктары: боскит (Орисса, Бихар, Гужарат, Карнатака, Мадхья-Прадеш жана
башкалар штаттарда), хромит (Орисса), темир (Бабабудан, Байладила жана башкалар
кендер), алтын (Карнатака жана башкалар), коргошун-цинк (Ражастхан), жез
(Бихар), жез-порфир (Мадхья-Прадеш), мусковит (запасы боюнча дүйнөдө 1-орунда),
барит (Андхра-Прадеш), алмаз (Мадхья-Прадеш), нефть жана газ (Камбей, Ассам
нефть-газ бассейндери, Бенгал шельфи), көмүр (Бихар, Батыш Бенгалия,
Мадхья-Прадеш), слюда, асыл таштар жана башкалар. Климаты субэкватордук
муссондук, түштүгүндө тропиктик. Индиянын дыйканчылык үчүн өтө маанилүү болгон
жайкы нымдуу муссон мезгилинде жаан-чачындын 70-90%и жаайт, кышы кургак жана
салкын, марттан майдын аягына чейин кургак жана ысык мезгилимий Январдын орточо
температурасы түндүгүндө 15°Сден түштүктө 27°Сге чейин, майда (эң ысык ай)
28-35°С. Жылдык жаан-чачыны Инд-Ганг түздүгүнүн батышында 100 мм; Декан бөксө
тоосунун борбордук бөлүгүндө 300-400 мм, Чыгыш Гималай тоолорунда жана Гаттын
сырткы капталдарында 3000-6000 мм, Шиллонг платосунда 12 000 ммге чейин (Жер
шарынын кургактыктагы эң жаанчыл жери). Негизги дарыялары: Ганг (куймасы Жамна
менен кошо), Инд (жогорку агымы), Брахмапутра (төмөнкү агымы), Нарбада,
Годавари, Кришна. Жайкысын дарыяларынын суусу мол (дарыя ташкыны болуп турат),
сугатка кеңири пайдаланылат, айрымдарында кеме жүрөт. Декан бөксө тоосунун жана
Инд-Ганг түздүгүнүн табигый өсүмдүктөрү өтө өзгөргөн; саванна, ксерофиттүү
сейрек токой, айрым жерине жалбырагы күбүлмө токой, түндүк-батышына бадалдуу
жарым чөл жана чөл өсүмдүктөрү мүнөздүү. Батыш Гаттын айдарым капталдарында,
Ганг менен Брахмапутранын дельтасында, Чыгыш Гималайдын этегинде дайыма жашыл
тропик токою өсөт. Гималайдын этегин тераилер (саздуу жунгли), жогорураак муссон
токою, аралаш жана ийне жалбырактуу токой, тоо шалбаа жана талаа ээлейт.
Индиянын аймагынын 24%и токой. Индияда коргоого алынган 545 табигый аймак бар,
анын 83ү улуттук парк. Алар өлкөнүн аянтынын 5,2%ин ээлейт. ЮНЕСКОнун
биосфералык резерват тармагына Нанда-Деви жана Сандарбан улуттук парктары,
ошондой эле Нилгири жана Маннар булуңу; эл аралык маанидеги суу-саздуу жерлерге
коргоого алынган 25 табигый аймак киргизилген. Буткул дуйнөлук мурастын
тизмесине Сандарбан, Казиранга, Кеоладео, Нанда-Деви, Гүлдөр өрөөнү улуттук
парктары, Манас резерваты кирген. Биологиялык ар түрдүүлүктү жана жапайы
айбанаттардын жашоо чөйрөсүн (мисалы, бенгал жолборсу, индия пили, ганг гавиалы)
сактоо максатында түзүлгөн долбоорлорду ишке ашырылышы айрымдарынын көбөйүшүн
шарттады.

Индия — көп улуттуу өлкө. Мында 1652 тилде жана диалекте сүйлөгөн 500дөй улут
жана уруу бар. Алардын 9/10унан ашыгы ири улуттар: хинди, бихар, панжаб,
ражастхандыктар, маратха, гужарат, бенгалдыктар, ассам, тамил, телугу (андхра),
каннар, малаяли, кашмирликтер жана башкалар 1901—2001-ж. Индиянын калкы 4,3төн
ашык эсе (238,4 млндон 1027,02 млнго чейин) өскөн. 21-кылымдын 1-жарымында
калктын санынын өсүүсүнүн негизги себеби төрөлүүнүн өтө жогору болушу (1901-ж.
1000 адамга 45,8 бала, 1951-ж. 40,8 бала төрөлгөн). 1951-жылдан төрөлүү
көзөмөлгө алынган (ар бир үй-бүлөгө 2 бала). Бирок, Индиянын калкы дагы эле тез
темп менен өсүүдө. 2007-ж. төрөлүү 1000 адамга 22,7 бала, өлүмжитим 6,6 адам
болгон. Индиянын калкынын 48%тен ашыгы аял (орто эсеп менен 100 аялга 106дан
ашык эркек туура келет). Калктын орточо жашы 24,8 жыл. Курактык структурасында
15 жашка чейинки балдар 31,8%, эмгек курагындагылар (15-64 жаштагылар) 63,1%, 65
жаш жана андан ашкандар 5,1%. Динге ишенгендердин 80,5%и индуизм, 13,4%и ислам,
калгандары христиан, сикхизм, буддизм, жайнизм, иудаизм диндерин тутат. орточо
жыштыгы: 1 км2 жерге 353 адам; Инд-Ганг түздүгүндө жана деңиз жээктеринде калк
жыш, тоолуу (түндүк) жана чөлдүү аймактарга сейрек отурукташкан. Калктын 70% и
айылда жашайт (өлкөдө 600 миңден ашык айыл-кыштак бар). Шаар калкы 30%ти түзөт.
Индияда калкы миллиондон ашкан 32 шаар бар. Ири шаарлары (2007): Мумбаи, калкы
13,1 млн (агломерациясы менен 20,4 млн); Дели, 11,5 млн (18,0 млн); Бангалор,
5,3 млн (6,3 млн); Калькутта, 4,6 млн (14,9 млн); Ченнаи, 4,4 млн (7,1 млн);
Ахмадабад 3,8 млн (5,2 млн); Хайдарабад 3,7 млн (6,1 млн); Пуна 3,2 млн (4,9).
Экономикалык активдүү калкы 500 млндон ашык (2006), анын 60%и айыл чарбанда,
17%и өнөр жайында, 23%и тейлөө чөйрөсүндө иштейт.

Өнөр жай – Индиянын экономикасынын маанилүү жана өнүгүп жаткан сектору. Өнөр жай
продукциясынын наркынын 79,3%и иштеп чыгаруучу, 10,5%и тоо-кен, 10,2%и
электр-энергетика тармактарына туура келет. Иштеп чыгаруучу өнөр жайынын
маанилүү тармактары: машина куруу жана металл иштетүү, химия, нефть-химия жана
фармацевтика, кара жана түстүү металлургия, текстиль жана тамак-ашаары Энергияны
пайдалануу структурасынын 54% ин көмүр, 32% ин нефть жана нефть продуктулары,
8%ин табигый газ, 5%ин суу энергиясы, 1%ин атом энергиясы түзөт. Индиянын
экономикасынын өнүгүүсүндөгү негизги проблемалардын бири отун-энергетикалык
ресурстардын таңкыстыгы. Көмүрдүн запасы 121,4 млрд т (Бихар, Мадхья-Прадеш,
Батыш Бенгалия), жылына 430 млн т казылып алынат (2006-07). Нефть негизинен Араб
деңизинин жана Бенгал булуңунун шельфтеринен казылып алынат (2006-07-ж. 34 млн
Т), 112,6 млн т нефтини сырттан (негизинен Перс булуңунун жээгиндеги өлкөлөрдөн)
сатып алат. Казылып алынган газ (31,6 млрд м3) ички керектөөнүн 1/2ине жакынын
канааттандырат; газ кендери Араб деңизинин жана Бенгал булуңунун жээктеринде
жана Ассам штатында. Электр станцияларынын аныкталган жалпы кубаттуулугу (2007)
128,6 миң МВт, андан ичкери ЖЭСке 84,4 миң, АЭСке 3,9 миң, ГЭСке 34,1 миң,
энергиянын калыбына келүүчү булактарына (шамал, күн) 6,2 миң МВт туура келет.
2006-07-ж. 663,8 млрд кВт электр энергиясы өндүрүлгөн, анын 79%и ЖЭСке, 17,6%и
ГЭСке, 2,4%и АЭСке, 1%и башка (негизинен шамал) электр станцияларына таандык.
Өлкөнүн электр энергиясына болгон муктаждыгы 2006-07-ж. 722,2 млрд кВт түзгөн. 7
АЭС иштейт. Кара металлургия өнөр жай темир (2006-ж. 99,4 млн т казылып
алынган), хром (3255 миң т) жана марганец (1750 миң Т) рудаларынын негизинде
иштейт. Түстүү металлургиянын маанилүү тармагы алюминий өнөр жай; Индия жогорку
сапаттагы бокситке бай, ал Орисса, Гужарат, Жаркханд, Мадхья-Прадеш жана
башкалар штаттарынан казылып алынат (13,1 млн т). Ошондой эле чопо (2700 миң г),
жез (26,9 миң т), коргошун (255 миң т), цинк (440 миң т), титан рудалары, алтын
(3200 кг) казылып алынат. Машина куруу өнөр жайдын башкы тармагы (өнөр жай
продукциясынын наркынын 18,5%и), ал чарбанын түрдүү тармактары үчүн машиналардын
жана жабдуулардын көп түрлөрүн чыгарат. Алардын негизги продукциялары: буу
казаны, буу, газ жана гидравликалык турбиналар, буу жана дизель генераторлору,
турбина-генераторлор, күн сүрөтэлектр курулмасы, шамал энергетикалык курулмасы,
туруктуу токтогу жогорку чыңалуудагы электр энергиясын берүү системасы, насос,
компрессор, трасформатор жана башкалар Машина куруу өнөр жайынын маанилүү
тармагы станок куруу; мында металл иштетүүчү станоктор, автоматтык линия жана
өндүрүштүк комплекстер үчүн атайын станоктор, түрдүү устакана-пресстөөчү,
ширетүүчү, куюучу жабдуулар даярдалат. Транспорттук машина куруунун ири жана тез
өнүгүп жаткан тармагы автомобиль өнөр жайынын ишканалары негизинен ички рыноктун
муктаждыктарын канааттандырууга багытталып, автомобиль техникасынын дээрлик
бардык түрүн, ошондой эле аларды комплекттөөчү тетиктерди, түйүндөрдү жана
агрегаттарды чыгарат. Үч (моторикша, жүк ташуучу мини-машина) жана эки
дөңгөлөктүү (мотоцикл, мотороллёр же скутер, мопед, ошондой эле велосипед)
транспорт каражаттарын чыгаруу өнүккөн. Трактор чыгаруу (2006; 270 миң) боюнча
дүйнөдө АКШ менен Кытайдан кийинки 3-орунду ээлейт. Темир жол локомотивдерин,
аларга тетиктерди жана агрегаттарды, электровоздорду жана пассажир ташуучу
электр поезддерин чыгарат. Авиаракета-космостук өнөр жай машина куруунун эң
татаал жана илим сыйымдуу тармагы. Анда самолёт, вертолёт, авиакыймылдаткычтар,
ракета даярдалат. Үч космодрому (Андхра-Прадеш, Керала, Орисса штаттарында) бар.
Кеме куруу транспорттук машина куруунун өнүккөн тармагы. Анда ири деңиз
кемелери, дарыя кемелери, баржа, балык уулоочу траулер, танкер, жүк ташуучу кеме
даярдалат. Мамлекеттик ири верфтери Кочин, Вишакхапатнам, Мумбаи, Васко-да Гама
шаарында жайгашып, аларда бүт кеме түрлөрү, андан ичкери аскер кемелери,
ракеталуу крейсерлер ремонттолуп, жабдылат. Химия тармагы өлкөнүн өнөр жай
продукциясынын 15%ин түзүп, анда түстүү пигменттер жана боёктор, көмүртек көөсү,
пластиктер жана пластик буюмдар, жасалма жана синтездик булалар, кир кетирүүчү
каражаттар, косметика товарлары, пестициддер, жарылгыч заттар, пиротехникалык
буюмдар жана башкалар чыгарылат. Нефть-химия өнөр жай пластмасса, синтездик
була, синтездик каучук, резина буюмдарын (андан ичкери шина), лакбоёк
продукцияларын жана башкалар чыгаруучу ишканалардан турат. Минералдык жер
семирткичтер арбын (2005-06-ж. 35 млн г) чыгарылат. Индиянын фармацевтика өнөр
жай өдүрүшүнүн көлөмү (дүйнөлүк өндүрүштүн 8%и), ошондой эле ишканаларынын
технологиялык деңгээли боюнча өлкөдө алдыңкы абалды ээлеп, фармацевтикалык
бирикмелердин 300гө жакын түрүн, даяр дары-дармектин (антибиотиктер,
антибактериялык дарылар, вакциналар, гормондор, өсүмдүк дарылары жана башкалар)
20 миңдей аталышын чыгарат. Индиянын дары-дармектери дүйнөлүк рынокто жетишерлик
сапаттуулугу жана арзандыгы менен бааланат. Алмазга кыр чыгаруу жана зер
буюмдарын жасоо Индиянын салт болуп калган тармагы. Башкы зергерчилик
борборлору: Сурат, Жайпур. Курулуш материалдар өнөр жайында цемент, слюда
(дүйнөлүк рынокко да чыгарат) өндүрүштөрү алдыңкы орунда. Жеңил өнөр жайынын
башкы тармактары: кездеме жана даяр кийим өндүрүштөрү (өнөр жай продукциясынын
наркынын 1/5и). Индия кебез кездеме чыгаруу (200506-ж. 50 млрд м2) жана андан
кийим тигүү боюнча дүйнөдө 2-орунду ээлейт. Текстиль жана тигүү өнөр жай ИДПнин
8%ин жана өлкөнүн товардык экспорт наркынын 15%ин камсыз кылат. Анын сырьёсу
катары накта (пахта, зыгыр, жут, жибек, жүн), ошондой эле жасалма була
(полиэстер, вискоза, нейлон, акрил жана башкалар) пайдаланылат. Индия жибек
өндүрүү боюнча дүйнөдө 2-орунда (Кытайдан кийин). Тамак-аш өнөр жайынын башкы
тармагы кант өндүрүшү (бал камыштан); ошондой эле сүт, жашылча жана жемиш, дан,
эт, балык, кофе данын, чай жалбырагын иштетүү, даяр азыктүлүк, чалафабрикат,
таза суу өндүрүштөрү. Индиянын улуттук экономикасынын өнүгүүсүндө мамлекеттик
сектордун мааниси зор. Мамлекеттик сектордо нефтини казып алуу жана кайра
иштетүү, таш көмүр казып алуу, электр энергиясын жана болот өндүрүү
ишканаларынын үлүшү зор. Мамлекеттик сектор негизинен коргоо өнөр жайында, атом
энергетикасында, темир жол, авиация жана деңиз транспортторунда, байланышта
үстөмдүк кылат. Жеке сектор машина куруу өнөр жайында, айыл чарбада, жеңил,
тамак-аш, медицина өнөр жайыларында, курулушта, соодада, автомобиль
транспортунда басымдуу. ИДПде айыл чарбанын жана ага байланыштуу тармактардын
үлүшү зор (1/3и). Айыл чарбанда өлкөнүн жумушчу күчүнүн 2/3ге жакыны иштейт.
Индия көз карандысыздыкты алгандан кийин, 30 жыл бою АКШдан жылына 12-15 млн тга
чейин буудай сатып алып турган. Айдоо жерлердин күрдүүлүгүн жакшыртуу боюнча
программага ылайык, жогорку сорттогу үрөндү кеңири пайдалануунун жана айыл чарба
өндүрүшүн жакшы каржылоонун натыйжасында 1970-жылдардан баштап сырттан буудай
сатып албай калды. Өлкөнүн аймагынын 51,6%и иштетилет: анын 48,8%и айдоо жер,
2,8%и көп жылдык өсүмдүктөр. Индия байыркы ирригация өлкөсү; сугат жеринин аянты
(55,8 млн га) боюнча дүйнөдө 1-орунда. Сугат жердин 60%тен ашыгы кудуктардан
(электр насостору аркылуу), 30%тейи мамлекеттик ирригациялык каналдардан, калган
жерлери чакан жасалма көлмөлөрдөн сугарылат. Дыйканчылык (айдоо жердин 60-70%и)
Инд-Ганг түздүгүндө жана Годавари, Кришна, Кавери дарыясынын дельталарында жана
өлкөнүн океан жак чыгыш жээктериндеги түздүктөрдө өнүккөн. Айыл чарбанын башкы
тармагы өсүмдүк өстүрүүчүлүк. Өлкөнүн агроклиматтык шарты жыл бою дыйканчылык
жүргүзүүгө шарт түзөт; бирок кургакчыл мезгилде нымдын жетишсиздигинен айдоо
жердин 1/3ине жакыны гана кайра эгилгендиктен (45-50 млн га), эгин жыйноонун
жалпы аянты 190 млн ганы гана түзүп калат. Индияда 2 айыл чарба сезону болот: 1)
жайкы жаанчыл негизги сезон (хариф; майдын аягы, июндун башы сентябрьноябрь),
мында түшүмдүн негизги бөлүгү жыйналат; 2) кургакчыл кышкы сезон (раби;
октябрьноябрь март-апрель). Негизги азык-түлүк өсүмдүктөрү: шалы (айдоо аянтынын
1/4инен көбүн ээлейт, эң нымдуу аймактарда өстүрүлөт, 2006-07-ж. 87 млн т күрүч
жыйналган; дүң жыйымы боюнча Кытайдан кийинки 2-орунда), буудай (айдоо аянтынын
1/8и; 70 млн т жыйналат; дүйнөдө Кытайдан кийинки 2-орунда), жүгөрү (15 млн т ),
таруу (жовар, бажра, раги жана башкалар, көбүнчө Декан бөксө тоосунун ички
аймактарында); бардык жеринде чанактуулар (кой буурчак, грэм, тур жана башкалар)
жана май алынуучу өсүмдүктөр (28 млн т жер жаңгак, клещевина, сары кычы, рапс
жана башкалар) өстүрүлөт. Бал камыш (278 млн т жашыл масса жыйналган,
Бразилиядан кийинки 2-орунда; Түндүк Индияда), жер жаңгак (негизинен Түштүк
Индияда) жана чай (Брахмапутранын өрөөнүндөгү жана Чыгыш Гималайдын этегиндеги
плантациялардан жыйналат), ошондой эле жут (2/4 бөлүгүн Батыш Бенгалия берет),
клещевина (Түштүк Индия), пахта (негизги аймактары Батыш Индиядагы Декан траппы
жана Пенжаб; аянты боюнча дүйнөдө 1-орунда; 3,3 млн т жыйналган) өндүрүү боюнча
дүйнөдө алдыңкы орундарда. Түштүк Индияда чай, кофе, каучук, кокос пальмасы,
татымалдар (калемпир, имбирь, кардамон жана башка) өстүрүлөт. 2000-ж. 240 млнго
жакын бодо мал (андан ичкери 90 млну буйвол; саны боюнча дүйнөдө 1- орунда;
негизинен унаа катары пайдаланылат), 123 млн эчки жана 58 млн кой, ошондой эле
12 млн чочко, 142 млн төө (дүйнөдөгү малдардын 1/5и), 200 млн үй кушу асыралат.
Деңиз жээгиндеги аймактарда балык кармалат; балык кармоонун өлчөмү боюнча (6,6
млн т , андан ичкери деңиз балыктары 3, 8 млн т ) дүйнөдөгү 5 алдыңкы өлкөнүн
катарына кирет. Ошондой эле краб, креветка, мидия, устрица жана башкалар
кармалат, бермет алынат. Тейлөө чөйрөсүнүн маанилүү тармактары маалымат
технологиясы, каржылоо, соода, транспорт, байланыш жана телекоммуникация жана
туризм индустриясы. 21-кылымдын башында маалымат технологиясы секторунда ИДПнин
5,4%ин түзүп, анда 1,63 адам иштеген (2006-07). Бул сектордун башкы сегменти
программалык камсыздоо өндүрүшү, ал негизинен экспортко багытталган.
Банк-финансы секторундагы маанилүү орун банк-кредиттик мекемелердин мамлекеттик
жана мамлекеттик-кооперациялык системасына таандык. Мамлекеттик коммерциялык 28
банк иштейт (ага өлкөнүн бүт коммерциялык банктарынын бөлүмдөрүнүн,
аманаттарынын жана кредиттеринин 80%тен ашыгы таандык. Алардын алдында айылдык
196 туунду банк иштеп, айыл калкын кредит менен камсыз кылат. Мамлекеттик сектор
өнөр жайыды узак мөөнөткө каржылоо системасында дээрлик монополиялык кылат. Чет
элдик туризм өнүгүүдө; 2005-06-ж. Индияга 3,5 млндон ашык турист келген; анын
14%и АКШдан, 13,6%и Улуу Британиядан, 4%и Шри-Ланкадан, 3,8%и Франциядан, 3,5%и
Канададан, 2,9%и Германиядан, 2,9%и Япониядан келгендер. Туризмден түшкөн киреше
6 млрд долларды түздү. Ички туризм да өтө өнүккөн: өлкө боюнча жылына 367,6 млн
индиялыктар саякатка чыгат. Туризмдин негизги түрлөрү: диний зыяратка баруу,
маданий-таанып билүү (туристтер көп келген шаарлары: Мумбаи, Калькутта, Дели,
Бангалор, Ченнаи), дарылоочу-ден соолук чыңдоочу (Гоа, Керала, Карнатака,
Махараштра штаттарындагы деңиз курорттору; Даржилинг тоо-климаттык курорту жана
башкалар), спорттук (альпинизм, Гималайдын тоо дарыяларындагы рафтинг;
Гималайдын этек тоолорундагы тоо-лыжа борборлору; суу спортунун түрлөрү, андан
ичкери Гоадагы дейвинг), экологиялык (өлкөнүн улуттук парктарына баруу) жана
башкалар. Автомобиль жолунун узундугу боюнча дүйнөдө 2-(АКШдан кийин), темир жол
боюнча 4-орунда (АКШ, Россия, Кытайдан кийин). Бирок, Индиянын транспорттук
системасы техникалык жактан анча өнүккөн эмес, транспорт ылдамдыгы чектелүү.
Автомобиль жолунун жалпы узундугу 3320 миң км (2007), андан ичкери шоссе
жолунуку 66,6 миң км (жогорку ылдамдык автомагистралыныкы 4,9 миң км, көп
бөлүгүндө акча төлөнөт), штаттардын жолу 128 миң км, округдардын башкы жолдору
470 миң км, айыл жана башкалар жолдору 2650 миң км. Темир жол тармагынын жалпы
узундугу 63,46 миң км (2007); анын 17,81 миң кми электрлештирилген. Индия темир
жол аркылуу Пакистан, Бангладеш, Непал менен да байланышат. Сыртка жүк ташууда
деңиз транспортунун мааниси зор (Азияда 2орунда). 12 ири, 180 орто жана чакан
деңиз порту, пристандары бар. Кеме жүрүүчү дарыялардын жана каналдардын жалпы
узундугу 14,5 миң км; ири кеме жүрүүчү дарыя жолдорунун узундугу 5,2 миң км,
каналдарыныкы 485 км. Расмий эл аралык жана 85 ички аэропорту бар. Эл аралык ири
аэропорттору Мумбаи, Дели, Ченнаи, Бангалор, Калькутта, Хайдарабад шаарында
жайгашкан. Нефть куурунун узундугу 6500 км, нефть продуктусун өткөрүүчү куурдуку
6152 км, газ куурунуку 5184 км. Калькутта, Дели, Бангалор шаарында метрополитен
иштейт. Сырткы соода таңкыстыгын толуктоодо тейлөө кызматын экспорттоодон түшкөн
жана чет өлкөлөрдө иштеген индиялыктар жиберген кирешенин (24,5 млрд доллар,
2006) мааниси зор. Экспорттук товарлары: машина, жабдуу, асыл таштар, даяр зер
буюмдары, нефть продукциясы, химия жана фармацевтика продукциялары, булгаары,
булгаары жана текстиль буюмдары, темир кенташы жана башкалар кенташтар жана
минералдар, күрүч, чай, татымалдар, кофе жана башкалар Импорттук товарлары: отун
(нефть, жана нефть продукциясы, көмүр), машина жана жабдуулар, компьютер
техникасы жана башкалар электроника продукциялары, чоюн, болот, металл
сыныктары, түстүү металлдар жана куймалар, алтын, күмүш, асыл таштар жана
бермет, химиялык продукциялар, жер семирткич, өсүмдүк майы жана башкалар Негизги
соода шериктери: АКШ, Кытай, Бириккен Араб Эмирликтери, Сингапур, Улуу Британия,
Гонконг, Германия, Бельгия, Италия, Япония, Швейцария, Австралия, Түштүк Корея.



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D1%82%D0%B8%D0%BB%D0%B8%D0%BD%D0%B8%D0%BD_%D0%B6%D0%B0%D0%B7%D1%83%D1%83_%D1%8D%D1%80%D0%B5%D0%B6%D0%B5%D0%BB%D0%B5%D1%80%D0%B8

Кыргыз тилинин жазуу эрежелери - 2013 ж. абалында Кыргыз Республикасынын Жогорку
Кеңешинин 2008-жылдын 26-июнундагы № 567 токтомунун редакциясына ылайык
жүргүзүлөт. 2002-жылдын 28-июнундагы № 830-11 токтомунун негизинде кабыл алынган
редакцияны алмаштырган. Учурдагы эрежелер 9 негизги бөлүктөн туруп, жалпысынан
91 параграф менен берилген.

Кыргыз тилиндеги тыбыштар 36 тамга менен белгиленет: Аа, Бб, Вв, Гг, Дд, Ее, Ёё,
Жж, Зз, Ии, Йй, Кк, Лл, Мм, Нн, ң, Оо, Өө, Пп, Рр, Сс, Тт, Уу, Үү, Фф, Хх, Цц,
Чч, Шш, Щщ, ь, Ыы, ъ, Ээ, Юю, Яя.

Созулма үндүүлөр кош тамга менен белгиленет: аа, ээ, оо,өө, уу, үү. Мисалы:
Аары, саат, жаа, жээк, бээ, оор, боор, жоо, өөн, мөөн, төө, уук, суур, буу,
жүүн, күү, жөө, тоо, көө, ээр, суроо ж.б.

Үндүү тыбыштар менен аяктаган сөздөргө үндүү тыбыш менен башталган мүчө
уланганда үндүүлөрдүн бири түшүп калат: бала-ым- балам, эне-ым-энем,
тара-ын-таран, укта-ып-уктап.

Уңгу сөздөрдө болсун, же сөзгө мүчө уланганда болсун, оо,уу созулма үндүүлөрү
йоттошкон тыбыштардан же й тыбышынан кийин катарлаш келген учурларда алардын
айкалышы ёо, юу түрүндө жазылат: аюу, коюу, боё+оо - боёо, ая+оо - аёо, тая+оо -
таёо, жай+уу - жаюу, кой+уу - коюу ж.б.

Төл сөздөрдүн аягында б, в, д, ж, г тыбыштары колдонулбайт, бирок өздөштүрүлгөн
герб, клуб, араб, гараж, парад, эпилог сыяктуу сөздөрдө сакталат.

Төл сөздөрдө р тыбышы сөз башына келбейт, ошондуктан раазы, рас, раак сөздөрү
ыраазы, ырас, ыраак түрүндө жазылат. Эскертүү: араб, фарс, орус ж.б. тилдерден
кирген кээ бир сөздөр төмөнкүчө жазылат: рамазан, раис, рубаи, рабат, расмий,
райкан, рухий.

Б тыбышы эки үндүүнүн ортосунда жылчыкчыл в тыбышына окшош айтылса да, жазууда б
тамгасы менен жазылат: ооба, аба, собол ("суроо" маанисиндеги сөз), өбөлгө,
обон, үбөлүк, кубаныч, убал, добуш ж.б.

Кыргыз тилиндеги ж тыбышы менен орус тилинен кабыл алынган сөздөрдөгү ж
тыбышынын айтылышы бири-бирине туура келбесе да, бул эки тыбыш бир гана тамга
аркылуу берилет: жашыл, желек, жигит, жолборс, жөнөкөй, жумшак, жүн, жыгач,
жандарм, жюри, пейзаж, мажбур, муктаж.

Сөздөгү же муундагы жоон, ичке үндүүлөрдүн катышына карай к эки түрдүү тыбыштык
милдет аткарат.

Европа, Египет, евангелие, траектория, реестр, диета, иероглиф,
клиентура,проект, уезд.

Сүйлөм баш тамга менен башталып жазылат. Мис.: Эмгек – бакыт. Биз - элибиздин
маданий байлыгына мурасчыбыз.

Сүйлөмдүн же энчилүү аттын башына келген созулма үндүүнүн биринчи тамгасы баш
тамга, экинчиси кичине тамга менен жазылат: Аалам, Ооруктам, Уулум, Ээрден, Аалы
ж.б.

Айрым тыбыштары орун алмашып, эки түрдүү айтылган уңгу сөздөрдүн эки түрүнө тең
жазууда жол берилет: айыр//айры, күмөн//күнөм, убакыт//убакты, кайры//кайыр,
бакыт//бакты ж.б

Айрым сөздөрдүн бир же бир нече тыбышынын түшүрүлүп же түшүрүлбөй сакталып
айтылган эки түрүнө тең жазууда жол берилет: алга//алдыга, кең//кеңири,
нак//накта, чуму//чумку, бүкүл//бүкүлү, силк//силки, теңир//теңири ж.б.

Сөз башында н тыбышы түшүрүлбөй жазылат: найза, намыс, нарк, нокто, начар,
нөшөр, ноюбас, ным, нике ж.б. Ал эми нечен-эчен, небак-эбак, нары-ары болуп
айтылган сөздөрдүн эки түрүнө тең жазууда жол берилет. Эскертүү: бул өңдүү
сөздөрдүн толук тизмеси Орфографиялык сөздүктө берилет.

Аягы р тыбышы менен бүткөн сөзгө -лык, -луу, -ла мүчөлөрү жалганганда, мүчөнүн
башындагы л тыбышы д тыбышына өтүп да, өтпөй да айтылган эки түрүнө тең жазууда
жол берилет: карлуу//кардуу, түрлө//түрдө, шаарлык//шаардык ж.б.

Чакчыл -а (-й) мүчөсү уланган сөздөн кийин 1-жактын жак мүчөсү келсе, жак
мүчөнүн кыскарып, -м жана толук -мын болуп айтылган эки түрүнө тең жазууда жол
берилет: келем-келемин, окуйм- окуймун, алам-аламын, барам-барамын ж.б.

Өткөн чактын -ган мүчөсүнөн кийин 1-жактын жак мүчөсү келсе, булардын -ганмын,
-гамын, -гам болуп өзгөрүп же кыскартылып айтылган түрлөрүнүн бардыгына тең
жазууда жол берилет: келгенмин-келгемин-келгем, барганмын-баргамын- баргам,
окуганмын-окугамын-окугам ж.б.

Таандык мүчө уланган сөздөн кийин илик, барыш, табыш, чыгыш жөндөмө мүчөлөрү
келсе, жөндөмө мүчөлөрүнүн кыскарган түрүнө да, толук түрүнө да жазууда жол
берилет: энемдин-энемин, энемди-энеми, энемден-энемен, энеңдин-энеңин ж.б.

1-,2- жактын жекелик мүчөлөрүнөн кийин жалпы таандык -ныкы мүчөсү уланганда,
мүчөнүн толук жана кыскарган эки түрүнө тең жазууда жол берилет:
баламкы//баламдыкы, иниңки//иниңдики, агамкы//агамдыкы, эжеңки//эжеңдики.

Чыгыш жөндөмөдө турган мезгил тактоочтордун кыскарган түрүнө да, толук түрүнө да
жазууда жол берилет: байыртан//байыртадан, илгертен//илгертеден,
эмитен//эмитеден, азыртан// азыртадан.

-оо, -уу, -өө, -үү мүчөсүнөн кийин -чы мүчөсү уланып жасалган атооч сөздөр
уңгудагы үндүүгө карата өзгөрүп жазуучу, тергөөчү, ширетүүчү, бургулоочу түрүндө
жазылат.

Адат өткөн чактын -чу мүчөсү уланган этиш сөздөр жазчу, тергечү, ширетчү, бакчу,
иштечү түрүндө гана жазылат. Эскертүү: этиш сөздөрдүн -ычу, -учу, -үчү
формасында жазылышына жол берилбейт: барычумун эмес, барчумун, келүчүмүн эмес,
келчүмүн ж.б.

Башка тилдерден өздөштүрүлүп, аягы жумшак үнсүздөр б, в, г, д, ж тыбыштары менен
бүткөн сөздөргө уланган мүчөнүн башкы үнсүзү каткалаңдашып айтылганы менен,
жазууда ага жол берилбейт: педагогко эмес, педагогго; Калининградта эмес,
Калининградда; Гамбургка эмес, Гамбургга; Алиевтин эмес,Алиевдин ж.б.

Аягы к, п тыбыштары менен бүткөн сөздөргө үндүүдөн башталган мүчө жалганса, алар
г, б тыбыштарына өтүп айтылышы боюнча жазылат: көк+ыш=көгүш, бак+ар=багар,
чап+уу=чабуу, китеп+ы=китеби, бак+ында=багында, топ+ым=тобум ж.б.

Эскертүү: тууранды сөздөрдө бул тыбыштар жумшарбайт: такылда, чакылда, бапылда,
тапылда ж. б.

Аягы уяң үнсүз менен бүткөн сөздөргө таандык мүчө уланганда, уңгунун тыбыштык
түзүлүшүнүн өзгөрүп да, өзгөрбөй да жазылышына жол берилет: карыным-кардым,
мурунуң-мурдуң,эриниң-эрдиң, ийиниң-ийниң ж.б.иттер

Үндүү тыбыш менен аяктаган этиш сөзгө атоочтуктун -ар//- ыр мүчөсү жалганса, бул
мүчө уланган муундагы үндүүнүн созулуп айтылыш формасына жазууда жол берилет:
иште+ар=иштээр, башта+ар=баштаар, ойло+ар=ойлоор, ка-ра+ар=караар ж.б. Эскертүү:
-ы, -и үндүүлөрү менен аяктаган сөздөргө -ар//-ыр мүчөлөрү жалганса, соңку
муундагы үндүү созулуңку айтылат, бирок жазууда буга жол берилбейт:ири+ир=ирир,
чири+ир=чирир,байы+ыр=байыр, жиби+ир=жибир, ысы+ыр=ысыр, ээрчи+ир=ээрчир

Үнсүз менен аяктаган этишке -ар мүчөсү жалганса, соңку муундагы үндүү созулуңку
айтылат, бирок буга жазууда жол берилбейт: бар+ар=барар, кел+ар=келер,
сат+ар=сатар, жүр+ар= жүрөр ж.б.

Аягы м, п тыбыштары менен бүткөн этиш сөздөргө чакчыл -ып мүчөсү жалганганда,
уңгу да, мүчө да тыбыштык жактан өзгөрүп, созулуп айтылгандыктан, андай сөздөр
угулушу боюнча жазылат: эм+ып=ээмп, сеп+ып=сээп, өп+ып=өөп, чап+ып=чаап ж.б.

Аягы н тыбышы менен бүткөн сөздөргө к, г, б, м тыбыштарынын бири менен башталган
мүчө жалганса, н тыбышынын ң же м тыбышына өтүп айтылышы мүмкүн, бирок жазууда
жол берилбейт: түңкү эмес, түнкү; түмбү эмес, түнбү;күңгө эмес, күнгө ж. б.

Аягы з тыбышы менен бүткөн сөзгө с, ч тыбыштары менен башталган мүчө жалганса,
сөздүн угулганындай жазылышына жол берилбейт: сөссүз эмес, сөзсүз; касса эмес,
казса; тоссо эмес, тозсо (эскирсе); асчылык эмес, азчылык ж.б.

Аягы ч тыбышы менен бүткөн сөзгө с, ч, т тыбыштарынан башталган мүчө жалганса, ч
тыбышынын ш тыбышына өтүп айтылышына жазууда жол берилбейт: ушсуз эмес, учсуз;
кашты эмес, качты; уушта эмес, уучта; чашса эмес, чачса ж.б.

Күчөтмө маанидеги кап-, көп, кып-, кип-, күп-, жеп-, чоп-,оп-, ып-, жап-, беп-
ж.б.у.с. формалар негизги сөз менен бирге жазылат: капкара, капкайдан, капкачан,
күпкүндүз, кипкичине, бепбекер, көпкөк, жепжеңил, чопчоң, опоңой, аппак,
жыпжылуу, мупмуздак, ыпысык, жапжалгыз. Ошондой эле тепедентең, тепетең,
тападантак, тапатак, чападанчак, чапачак деген сөздөр да бирге жазылат.

Башка тилдерден өздөштүрүлгөн на-, бей-, анти-, контр-, ди- сыяктуу префикстер
өзү айкашкан сөздөр менен бирге жазылат: бейадеп, бейкүнөө, бейбаш, бейжай,
бейтааныш, нааразы, натуура, бейкам, бейкапар, антидүйнө, контрреволюция, диалог
ж.б.

Лексикалык мааниси күңүрттөнүп, өз алдынча колдонулуу мүмкүнчүлүгүнөн ажыраган
сөздөр менен толук маанилүү сөздөрдүн айкашын түзүп, бир маани берип турган
кошмок сөздөр бирге жазылат: карамүртөз, кечкурун, көбүнесе, арабөк, балжууран,
карагат, алмончок ж.б.

Жанаша айтылган эки сөздүн биринчиси уяң үнсүз менен аяктап, кийинкиси каткалаң
үнсүз менен башталып колдонулса, каткалаң үнсүз жумшарып айтылат, бирок жазууда
ага жол берилбейт жана айрым-айрым жазылат: тилгат эмес, тил кат; коңгарга эмес,
кон карга; колгап эмес, кол кап; ишенимгат эмес, ишеним кат.

Эки түгөйү тең өз алдынча лексикалык мааниге ээ болбогон сөздөрдөн жасалган
кошмок сөздөр бирге жазылат: асыресе, тиригарак, жексур, ачкүсөн.

Лексикалык маанисин жоготпой, өз алдынча колдонулуп жүргөн сөздөрдөн куралган
кошмок сөздөрдүн ар бир бөлүгү бириктирилбей, айрым-айрым жазылат: көз айнек,
алп кара куш, таш бака, козу карын, ат кулак, ай балта, ат тиш, аш казан, айры
куйрук, кош ооз, ач көз, көк жал, арык чырай, тогуз кат, үч эм, араң жан, кол
жазма, басма сөз, көз караш, кол башчы, жол башчы, көз карандысыз, ак көңүл,
кара кер, эл аралык, чыгыш таануу, тил таануу, ден соолук.

Татаал сандардын ар бир бөлүгү айрым-айрым жазылат: он бир, жүз элүү эки, бир
миң тогуз жүз токсонунчу, он беш, жыйырма үч, он эки, кырк бешинчи.

Татаал этиштин ар бир түгөйү айрым жазылат: чуркап кел, жүгүрүп чык, отура тур,
уктап ал, күтө тур, сүйлөп жатты, айттырып ий, кете бер, алып барып кел, таап
кел, алып барып бере кой, сурап чыга кал, жыгылып кете жаздап барып токтоду,
келе жатат ж.б.

Эскертүү: "жат" деген жардамчы этиш кыскарып "ат" болуп айтылса, ал негизги
этишке уланып, угулушунча бирге жазылат: баратат, келатат ж.б.

Зат атооч менен этиштен, куралган кошмок сөздөр да айрым жазылат: жардам кыл,
жардам эт, кол шилте, кол сал, баш ийдир, салам бер, баш тарт, азап чек, өч ал,
кол кой, таасир эт, өмүр сүр, курман бол ж.б.

Кошмок сөз түрүндөгү татаал сын атооч менен тактоочтордун ар бир бөлүгү
айрым-айрым жазылат: көк ала, кара күрөң, мала кызыл, кара көк, кызыл чийкил, ак
саргыл, сары ала, кара ала, кер кашка, кара тору (татаал сын атоочтор), бир
кезде, ар качан, ар күнү, таң эртең менен, эртең менен эрте, таңга маал, кечке
жуук, кеч бешимде, түн ичинде, бир паста (татаал тактоочтор).

Туруктуу сөз айкашынын (фразеологизм) ар бир сөзү бөлөк жазылат: эшек такалаган,
тили буудай куурган, кара кылды как жарган, колтугуна суу бүркүү, жумурткадан
кыр издоо, камырдан кыл суургандай, мурдун балта кеспеген, талпагын ташка жаюу
ж.б.

Тууранды, сырдык, модал сөздөр, байламта, жандооч, бөлүкчөлөр толук маанилүү
сөздөр менен тизмектешин айтылганда, алардын ар бири бөлөк-бөлөк жазылат: өтө
кооз, ого бетер, бар эле, сен го, эң сонун, бах чиркин, алуу керек, ат менен
келди, адам сымал, киши шекилдүү, ага сөрөй, чогулуштан кийин, мага чейин, тоого
дейре, ар нерсе, ар ким, кимдир бироо, эч качан, эч жерде, эч нерсе, ар качан
ж.б.

Эскертүү: эчтеке, эчтеме, эчтемке, бирдеңке, бирдемке, бирдеме сыяктуу сөздөр
бирге жазылат.

Башкы тамгаларынан кыскартылган татаал сөздөр баш тамга менен жазылат: УИА
(Улуттук илимдер академиясы), КУУ (Кыргыз улуттук университети), УАК (Улуттук
аттестациялык комиссиясы).

Баш тамгаларынан кыскартылган татаал сөздөргө мүчө улаганда, кыскартылган сөздүн
айтылышына ылайык мүчө кичине тамга менен жазылат: БУУга, КУУнун, УАКтын,
МАИнин, КТРдин, КРдин ж.б.

Биринчи муундарынан кыскартылган жалпы татаал сөздөр кичине тамга менен
башталып, бирге жазылат: химфак, физприбор, филфак, турфирма ж.б.

Кош сөздөрдүн бардык түрү ортосуна дефис белгиси коюлуп жазылат: сак-саламат,
аман-эсен, күч-кубат, эки-үч, улам-улам, бала-бакыра, ыпыр-сыпыр, тарс-турс,
жылт-жулт, жүрүм-турум, каада-салт ж б.

Эскертүү: адамга гана тиешелүү өзгөчөлүктү билдирген ылакап аттар Кыз Сайкал,
Жаңыл Мырза, Тоголок Молдо, Молдо Нияз, Молдо Кылыч, Бала Курман, Акыл Карачач
сыяктуу ысымдардын ар бири баш тамга менен башталып, айрым-айрым жазылат.

айтылса, булар кичине тамга менен айрым жазылат: Касым Тыныстан уулу, Буудайбек
Сабыр уулу, Назира Аалы кызы.

Эскертүү: атасынын же чоң атасынын ж. б. атынан кийин тегин деген сөз
колдонулса, ал сөз бирге жазылат (Тынчтыкбек Чоротегин, Кожогелди Култегин).

Мифологиялык түшүнүктөргө байланыштуу татаал энчилүү аттардын биринчиси баш
тамга, экинчиси кичине тамга менен айрым жазылат: Адам ата, Умай эне, Баба
дыйкан, Ойсул ата, Чолпон ата, Камбар ата, Зеңги баба, Көкө теңир ж.б.

Орус же башка тилдерге тиешелүү ысымдар, орус тилинин орфографиясынын нормасына
ылайык жазылат: Фердинанд де Соссюр, Хо Ши Мин, Ким Ир Сен, Бонч-Бруевич, Жан
Жак Руссо, Салтыков-Щедрин, Иоганн Себастьян Бах ж.б. Эскертүү: Орус тилинде дж
аркылуу белгиленип жүргөн Джек, Джонсон, Кембридж, Джеймс, Джордж Сорос,
Джолдошов, Джаныбеков сыяктуу сөздөр кыргыз тилиндеги ж аркылуу гана Жек,
Жонсон, Кембриж, Жеймс, Жорж Сорос, Жолдошов, Жаныбеков түрүндө жазылат.

Урук, уруу, эл аттары (этнонимдер) кичине тамга менен башталып (солто, саяк,
кыдык, орус, хакас), татаал түзүлүштөгүлөрү айтылышынча бирге жазылат: сарбагыш,
карабагыш, боркемик, каракытай, бешкүрөң, чакчабай, акбилек, элчибай, отузуул
ж.б.

Эскертүү: бир сөз ичинде созулма үндүүлөрдү катар жазууга жол берилбегендиктен,
«Куу уул» этноними айрым жазылат.

Астрономиялык энчилүү аттардын жөнөкөй жана татаал түрлөрү баш тамга менен
жазылат: Жер, Күн, Ай, Чолпон, Жетиген, Жети Каракчы, Алтын Казык, Үркөр,
Саманчынын Жолу.

Эскертүү: эгерде жер, күн, ай деген сөздөр астрономиялык энчилүү ат эмес, жалпы
ат маанисинде колдонулса, анда кичине тамга менен жазылат. Мисалы: Бир ай болду.
Бүгүн күн ысыды.

Айбанат, куштардын энчилүү аттары (зоонимдер) баш тамга менен башталып,
түгөйлөрү бириктирилип жазылат: Акборчук, Аккула, Кербилек, Акшумкар, Бөрүбасар,
Чалкуйрук, Гүлсарат, Телтору, Суречки, Сарала.

бириктирилип жазылат: Кеңкол, Каракол, Чаткал, Улакол, Торугарт, Балгарт,
Аламүдүн, Алайкуу, Көкөмерен, Каракужур, Мырзаке, Чалдыбар.

Эскертүү: I) арал, жарым арал, кырка тоо, жер, деңиз, океан, кысык, дарыя,
канал, булуң, көчө, аянт, айыл ж.б.у.с. сөздөр географиялык энчилүү аттарга
айкаша келсе, кичине тамга менен бөлөк жазылат: Арал деңизи, Балкаш көлү,
Суусамыр өрөөнү, Жазы дарыясы, Курил аралдары, Чоң-Муз-Төр жайлоосу, Алай тоо
кыркасы, Чоң- Сары-Ой айылы ж. б.; II) түндүк, түштүк, батыш, чыгыш деген сөздөр
географиялык татаал энчилүү аттардын тутумунда баш тамга менен башталып,бөлөк
жазылат: Түндүк Батыш, Түндүк Чыгыш, Түштүк Чыгыш,Ыраакы Чыгыш, Батыш Европа,
Түндүк Вьетнам, Чыгыш Казакстан, Түштүк Чыгыш өлкөлөрү ж.б. Эгерде түндүк,
түштүк, чыгыш, батыш деген сөздөр географиялык энчилүү аттардын бүтүмүндө жалпы
ат катары колдонулса, кичине тамга менен жазылат: Кыргызстандын түндүгү, Оштун
түштүк тарабы, Ысык-Көлдүн чыгышы, Бишкек шаарынын батыш жагы ж.б.

Географиялык энчилүү аттар белгилүү жол каттамынын чегин билдирип турган учурда
арасына сызыкча коюлуп, баш тамга менен айрым-айрым жазылат: Ош-Эркечтам-Кашкар
жолу,Пекин-Үрүмчү-Алматы-Бишкек-Ташкент темир жол
каттамы,Бишкек-Москва-Уфа-Бишкек каттамындагы самолет.

Мамлекет, мамлекеттик жогорку органдардын жана эл аралык уюмдардын аталыштарынын
бардык сөздөрү баш тамга менен башталып, айрым-айрым жазылат: Кыргыз
Республикасы, Россия Федерациясы, Кыргыз Республикасынын Жогорку Кеңеши, Кыргыз
Республикасынын Өкмөтү, Кыргыз Республикасынын Жогорку Соту, Иран Ислам
Республикасы, Кытай Эл Республикасы, Кыргыз Республикасынын Конституциялык Соту,
Бириккен Улуттар Уюму, Көз карандысыз Мамлекеттердин Шериктештиги, Шанхай
Кызматташтык Уюму ж.б.

Ордендердин, медалдардын аттары тырмакчага алынбай, баш тамга менен, орден,
медаль деген сөз кичине тамга менен айрым жазылат: Манас ордени, Баатыр эне
ордени, Эне даңкы, Эрдик медалы, Даңк медалы.

Тарыхый окуя, майрамдардын аталыштарынын биринчи сөзү баш тамга менен башталып,
калгандары кичине тамга менен айрым-айрым жазылат: Жаңы жыл майрамы, Брест
тынчтыгы, Тегеран келишими, Басма сөз күнү, Нооруз майрамы, Орозо айт ж.б.
Эскертүү: майрамдын аты сан менен башталса, сандан кийинки сөз баш тамга менен
жазылат: 1-Май, 9-Май ж.б.

Министр, президент, төрага, деректир, орун басар, доктор,академик, баатыр, эмгек
сиңирген ишмер, маршал, генерал, катчы ж.б. кызмат орундарын, атайын наамдарды,
илимий даражаларды билдирүүчү сөздөр энчилүү аттар менен кошо айтылганда да
кичине тамга менен жазылат: Кыргыз Республикасынын Билим берүү жана илим
министри, Кыргыз Республикасынын Улуттук илимдер академиясынын академиги, Кыргыз
Республикасынын Президентине караштуу Мамлекеттик тил боюнча улуттук комиссиянын
мүчөсү ж.б.

Эскертүү: Кыргыз Республикасынын Президенти, Кыргыз Республикасынын Баатыры
өңдүү расмий аталыштардын бардык сөзү баш тамга менен башталып, айрым-айрым
жазылат.

Завод-фабрика, театр, ашкана, кафе, мейманкана, спорттук уюм, дүкөн, басма,
мекеме, гүлбак, аянттардын энчилүү аттары тырмакчага алынып, баш тамга менен
жазылат: "Ала-Тоо" аянты, «Эркиндик» гүлбагы, «Байсуу» кафеси, «Айсулуу»
сулуулук салону, «Бишкек» мейманканасы, «Жыргал» мончосу, «Илим» басмасы,
«Чолпон» бут кийим тигүү фабрикасы, «Кыял» бирикмеси.

Адабият, сүрөт, музыка ж.б. өнөр чыгармаларынын, гезит-журнал, китептердин
аттары тырмакчага алынып, биринчи сөзү баш тамга менен жазылат: «Тоо арасында»
романы, «Каныбек» романы, «Сынган бугу» күүсү, «Агым» гезити, «Узак жол»
повести.

Эгерде көркөм чыгармалар анын каармандарынын аттарынан аталып, кош сөз катары
айтылса, алар тырмакчага алынып, ортолоруна сызыкча коюлуп, баш тамга менен
жазылат: «Жаныш-Байыш», «Саринжи-Бөкөй» эпостору, «Козу көрпөш- Баян сулуу»
чыгармасы.

Орус тилинен же ал аркылуу башка тилдерден кирген сөздөр, негизинен, орус
орфографиясындагыдай жазылат: жюри, бокс, аффикс, арбитраж, герб, банк ж.б.

Орус тилинен же ал аркылуу башка тилдерден мурдатан өздөштүрүлүп, кыргыз тилинин
тыбыштык өзгөчөлүгүнө баш ийдирилген сөздөрдүн айтылышы боюнча жазылышына жол
берилет: белет, ашмүшкө-нака кыргыз созу, себеби аш-мушко: создун этимологиясы
айгинелейт, бардеңке, ирет, көзүр, саржан, мүштөк, момпосуй, тамеки, чыт,
чиркөө, сот, борум, догдур, көпөс, жашик, самоор, керебет, үстөл, үтүк, пол,
панар, гезит, бекет, кемсел, номур, мүнөт, мискей, шапке, шопур, жаркөп, машине,
меш, деректир ж.б.

Орус тилинен же ал аркылуу башка тилдерден кирген айрым сөздөр кыргыз тилиндеги
айтылышына ылайык фонетикалык түрү өзгөрүп (акыркы тыбышы түшүрүлүп же ага башка
тыбыш кошулуп же акыркы тыбыштын ордуна башка тыбыш колдонулуп) жазылышына жол
берилет: сутки эмес, сутка; ранг эмес, ранга; танк эмес, танка; ботинки эмес,
батинке; каникулы эмес, каникул ж.б.

Аягы -пп, -тт, -сс, -мм кош үнсүздөрү менен аяктаган сөздөргө ушул өңдүү тыбыш
менен башталган мүчөлөр айкашса, үч окшош үнсүз катар келбейт, ошондуктан
алардын бири түшүрүлүп жазылат: киловатт + да = киловатта, киловат + дан =
киловаттан, класс + сыз = классыз ж.б

Сөздөр бир саптан экинчи сапка муунга бөлүнүү тартиби боюнча ташылат: ки-теп,
бо-ек, то-ют, айтылган-дар, келген-дер, же ай-тылгандар. Созулма үндүү бир гана
муун түзгөндүктөн, созулманы бири-биринен ажыратып ташымалдоого болбойт; то-
олордо эмес, тоо-лордо; бекинү-үчү эмес, бекинүү-чү, за-аркану- учу эмес,
заар-кануу-чу.

Бир муундан турган сөздөрдү бөлүктөргө ажыратып ташууга болбойт: жол, ар, эл,
тан, таан, суук, тоо, ээр, тарс, акт.

Эки муундан турган ага, ата, атак, аалам, аары, араа, эне, эшик, ээле, элек,
өмүр, өтүк, ысык, оона, уула, унаа, ишен, имер сыяктуу сөздөр да ташымалданбайт.
Анткени бул сөздөрдүн бир үндүү тыбыштан турган муунун сап аягына калтырып,
калган бөлүгү жаңы сапка ташып жазылбайт. Демек, бул сөздөр а-га, а-та, а-так,
аа-лам, аа-ры, а-раа э-не, э-шик, ээ-ле, э-лек, ө-мүр, ө-түк, ы-сык, оо-на,
уу-ла, у-наа, и-шен, и-мер болуп, муунга бөлүнүшү боюнча ташылбастан, бирге
жазылат.

Ичкертүү (ь), ажыратуу (ъ) белгилери өзүнөн мурунку үнсүз тыбыштан бөлүп
ташылбайт. Ошондуктан батал-ьон, консул- ьтация, раз-ъезд, под-ъезд болуп
ташылбастан, баталь-он, консуль-тация, разъ-езд, подъ-езд болуп ташылат.

Йоттошкон я, ю, е, ё тамгалары менен келген муундар бөлүнүп ташылбайт: та-я,
бо-е, ю-билей, чи-е, акаци-я.

Үндүү тыбыштардын арасына келген окшош эки үнсүз тыбыштар бири-биринен ажыратып
ташылат: та-ккан эмес, так- кан; кана-ттуу эмес, канат-туу; ча-ппа эмес чап-па;
ка-сса эмес, кас-са.

Башкы тамгаларынан кыскартылган БУУ, КУУ, УАК, МАИ сыяктуу сөздөрдү бир саптан
экинчи сапка ташымалдап жазууга болбойт. Муундарынан кыскартылган сөздөрдү бир
саптан экинчи сапка ташымалдоого болот: хим-фак, мам-бас (мамлекеттик басма).

Цифрадан кийин келген км, дм, м, см, т, ц, кг, г сыяктуу кыскартылган сөздөрдү
өзүнчө бөлүп ташууга болбойт. Булар өзүнөн мурунку цифралар менен чогуу бир
жерде жазылат: 10 км, 20 дм,75 см; 10 т., 100 ц., 125 кг., 67 г.

Эскертүү: жазуу эрежелеринде келтирилген мисалдарга окшош сөздөрдүн жалпы
тизмеси ушул эреженин негизинде түзүлүүчү практикалык колдонмодо жана
орфографиялык сөздүктө берилет.

Кайталанып айтылган сырдык сөздөр менен тууранды сөздөрдүн араларына да дефис
коюлат: Пай-пай-пай! Эмгек сүйгөн кишилер алп экен го! (Сыдыкбеков). Ха-ха-ха!
Чүкө салган тулубум. Ташта, энеке! Кереги жок мунуңун (Турусбеков). Кобур-собур
эткен сөздөр, бирин-серин чакырышкан үндөр, тарс-тарс дабыштар Жапарга угулуп
турду (Баялинов).

Эгер иреттик сан цифра аркылуу берилсе, анда дефис - ынчы, (-нчы) мүчөсүнүн
ордуна, цифрадан кийин коюлат: 2008-жыл, 16-ноябрь, 4-класстын окуучусу,
жыйналыштын 2-маселеси – эмгек тартиби жөнүндө. Эскертүү:

Адамдардын илимий даражасын, адистигин, кызматын, наамын, ченин же башка
белгилерин көрсөтүүчү татаал сөздөр, жандама аныктоочтуу сөздөр да дефис аркылуу
жазылат: мүчө-корреспондент, зоотехник-селекционер, механизатор-айдоочу,
акын-драматург, врач-терапевт, премьер-министр, генерал- лейтенант, экс-чемпион,
статс-катчы ж.б.

Эскертүү: төмөнкү кызмат наамдары, аскердик чендер дефис коюлбай жазылат: башкы
кол башчы, улук лейтенант, медицина кызматынын капитаны.



https://ky.wikipedia.org/wiki/%D0%95%D0%B2%D1%80%D0%BE%D0%BF%D0%B0_%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B8

Европа континенти – дүйнө бөлүгү, Евразия материгинин батыш жагы. Азия менен чек
арасы Уралдын кыры же чыгыш этеги, Урал дарыясынын өрөөнү, Каспий деңизи,
Кума-Маныч ойдуңу жана Керч кысыгы (кээде Чоң Кавказдын кыры менен), Азов, Кара
жана Мрамор деңиздери, Босфор, Дарданелл кысыктары аркылуу өтөт. Аянты 10,2 млн
км2 (аралдары менен). Калкы 583,2 млн (2005, Россиянын калкын кошпогондо).
Европа түндүгүнөн жана Түндүк-батышынан Түндүк Муз океан жана анын деңиздери –
Кара (Карск), Баренц, Ак, Норвег, батышынан жана түштүгүнөн – Атлантика океаны
жана анын деңиздери – Балтика, Түндүк, Жер Ортолук, Мрамор, Кара, Азов
деңиздери, Түштүк-чыгышынан туюк – Каспий көл-деңизи менен чулганат. Түзөң
аккумуляциялык жана абразиялык жээктер басымдуу; ошондой эле ватт (марш),
тектон., фьорд, шхер, риас, дальмация тибиндеги жээктер да мүнөздүү. Европанын
эң четки учтары: түндүгүндө – Нордкин, түштүгүндө – Марроки, батышында – Рока
тумшуктары, чыгышында – Уюлдук Уралдын Байдарата булуңчасына жакын жайгашкан
чыгыш этеги. Аралдарынын аянты 730 миң км2дей; эң чоңдору – Жаңы Жер,
Франц-Иосиф жери (Рудольф аралындагы Флигели тумшугу – Европанын эң Түндүк чети
болуп саналат), Шпицберген, Исландия, Британия, Ирландия, Корсика, Сардиния,
Сицилия, Крит. Жээктери булуң-буйткалуу. Европанын аймагынын 1/4ин Скандинавия,
Пиреней, Апеннин, Балкан, Кола жана башка жарым аралдар ээлейт. Океандан Чыгыш
Европанын эң алыс жери 1600 км, Батыш Европаныкы – 600 кмдей. Айрым геогр. жана
статистикалык-экон. эмгектерде Европага Кавказды да (Закавказье, Кавказ өндүрүн
дагы) кошот. Адатта Европа эки бөлүккө – Чыгыш Европага жана Батыш Европага
бөлүнөт. Европанын деңиз деңгээлинен орточо бийиктиги 300 мдей. Эң бийик жери –
Альп тоолорундагы Монблан чокусу, 4807 м; эгерде Азия менен Европанын чек арасы
Чоң Кавказдын Башкы же Суу Бөлгүч кырка тоосу аркылуу өтсө, анда эң бийик жери
Эльбрус чокусу (5642 м) болмок. Эң жапыз жери Каспий бою ойдуңу, ал деңиз
деңгээлинен 28 м төмөн жайгашкан. Рельефинде ойдуңдуу түздүктөр жана дөңсөөлөр
басымдуу; аймагынын 17%ин тоолор ээлейт. Чыгыш Европанын рельефи бир кылка, анда
Чыгыш Европа түздүгү (Орус түздүгү) жайгашкан; түздүктүн Түштүк-чыгыш бөлүгү
(Каспий бою ойдуңу) деңиз деңгээлинен төмөн жатат. Батыш Европада түздүктөр
менен тоолор болжол менен бирдей таралган. Негизги түздүктөрү – Ортоңку Европа
түздүгү, Төмөнкү Дунай түздүгү, Орто Дунай түздүгү, Париж бассейни, Падан
түздүгү. Борбордук Европага, Түндүк жана Түштүк Европанын жарым аралдарына жапыз
жана орто бийик тоолор мүнөздүү. Эң бийик тоолору: Альп, Карпат, Пиреней,
Скандинавия, Апеннин тоолору, Балкан жарым аралындагы тоолор. Европанын чыгыш
чегинде Урал тоолору жатат. Кээде Кавказ тоолорун да Европага кошушат.

Эң байыркы (кембрийге чейинки) тектоникалык структурасы – Чыгыш Европа
платформасы (калкандары: Балтика, Украина), ал негизинен Чыгыш Европа (Орус)
түздүгүн ээлейт. Протерозойдун аягы – кембрийде жүргөн Байкал бүктөлүүсүнө
Тимань токол тоосу, Печора ойдуңу, Кола жарым аралынын Түндүк чет-жакасы;
кембрий, ордовик, силур мезгилдерин камтыган каледон бүктөлүүсүнө Шпицберген
аралы, Аюулуу аралы, Британ аралынын Түндүк жана батыш бөлүктөрү, Ирландия
аралы; девон, карбон жана пермде болгон герцин бүктөлүүсүнө Пиреней жарым
аралындагы тоолор, Франциянын Борбордук жана Арморикан массивдери, Түштүк Уэльс,
Арденна, Вогез, Шварцвальд, Гарц, Кендүү тоолор, Богема массиви, Судет тоолору,
Силезия, ошондой эле Урал тоолору, Жаңы Жер аралынын тоолору; кайнозойдо болгон
альп бүктөлүүсүнө – Андалус, Апеннин, Альп, Карпат тоолору, Балкан жана Крым
жарым аралдарынын тоолору кирет. Исландияда жана Жер Ортолук деңиз аймагынын
аралдарында аракеттеги жанартоолор бар. Европа нефть жана газ (Волга – Урал
нефть-газдуу аймагы, Кавказдын этектери, Түндүк деңиздин шельфтери), көмүр
(Донбасс, Печора, Москва, Жогорку Силезия, Рур бассейндери жана башка), темир
(Курск магнит аномалиясы, Украина, Урал, Кола жарым аралы, Лотарингия,
Скандинавия жарым аралынын Түндүк аймактары), ошондой эле боксит, түстүү металл,
таш жана калий туздары жана башка кендерге бай.

Европанын географиялык абалы анда мелүүн климаттын өкүм сүрүшүнө, ал эми анын
үстүндө Атлантика океанынан соккон батыш аба массасынын болушу анда деңиздик
жана андан континенттикке өтмө климаттын басымдуу болушуна шарт түзөт.
Радиациялык баланстын жылдык орточо өлчөмү бардык жеринде оң мааниде, ал
түндүктөн түштүктү карай көбөйөт: Арктика аралдарында ал 10-, 50-параллелдерде
40ка жакын, Түштүк Европада 250–290 кж/см2ге (60–70 ккал/см2) чейин. Январда бүт
Европада (Жер Ортолук деңиз аймагынан жана Франциянын басымдуу бөлүгүнөн
сырткары) –17ден –4,2 кж/см2ге (–4төн–1 ккал/см2) чейин; июлда Түндүк менен
Түштүк аймактардын айырмасы жоголот, анткени түндүктү карай жылган сайын күн
узара баштайт; натыйжада радиациялык баланс Европанын дээрлик бүт аймагында 34
кж/см2ди (8 ккал/см2ди) түзөт. Аба массасы атмененын жалпы циркуляциясынын
системасына кошулганда, айрыкча кышында жылуулуктун аймак боюнча кайрадан
бөлүнүшүнө алып келет. Батыштан соккон аба массасынын жылуулугу Түндүк Атлантика
агымынын таасиринен ого бетер күчөйт. Натыйжада, кыш айларынын изотермасы кеңдик
багыттыкынан кыйла айырмаланып, Европанын басымдуу бөлүгүндө (Түштүк-чыгышынан
башкасы) кышкы айлардын орточо температурасы кеңдик боюнча орточо температурадан
кыйла көтөрүңкү болот. Мисалы, январдагы жылуу температуралык аномалия Жаңы
Жерде, Кола жарым аралында, Шпицбергенде, Британ аралында 8°Сден 18°Сге, ал эми
Скандинавиянын батышы менен Исландияда 18°Сден 24°Сге чейин жетет. Радиациялык
жана циркуляциялык факторлор Европанын климатында мезгилдүүлүктү даана бөлөт.
Кыш мезгилинде атмосферанын эң төмөнкү басымы Атлантиканын түндүгүндө түзүлүп,
анда Исландия депрессиясы жайгашат. Андан чыгышты жана Түштүк-чыгышты карай
абанын басымы күчөп, Каспий бою ойдуңуна жана Уралдын түштүгүнө чейин жетет. Ал
жерлерге Азия антициклонунун бир тармагы да кирет. Азор антициклонунун таасири
астында турган Жер Ортолук деңиз аймагынын батыш бөлүгүнүн үстүндө батыштан
соккон ургаалдуу аба массасы өкүм сүрөт. Анын курамындагы циклондор атмосфералык
фронттордо пайда болуп, батыштан чыгышка (жогорку кеңдиктерди карай бир аз
кыйшайып) багытталат. Европанын басымдуу бөлүгүнүн үстүндө уюлдук аба массалары
үстөмдүк кылат; түндүктөн Арктика аба массасы кирип, Альп тоолоруна, Балкан,
Крым жарым аралына чейин жетиши мүмкүн. Жер Ортолук деңиз аймагында уюлдук аба
мезгил-мезгили менен тропиктик аба менен алмашып турат. Кышкы айлардын
изотермасы жалпысынан Түндүк-батыштан Түштүк-чыгышты карай жылат. Жалпысынан
Европанын басымдуу бөлүгүндө мелүүн климат өкүм сүрөт, анын батышына кышы
жумшак, жайы салкын океандык климат, чыгышына карлуу суук континенттик климат
мүнөздүү. Түндүк аймактарынын жана Арктика аралдарынын климаты катаал,
субарктикалык жана арктикалык. Түштүк Европага кышы нымдуу, жумшак, жайы ысык,
жер ортолук деңиздик климат мүнөздүү. Январдын орточо температурасы арктикалык
аралдарда –24°Сден түштүгүндө 12°Сге чейин, июлдуку 3°Сден 29°Сге чейин.
Европанын эң суук жерлери: Печора дарыясынын алабы (айлык орточо температурасы
–20°С) жана Франц-Иосиф жери (–24°С). Печора дарыясынын алабында Европадагы эң
төмөнкү температура (абс. минимум) –52°С катталган. Европанын эң ысык жерлери –
Жер Ортолук деңиз аймагы (мында июлдун орточо температурасы 28–30°С) жана Каспий
бою ойдуңу (24–26°С). Абсолюттук максимум температура (48°С) Пиреней жарым
аралынын түндүгүндө катталган. Жаан-чачындын жылдык өлчөмү жалпысынан батыштан
чыгышты карай азаят: 1000–2000 ммден (батыштагы тоолордун айдарым капталдарында)
500–300 ммге чейин (Чыгыш Европада, айрыкча, анын Түштүк-чыгышында жана
чыгышында). Эң жаанчыл жери – Динара тайпактоосунун батыш капталдарында, анда
жаан-чачындын жылдык өлчөмү 4000 ммден ашык. Эң кургакчыл жери – Каспий бою
ойдуңу, анда 200 мм жана андан да аз жаайт. Арктика аралдарында жана Баренц
деңизинин Түштүк жээгинде – 300–400 мм. Европага кеңдик боюнча арктикалык,
субарктикалык, мелүүн, субтропиктик типтеги климат алкактары мүнөздүү.
Арктиканын европ. секторундагы аралдарды камтыган арктика алкагынын климаты
катаал, кышы чыкыроон суук, узакка созулат, көбүнчө катуу бороон болуп турат;
жайы кыска, суук, июлдун орточо температурасы 5°Сден ашпайт; жаан-чачын көбүнчө
кар түрүндө түшөт, буулануу төмөн. Исландиянын, Фенноскандиянын жана Чыгыш
Европа түздүгүнүн Түндүк бөлүктөрүн камтыган субарктика алкагынын жайы
Арктиканыкына салыштырмалуу узагыраак жана жылуураак (июлдун орточо
температурасы 10–12°Сге чейин), кышы батыш аймактарында жумшак, чыгышы суук;
жылдык жаан-чачындын өлчөмү батышында 1000 ммдей, чыгышында 400 мм жаан-чачынга
караганда буулануунун өлчөмү төмөн. Европанын Жер Ортолук деңиз аймагынан жана
Крымдын Түштүк жээгинен башка калган бүт аймагын мелүүн алкак ээлеп, анын Түндүк
бөлүгүнө кыйла суук, бореалдык, түштүгүнө жылуураак суббореалдык климат
мүнөздүү. Андан сырткары алкактын батыш бөлүгүнүн климаты деңиздик, абанын
температурасынын жылдык амплитудасы төмөн, жайында түштүгүндө жылуу, түндүгүндө
серүүн, кышы жумшак, түздүктөрүндө кар дайыма жатпайт, жаан-чачын бардык
мезгилде, айрыкча кышында арбын жаайт; жетишерлик жана ашыкча нымдуу. Алкактын
чыгышынын климаты мелүүн континенттик, кышы чыкыроон, суук, кар арбын
(түштүгүнөн башка) түшөт; жайы түндүгүндө серүүн, борбордук бөлүгүндө жылуу,
түштүгүндө ысык, абанын температурасынын жылдык амплитудасы жогору; жылдык
жаан-чачындын өлчөмү түндүгүндө буулануунун өлчөмүнөн ашат, борбордук бөлүгүндө
алар теңдешет, түштүгүндө жаан-чачын буулануудан аз. Жер Ортолук деңиз аймагын
жана Крымдын Түштүк жээгин камтыган субтропик алкагына жер ортолук деңиз
тибиндеги климат мүнөздүү, кышы жумшак, жылуу, бирок жаан-чачындуу (январдын
температурасы 4°Сден 12°Сге чейин); жайында аба ырайы өзгөрмөлүү, кургакчыл,
ысык, батышында жылуу климат өкүм сүрөт. Пиренейдин батышына, Апеннин жарым
аралына, Балкан жарым аралынын батышына жана Түндүк-батышына жер ортолук
деңиздик климаттын деңиздик (жайкы кургакчыл мезгилдин кыскалыгы, жаан-чачындын
арбын жаашы), ушул жарым аралдын калган бөлүктөрүнө жана Крымдын Түштүк жээгине
анын континенттик варианттары мүнөздүү.

Европа агын суу катмарынын өлчөмү боюнча (295 мм) дүйнө бөлүктөрүнүн ичинен
Түштүк Америкадан кийинки 2-орунду ээлейт, ал эми агын суунун көлөмү (2850 км3)
боюнча, кургактыктын чакандыгына байланыштуу Австралия менен Антарктидадан гана
мурда турат. Суу агымдары да жалпы нымдуулук сыяктуу эле батыштан чыгышты жана
түндүктөн түштүктү карай азаят. Европанын басымдуу бөлүгү Атлантика океанынын,
аз бөлүгү Түндүк Муз океандын жана ички Каспий деңизинин алаптарына кирет. Ири
дарыялары Чыгыш Европада. Эң чоң дарыясы – Волга (негизги куймалары: Кама менен
Ока). Анын уз. 3530 км, алабынын аянты 1360 км2, суусунун жылдык орточо чыгымы
8000 м3/секдан ашык. Андан кийинки узун дарыялары: Урал, Днепр, Дон, Печора,
Днестр, Түндүк Двина. Батыш Европадагы ири дарыялар: Дунай (узундугу 2850 км,
алабынын аянты 807 миң км2, суусунун орточо чыгымы 6430 м3/сек), Рейн, Эльба,
Висла, Луара, Тахо, Одра. Бул дарыялардын баарында кеме жүрөт, кээ бирлери
каналдар аркылуу бири-бири менен туташат. Көбү гидроэнергетикалык максатта
пайдаланылат. Ири суу сактагычтары: Волгадагы Рыбинск, Куйбышев, Дондогу
Цимлянск, Днепрдеги Каховка жана башка Чыгыш Европанын дарыялары кар, бир аз
жамгыр сууларынан куралат; жазында жана жайдын башталышында суусу кирет;
түздүктүн Түндүк бөлүгүндө кар кечирээк эригендиктен, суунун кирген учуру жайга
туура келет; кышында Түштүк бөлүгүндөгү дарыялар 1,5–3 айга, түндүгүндөгүлөр
7–7,5 айга муз менен капталат. Фенноскандияда кыска жана босоголуу да­рыялар
үстөмдүк кылат; алардын нуктарында көл сымал жайылып аккан жерлери көп,
негизинен кар сууларынан куралып, жазында суусу кирет; дарыяларынын ортоңку
бөлүктөрүн 2–3 айга, Түндүк бөлүктөрүн 7–7,5 айга муз каптайт. Ортоңку Европанын
түздүктүү аймактарындагы дарыялар негизинен жамгыр сууларынан куралат, кышында
тоңбойт; чыгышыраагындагы дарыялар жамгырга кошумча кар, ал эми Альп тоолорунан
башталган дарыялар мөңгү сууларынан да куралат. Жер Ортолук деңиз аймагынын
дарыяларынын деңгээли күзүндө жана кышында (айрым жерлеринде кышында жана
жазында) көтөрүлүп, жайында меженге туш болот, ал эми чакан суулар өтө тайыздап,
айрымдары соолуп да калат. Айрым дарыялардын суусунун кышкы чыгымы жайкысынан
ондогон эсе көптүк кылат. Жер Ортолук деңиз аймагынын карст өөрчүгөн жерлеринде
дарыя курамына жер астындагы суулар да кошулуп, алардын агымын кыйла жөнгө салып
турат.

Европанын көлдөрүнүн көбү плейстоцендеги муз каптоого дуушарланган аймактарда
(КМШнын европ. бөлүгүнүн түндүгүндө жана Түндүк-батышында, Фенноскандияда,
Британ аралында, Альп тоолорунда жана анын өндүрүндө, Польшанын жана Германиянын
түздүктөрүндө) топтолгон. Бул көлдөрдүн көбү тектон. оёңдордо, чуңкурдук, грабен
жана башкаларда жайгашып, мөңгүнүн аракетинен чанагы калыптанган. Бул
типтегилерге түздүк көлдөрү – Ладога, Онега, Венерн, Веттерн, Меларен, Имандра,
тоо этектериндеги көлдөр – Женева, Лаго-Мажоре, Комо, Гарда жана башка кирет.
Муз каптабаган аймактарда көл топтолгон зор аянттар жок. Мындагы эң мүнөздүү
көлдөр: түздүктөр аркылуу дарыялардын жайылмаларындагы калдык көлдөр, Волганын,
Днепрдин, Дунайдын, Понун дельталарындагы, Кара, Азов деңиздеринин жээктериндеги
– лагуна, Балкан жарым аралындагы Шкодер (Скадар), Охрид, Венгриядагы Балатон
жана башка тектон., Апеннин жарым аралындагы жана Исландиядагы жанартоо, Чыгыш
Европа түздүгүнүн чыгышындагы, Балкан, Апеннин жарым аралындагы карсттык көлдөр.
Европанын көлдөрүнүн көбү тузсуз агып чыкма көлдөр. Кургакчыл Түштүк-чыгыш
бөлүгүндө мала туздуу жана өтө минералдашкан туюк көлдөр (Эльтон, Баскунчак)
бар. Ушул эле жерде, Азия менен Европанын чегинде дүйнөдөгү эң ири көл – Каспий
деңизи жайгашкан. Европадагы азыркы мөңгүлөрдүн жалпы аянты 116 миң км2. Алардын
көбү Шпицбергенде (58 миң км2), Жаңы Жер, Франц-Иосиф жеринде, Исландияда,
Скандинавия тоолорунда жайгашкан, ошондой эле Альп тоолорунда, Уралдын Түндүк
бөлүгүндө, Пиреней, Сьерра-Невада тоолорунда да мөңгүлөр бар.

Суббореалдуу алкактын океандык климаттуу аймактарында жазы жалбырактуу токойдун
астында токойдун коңур топурагы өөрчүгөн. Бул топурактын профилинде горизонттор
даана байкалбайт, коңур түстөгү иллювий горизонту өтө калың (анткени чополошуу
жана карбонаттын жуулуу процесси катуу жүрөт). Жеринин бетинин өтө
тилмеленгендигине жана литологиялык ар түрдүүлүгүнө байланыштуу токойдун коңур
топурагынын жуулуу жана күлдөшүү деңгээли бирдей эмес, көбүнчө күл,
чымдак-карбонаттуу топурактар, коңур рендзиндер менен кезектешип жатат. Кыйла
континенттик климаттуу тоо аралык өрөөндөрдө токойдун коңур топурагы көбүнчө
жука калыңдыктагы накта жана кадимки кара жана шалбаалуу кара топурактар менен
алмашат; алардын негизги ареалдары Дунай бою түздүктөрүндө таралган. Ушул эле
аймактардын оёң жерлеринде шор топурактар кездешет. Орто бийик тоолордун
басымдуу бөлүгүн тоо токоюнун коңур топурактары ээлейт. Карпат, Пиреней, Альп
тоолорунда ал топурактардан башка тоонун күл топурагы (1000–1600 м бийиктикте)
улам жогорулаган сайын тоо-шалбаа топурагы менен алмашат. Субтропиктик алкакта
жайгашкан Түштүк Европага жана Крымдын Түштүк жээгине дайыма жашыл ксерофиттик
токойлордун жана бадалдардын астында күрөң топурактар өөрчүгөн; бул топурак
чириндиге байлыгы (4–7%) жана бүт профили боюнча карбонаттуулугу менен
өзгөчөлөнөт. Нымдуу аймактарда бул топурак жуулма режимде болуп, карбонаттар
кыйла тереңдикке чейин жуулуп кетет. Балкан жарым аралынын батышында жана
Апеннин жарым аралынын Түштүк-чыгышында жана башка жерлерде «терра росса»
(карбонаттуу тоотектердин үбөлөндү продуктулары) кеңири таралган. Алар өтө
карбонаттуу кызыл рендзиндерди пайда кылат. Жер Ортолук деңиз аймагынын кыйла
кургакчыл жерлеринин бадалдуу формацияларынын астында бозомук-күрөң топурактары
өөрчүгөн. Балкан жарым аралынын тоо аралык түздүктөрүндө, негизги кристаллдык
тектердин үбөлөндү продуктуларында өтө тыгыз түзүлүштөгү, чириндиге жарды, өңү
кара смолница топурагы пайда болгон. Жер Ортолук деңиз аймагынын тоолорундагы
тоонун күрөң топурагы бийиктеген сайын тоо токоюнун коңур топурагы менен
алмашат. Европанын топурак-кыртышынын ичинен кара, токойдун коңур жана боз,
ошондой эле күрөң топурактары дыйканчылыкта кеңири, тундра, жарым чөлдүн коңур
топурактары бир аз пайдаланылат; ал эми арктикалык топурак дээрлик
пайдаланылбайт. Европанын өсүмдүктөрү флоралык курамы боюнча Голарктикага кирет.
Материктер ортосундагы байыркы жана азыркы байланыштардын негизинде Европанын
флорасында Азияныкына, Африканыкына жана Түндүк Американыкына мүнөздүү тукумдар,
уруулар жана түрлөр кездешет. Ал эми эндемиктер салыштырмалуу аз. Европага
өсүмдүктөрдүн төмөнкү типтери мүнөздүү: тундра, бореалдык же тайга, неморалдык
(жазы жалбырактуу жана ийне-жазы жалбырактуу токойлорду жана алар менен
байланыштуу бадалдуу жана чөл өсүмдүктүү жалпылыкты камтыйт), талаа, чөл,
субтропиктик бадал-дарак өсүмдүктөрү. Булардын ичинен эң кеңири таралганы токой
тибиндеги өсүмдүктөр, эң аз таралганы – тундра жана чөл өсүмдүктөрү. Арктикалык,
субарктикалык жана бореалдык кеңдиктерде океандык климаттуу жана мелүүн
континенттик аймактардын ортосундагы өсүмдүктөрдүн зоналык тиби боюнча айырма
анча байкалбайт. Кыйла төмөнкү кеңдиктерде ал айырма даана байкалат: климаты
океандык аймактарда тайга токоюнан түштүгүрөөктө ийне жана жазы жалбырактуу
аралаш токой, жазы тилкени түзгөн жазы жалбырактуу токой таралган. Ал токойлор
субтропик алкагында ксерофилдик дайыма жашыл жана дайыма жашыл-жалбырагын
күбүүчү аралаш токойлор жана бадалдар менен алмашат. Ал эми климаты мелүүн
континенттик аймактарда тайгадан түштүгүрөөктө жазы жана ийне жалбырактуу, жазы
жалбырактуу токойлор кууш тилкени түзүп, түштүктү жана Түштүк-чыгышты карай
токойлуу талаа, талаа, жарым чөл жана чөл менен алмашат (Крымдын Түштүк жээгинде
субтропиктик өсүмдүктөрдүн элементтери кездешет). Европанын аймагында азыр
табигый ландшафт дээрлик жокко эсе; тундра менен тоонун ландшафттары жана
фаунасы гана салыштырмалуу азыраак өзгөрүүгө дуушарланган. Мурда негизинен эмен
жана башка дарак өсүмдүктөрүнөн турган жазы жалбырактуу токой текши тилкени
түзүп, түндүгүндө ийне жалбырактуу токойго, түштүгүндө жер ортолук деңиз
тибиндеги сейрек токойго өткөн. Токой биздин заманга чейин 5-кылымдан эле
Грекияда кыйылып жок кылына баштаган; кийин бул процесс Түштүк жана Ортоңку
Европанын башка жерлеринде да кеңири кулач жайган. Токойдун туруктуу жок кылына
башташы табигый биотоптун бир бүтүндүгүн бузуп, аймактын табигый фаунасына жана
флорасына терс таасир тийгизген. Арктикалык тундра жана чөл ландшафттары
Шпицберген, Франц-Иосиф жери, Жаңы Жер аралында таралган. Өсүмдүктөрдөн эңилчек,
мамык чөп, чөп өсүмдүктөрдүн айрым түрлөрү (таш жаргы, каз таман жана башка)
жана бадалдар (дриада, уюл талы жана башка) мүнөздүү. Арктикалык чөл (өсүмдүк
өспөгөн таштак жерлер) да кыйла аянтты ээлейт. Накта тундра континенттин Түндүк
жана Жаңы Жер аралынын Түштүк жээктерин ээлейт, өсүмдүк түрлөрүнө салыштырмалуу
бай келип, кыйла текши каптаган. Мында мамык чөп-эңилчектүү тундра (күрөң жана
жашыл мамык чөптөр, эңилчектерден ягель жана башка үстөмдүк кылат, ошондой эле
айрым чөп өсүмдүктөр – драба, бетеге, кызгалдак, таш жаргы кездешет), бадалдар
(водяника, казанак) жана жапалак бадалдар (жапалак кайың, уюлдук жана тегерек
жалбырактуу тал) үстөмдүк кылат. Ашыкча нымдуу жерлеринде саздар кездешет.
Исландиянын, Скандинавиянын тоолорунда, Уралда тоо тундрасы (түндүктө 300–500
мден, түштүктө 1000–1100 м бийиктиктен жогору) өзүнчө алкакты түзөт. Тундра
өсүмдүктөрү түштүктө токойлуу тундрага өтөт; ага тундранын, саздардын жана жапыз
өскөн сейрек токойдун (чыгышында карагай, батышында кайың, кызыл карагай
үстөмдүк кылат) айкалышы мүнөздүү. Бул токойлордо мамык чөп-эңилчектүү жана
бадалдуу ярустар (ит бүлдүркөн, кара моюл, аюу мөмө, водяника) даана байкалат.
Тоолордо мындай токойлор (түндүгүндө 300–400 мден, түштүгүндө 900–1000 м
бийиктикке чейин) өзүнчө өсүмдүк алкактарын пайда кылат. Исландияда кайың токою
шалбаа жана саздар менен айкалышат. Тундра өсүмдүктөрү айрым жерлерде бугу
жайыты катары пайдаланылат. Тайга түштүктө болжол менен 57–58° Түндүк
кеңдиктерге чейин жеткен жазы тилкени ээлейт. Анда ийне жалбырактуу токой –
чыгышында сибирь карагайы, көк карагайы жана кара карагайы, батышында – европа
карагайы, кадимки кызыл карагай үстөмдүк кылат. Урал өндүрүндө, зонанын
түндүгүндө Скандинавияга чейин, ошондой эле кедрлүү кызыл карагай токою
басымдуу. Нымдуу жерлерде бул токойлордун астында мамык чөп, кара моюл, ит
бүлдүркөн, вереск, кислица, кургакчыл жерлерде эңилчек үстөмдүк кылат. Ийне
жалбырактуу токойлордон сырткары кайың жана байтерек токойлору да кездешет; алар
көбүнчө алгачкы токой массиви кыйылып же өрттөнүп кеткен жерлерде өсөт. Тайга
токоюнун Түндүк чет-жакаларында – Фенноскандияда жергиликтүү кайың токою бар.
Тайга зонасындагы өсүмдүктөрдүн башка типтеринен жайылма шалбаалары, казанак,
кидик дан куурай, клюква, кара моюл өскөн сфагн саздары, чөп өсүмдүктөрү өскөн
токой саздары кездешет. Скандинавия тоолорунда жана Уралда тайга токою тоо
өсүмдүктөрүнүн төмөнкү алкактарын түзөт.

Жазы жана ийне жалбырактуу аралаш токой тайгадан түштүктө Скандинавиянын
түштүгүнөн Уралга чейин созулуп жатат. Балтика бою өлкөлөрүнүн, Белоруссиянын
аймактарында, Чыгыш Европа түздүгүнүн борбордук бөлүгүнүн батышында аралаш токой
эң жазы тилкени түзөт. Нижний Новгород шаарынан чыгышты карай аралаш токой
тилкеси өтө кууштайт. Зонада ийне жана жазы жалбырактуу (эмен, ак чечек, жөкө
дарак) токой аралаш өсөт. Кум топурактуу жерлерде кызыл карагай токоюнун ири
массивдери бар. Европада жазы жалбырактуу токой зор аймакты ээлейт. Ал Батыш
Европанын тоолордон башка бүт аймагын ээлеп, түндүгүндө тайга жана аралаш
токойго, түштүгүндө субтропикке (болжол менен 40° Түндүк кеңдикке) чейин жетет.
Карпаттан чыгышты карай жазы жалбырактуу токой тилкеси өтө ичкерип, Урал
өндүрүнө чейин созулат, анда зонанын Түштүк чеги 53–54° Түндүк кеңдиктерден
өтөт. Жазы жалбырактуу токой өсүмдүктөрүнүн ичинен эң кеңири таралганы – эмен.
Климаты океандык аймактарда эмендин саптуу эмен, аска эмени (чыгышта Түштүк Буг
дарысына чейин жетет) жана башка түрлөрү нукура эмен токоюн же кайың (Британ
аралында, Бельгияда, Нидерландда), кадимки граб, жөкө дарак, бук (негизинен
Батыш Европада) аралаш эмен токоюн түзөт. Нукура бук токою дөбө-дөңсөөлөрдүн
капталдарында, тоолордун төмөнкү алкактарында, кышы салыштырмалуу жылуу, абасы
өтө нымдуу, бирок топурак кыртышы ашыкча нымдуу болбогон жерлерди ээлейт. Түштүк
аймактарда, негизинен Францияда каштан токою таралган. Атлантика бою аймагындагы
жазы жалбырактуу токойдун астында дайыма жашыл өсүмдүктөрдүн түрлөрү – падуб,
самшит, лианалар – плющ өсөт. Кумдуу жана таштуу топурактарда (Франциянын
Түндүк-батышында, Британ аралында, Ортоңку Европа түздүгүндө) верещатниктер, чөп
өсүмдүктүү жана чөп-мамык чөптүү саздар, ал эми Түндүк деңиздин жээктеринде
марштын шордошкон шалбаасы кеңири таралган. Тоо арасындагы түздүктөрдө (Чехия,
Орто Дунай түздүгүндө) токой талаага айланып кеткен, айрым жерлеринде шалбаалуу
талаа кездешет. Чыгыш Европанын климаты мелүүн континенттик аймактарында каштан
жана бук токойлору кездешпейт; Крымда гана чыгыш бук тоо токою бар. Мында саптуу
эменден сырткары жөкө дарак, ак чечек, байтерек, кара жыгач, ал эми бадалдуу
ярусунда – лещина, бересклет, шилби өсөт. Токойдун төмөнкү алкактарын 1600–2100
м бийиктикке чейин жазы жана ийне жалбырактуу тоо токою ээлейт; алар улам
жогорулаган сайын субальп бадалдарына жана шалбаасына, бийик тоолордо альп
шалбаасына өтөт. Айдоо жерлерди, бак-дарактарды, Түштүк аймактарында жүзүмзарды
кеңейтүү максатында токой өсүмдүктөрүнүн ири аянттары кыйылып жок кылынган.
Токойду калыбына келтирүү максатында жазы жалбырактуу дарактардын (айрыкча
буктун) ордуна ийне жалбырактуу дарактар (кызыл карагай, карагай) же тез өсүүчү
жазы жалбырактуулар (терек) отургузулган. Субальп жана альп шалбаалары жайкы
жайыт катары кеңири пайдаланылат. Европанын мелүүн континенттик климаттуу
аймактарында жазы жалбырактуу токойдон түштүгүрөөк токойлуу талаа созулуп жатат.
Анда жазы жалбырактуу токой (негизинен суу бөлгүчтөрдө) шалбаалуу талаа менен
айкалышып жатат; салыштырмалуу нымчыл дүйүм чөптөр (каз таман, сенеция, анемона,
көк шимүүр, адонис) басымдуу. Андан да түштүгүрөөктө чымдуу кылкан өсүмдүктөрү
(ак кылкандын түрлөрү, бетеге) үстөмдүк кылган накта талаа таралган. Накта
талаадан түштүккө, салыштырмалуу кургакчыл аймактарда – Украинанын түштүгүнө,
Крымдын түндүгүнө, Төмөнкү Волга боюна кургак (түштүк) талаа мүнөздүү; анда
шыбак, ак кылкан, бетеге, буудайык, тырса суйдаң өсөт. Европанын четки
Түштүк-чыгышын суйдаң шыбактуу жана баялыштуу жарым чөл жана чөл ээлейт. Кара
жана каштан топурактуу талаа дээрлик бүт айдалып, ал жерлерге буудай, жүгөрү,
кант кызылча, күн карама жана башка өстүрүлөт. Талаанын табигый өсүмдүктөрү
негизинен коруктарда гана сакталып калган. Жарым чөл жана чөл зоналары жайыт
(негизинен кой жайыты) катары пайдаланылат. Европанын субтропиктик бөлүгүндө
түздүктөрдө жана тоо этектеринде жайкы кургакчылыкка байырлашкан ксерофилдик
дайыма жашыл токой жана бадалдар таралган. Ал токойлордо таш, кермес жана тыгын
эмендери, алеп, приморье жана италия кызыл карагайы үстөмдүк кылат. Токой
бадалдарга бай, токой ичиндеги чөп өсүмдүктөрү жай мезгилинде толук куурап
калат. Бадал формацияларынын ичинен эң кеңири таралганы: маквис (филлирея,
мирта, ладанник, мисте, асыл лавр, жапайы болуп кеткен зайтундан турат);
пальмитос (Европадагы жапайы хамеропс пальмасынын жалгыз өкүлү; Пиреней жарым
аралынын түштүгүндө, Балеар аралында, Сицилияда); гарига (мында көбүнчө таштак
жерлердеги бадал тибиндеги кермес эмени үстөмдүк кылат); томиллари (Пиреней
жарым аралынын кургакчыл ички бөлүгүндөгү тимьян, лаванда жана башка эфир майына
бай өсүмдүктөр); шибляк (негизинен жалбырагын күбүүчү, ошондой эле дайыма жашыл
бадалдар); фригана (жапыз өскөн тикендүү бадалдардан жана катуу чөптөрдөн турат;
Балкан жарым аралынын ички жана чыгыш аймактарында). Жер Ортолук деңиз аймагынын
тоолуу бөлүгүндө дайыма жашыл токой жана бадалдар алкагынан (түндүгүндө 300–400
мден, түштүгүндө 800–1000 мден) жогору жалбырагын күбүүчү жазы жалбырактуу
(эмен, бук, каштан) жана ийне жалбырактуу (карагай, көк карагай, кызыл карагай,
атлантика кедри) токой алкактары жайгашкан; алар эң бийик тоолордо кууш
тилкелерди түзгөн субальп жана альп алкактарына өтөт. Жер Ортолук деңиз
аймагынын токой, бадалдарынын басымдуу бөлүгү адамдардын аракеттеринен же өрттөн
жок болуп кеткен. Азыр алардын ордун буудай, жүгөрү, цитрус өсүмдүктөрү, зайтун
дарагы, тыгын эмени, жүзүмзар, бак-дарак, парктар ээлейт; Пиреней жарым аралынын
Түштүк-чыгышында курма пальмасынын Европадагы жалгыз плантациясы жайгашкан.
Эчки, койдун ыксыз көп жайылуусунан тоолордун өсүмдүктөрү да өтө өзгөрүп кеткен.
Европа Голарктика зоогеогр. аймагына кирет. Европанын көп бөлүгү Европа-Сибирь,
Түндүк чети Арктика, Жер Ортолук деңизге жакын жаткан жерлери жер ортолук
деңиздик, Каспий бою ойдуңу Борбордук Азия аймактарына таандык. Табигый
ресурстарды кеңири пайдалануунун натыйжасында (токой кыюу, ачык аянттарды айдоо
жана башка) айбанаттардын түрлөрү жана таралышы кескин өзгөргөн. Мурда көп
кезиккен айбанаттар азайып, же биротоло жоголуп, алардын ордуна башка
жаныбарлардын түрлөрү көбөйө баштады. Тундра жана токойлуу тундрада ак түлкү,
алагуш, ак жана тундра кекилиги, ак үкү, таажылуу торгой; деңиз жээктеринде ак
чардак, түрдүү каздар, түлөн жана башка кездешет. Токой зонасында – багыш,
каман, түлкү, карышкыр, күрөң аюу, жапайы мышык, кирпи, кемчет, ак жана сур
коён; канаттуулардан – карабоор, кереңкур, вальдшнеп, сагызган, күкүк, чаркарга,
үкү, таркылдак, көк чымчык, бүркүт, карчыга; Чыгыш Европа токойлорунда булардан
башка киш, суусар, тыйын чычкан, коён, момолой; Батыш Европа токойлорунда асыл
бугу, элик, коён, чээнчилдер кезигет. Талаа жана токойлуу талаа зоналарында
кемирүүчүлөр жана туяктуулар көп: бөкөн (чыгышында), сары чычкан, сур коён,
суур, кош аяк, момолой, аламан (хомяк); канаттуулардан – торгой, тоодак, боз
кекилик, безбелдек, бөдөнө, ак кулаалы. Жер Ортолук деңиздик зонада – пиреней
жана альп тоо эчкиси, аркар, жейрен, альп сууру, чүткөр, кирпи; Пиреней жарым
аралынын Түштүк жагында маймылдардын тукумуна кирүүчү куйруксуз макака (магот)
бар. Канаттуулары: тоо тааны, карлыгач, чабалекей, көкшалкы, таранчы, көк
сагызган, көк жору.



https://ky.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D1%8F%D0%BB%D1%8B%D0%BA_%D0%BA%D0%BE%D0%BE%D1%80%D0%B4%D0%B8%D0%BD%D0%B0%D1%82%D0%B0%D0%BB%D0%B0%D1%80

Географиялык координаталар – Жер бетиндеги чекиттин ордун аныктоочу кеңдик жана
узундук.

Географиялык кеңдик (φ) – берилген чекиттен өтүүчү түз сызык менен экватор
тегиздигинин арасындагы бурч, ал экватордун эки жагына тең 0°тан 90°ка чейин
эсептелинет.

Географиялык узундук (λ) - берилген чекит аркылуу өткөн меридиан тегиздиги менен
баштапкы меридиан тегиздигинин арасындагы эки грандуу бурч, ал меридиандын
башталышынан чыгышты көздөй 0°тан +180°ка (чыгыш узундук) жана батышты көздөй
0°тан – 180°ка чейин (батыш узундук) эсептелет.

Гринвич обсерваториясы аркылуу өткөн меридиан нөл же башталыш меридиан деп
аталат.

Геоборбордук координаталар системасы – асман телолорунун абалын Жердин борборуна
салыштырылып аныктоочу координаталар системасы.

Астрономия. Энциклопедиялык окуу куралы, 2004, Бишкек Башкы редактор: Ү. Асанов.
Жооптуу редактор: Э. Мамбетакунов



https://ky.wikipedia.org/wiki/%D0%9A%D0%BE%D0%BC%D0%BF%D2%AF%D1%82%D0%B5%D1%80

Компьютер (компьютер, компютер, эспкер) (анг. "computer") - бул эсептөөлөрдү
жүргүзүүчү машина, жана бир алгоритм (компүтердик програм) менен маалыматты
кабыл алуу, сактоо, иштетүү, чыгарууну аткарат. Компүтерлер жаңы чыгып
баштаганда, ал жалаң гана эсептөөнү аткарат деген пипкирден улам ЭЭМ
(электрондук эсептөө машинеси) деп аталган. Бирок азыркы күндө ЭЭМдин кызматы -
башкаруу болуп эсептелет.

Алдында турган маселелерди компүтер кайсы бир механикалык кыймылдын,
электрондордун, фотондордун, кванттык бөлүкчөлөрдүн агым кыймылынан же жакшы
изилденген башка физикалык кубулуштартардын жардамы менен аткарат. Бизге эң
белгилүү бул - электрондук жеке компьютер. Компьютердин архитектурасы чечип
жаткан маселени түздөн түз, изилденип жаткан физикалык кубулуштарды чагылдырып
(математикалык аныктама менен), моделдештируу мүмкүнчүлүгү бар. Ошентип,
электрондук агымдар дамба жана суу сактагычтарды моделдештиргенде суунун агымы
катары колдонулган. Мындай жол менен 1960-жылдарда аналогдук электрондук
компьютерлер иштеген, бирок бүгүнкү күндө андай ЭЭМдер абдан сейрек кезигет.
Кезектеги компьютердердин көбүндө чечип жаткан маселени математикалык тил менен
жазышат, мында бүт маалымат экилик эсептөө системасында жазылат, бул бүт
эсептөөлөр логика алгебрасын гана колдонууга алып келет. Бүткүл математиканы
логика алгебрасынын операцияларына алып келегенге мүмкүндүк бар, ошондуктан
компьютер абдан зор маселелерди чече алат. Компүютерлер бүт эсептерди чыгара
албайт. Компүтер эсептей албаган маселелерди англис математик Алан Тьюринг жазып
чыккан. Эсептелген маалымат ар кандай киргизүү-чыгаруу аппараттардын жардамы
менен берилет: лампалык индикаторлор, мониторлор, принтерлер. Жаңы колдонуучулар
жана өзгөчө балдар компүтер - жөн эле машина экенин, ал өзүнчө "ойлоно",
"түшүнө" албаганын кыйынчылык менен кабыл алат. Компьютер программа менен
берилген белги, сызык, түстөрдү маалымат чыгаруу жабдыгы аркылуу механикалык
түрдө чыгарат. Адамдын мээси өзү экрандагы белгилерди (образдары, санариптерди,
сөздөрдү) кабыл алып, аларга маани берет.



https://ky.wikipedia.org/wiki/%D0%9A%D0%B0%D0%B7%D0%B0%D0%BA%D1%81%D1%82%D0%B0%D0%BD

Казакстан Республикасы (каз. Қазақстан Республикасы) – Борбор Азия менен Чыгыш
Европада жайгашкан мамлекет.

Дүйнө мамлекеттер арасында аянты боюнча 9-орунду ээлейт (2 млн 724,9 мин км²).
Жайгашканы: батыштагы Волга дарыянын дельтасынын чыгыш жагынан чыгыштагы Алтай
тоолоруна чейин, түндүктөгү Батыш-Сибирь өрөөнүнөн өлкөнүн түштүгүндөгү
Тянь-Шань тоо системасына чейин.

Түндүк жана Батыш тараптан Орусия, Чыгыштан Кытай менен, Түштүктөн Кыргызстан,
Өзбекстан, Түркмөнстан малекеттери менен чектешет.

Казакстандын аймагы мелүүн климаттык алкакта жайгашкан. Казакстан Евразиянын
борбордук бөлүгүнөн орун алгандыктан, климаты кургакчыл жана кыйла континеттик.
Жайында Азор, кышында Сибирь антициклондорунун таасири астында турат. Жыл бою
кез-кезде батыштан, түндүк-батыштан жана түндүктөн муздак аба массасы согуп
турат. Январдын орточо температурасы түндүгүндө жана чыгышында -18°Сден
түздүктүү аймагынын эң түштүгүндө -3°Сге чейин; июлдуку түндүгүндө 19°Сден
түштүгүндө 28-30°Сге чейин. Тоолоруна климаттын бийиктик алкактуулугу мүнөздүү.
К. жаанчачынга жалпысынан жарды, аймак боюнча бирдей жаабайт. Өлкөнүн түндүк
бөлүгүндө, токойлуу талаа зонасында жаан-чачындын жылдык орточо өлчөмү 300-400
мм, андан түштүктө, талаа зонасында 250 мм, жарым чөл жана чөл зоналарындагы
түздүктөрдө 100-200 мм, түштүктөгү жана түштүк-чыгыштагы тоолордо 500-1000 мм,
Алтайдын батыш капталдарында 1600 ммге чейин. Казакстанда жалпы аянты 1090 км2
болгон 1450 мөңгү бар, алардын көбү Жети-Суу Ала-Тоосунда, Теңир-Тоодо,
Тарбагатайда, Алтайда жайгашкан. Казакстан дүйнөдө суу менен аз камсыз болгон
регионго кирет. Казакстандын аймагында 39 миңдей дарыя жана сай бар, алардын 8
миңдейинин узундугу 10 кмден ашат. Ири дарыялары (Казакстандын чегиндеги
узундугу): Иртыш (Ертис; 1700 км), Ишим (Есиль; 1400 км), Сыр-Дарыя (1400 км),
Урал (Жайык; 1082 км). Өлкөнүн түндүк жана түндүк-чыгыш бөлүктөрүндөгү дарыялар
(Иртыш жана анын куймалары Ишим, Тобол) Түндүк Муз океандын, көп дарыялары ички
Каспий деңизинин (Урал, Эмба), Арал деңизинин (Сыр-Дарыя), Балкаш көлүнүн (Иле),
Тенгиз көлүнүн (Нура) алаптарына кирет. Казакстандын аймагында жалпы аянты 45
миң км2ден ашык 48 миңден ашуун көл бар, алардын көбү аянты 1 км2ден ашпаган
чакан көлдөр. Ири көлдөрү: өлкөнүн борбордук бөлүгүндөгү Балкаш, Тенгиз, Жонгор
капкасындагы Ала-Көл, Сасык-Көл, чыгыштагы Зайсан, Маркакөл. Дүйнөдөгү ири
көлдөрдүн Каспий жана Арал деңиздеринин акваторияларынын айрым бөлүктөрү да
Казакстанга таандык. Жалпы көлөмү 95,5 км3ден ашкан 200дөн ашкан суу сактагыч
бар; аларга Сыр-Дарыядагы (5,5 км3) Буктурма, Капчыгай, Чардарыя (Шардара),
Тобол дарыясындагы Жогорку Тобол (0,82 км3), Каратомар (0,59 км3), Ишим
дарыясындагы Сергеев (0,7 км3) суу сактагычтары кирет. Агын суулардын жалпы
жылдык орточо ресурсу 100,5 км3, анын 56,5 км3и гана К-дын аймагында түзүлүп, 44
км3и чектеш өлкөлөрдөн Кытай, Өзбекстан, Кыргызстан, Россиянын аймактарынан агып
түшөт. Жер астындагы суунун жылдык жалпы запасы 15,83 км3 болгон 626 кени жана
участогу чалгындалган; анын 50%ке жакыны өлкөнүн түштүк, 20%и батыш
аймактарында. Казакстан аймагынын континенттин ички бөлүгүндө жайгашкандыгы,
аймактын кеңдик жана узундук боюнча зор аралыкка созулушу, тоо жана түздүк
рельефинин кезектешип жатышы ландшафттык жана биол. ар түрдүүлүккө өбөлгө түзөт.
Түздүктөрдө кеңдик, тоолордо бийиктик алкактуулук даана байкалат. Өлкөнүн
түндүгүндөгү токойлуу талаа зонасынын жегичтүү кара топурагы түштүктү карай
мелүүн кургакчыл талаанын кадимки кара, мелүүн кургак талаанын каралжын каштан,
кургак талаанын кадимки каштан, жарым чөлдүн ачык каштан топурактары менен
алмашат. Түздүк топурактуу аймактын аянтынын 1/2ин коңур чөл-талаа жана
ачык-коңур чөл топурактары ээлеп, кумдуу жана такыр сымал топурактардын зор
массивдери менен кезектешип жатат. Батыш жана Түндүк Теңир-Тоонун этектериндеги
түздүктөрдө жана этек тоолордо боз жана ачык каштан топурактары басымдуулук
кылат. Түндүк Теңир-Тоонун, Саурдун, Тарбагатайдын, Батыш Алтайдын жапыз
тоолоруна мүнөздүү тоонун каштан жана тоонун кара топурактары өйдөлөгөн сайын
тоо токоюнун боз жана токойдун каралжын топурактары менен алмашат. Токойдун
жогорку чегинен өйдө тоо-шалбаа топурактары өрчүгөн. Дыйканчылыкка жараксыз же
аз пайдаланылган топурактуу жерлер да арбын; мисалы, кумдуу массивдер 27 млн га,
шор жерлер 20 млн га аянтты ээлейт. Жалпысынан топурак кыртышынын табигый
күрдүүлүгү төмөн, эрозияга, дефляцияга, шордонууга ж. б. жагымсыз процесстерге
кыйла дуушарланган. 1950-80-жылдары ургаалдуу пайдаланылган 11 млн га дың жер
кийин аңызга айланып, чириндиси азайып арыктап кеткен. Өлкөнүн түндүгүндө,
токойлуу талаа зонасында жана талаа зонасынын түндүк бөлүгүндө дүйүм
чөптүү-кылкан өсүмдүктүү талаа (ак кылкан, бетеге, коңур баш, тоо сулусу, кыяк,
шыбак), суу жайылмаларында түбү боштуу жана буудайытуу шалбаа таралган.
Байтерек-кайыңдуу токой массивдери, кызыл карагайлуу токойчолор кездешет. Кургак
талаага бетеге-ак кылкандуу өсүмдүк жамаатташтыгы мүнөздүү. Жарым чөлдөрдө
шыбак-кылкандуу өсүмдүктөр үстөмдүк кылат. Чополуу жана шагылдуу чөлдөрдө
ксерофиттик бадалдар жана бадалчалар, анын ичиндегалофиттер (прутняк, сарсазан,
бүргөн, кокпек, солерос, ак жана кара шыбак, түлкү машак, жантак, терскен,
тамариск ж. б.) да өсөт. Кумдуу чөлдөргө псаммофиттер (кум шыбагы, кум сулуусу,
жузгун, кум акациясы, ак сөксөөл ж. б.) мүнөздүү. Кызыл-Кум кумдарында кара
сөксөөлдөр кездешет. Кырка тоолордун капталдарынын төмөнкү бөлүктөрүнө жана этек
тоолорго талаа өсүмдүктөрү мүнөздүү. Андан өйдө бадалдар ит мурун, шилби, бөрү
карагат өсөт; Иле Ала-Тоосунун түндүк капталдарында жапайы жана экме алма
токойлору, долоно кездешет. Алтай жана Жети-Суу Ала-Тоолорунун орто бийик
тоолорундагы ийне жалбырактуу токойлорго Сибирь кара карагайы, карагай, кызыл
карагай, көк карагай, кедр (бал карагай) ж. б., Теңир-Тоого карагай мүнөздүү.
Токойдон жогору жаткан субальп жана альп шалбаасы баалуу жайыт болуп саналат.
Теңир-Тоонун кырка тоолорунун кырларына жакын арча (өрөк арча) токойлору
кездешет. Казакстанда өзгөчө коргоого алынган 109 табигый аймак бөлүнгөн, ал
өлкөнүн аймагынын 5,4%ин ээлейт. Ага 10 корук (Ак-Суу-Жабаглы, Алматы, Ала-Көл,
Барса-Келбес, Батыш Алтай, КараТоо, Коргалжын, Наурзум, Маркакөл, Үстүрт), 10
улуттук парк (Алтын-Эмел, Баянаул, Бурабай, Иле-Ала-Тоо, Каркаралы,
Катон-Карагай, Көкчө-Тоо, Чарын, Сайрам-Угам, Көл-Сай), 50 табигый корукча
(заказник; геол., ботан., зоол., көл, саз, ландшафттык ж. б.), 26 табият
эстелиги, 5 ботан. бак ж. б., 2 табият резерваты (Ертис орманы, Семей орманы)
кирет. Коргоого алынган бул аймактар негизинен жер бетинин экосистемасын жана
өсүмдүк жамаатташтыгын камтыйт. Республиканын аймагы аркылуу суу-сазда жашоочу
куштардын 140 түрү учуп өтөт; анын 11 түрү ТКЭСтин Кызыл китебине катталган. Бул
сейрек жана эндемик куштардын популяциясын сактоо максатында жалпы аянты 17 миң
км2 болгон глобалдуу маанидеги жер коргоого алынган. Алар негизинен Казакстандын
борбордук, түштүкчыгыш жана чыгыш бөлүктөрүндө жайгашкан. Коргалжын жана
Иргиз-Торгой көлдөр системасы Рамсар конвенциясы тарабынан коргоого алынган.

Калкынын басымдуу бөлүгүн (53,4%) казактар түзөт (1999-жылкы эл каттоо боюнча).
Орус (30%), украин (3,7), немис (2,4) улуттары негизинен өлкөнүн түндүкжана
чыгыш бөлүктөрүндө жашайт. Калгандарын татар (1,7%), уйгур (1,4), беларус (0,7),
корей (0,7), азербайжан, түрк, поляк, дунган, күрд, тажик, башкырт, молдаван ж.
б. улуттар түзөт. Калкынын жылдык орточо табигый өсүү темпи жогору: 2005-ж. 1000
тургунга 8,0 адам, 1999-ж. 4,6 адам туура келген. Төрөлүү 1000 тургунга 18,4
бала, өлүмжитим 1000 тургунга 10,4 адам туура келет (2005). 15 жашка чейинки
балдар калктын 26,2%ин, эмгекке жарамдуу курактагылар 63,4%ин, карыгандар
10,4%ин түзөт. Өмүрдүн күтүлгөн орточо узактыгы 65,9 жыл (эркектердики 60,3,
аялдардыкы 71,8 жыл). Калктын орточо жыштыгы: 1 км2 жерге 5,6 адам туура келет
(2006; Евразиядагы эң төмөнкү көрсөткүч). Калк өлкөнүн түштүк, түндүкжана чыгыш
облусунда жыш, батыш жана түштүк-батыш облусунда салыштырмалуу сейрек
отурукташкан. Динге ишенгендери негизинен мусулман-сунниттер. Шаар калкы 43, 1%
(2014). Ири шаарлары: Алматы (калкы 1 522 596 миң), Астана (835,153 миң),
Чымкент (858,1 миң), Караганды (486,9 миң), Тараз (354, 6 миң), Павлодар (331, 4
миң), Усть-Каменогорск (314, 5 миң), Семипалатинск (Семей; 312, 7 миң), Ак-Төбө
(382, 9 миң), Костанай (223, 8), Уральск (229, 3 миң).

Өнөр жайынын башкы тармагы тоо-кен казып алуу (2006-ж. өнөр-жай продукциясынын
жалпы наркынын 60%ке жакынын түзгөн, анын 9/10унан ашыгы нефть, газ конденсаты).
Өнөр-жай продукциясынын наркынын 37%и иштеп чыгаруу өнөр жайына, 3%и
электр-энергетика, суу жана жылуулук менен камсыз кылууга туура келет. Иштеп
чыгаруу өнөр жайынын эң маанилүү тармактары: кара жана түстүү металлургия
(продукциянын наркынын 39,6%и; 2006), тамак-аш өнөр-жай (25,0%), машина куруу
(9,7%), кокс, нефть продуктулары, ядролук материалдар өндүрүштөрү (9,0%).
Энергияны пайдалануу структурасында 52% ти көмүр (таш жана күрөң көмүр), 25%ти
табигый газ, 19%и нефть, 4%ти суу энергиясы түзөт. 2006-ж. 64,8 млн т нефть жана
газ конденсаты өндүрүлгөн. Нефть негизинен республиканын батыш бөлүгүнөн
(Маңгыстоо, Атрау, Батыш Казакстан, Ак-Төбө облусу), ошондой эле түштүктө
Кызыл-Ордо облусунан казылып алынат. Казылып алынган нефтинин 90% ке жакыны
экспорттолот. Экспорттолчу нефтинин 3/4ү нефть куурлары аркылуу ташылат; анын
43%и Атрау – Новороссийск (узундугу 1510 км), 27%и Атрау – Самара нефть
трубаларына туура келет. Ата-Суу (Караганды облусу) Алашань (Кытай) нефть
трубаларынын экспорттук мааниси жогорулоодо. Экспорттук нефтинин 17%ке жакыны
Атырау, Ак-Тоо деңиз порттору жана Курык бухтасындагы (Маңгыстоо облусу)
терминал аркылуу жөнөтүлөт. Нефть ошондой эле темир жол транспорту аркылуу да
(негизинен Кытайга) ташылат. Казак нефтисин негизинен Европа өлкөлөрү алат.
2006-ж. 12 млн тга жакын нефть ылганган. Үч нефть ылгоочу заводу (Атрау,
Павлодар, Чымкент шаарында) иштейт; жылына 2,5 млн т бензин, 3,7 млн т дизель
майын, 3,5 млн т мазут чыгарат. Өлкө 2006-ж. 27 млрд м3 газ өндүргөн. Казакстан
табигый газ боюнча нетто-импортер, ал газга болгон муктаждыгынын 1/4 бөлүгүн
Россия, Өзбекстан жана Түркмөнстандан алат. Газдын көбү Батыш Казакстандан
казылып алынат; табигый жана нефть менен кошо алынган күйүүчү газ ошондой эле
Атырау, Маңгыстоо, Ак-Төбө облусунан өндүрүлөт. Жылдык жалпы кубаттуулугу 8 млрд
м3 болгон нефть ылгоочу 4 завод иштейт; алар Жаңы-Өзөн, Теңгиз, Жаңы-Жол,
Карачаганак шаарында жайгашкан. Өткөрүмдүүлүгү жылына 150 млрд м3 болгон
магистралдык газ трубалар системасы, жер алдындагы газ сактоочу 3 жай (жалпы
сыйымдуулугу 4 млрд м3) иштейт. Казакстандын аймагы аркылуу Өзбекстандан,
Россиядан транзиттик магистралдык газ куурлары (Орто Азия Борбор жана Бухара
Урал) өтөт. 2007-ж. Россиянын, Казакстандын жана Түркмөнстандын өкмөттөрү
тарабынан түзүлгөн келишим боюнча Түркмөнстандын газы Казакстандын аймагы
аркылуу Россияга жана Европа өлкөлөрүнө берилмекчи. 2006-ж. 94,3 млн т көмүр
казылып алынып, 23-24 млн т экспорттолгон (негизинен Россияга). Казылып жаткан
негизги кендери: Караганды, Экибастуз көмүр бассейндери, Шубаркол, Борлы
(Караганды облусунда), Каражыра (Чыгыш Казакстан облусунда) таш көмүр кендери;
күрөң көмүр Павлодар облусундагы Майкүбө бассейнинен казылып алынат. Жалпы
казылып алынган көмүрдүн 2/3си Павлодар, 1/3и Караганды облусуна туура келет.
Электр станциялардын аныкталган кубаттуулугу 18,3 миң МВт (2006). 2006-ж. 71,7
млрд кВт-саат электр энергиясы өндүрүлгөн; анын 85%и ЖЭСке таандык. Ири ЖЭСтери:
Экибастуз 1 (4000 МВт) жана 2 (1000 МВт), Ак-Суу (2400 МВт), Жамбыл (1200 МВт)
ж. б. ГЭСтери: Иртыш дарыясындагы ГЭС каскады Шульба (702 МВт), Буктурма (675
МВт), Усть-Каменогорск (334 МВт); Иле дарыясындагы Капчыгай ГЭСи (434 МВт),
Сыр-Дарыядагы Чардара ГЭСи (100 МВт). Ак-Тоо шаарында АЭС курулууда (2009).
Темир (2005-ж. 19,5 млн т казылып алынган; 3 тоо-кен комбинатында
Соколов-Сарбай, Лисаковский, Каражалда байытылат), хром (3,6 млн т Ак-Төбө
облусу), марганец (2,2 млн т Караганды облусу) кен таштары казылып алынат.
2005-ж. 3,6 млн т чоюн, 4,6 млн т болот, 3,3 млн т кара металл прокаты, 1,5 млн
т темир куймасы өндүрүлгөн. Түстүү металлургия өлкөнүн экономикасынын маанилүү
экспорттук тармагы. 2005-ж. 34 млн т жез кен ташы казылып алынган, 418 миң т
чакмакталган жез өндүрүлгөн. 2005-ж. 6,6 млн т коргошун-цинк кен ташы казылып
алынып, 135,4 миң т коргошун, 357,1 миң т цинк өндүрүлгөн. Коргошун жана цинк
кендеринен ошондой эле 20дан ашык түрдүү компоненттер, анын ичинде алтын, күмүш,
жез, сымап, кадмий, сейрек металлдар (теллур ж. б.) бөлүп алынат. 2005-ж. 9,8
миң т алтын (өлкөнүн түндүгү менен түштүгүндөгү алтын кендерин кошкондо), 812,1
миң т күмүш (негизинен полиметалл жана жез кен таштарын кайра иштетүүдөн)
байытылып алынган. 4,8 млн т боксит казылып алынган (2005); Павлодар алюминий
заводунда глинозём өндүрүлөт. Казакстанда титан рудасынын запасы мол (2006-ж. 25
миң т титан концентраты өндүрүлгөн). Уран рудасын казып алуу боюнча (2007-ж.
6637 т ) Казакстан Канада жана Австралиядан кийинки 3-орунда.

Машина куруу өнөр-жай ички рынокко ылайыкташкан. Алардын көбү чет өлкөлүк
ишканалар менен шериктеш иштейт. Машина куруунун башкы тармактарынын бири
нефть-газ өнөр-жай үчүн жабдууларды жана куур транспортун чыгарууга
ылайыкташкан. Заводдору: «Казнефтегазмаш» (Петропавловск), арматура
(Усть-Каменогорск), металл-прокат (Атырау), айнек-була, «Каскор Машзавод»
(Ак-Тоо), насос-компрессор трубасы (Жаңы-Өзөн), нефть-газ жабдуулары (Уральск,
Алматы, Ак-Төбө), оор машиналарын куруу (Семипалатинск, Алматы). «Азия-Авто»
заводу (Усть-Каменогорск) «ВАЗ», «Skoda», «Chevrolet» жеңил автомобилдерин
чогултат; Семипалатинск автомобиль жыйноочу заводу кореялык «Daewoo» жана
россиялык «ПАЗ» автобустарын чыгарат. Астана жана Алматы шаарында вагон
ремонттоочу жана жыйноочу заводдору иштейт; локомотив куруучу завод курулууда
(2008). «Беларусь» тракторун жыйноочу (Павлодарда), дизелдик кыймылдаткыч жана
айыл чарба машиналарын чыгаруучу, эгин жыйнагыч «Енисей» комбайнын чогултуучу
заводдор (Костанай) иштейт. Электр-техникалык жана электрондук өнөр-жай
телевизор, кир жуугуч машина, конденсатор, аккумулятор батереясын,
трансформатор, прибор куруу заводдору рентген аппаратура (Ак-Төбө),
көзөмөлдөп-ченөөчү приборлор (Көкчө-Тоо) чыгарат. Курулуш техникалары (кран,
грейфер; Павлодар), подшипник (Ак-Моло облусу) даярдайт. Химия өнөр жайынан
Тараз шаарындагы ири «Казфосфат» заводу Кара-Тоо, Чилисай фосфорит кендерин
пайдаланып, фосфор жер семирткичин чыгарат. 2007-ж. 4,6 млн т цемент даярдалган.
Жеңил өнөр-жай продукциясы 1991-2005-ж. 15 эсеге кыскарган; кездеме чыгаруу
(2005-ж. 35,5 млн м3) 1980-жылдарга салыштырмалуу 8 эсе, бут кийим 28 эсе
азайган. Түштүк Казакстан облусунда пахта тазалоочу заводдор иштейт. Ийрилген
жип жана кездеме чыгаруучу башкы компаниялар: «Нимэкс» (негизги ишканасы
Усть-Каменогорск текстиль фабрикасы), «Resmi» (Алматы кебез кездеме комбинаты).
Семипалатинск, Петропавловск, Тараз, Рудный шаарында тери жана жүн иштетилет.
Кийим тигүүчү жана булгаары (Алматы), бут кийим чыгаруучу (Костанай ж. б.)
ишканалар иштейт.

Айыл чарба өндүрүшү Казакстандын азык-түлүккө болгон муктаждыгынын 80% ин камсыз
кылат. Айыл чарбага жарактуу жеринин аянты 222,6 млн га, анын11,4 млн гасы же
өлкөнүн аянтынын 42%тен ашыгы пайдаланылат (2007). Айдоо жеринин аянты 24 млн га
(1991-ж. 35,3 млн га болгон), чөп чабындысы 5 млн га, табигый тоют өсүмдүктүү
аймагы 86 млн га чамасында (2007). Сугат жеринин аянты 2,6 млн га (2006). Жерди
пайдалануу структурасында а. ч. ишканалары (мурдагы колхоз, совхоздор) басымдуу,
алардын үлүшүнө айыл-чарбасында пайдаланылган жердин 1/3инен ашыгы, дыйкан
(фермер) чарбаларына 1/2и туура келет. Элдин жеке менчик көмөкчү чарбаларындагы
жердин аянты салыштырмалуу туруктуу, 0,3%тен азыраак же 308 миң га (2007).
Агрардык продукциянын 1/2и жеке менчик көмөкчү чарбаларда өндүрүлөт. Эгин
өстүрүүчүлүктүн башкы тармагы дан чарбасы (айдоо аянты 18,0 млн га). 2007-ж.
20,1 млн т дан жыйналган, аны киши башына бөлүштүргөндө 1300 кг дан ашык туура
келет. Дан эгиндеринин басымдуу бөлүгү өлкөнүн түндүк бөлүгүндө (Акмоло,
Костанай, Түндүк Казакстан облусунда). Негизги дан эгини жаздык буудай. Бардык
жеринде арпа, өлкөнүн түштүк бөлүгүндө күздүк буудай жана жүгөрү, чыгышында
сулу, кара буудай, түндүгүндө жана чыгышында кара күрүч өстүрүлөт. Кызыл-Ордо,
Алматы облусунда күрүч эгилет. Казакстан дан экспорттоо боюнча дүйнөдө алдыңкы
орундардын бирин ээлейт; жыл сайын түшүмдүн 1/2и (дан жана анын продукциялары)
чет өлкөлөргө (1/2и КМШ, калганы Европа, Азия өлкөлөрүнө) жөнөтүлөт. Техникалык
өсүмдүктөрдөн пахта (Түштүк Казакстан облусунда; 2007-ж. 455 миң т жыйналган),
кант кызылча (Алматы, Жамбыл облусунда; 400 миң т), күн карама (Чыгыш Казакстан
ж. б. облустарда; 280 миң т), ошондой эле рапс, соя, картөшкө, жашылча, бакча,
мөмө-жемиш бактары, тоют өсүмдүктөрү өстүрүлөт. 2007-ж. 5,9 млн кара мал, 1,4
млн чочко, 16,2 млн кой-эчки, 1,3 млн жылкы, 145 миң төө (негизинен жарым чөлдүү
аймактарда) асыралат. Алтай тоолорунун этектеринде марал чарбасы, аарычылык,
түштүгүндө жибекчилик өнүккөн.

Темир жолунун жалпы узундугу 13,7 миң км, анын 3,7 миң кмден ашыгы
электрлештирилген (2006). Меридиан багытындагы негизги темир жолдору: Оренбург –
Ташкен, Петропавловск – Караганды – Чу, Семипалатинск – Алматы; субкеңдик
багытында созулган магистралдары: Транссибирь (Петропавловск аркылуу), Ортоңку
Сибирь (Челябинск – Костанай – Көкчө-Тоо – Карасук), Түштүк Сибирь (Карталы –
Астана м Кулунду – Барнаул), Түштүк Казакстан (Алматы – Чу – Луговой – Тараз –
Чымкент – Арыс). Достук – Алашанькоу (Кытай). Кытайды Закавказье өлкөлөрү жана
Түркия менен (Каспийде паром аркылуу) байланыштырган Трансказакстан темир жол
магистралы курулууда (2008). Автомобиль жолунун узундугу 90,0 миң км (2004);
анын жыштыгы: 1000 км2 жерге 33 км жол туура келет. Труба транспортунун мааниси
өсүүдө. Магистралдык трубалардын жалпы узундугу 23,1 миң км (2006); анын ичинде
газ трубалары 11,0 миң км, нефть трубалары 10,3 миң км, продукт трубалары 1,1
миң км, газ конденсатын ташуучу трубалар 658 км. Нефтини Каспий деңизи аркылуу
ташуу үчүн атайын кеме флоту түзүлгөн. Ак-Тоо – Баку (Азербайжан), Ак-Тоо – Оля
(Россия) паромдук байланышы бар. Иртыш, Урал, Сыр-Дарыя аркылуу кеме каттайт.
Башкы дарыя порттору: Усть-Каменогорск, Павлодар, Семипалатинск. Казакстанда
жалпы 67 аэропорт бар. Негизги эл аралык аэропорттору Алматы, Астана, Ак-Тоо,
Ак-Төбө шаарында жайгашкан. Байкоңур шаарына жакын самолёттун бардык түрүн кабыл
алууга ыңгайлуу «Юбилейный» аэропорту жайгашкан (Байкоңур космодромун тейлейт).



https://ky.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F

Австралия (англ. Australia) расмий аты — Австралиялык Биримдик
(англ. Commonwealth of Australia) – Австралия материгиндеги мамлекет. Материкке
жакын жайгашкан Тасмания аралы да Австралиянын курамына кирет. Түндүгүн Тимор,
Арафура деңиздери жана Торрес кысыгы, чыгышын Коралл жана Тасман деңиздери,
түштүгүн Басс кысыгы жана Инди океаны чулгап жатат. Чет жакасындагы Флиндерс,
Кинг, Кенгуру жана башка майда аралдарды, ошондой эле Картье, Эшмор, Рождество,
Кокостуу (Киллинг), Херд, Макдональд, Норфолк аралы да Австралияга карайт. Аянты
7,7 млн км2. Калкы 23,2 млн (2004). Борбору Канберра шаары. Мамлекеттик тили
англис тили. Акча бирдиги - Австралия доллары.

Австралия - Улуу Британия шериктештигинин курамына кирген федерациялык мамлекет.
6 штаттан, 2 аймактан (Түндүк жана Федерациялык Борбор) турат. Конституциясы
1900-ж. 9-июлда кабыл алынган, Башкаруу формасы конституциялык монархия.
Мамлекеттик башчысы Британия монархы, өлкөнү анын өкүлү генерал-губернатор
башкарат (аны Австралиянын премьер-министринин сунушу менен монарх 5 жылга
дайындайт). Мыйзам чыгаруу бийлигинин Жогорку органы парламент, ал монархтан
жана 2 палатадан Сенат жана Өкүлдөр палатасынан турат. Сенат (бардыгы 76
депутат; ар бир штаттан 12ден, 1974-жылдан ар бир аймактан 2ден депутат)
пропорциялык өкүлдөр системасы боюнча 6 жылга шайланып, ар бир 3 жылда жарымы
жаңыланып турат. Төмөнкү палата (148 депутат) мажоритардык система боюнча
(альтернативдүү добуш берүү аркылуу) 3 жылга шайланат. Генерал-губернатор
конституциялык органды Федерациялык аткаруу советин дайындайт. Айрым учурларда
генерал-губернатор Өкүлдөр палатасын жана Сенатты таратууга укуктуу. Өкүлдөр
палатасынын полномочиесинин бүтөөрүнө 6 ай калганда аларды тарата албайт. Ар бир
штатка монарх тарабынан губернатор дайындалат. Бардык штат (Квинслендден
башкасы) эки палаталуу (Мыйзам чыгаруу совети жана Мыйзам чыгаруу жыйыны же
Жыйын палатасы) легислатурага ээ. Штат өкмөтүн премьер-министр жетектейт.
Штаттар графтыкка, графтык муниципалитеттерге бөлүнөт. Союздук эки аймакты бир
палаталуу легислатура жана өкмөт башкарат.

Калкы негизинен (73%и) англис-австралиялыктар (2000), буларга жакын жана Улуу
Британия менен Ирландиядан көчүп келгендер 7%ти түзөт. Ал эми антропогендик
курамы ар түрдүү. Жергиликтүү калкы австралиялык аборигендер 2%. Алардын
англиялык колониялоо мезгилинде (18-кылымдын аягы) массалык кыргындан калгандары
өлкөнүн ички аймактарында гана жашайт. Калгандары ар кыл антропогендик типтерге,
көбүнчө европеоид расасына кирет. Австралия дүйнөдөгү калк эң сейрек
отурукташкан өлкө. Калкынын орточо жыштыгы 1 км2 жерге 2,5 киши. Негизинен чыгыш
жана түштүк-чыгыш жээктеринде отурукташкан. Христиандар (76%, 2005; анын ичинде
протестанттар -46%, англичандар 21%, католиктер -26%), ислам, буддизм, иудаизм
динин тутат. Калкынын жашынын узактыгы эркектериники 77,4, аялдарыныкы 82,6 жаш.
Шаар калкы 85%. Ири шаарлары: Сидней, Мельбурн, Брисбен, Аделаида, Перт.

Австралиянын жергиликтүү калкынын ата-бабалары Түштүк Азиядан 50 миң жылдай
илгери эле көчүп келишкен. Климаттын жылый башташы менен деңиз кысыктары Жаңы
Гвинеяны (20 миң жыл мурда) жана Тасманияны (12 миң жыл илгери) Австралиядан
бөлүп таштаган. Англия колониялаштыра баштаганга чейин (18-кылымдын аягы) болжол
менен 250 300 тилде сүйлөгөн, 300-500 миңдей жергиликтүү калк (австралиялыктар)
(500-700 уруулар) жашаган. Алар аң уулап, өсүмдүктөрдү, жер-жемиштерди чогултуп
күн көрүшкөн. Европалыктардан Австралиянын жээгине алгач 1606-ж. голландиялык
капитан Виллем Янсзон, кийин Абел Тасман келген. 1770-ж. Австралиянын жээктерин
Жеймс Кук изилдеп, бул жерлерди Британиянын ээлиги деп жарыялап, Түштүк Уэльс
деп атаган. 1788-ж. англиялык кыштак (азыркы Сидней шаары) пайда болгон. 1868-ж.
чейин Улуу Британия Австралияны сүргүнгө айдай турган жер катары пайдаланган.
Колониялаштыруу жергиликтүү калкты кырып-жоюу менен кошо жүргүзүлгөн
(18-кылымдын аягы 20-кылымдын ортосуна чейин алардын саны 5-6 эсеге азайган).
Англия Австралияда негизинен кой чарбачылыгын өнүктүргөн. 19-кылымдын
2-жарымында жеңил, тамак-аш жана тоокен иштетүү өнөр жайы бир кыйла өнүккөн.
19-кылымдын орто ченинен тартып, алтын кендери табылгандан кийин иммиграция
абдан өскөн (1900-ж. өлкөнүн калкы 3756 миңден ашкан). Узак убакыт күрөш
жүргүзүү менен жер которуп келгендер 19-кылымдын 50-жылдарында ичара өзүн-өзү
башкаруу укугун алышкан. 1901-ж. 1-январда Австралиянын түзүлүшү тууралуу
салтанаттуу жарыяланган жана колониялар биригип, доминион укугуна жетишкен.
Союздун (федерация өкмөтүнүн) жана штаттын укуктары белгиленип, королдук
бийликтин өкүлү генерал-губернаторго коргоону иштерин уюштуруу жана эл аралык
байланыштарды жүргүзүү милдети, ал эми ички иштерде жоопкерчилик толугу менен
өкмөткө жана штаттардын парламентине берилген. 1906-ж. Улуу Британия Папуа
колониясын Австралия Союзуна өткөрүп берет. 1911-ж. Союзга өз алдынча бирдик
катары Түндүк Территория жана Жаңы Түштүк Уэльстин бир бөлүгү кошулган. Биринчи
дүйнөлүк согуштан кийин Австралия Жаңы Гвинея аралынын түндүк бөлүгүн, Науру
аралын башкарууга мандат алат. Экинчи дүйнөлүк согушта Улуу Британия тарапта
болуп, антигитлердик коалициянын курамында Тынч океан, Батыш Европа, Түндүк
Африка жана Жакынкы Чыгыштагы согуш аракеттерине (900 миңдей аскер) жана Вьетнам
согушунда АКШ тарабында согушка катышат. Согуштан кийин Австралия АНЗЮС жана
СЕАТО сыяктуу эл аралык уюмдардын толук кандуу мүчөсү болуп калган. 1967-ж.
аборигендерге бардык граждандык укуктар берилип (1930-ж. аборигендерди
резервациялоо иш чаралары уюштурулган), 1981-ж. Түштүк Австралиянын аборигендери
эркин жер ээлөөчүлөр болуп калган. 1985-ж. Австралиянын өкмөтү Тынч океандын
түштүк бөлүгүндө ядросуз зона жөнүндө келишимге кол коёт. 1986-ж. мамлекеттин
Улуу Британиядан толугу менен бөлүнүшү тууралуу мыйзам кабыл алынат. Учурда өлкө
дүйнөдөгү көптөгөн мамлекеттер менен байланышын чыңдоодо.

Австралия жогорку деңгээлде өнүккөн индустриялуу-агрардык өлкө. Ички дүң
продукциянын (ИДП) көлөмү 410,6 млрд доллар (2002, АКШ), киши башына
бөлүштүргөндө 21,0 миң доллардан туура келет. ИДПнын 78%ин тейлөө чөйрөсү
(финансы, соода, транспорт, байланыш, курулуш, саламаттыкты сактоо жана башка),
18,6%ин өнөр жай, 3,2%ин айыл чарба түзөт. Байланыш сектору тез темп менен
өсүүдө. Экономикасы чет өлкөлүк (АКШ, Улуу Британия, Жапония) инвестицияга көз
каранды. Эмгектин эларалык бөлүнүшүндө минералдык сырьёну жана айыл чарба
азыктарын өндүрүү үлүшү тийген. Бул эки тармак экспорттун көп бөлүгүн түзөт. Ири
корпорациялары: «Телстра» (телекоммуникация), «БроккенХилл пропрайетери компани»
(энергетика), «Кока-Кола Аматил» (суусундук), «Рио-Тинто» (түстүү металлургия)
жана башка. Ар түрдүү кендери көп. Негизги энергиялык отуну таш көмүр жана күрөң
көмүр. Отун казып алуу боюнча индустриалык жана өнүгүп келе жаткан өлкөлөрдүн
ичинен 1-орунда. Нефть жана газ казып алуу өнүгүүдө. Нефть Квинсленд (Муни),
Баррау аралында (Батыш Австралия штатында), Басс кысыгынын тайыз жерлеринде
(Виктория штаты), газ Квинсленд, Түштүк Австралия, Батыш Австралия, Виктория
штаттарында жана Түндүк аймагында өндүрүлөт. Темир, боксит, титандуу минералдар
(ильменит, рутил), висмут кендерин казып алуу боюнча 1-орунда, коргошун казып
алуу боюнча 2-орунда (АКШдан кийин) турат. Дүйнөдөгү уран рудасынын запасынын
24%и Австралияда. Олимпик-Дам жана Рейнджер кендери иштетилүүдө. Боксит, чопо,
алюминий казып алуу боюнча дүйнөдө 5-, цинк боюнча 2-, никель боюнча 3 орунда
(Орусия, Канададан кийин) туруп, никелден платина менен палладий алынат. Жер
астынан казып алуу ыкмасы менен алтын, күмүш (6-орунда), асылташтар (опал,
сапфир жана башка) казып алынат. Дүйнөдөгү казып алынган алмаздын (5-орунда)
30%и Австралияга туура келет. 2001-ж. 9,5 миң кВт электр энергиясы (негизинен
жылуулук электр станциясынан, 85%) өндүрүлгөн. Кара жана түстүү металлургия
(рафинацияланган цинк, жез, алюминий), нефть ажыратуу, химия (күкүрт кислотасын
өндүрүү, суперфосфат, жасалма каучук, пластмасса), машина куруу (автомобиль жана
локоматив, станок куруу, электротехника, радиоэлектроника), металл иштетүү,
тамак-аш (эт, ун, сүт консервалары, май жана башка), полиграфия өнөр жайлары
өнүккөн. Өлкө айыл чарба азык-түлүгүн өндүрүү жана сыртка чыгаруу боюнча дүйнөдө
алдыңкы орунда. Ири жер ээлөөчүлүк өнүккөн. Өлкөнүн жер фондунун 59%и айыл
чарбасында пайдаланылат. Аймагынын 5%и айдоо аянты, 5%и жайыт жана чабынды. Айыл
чарба өндүрүшүнүн негизги үлүшү мал чарбасына туура келет. Койдун саны (2002-ж.
106 млн) жана жүн кыркуу боюнча (дүйнөдөгү өндүрүлгөн жүндүн 30%и) дүйнөдө
1-орунда. Буудай, балкамыш, пахта, шалы, тамеки, жүгөрү, акжүгөрү (сорго), май
алынчу өсүмдүктөр өстүрүлөт. Жүзүмчүлүк жана жемиш өстүрүү өнүккөн. Балык (136
миң о, 2001), рак (55 миң о), моллюска (38 миң о) кармалат. Ички жүктөрү
негизинен темир жол менен ташылат; ошондой эле автомобиль (28%), деңиз
транспорттору да өнүккөн. Темир жолунун узундугу 41,3 миң км (анын ичинде 2,5
миң км электрлештирилген), автомобиль жолунуку 913 миң км (анын ичинен 353 миң
км асфальтталган). Ири улуттук жана эл аралык аэропорттору (Конгсфорд-Смит) бар.
Нефть куурунун узундугу 2,5 миң км, газ куурунуку 5,6 миң км. Австралияда 70ке
жакын деңиз порту иштейт. Ирилери: Сидней, Порт-Хедленд, Фримантл, Мельбурн,
Ньюкасл, Брисбен. Деңиз-соода флотунун тоннажы 2324 миң о детвейт (1764 рег
бр.-о). Сыртка айыл чарба продуктыларын (жүн, буудай, эт, май, сыр), минералдык
сырьёлорду (түстүү металл, таш көмүр, темир, боксит) чыгарат. Негизги сырткы
соода шериктери: АКШ, Улуу Британия, Жапония, Кытай.

Австралияда билим берүү системасы 19-кылымда Британия модели боюнча калыптанган.
Өлкөнүн азыркы билим берүү системасы мектепке чейинки мекемелерди, 12 жылдык
жалпы билим берүүчү мектептерди (милдеттүү 10 жылдык жана 2 жылдык толук орто
мектепти), кесиптик жана ЖОЖду камтыйт. Аларга (мамлекет, жеке) штаттардын билим
берүү министрлиги жетекчилик кылып көзөмөлдөйт. Учурда Австралияда 41
университет (анын ичинде 3 жеке), Австралия ИА, Гуманитариялык академия,
Технологиялык илимдер жана инженерия академиясы, Түштүк Уэльстин тарых
илимдеринин королдук коому, көптөгөн колледждер жана башка илимий мекемелер бар.
Өлкөдө негизинен Мельбурндан чыгуучу «Острейлиан» («The Australian») жана
«Сидней морнинг геральд» («The Sidney Morning Herald») гезиттери белгилүү.
Телекөрсөтүү жана радиоуктуруу ишгерин «Острейлиан бродкастинг корпорейшен»
(«Australian Broadcasting Corporation») корпорациясы жана коммерциялык
компаниялар тейлейт. «Жетинчи канал» (Channel 7), «Тогузунчу канал» (Channel 9)
жана «Онунчу канал» (Channel 10) деген ири коммерциялык телестанциялары, ошондой
эле өлкөнүн бардык аймактарын тейлеген коммерциялык радиостанциялар бар.

Австралиянын адабияты 19-кылымдан англис тилинде өнүгө баштаган. Колониялык
доордо (19-кылымдын аягына чейин) Улуу Британиянын адабий салттарынын таасиринде
болгон. Алгач ирет Б. Филддин ыр жыйнагы 1819-ж., эң ири алгачкы прозалык
чыгарма Г. Сейверинин «Квинтус Сервинтон» романы 1830-31-ж. жарык көргөн.
19-кылымдын аягы 20-кылымдын башында гана австралиялык жазуучулардын
чыгармаларында улуттук өзгөчөлүктөр пайда боло баштаган. Мисалы: Г. Лоусондун ыр
жана аңгемелер жыйнагы, С. Радда менен Прайс Уорунгдун новеллалары, Эндрю Бартон
Патерсондун балладасы жана башка. 1917-29-ж. Г. X. Ричардсондун «Ричард Маэнинин
тагдыры» аттуу алгачкы роман-эпопеясы жарык көргөн. Жазуучулар Катарина Сусанна
Причард, Алан Маршалл, В. Палмер, Димфна Кьюсактын чыгармалары дүйнөгө белгилүү
боло баштаган. 20-кылымдын акырында драматург Д. Уильямсон, жазуучулар К.
Маккалоу, Р. Уолес Крэб, Д. Малуф, акын Л. Ларринин, аборигендердин арасынан
чыккан акын-жазуучулардын, анын ичинде акындар К. Уокер, Л. Фогорти,
драматургдар Ж. Дейвис, Р. Меррит, С. Морган жана башкалардын Австралиянын
адабиятын байытууда ролу зор. Абориген-жазуучулар көркөм чыгармаларда өз элинин
турмушун чагылдырууда классикалык реализмди гана өздөштүрбөстөн, ошондой эле
магиялык реализмдин стилистикасын колдонуп, элдик мифологияны пайдаланууда.
Учурда австралиялык абориген жазуучуларынын ичинен А. Уэллер («Алтын булуттардын
өлкөсү» философиялык антиутопиялык чыгарманын автору) кеңири белгилүү.
Австралиялыктардын көркөм өнөр башаты жергиликтүү австралиялык-аборигендердин
үңкүрлөрдүн бетине, калкан, бумеранг жана башка магиялык мүнөздө тартылган
сүрөттөрдөн башталат. 18-кылымдын аягынан европалыктардын келиши менен шаарлар
көбөйүп, англиялык неоклассикалык, неоготикалык түрдөгү таштан курулган
имараттар пайда болгон. Сүрөт искусствосунун башталышы 18-19-кылымдагы К.
Мартенстин, С. Т. Гиллдин чыгармалары менен мүнөздөлөт. Кийин улуттук колорит
менен коштолгон живопистик чыгармалар жарала баштаган (алардын көрүнүктүү
өкүлдөрү: Ч. Кондер, Т. Робертс, Ф. Маккаббин жана башка). 21-кылымдын башында
Азиядан келген эммигранттардын таасири менен чыгыш маданиятына таандык белгилер
байкалат.

Австралиянын элдеринин музыкасы жергиликтүү калктын, англ-австралиялыктар,
европалык жана азиялык келгиндердин салттуу музыкалык маданияты менен
мүнөздөлөт. Аборигендердин маданиятында музыка ырым-жырымдардын бир бөлүгү
катары болгон. Түндүк Ада аборигендердин музыкасы Жаңы Гвинеянын,
14-15-кылымдарда азиялык келгиндердин (Малайя архипелагы жана башка) таасири
менен өнүксө, 18-кылымдын аяк ченинде европалык мүнөздөгү маданият калыптана
баштаган. 1833-ж. Сидней филармониялык коому, кийинчерээк алгачкы музыкалык окуу
жайлары, жеке опералык компаниялар, 1906-ж. симфониялык оркестр түзүлгөн.
1847-ж. Сиднейде биринчи жолу А. Натандын «Дон Джон Австрийский» аттуу операсы
коюлган. 1935-ж. Композиторлор гильдиясы, 1951-ж. Сиднейде улуттук опералык
компания түзүлгөн. Ошол учурда композиторлор: А. Хилл, П. Грейнджер, К. Дуглас,
Н. Мил, Л. Сицки, аткаруучулардын ичинен ырчы Ж. Сазерленд кеңири белгилүү
болгон. Учурда өлкөдө «Сидней-Опера-Хаус» музыкалык-театр комплекси (опера жана
балет театры менен бирге), Мельбурндагы мамлекеттик театр (1985), Аделаидадагы
мамлекеттик операсы (1974), музыкалык борбор, консерваториялар жана башкалар
бар.

Театрда алгачкы оюн көрсөтүүлөр келгиндердин демилгеси менен 1780-ж. ченде эле
башталган. 1830-40-ж. Сидней, Хобарт, Мельбурнда театрлар ачылган. Аларда өздүк
көркөм чыгармачыл жамааттар эмгектенип, негизинен австралиялык авторлордун,
ошондой эле еврей жана америкалык классикалык чыгармаларды театрлаштырышкан.
1954-ж. Елизавета мамлекеттик театр трести уюшулуп, ал негизинен профессионалдык
театрды өнүктүрүүнү көздөгөн. Улуттук драматургиянын өнүгүшүнө Р. Лоулер, П.
Уайт, Д. Уильямсон жана башка омоктуу салым кошкон. 1960-жылдан аборигендердин
театры биртоп өнүгө баштаган, 1987-ж. 1-жолу абориген-драматургдардын улуттук
конференциясы өткөрүлүп, анда аборигендердин улуттук театр фонду түзүлгөн.

Кино өндүрүшү Австралияда 1900-жылдан башталат. 1906-14-ж. 90го жакын кино
тартылса, кийин ал кескин кыскарып, кинодогу бул кризис 1960-ж. чейин созулган.
Мындай узакка созулган кризистин башкы себеби америкалык жанаа англиялык прокат
компаниялары тарабынан дүйнөлүк кинорыногун басып алышы болгон. 1970-80-ж.
мамлекеттин колдоо көрсөтүүсү жана Австралия кинематографисттик комиссиянын
түзүлүшү менен киноискусствосунда бир топ ийгиликтер башталган. Ошол мезгилде Д.
Кромбинин «Кадди» (1976), Ф. Шепизинин «Жимми Блэксмиттин ыры» (1977), П.
Феймандын «Крокодил аталган Данди» (1986) жана башка көркөм фильмдер дүйнөгө
белгилүү болгон. Америкалык компаниялар Голливудга Австралиянын көрүнүктүү
кинематографисттерин (анын ичинде Б. Браун, М. Гибсон, Д. Дэвис, Н. Кидман, Э.
Морс, Ж. Раш) ишке тартып, чакыртышкан. Австралиянын Жаңы Зеландия жана Франция
менен биргелешип тартышкан «Пианино» (1993, реж. Ж. Кэмпион) фильми 3 ирет
«Оскар» сыйлыгына татыктуу болуп, акыркы он жылдыктын киношедеври катары
таанылган. Жыл сайын Австралияда 10-15ке жакын кино тартылып турат. Адистер
негизинен Австралия кино жана телекөрсөтүү мектеби тарабынан даярдалат.



https://ky.wikipedia.org/wiki/%D0%9D%D0%B5%D0%BC%D0%B8%D1%81_%D1%82%D0%B8%D0%BB%D0%B8

Немис тили, немец тили – немистердин, австриялыктардын жанашвейцариялыктардын
бир бөлүгүнүн тили. Люксембургдагы расмий эки тилдин бири. Немис тилинде
сүйлөөчү калктар КМШ өлкөлөрүндө, АКШ жана башка айрым мамлекеттерде жашашат.
Инди-европа тилдеринин батыш герман тобуна кирет. Немис тилинин тарыхы байыркы,
жогорку немис (8–11-кылым), орто жогорку немис (12–13-кылым), эртеги жаңы
жогорку немис (14–16-кылым) жана жаңы жогорку немис 17-кылымдан баштап) тилдери
деп 4 мезгилге бөлүнөт. Азыркы немец адабий тилинде 16 үндүү тыбыш, 3 дифтонг 19
үнсүз тыбыш, 2 аффриката бар. Морфологиялык өзгөчөлүктөрү грамматикалык
категориялар аркылуу туюнтулат. Жазмасы латын алфавитинин негизинде. Германия,
Австрия, Швейцариядагы адабий тилдери өз ара айырмалуу. Ал айырма көбүнчө
лексикадан жана сүйлөөдөн даана байкалат.



https://ky.wikipedia.org/wiki/%D0%9A%D1%83%D0%B2%D0%B5%D0%B9%D1%82

Кувейт, Кувейт мамлекети (Даулят аль-Кувейт) – Батыш Азиядагы өлкө. Араб жарым
аралынын түндүк-чыгышында жана Перс булуңундагы аралдарда (Бубиян, Файлакан,
Маскан, Варба ж. б.) жайгашкан. Түндүгүнөн жана батышынан Ирак, түштүгүнөн Сауд
Арабиясы менен чектешип, чыгышынан Перс булуңу менен чулганат (жээк сызыгынын
узундугу 499 км). Аянты 17,8 миң км2. Калкы 2906,7 миң (2008). Борбору –
Эль-Кувейт. Расмий тили – араб тили. Акча бирдиги – кувейт динары.
Административдик-аймактык жактан 6 губернаторлукка бөлүнөт. Кувейт – Бириккен
Улуттар Уюмунун (1963), ЭВФтин (1962), Эл аралык реконструкция жана өнүгүү
банкынын (1962), ОПЕКтин (1960), Араб өлкөлөрү лигасынын (1961), Ислам
конференция уюмунун (1969), Бүткүл дүйнөлүк соода уюмунун (1995), Перс булуңу
араб өлкөлөрүнүн кызматташтык советинин (1981) мүчөсү.

Перс булуңунун жээги негизинен түзөң, Кувейт булуңу гана кургактыкка 40 кмге
кирип турат. Кувейт булуңунда калк отурукташкан жалгыз арал – Файлака жайгашкан.
Өлкөнүн аймагынын басымдуу бөлүгүн чөлдүү түздүк ээлейт (бийиктиги 290 мге
чейин, өлкөнүн эң бийик жери). Түндүгүндө таштуу чөлдөр үстөмдүк кылат, алар
кургак терең нуктар – вадилер (Эль-Батин ж. б.) менен тилмеленген; борбордук
жана түштүк бөлүктөрүн дюна рельефтүү кумдуу чөлдөр ээлейт. Кувейттин аймагы
тектоникалык жактан кембрийге чейинки Араб платформасынын түндүк-чыгыш
чет-жакасында, Басра-Кувейт ойдуңунда жайгашкан. Негизги минералдык байлыгы –
нефть, анын запасы боюнча дүйнөдө 7-орунду ээлейт (2008). Кувейттин бүт аймагы
жана акваториясы Перс булуңу нефть-газ бассейнине кирет. Ири кендери – Чоң
Бурган, Эр-Раудатайн, Сабрия ж. б. Ошондой эле табигый газ, цемент сырьёлору
(акиташ тектери), сал туз кендери бар. Тропиктик чөл климаты өкүм сүрөт. Жылдык
жаан-чачыны 75–150 мм, көбүнчө кышында нөшөр түрүндө Администрациялык-аймактык
бөлүнүшү (2008) жаайт. Айрым жылдары 25 мм гана түшөт. Жылдын басымдуу бөлүгүндө
ысык аптап кармалат (июлдун орточо температурасы 36–37ОС абсолюттук максимуму
52ОС); эң жагымдуу мезгил – кыш (декабрь – январдын орточо температурасы
12–14ОС). Чаңда түнкү температура 0ОСге чейин төмөндөйт. Майдан ноябрга чейин
чейин кургак түндүк-батыш шамалдары (шимал) согуп, чаң жана кум бороондору менен
коштолот. Кувейтте суу өтө тартыш, туруктуу аккан агын суусу жана көлү жок. Жер
астындагы суулуу горизонттор бар, алар өлкөнүн түндүк бөлүгүндө тузсуз,
түштүгүндө түрдүү деңгээлде минералдашкан. Суу менен камсыз болуунун негизги
булагы – тузсуздандырылган деңиз суусу (жылына 231 млн м3 суу тузсуздандырылат).
Кувейт тузсуздандыруучу курулмаларынын кубаттуулугу боюнча дүйнөдө алдынкы
орунда. Түндүгүндө шагыл-таштуу, борбордукжана түштүк бөлүктөрүндө кумдуу чөл
басымдуу; айрым боз топурактуу жерлеринде сейрек чөп жана бадал өсүмдүктөрү
кездешет. Өлкөнүн Ирак менен чыр-чатагынан кийин айлана-чөйрөнү жана табигый чөл
ландшафтты калыбына келтирүү жана коргоого алынган жаңы аймактарды уюштуруу
боюнча иш-чаралар көрүлүүдө. Аларга стационардык Эс-Сулайбия илимий резерваты,
Эз-Заур тумшугу улуттук паркы, 3 деңиз паркы ж. б. кирет.

Кувейттин калкынын басымдуу бөлүгүн (71,2%ин) арабдар түзөт: 57,8%и кувейттиктер
(анын 10%и бедуиндер), 3,8%и ирактыктар, 3,6% леванттыктар, 2,2%и египеттиктер,
1,9%и палестиналыктар, 0,9%и йемендиктер, 0,5%и оман арабдары, 0,5%и
сириялыктар. Күрддөр 10,6%, перстер 4,6, армяндар 0,9%, түштүк азиялыктар 8%,
филиппиндиктер 3,4%. Ошондой эле ассириялыктар, америкалыктар, француздар,
кытайлар да жашайт. Мамлекеттик дини – сүннөт ислам дини. Кувейттин калкы
1961–2008-жылдары 9 эсе өскөн; анын себеби – төрөлүүнүн көптүгү (1000 адамга
21,9 бала), өлүм-житим 2,4 адам, сырттан жумушчу күчү көп келет (сырткы
миграциянын сальдосу 1000 тургунга 16,4 адам; 2008). Калктын курактык
структурасында эмгекке жарамдуулар (15–64 жаштагылар) басымдуу – 70,6%, 15 жашка
чейинки балдар 26,5%, 65 жаштан ашкандар 2,9%. Калктын өмүрүнүн күтүлгөн орточо
узактыгы 77,6 жыл (эркектердики 76,4, аялдардыкы 78,7 жыл). 100 аялга 153 эркек
туура келет. Орточо жыштыгы: 1 км2 жерге 163,3 адам туура келет (2008). Өлкөнүн
чыгышында жыш (1 км2 жерге орто эсеп менен 6,4 адам) отурукташкан. Шаар калкы
96%тей. Ири шаарлары (2008): Жалиб-эш-Шуюх (калкы 177,9 миң), Сабах-эс-Салим
(141,7 миң), Эс-Салимия (134,5 миң), Эль-Курайн (131,1 миң). Экономикалык
активдүү калкы 2,1 млн (анын 80%и чет өлкөлүк жумушчулар).

Экономикасынын негизин нефть өнөр-жай түзөт. 21-кылымдын башталышынан нефть
өндүрүү жана ажыратуу Ички дүң продукция (ИДП) наркынын 50%ке жакынын, түшкөн
валютанын 90%тен ашыгын, мамлекеттик бюжет кирешесинин 95%ин камсыз кылат.
Нефтини экспорттоодон түшкөн каражат экономиканы жаңылоого, саламаттыкты
сактоону, билим берүүнү ж. б. өнүктүрүүгө жумшалат. Мамлекеттик 2 резервдик фонд
түзүлгөн: Келечектеги муундар фонду (жылдык чегерүү нефтиден түшкөн кирешенин
10%ин түзөт) жана Жалпы резервдик фонд; резервдик фонддордун жалпы наркы 209
млрд долларга бааланат. Кувейт – ири эл аралык донор, 1961-жылдан Кувейт араб
өлкөлөрү экономикалык өнүгүү фондусу аркылуу араб өлкөлөрүнө (Египет, Сирия,
Иордания ж. б.) экономикалык жардам берет. Өлкөнүн экономикалык саясатынын
артыкчылыктуу багыттары – экономиканы диверсификациялоо, нефть секторуна жана
мамлекеттик субсидияга күнкорлугун басаңдатуу (2000-жылдардын ортосунан
мамлекеттик сектордун экономикадагы жетектөөчү ролу сакталууда), чет өлкөлүк
инвестицияны тартуу, мамлекеттик мүлктү менчиктештирүү программасын (нефть
секторунан башкасын) ишке ашыруу. 2005-жылдан коммуналык сектордун ишканалары,
порттор, май куюучу станциялар, телекоммуникация ишканалары менчиктештириле
баштаган. ИДПнин көлөмү 149,1 млрд доллар, аны киши башына бөлштүргөндө 57,4 миң
доллардан туура келет (2008). ИДПнин реалдуу өсүүсү 8,5% (2008). Адамзат
өнүгүүсүнүн индекси 0,916 (2007; дүйнөдөгү 182 өлкөнүн ичинен 31-орунда). ИДПнин
структурасында өнөр-жайынын үлүшү 52,4%, тейлөө чөйрөсүнүкү 47,3%, а. чарбаныкы
0,3%, чет өлкөлүк инвестиция 19,7%. Өлкөнүн нефтисинин аныкталган запасы
дүйнөлүк нефтинин 9%тен ашыгын түзөт. 2007-ж. суткасына 2,6 млн баррель нефть
өндүрүлгөн. Өндүрүлгөн нефтинин 90%тен ашыгы экспорттолот. Иштетилип жаткан
негизги кендери өлкөнүн түндүгүндө (Эр-Раудатайн жана Сабрия кендери), батышында
(Минакиш, Умм-Гудайр), түштүк-чыгышында (Чоң Бурган кендер тобу), мурдагы
Бейтарап зонанын чегинде (Эль-Бахра), ошондой эле Перс булуңунун шельфинде
жайгашкан. Табигый газ негизинен башка кендер менен кошо (2006-ж. 12,5 млрд м3)
өндүрүлүп, толугу менен өлкө ичинде пайдаланылат. Энергетикасы өзүнүн
углеводород сырьёсун пайдаланат. 44,75 млрд кВт.с электр энергиясы өндүрүлүп,
39,5 млрд кВт.сы пайдаланылат (2006). Ири ЖЭСтери Эль-Кувейт, Эль-Ахмади,
Эль-Фухайхил шаарында. Нефть ажыратуучу 3 ири заводу (жалпы кубаттуулугу
суткасына 900 миң баррель нефть) иштейт; алар ЭльАхмади, Мина-Абд-Аллах,
Мина-Шуайб шаарларында. Эш-Шуайбда ири нефть-химия комплекси иштейт. Металл
иштетүүчү жана металлургия, тиричилик техникасын чыгаруучу, нефть жабдууларын
ремонттоочу, кеме куруучу, курулуш материалдарын чыгаруучу ишканалары бар. Деңиз
суусун тузсуздандыруучу 5 ишкана иштейт. Айыл чарбага жарактуу жери чектелүү.
Кувейт кризисинин учурунда (1990–91) айыл-чарба жеринин кыйла бөлүгү өрттөн жана
нефть каптоодон өтө жапа чеккен. Азык-түлүктүн 80%тен ашыгын сырттан сатып алат.
21-кылымдын башында өлкөнүн жеринин 1%ке жакын аянты иштетилген; анын Эбөлүгү
жаңы технологияны пайдаланып сугарылат. Негизинен жашылча жана курма пальмасы
өстүрүлөт. Балык уулоо жана деңиз продуктуларын (негизинен креветка) кармоо
өнүккөн. Экономикалык жактан активдүү өнүккөн сектору, башкы тармактары –
мамлекеттик башкармалуу, банк-финансы иштери, чет элдик туризм, соода. Банк
сектору Кувейт Борбордук банкынан (1969-ж. негизделген), 7 коммерциялык банктан
(анын ичинде Кувейт Улуттук банкы, 1952-ж. негизделген, Перс булуңу аймагындагы
алгачкы улуттук банк) жана ислам банкынан турат. Камсыздандыруу бизнесинде 37
коммерциялык банк иштейт; өлкөдөгү эң ири Кувейт фонд биржасы Перс булуңу
өлкөлөрүндөгү Сауд фонд биржасынан кийинки 2-орунда. Чет өлкөлүк туризмден
түшкөн киреше жылына 6 млрддан ашык АКШ долларын түзөт. Автомобиль жолунун жалпы
узундугу 5749 км. Кувейт автомобиль жолдору аркылуу Ирак (Басра) жана Сауд
Арабиясы (Эр-Рияд, Даммам) менен байланышат. Деңиз соода флотунда 38 деңиз
кемеси бар, анын 22си – нефть танкери. Башка өлкөлөрдүн (анын ичинде Сауд
Арабиясы, Катар, Бахрейндин) желеги менен 34 Кувейт соода кемеси сүзүп жүрөт.
Негизги деңиз порттору: Мина-эль-Ахмади (өлкөнүн экспорттук негизги порту),
Эш-Шуайба, Эш-Шувайх, Мина-Абд-Аллах, Эль-Кувейт. 7 аэропорту бар; эл аралык
аэропорту Эль-Кувейт шаарында. Магистралдык куур транспортунун узундугу 866 км,
анын 540 кми нефть кууру, 269 кми газ кууру 57 кми нефть продукту трубасы
(2007). Сырткы соода товар жүгүртүүсүнүн көлөмү 84,3 млрд доллар (2007); анын
63,7 млрд доллары экспортко, 20,6 млрд доллары импортко туура келет. Негизги
экспорттук товарлары: нефть жана нефт продуктулары, ошондой эле аз өлчөмдө химия
өнөр-жай продукциялары (негизинен семирткичтер). Экспорттук соода шериктери:
Япония, Түштүк Корея, Кытай, Сингапур, АКШ, Нидерланд. Азык түлүк, өнөр-жай жана
транспорт жабдуулары, автомобиль, курулуш материалдары, кийим ж. б. АКШ, Япония,
Германия, Кытай, Сауд Арабиясы, Италия, Улуу Британия, Индия, Түштүк Кореядан
сатып алат. ==Маданияты== Билим берүүсү 4 жаштан 6 жашка чейин мектепке чейинки,
милдеттүү 8 жылдык окутуу (4 жылдык башталгыч, 4 жылдык толук эмес орто мектеп)
жана 4 жылдык толук орто билим берүүнү камтыйт. Толук эмес орто билимдин
базасында атайын коллеждер иштейт. Эркек балдар жана кыздар бөлөк окутулат.
Окутуу – акысыз (бала бакчадан Жогоку окуу жайларына чейин). 15 жаштан жогорку
калктын сабаттуулугу 93,3%ти түзөт (2007). Жогорку билим берүүнү Кувейт
университети (1966) жана мамлекеттик эмес Жогоку окуу жайлары (Кувейт-Маастрихт
бизнес мектеби, 2003; Америка университети, 2004; ж. б.) ишке ашырат. Кувейт
Улуттук китепканасы (1936) иштейт. Улуттук (1957), илимий педагогикалык (1972),
ислам искусствосу (1983), Т. Ражаб атындагы (1980) ж. б. музейлери бар. Күн
сайын чыгуучу 7 гезиттин бешөө («Аль-Анба», 1976; «Ал-Кабас», 1972; «Аль-Ватан»,
1976 ж. б.) араб тилинде, экөө англис тилинде («The Arab Times», 1963; «The
Kuwait Times», 1961) чыгат. Жума сайын «Ар-Раид» (1969), «Аль-Хадаф» (1961) ж.
б. гезиттер жарык көрөт. Айына 105, жумасына 110 журнал чыгарылат.
Радиоуктуруусу 1951-жылдан, телекөрсөтүүсү 1957жылдан иштейт.



https://ky.wikipedia.org/wiki/%D0%90%D0%BB%D0%BC%D0%B0%D0%B7%D0%B1%D0%B5%D0%BA_%D0%90%D1%82%D0%B0%D0%BC%D0%B1%D0%B0%D0%B5%D0%B2

Атамбаев Алмазбек Шаршенович - Кыргыз Мамлекетинин саясатчысы, мамлекеттик
ишмери ( 1956-жылы Аяк оонанын 17де жарык дүйнөгө келген). 1999-жылдын Теке
айынын 30дан 2011-жылдын Аяк Оонанын 30на чейин Кыргызстандын Социал Демократтар
партиясын жетектеп келген. 2007-жылдын Жалган курандын 29нан 2007-жылдын Жетинин
айынын 28не чейин жана 2010-жылдын Бештин айынын 17нен 2010-жылдын Бештин айынын
1не чейин Кыргыз Республикасынын премьер-министрилигин аркалаган. 2011-жылдын
Бештин аыйнын 1нен тарта Кыргыз Республикасынын президенти.

Алмазбек Атамбаев Аламүдүн районуна караштуу Арашан айылында 1956-жылы
17-сентябрда туулган. 1980-жылы Москва шаарындагы Башкаруу институтун (азыркы
Россия Башкаруу Академиясы) бүтүргөн. Кесиби боюнча инженер-экономист, өндүрүштү
башкарууну уюштуруучу. Эмгек жолун 1980-жылы Кыргыз ССРинин байланыш
министрлигинде инженер болуп иштөө менен баштаган. 1981–1983-жж. ДУ-4түн башкы
инженери, 1987-жылга чейин Кыргыз ССРинин Жогорку Кеңешинин Президиумунда
жооптуу кызматтарда эмгектенген. 1987–1989-жж. Фрунзе шаарындагы эл
депутаттарынын Биринчи май райондук кеңешинин аткаруу комитетинин төрагасынын
орунбасары болгон. 1989-жылдан баштап «Форум» илимий-өндүрүштүк фирмасын
уюштуруп, жетектей баштаган. 1977–1999-жж. «Кыргызавтомаш» АКсынын башкы
директору болуп эмгектенген. 1999-жылдан Бишкек шаарындагы бир нече ири
заводдордун, алардын базасында уюшулган биргелешкен ишканалардын башын кошкон
«Форум» (2004-жылдан баштап «Кыргызавтомаш» корпорациясы) өндүрүштүк тобунун
директорлор кеңешинин төрагалыгына шайланган. Бир эле учурда «Кыргызавтомаш»
АКсынын, «КТИ Агромаш» АКсынын директорлор кеңешин жетектеген. 1995–2000-жж.
Кыргыз Республикасынын Жогорку Кеңешинин Эл өкүлдөр жыйынынын депутаты болуп
шайланган. 2000-жылы Кыргыз Республикасынын Президентин шайлоодо Президенттикке
талапкер катары катышкан. 2005-жылдын сентябрынан 2006-жылдын апрелине чейин
Кыргыз Республикасынын өнөр жай, соода жана туризм министри болгон. 2007-жылдын
мартынан 2007-жылдын декабрына чейин Кыргыз Республикасынын Премьер-министри
болуп эмгектенген. 2010-жылдын декабрынан 2011-жылдын декабрына чейин Кыргыз
Республикасынын Премьер-министри болуп эмгектенген. 2011-жылдын биринчи
декабрынан Кыргыз Республикасынын Президенти. 1983-жылдан СССР жана Кыргызстан
жазуучулар союзунун мүчөсү, 1991-жылы Кыргыз жазуучулар союзунун башкармасынын
катчысы болуп шайланган. Коомдук башталышта ушул кезге чейин Кыргызстан
жазуучуларынын Адабий фондусунун төрагасы болуп саналат. Кыргызстан
социал-демократиялык партиясынын төрагасы. Республикабыздын өнөржай өндүрүшүн
өнүктүрүүгө кошкон зор салымы үчүн 1999-жылы «Даңк» медалы, 2007-жылы «Данакер»
ордени менен сыйланган. 2011-жылы 30-октябрда болгон Кыргыз Республикасынын
президенттик шайлоосунда, президенттикке койгон талапкерлердин арасынан эн
биринчи орунду алды.



https://ky.wikipedia.org/wiki/%D0%90%D0%B7%D0%B8%D1%8F

Азия (континент) — Жер шарындагы аянты (43,4 млн км2дей) жана калкынын саны (3,9
млрд чамасында, 2005) боюнча эң чоң дүйнө бөлүгү. Негизинен Чыгыш жарым шарда,
Түндүк жарым шардын бардык географиялык алкактарында жайгашкан; Малайя
архипелагынын бир аз бөлүгү Түштүк жарым шарга кирип кетет. Европа менен
биригип, Евразия материгин түзөт. Азия менен Европанын чек-арасы шарттуу түрдө
Уралдын чыгыш этеги (же кыры), Эмба (же Урал), Кума, Маныч дарыясынын өрөөндөрү
(айрым учурда Чоң Кавказдын кыры), Каспий, Азов, Кара жана Мрамор деңиздери,
Босфор жана Дарданелл кысыктары аркылуу өтөт. Түндүк чети — Челюскин, түштүгү —
Пиай, батышы — Баба, чыгышы Дежнев тумшуктары. Африка менен Суец мойногу аркылуу
туташып, Түндүк Америкадан Беринг кысыгы аркылуу бөлүнөт. Түндүгүнөн Түндүк Муз,
чыгышынан Тынч, түштүгүнөн Инди океандары жана алардын четки деңиздери менен
чулганат. Аралдарынын жалпы аянты 2 млн км2ден ашык (анын ичинде Түндүк Жер,
Жаңы Сибирь, Курил, Сахалин, Япон, Тайвань, Филиппин, Малайя арх., Шри-Ланка,
Кипр аралдары). Азиянын жээктеринде булуң-буйтка салыштырмалуу аз; ири жарым
аралдары: Ямал, Таймыр, Чукча, Камчатка, Корей, Индикытай, Индстан, Араб, Кичи
Азия. Азиянын океандан эң алыс жери 2—2,5 миң км. Азиянын жеринин бетинин
бийиктиги да өтө контрасттуу. Мында дүйнөнүн эң бийик жери — Жомолунгма чокусу
(бийиктиги 8848 м, Гималайда), эң чуңкур жери — Жансыз деңиз (көлдүн бети деңиз
деңгээлинен—395 м төмөн), эң терең — Байкал көлү (тереңд. 1620 м) жайгашкан. Суу
каптаган ачык жердеги эң чуңкур жер да Азияда; ал Борбордук Азиядагы — Турпан
ойдуңу, деңиз деңгээлинен — 154 м төмөн жатат. Дүйнөдөгү эң жаанчыл жер —
Индиядагы Шиллонг тоосунда жайгашкан Черапунжи кыштагында; анда жылына орто эсеп
менен 13 миң ммден ашык жаан-чачын жаайт (1861-ж. 22 900 мм жааган). Аймагынын
75% ин кырка жана бөксө тоолор ээлейт. Тоолор 2 чоң аймакты (тилкени) пайда
кылат. Алардын бирөө Алдыңкы Азия тайпак тоолорунан Индикытайдын кырка тоолоруна
жана Малайя архипелагына чейин бүт Азия аркылуу батыштан чыгышка, экинчиси
Теңир-Тоодон Түштүк Сибирдин тоолоруна жана андан ары Чукча жарым аралына чейин
түштүк-батыштан түндүк-чыгышка созулат. Эң бийик тоолор (бийиктиги 4 миңден 7
миң мге чейин жана андан жогору) Борбордук Азияда жана анын чеги боюнча
жайгашкан. Негизги тоо системалары: Гималай (бийиктиги 8848 мге чейин), Гиндукуш
(7690 м, Тиричмир), Каракорум (8611 м, Чогори), Куньлунь (7723 м, Улугмузтат),
Теңир-Тоо (7439 м, Жеңиш чокусу), Ысар-Алай (5621 м, Матча), Чоң Кавказ (5642 м,
Эльбурс), Алтай (4506 м, Белуха), Саян (3491 м, МункуСардык). Ири тайпак
тоолору: Памир (7495 м, Коммунизм же Исмаил Самани), Тибет (6000-7000 м),
Алдыңкы Азия тайпак тоолору (5165 м, Арарат); бөксө тоолору: Орто Сибирь (1701
м, Путорана), Араб жарым аралдагы бөксө тоолор (3600 м), Декан (2000 мге чейин).
Эң ири ойдуңдуу түздүктөр: Батыш Сибирь, Туран, Улуу Кытай, Инд-Ганг,
Месопотамия; бийик жайгашкан түздүктөрү (Борбордук Азияда) - Кашкар, Жунгар,
Гоби. Камчаткада (4688 м, Ключи сопкасы), Чыгыш Азиянын аралдарында жана Малайя
архипелагында (Кракатау жанар тоосу, бийиктиги 813 м) өчө элек жанар тоолор көп.
Азиянын азыркы рельефи негизинен төмөнкү процесстердин натыйжасында — байыркы
тайпаңдалуу процесстеринен (калдыктары, айрыкча тайпак тоолордун ички
бөлүктөрүндө, ошондой эле Индистан, Араб, Сирия, Чыгыш Сибирдин жапыз
платолорунда сакталган), жер кыртышынын неоген жана антропоген мезгилдериндеги
ири вертикалдык жана горизонталдык кыймылдардан (Памир, Тибет, Гималай тоолору
4000 мден жогору көтөрүлүп, материктин чыгыш чет жакасы тескерисинче чөккөн),
көтөрүлгөн тоолордун чет жакаларынын эрозиялык кескин тилмеленүүсүнөн (Памир,
Тибет тоолорундагы, Гималай, Куньлунь, Батыш Саян, Черский тоолорун, Становой,
Алдыңкы Азия тайпак тоолорун кесип өткөн терең капчыгайлар) жана башкалардан
калыптанган жеринин бетинин түзүлүшүнө, ошондой эле Орто жана Борбордук Азияда,
айрыкча Хуанхэ дарыясынын алабында кеңири аянтты лёсс тектери каптап жатышы,
бедленддин чап), чөлдөрдө эол (шамал) рельефинин, акиташ жана гипстүү аймактарда
карст процесстеринин, антропогендеги муз каптоо (Азиянын түндүк-батышында 60°
түндүк кеңдиктерден түндүктү карай муздук текши каптаган), азыркы мөңгүлөр
(Каракорум, Памир, Теңир-Тоо, Гиндикуш, Гималай ж. б. тоолордогу ири мөңгүлөр),
башка материктерге караганда көп жылдык тоңдун кеңири таралышы (47° түндүк
кеңдикке чейин), жанар тоолор (жанар тоо конустары, Индистан жана Орто Сибирди
каптаган траптар, Камчаткадагы, Филиппин, Чоң жана Кичи Зонд аралдагы аракеттеги
жанар тоолор, Алдыңкы Азия тайпак тоолорундагы, Сирия-Араб платосундагы, Кавказ,
Монголия, Манжур-Корей тоолорундагы мурдагы жанар тоолор) зор таасирин
тийгизген. Азиянын геоструктурасы өтө татаал. Анын аймагы аркылуу субкеңдик
багытта Альп-Гималай бүктөлүү алкагынын чыгыш бөлүгү созулуп жатат. Ал чыгышта
Монгол-Охота жана Тынч океан бүктөлүү алкактарына кошулат. Бүктөлүү түзүлүштөрүн
түштүктөн Араб жана Индистан жарым аралынын платформалык аймактары чектеп турат.
Азия кембрийге чейин пайда болгон бир нече ири платформалардан жана алардын
аралыктары боюнча созулуп жаткан ири бүктөлүү облустарынан турат. Азияда Сибирь
(чеги Орто Сибирь бөксө тоосуна туура келет), Кытай-Корей (Улуу Кытай түздүгүн,
Корей жарым аралын камтыйт), Түштүк Кытай (Янцзы дарыясынын төмөнкү агымынын
алабы), Инди (Индистан жарым аралынын басымдуу бөлүгүн жана Шри-Ланканы
камтыйт), Араб (Араб жарым аралынын басымдуу бөлүгү) платформалары жайгашкан.
Платформалар Азиянын аймагын тегерегине бириктирип турган байыркы ядро болуп
саналат; алар протерозойдун аягынан бүктөлүүгө дуушарланбай, салыштырмалуу тынч
абалда болот. Платформаларды жалпы бириктирип турган геосинклиналдык облустарды
байкал, каледон, герцин, мезозой, кайназой бүктөлүүлөрү түзөт. Байкал
бүктөлүүсүнө (протерозойдун аягы-кембрийдин башталышында болгон) Енисей токол
тоосу, Чыгыш Саян, Байкал бою, Забайкалье тоолору, Араб жарым аралынын айрым
жерлери, каледон бүктөлүүсүнө (кембрий, ордовик, силур) - Борбордук Казакстандын
батыш бөлүгү, Батыш Саян, Тоолуу Алтай, Монгол Алтайы, Түштүк-Чыгыш Кытай,
Түндүк Теңир-Тоо, герцин бүктөлүүсүнө (девон, карбон, пермь) – Теңир-Тоонун
негизги бөлүгү, Куньлунь, Наньшань, Түштүк Алтай, Борбордук Казакстандын батыш
бөлүгү ж. б., мезозой бүктөлүүсүнө - Түндүк-Чыгыш Сибирь, Сихотэ-Алинь,
Индикытайдын, Тибеттин айрым жерлери, альп бүктөлүүсүнө (кайназой) - Кавказ,
Памир, Түркмөн-Хоросан тоолору, Паропамиз, Гиндикуш, Алдыңкы Азия тайпак
тоолору, Загрос, Мекран, Сулейман, Гиндикуш, Гималай тоолору кирет. Азиянын
чыгыш чет жакасын азыркы геосинклиналдык алкак ээлейт; ал материкти Тынч
океандын таманынан бөлүп турат. Алкакты аралдар догосу, океандын терең кобулдары
жана четки деңиздердин геосинклиналдык чуңкурдуктары түзөт. Алкакка активдүү
аракеттеги жанар тоолор, катуу жер титирөөлөр, тектоникалык контрасттуу
кыймылдар, жаш бүктөлүүлөр, гравитациялык тең салмактуулуктун бузулушу мүнөздүү.
Азия континентинин азыркы турпаты салыштырмалуу жакынкы эле мезгилдерде пайда
болгон. Палеозойдун башталышында (кембрий, ордовик, ошондой эле эле силурда)
Чыгыш Европа, Сибирь, Кытай-Корей, Түштүк Кытай платформалары кургактыктын бир
бөлүктөрү же эпиконтиненттик тайыз деңиздер менен капталган жазы шельфти түзгөн.
Инди жана Араб платформалары ошол кездеги зор түштүк материк - Гондвананын
курамына кирген. Герцин бүктөлүүсүнөн кийин түндүктөгү платформалар кургактыктын
монолиттүү массиви - Ангаридага бириккен. Ал эми Гондвана тескерисинче,
бөлүктөргө ажырап, алардын ичинен платформалуу Инди-Араб массивдери кайназойдо
Тетис геосинклиналы (байыркы деңиз бассейни) жок болгондон кийин Ангаридага
биригип, Азия пайда болгон.



https://ky.wikipedia.org/wiki/%D0%A4%D1%83%D1%82%D0%B1%D0%BE%D0%BB

Футбо́л (англис тилинен foot- бут, ball - топ) — командалык спорт оюну, бул
оюндун максаты каршы команданын дарбазасына топ тебип киргизүү(кол менен топко
тийген болбойт). Дүйнөдөгү эң популярдуу спорт оюну болуп эсептелинет. Футбол —
кеңири таралган спорт оюндарынын бири. Мында оюнчулар эки командага бөлүнүп
топту атайын дарбазага тээп кийрүү менен бирин-бири жеңип алууга умтулат. Футбол
оюну бүткүл дененин, өзгөчө буттун булчуңдарынын өсүшүнө жардам берет. Жүрөк-кан
тамыр жана дем алуу системасын чыңдайт. Мындан сырткары адамды эрктүүлүккө,
шамдагайлыкка, чыдамдуулукка тарбиялайт. Футбол топ менен аткарылуучу татаал
техникалык кыймыл-аракеттер (чабуул коюу, коргонуу, топту баш менен сүзүү, бут
менен тебүү) өзгөчө тыкандыкты талап кылат. Ал денени ар тараптан өнүктүрөт жана
ден соолукту чыңдоого жакшы таасир берет. Футбол оюнун көбүнчө жаштар жана
балдар ойнойт. Балдардын спорт мектептеринде футболго көнүгүү үчүн 10—12 жаштан
кабыл алынат. Өз алдынча футбол оюнун балдар 8—9 жашынан ойносо болот. Алардын
оюнун атайын аянтчада (мектеп алдындагы аянт, короолордо, пионер лагерлеринде
жана башкалар) уюштуруу керек. Өспүрүмдөрдүн футбол оюну чакан аянтта,
чоңдордукуна караганда кыска убакытка, кичирээк топ менен ойнолот. Футбол
балдардын ден соолугун чыңдайт, ынтымактуу, тартиптүү болууга тарбиялайт. Футбол
менен дайыма машыгууну каалаган балдар мектептеги врачка кайрылып текшерилүүсү
зарыл. Мындай балдарга футбол менен машыккандар, спорттук башка көнүгүүлөр
(сууда сүзүү, жеңил атлетика жана башкалар) менен да машыгуулары талапка ылайык.
Футболдо белгилүү эрежелерди сактоо керектигин эстен чыгарбоо зарыл. Анткени
түрдүү травмага учуроо мүмкүн.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%96%D0%B0%D0%BF%D0%BE%D0%BD%D0%B8%D1%8F

Жапония (жапончо 日本 Нихон, Ниппон), расмий аталышы "Нихон коку", "Ниппон
коку"(жап. 日本国) - Түндүк-чыгыш Азиядагы аралчан бир өлкө. Тынчтык мухитинде
жайгашкан.

Жапония Жапония аралдар тобундагы (архипелаг) 6852 аралдарда жайгашкан. Эң чоң
төрт арал - Хонсю, Хоккайдо, Кюшу жана Шикоку - аралдар тобунун 97% түзөт.
Көбүнчө аралдар тоолуу жана жарылтоолуу (вулканду). Жапониянын эң бийик чокусу
Фуджи тоосу - жарылтоо. 145 миллионго чукулдаган калкы менен Жапония дүйнөдө
10-орундун ээси. Аянты боюнча 62-орунда (377,873 миң чарчы чакырым). Чоң
Токионун ичинде Токио ордо калаасы жана тегерегидеги конуштар (префектура)
кириши, аны (Чоң Токиону) 30 миллиондон ашкан калкы менен дүйнөдөгү эң ири
шаарчасы наамына жеткизет. Токионун өзү 47 префектурага бөлүнөт. Жапония бир
улутту эл. Калктын 99,4% - жапондор. Мындан тышкары кытайлар, корейлер,
америкалыктар бар. Расмий тили - жапон тили. Негизги диндери - шинто жана будда
диндери.

ИДП (Ички Дүң Продукция) боюнча Жапония дүйнөдө экинчи орунда. Экспорттун көлөмү
боюнча төртүнчү, импорттун көлөмү боюнча бешинчи орунда. Бүгүнкү күндө үнөмдүк
(экономикалык) кубаты боюнча 2-орунда.

Мамлекеттин башкаруу системасы - Конституциалык Монархия, мамлекет башчысы
Император, өкмөт башчысы премьер-министр. 1947-жылы кабыл алыннан конституция
боюнча император — “мамлекет менен калк биримдигинин белгиси”. Ал парламенттин
сунушу боюнча өкмөт башчыны дайындайт жана өкмөт башчынын сунушу менен өкмөт
мүчөлөрүн, Жогорку соттун төрагасы менен мүчөлөрүн дайындайт же кызмат ордунан
чечет. Баш мыйзам боюнча, мамлекет иштерге толугу менен өкмөт башчысы башкарган
өкмөт жооп берет.

Жогорку мыйзам чыгаруучу орган парламент — эки палатадан (өкүлдөр палатасы жана
кеңешчилер палатасынан) турат. Улуттук маарекеси Үчтүн айынын 23 (декабрь)
(император Акихитонун туулган күнү). Акча белгиси — иен.

Жапонияда бизди замандын биринчи мин жылдыктын аягында адабият онуугусу
башталган. Азыркы убакка чейин биздин замандын экинчи мин жылдыктан тарта
жасалган живопистик эстеликтер жана аритектуралар сакталып калган. Жапониянын
онугуу жолунда кытайлардын салымы чон. ХХ кылымда жапониянын Аниме менен Манго
дуйнолук масштабды багындырып келди. Жапондуктардын салты боюнча кара тус бул -
урматтын, улуулуктун, тажрыйбалуулукту билдирет. Устаттыктын бийик даражасын да
маанилейт. Коптогон куроштук искусствосунда кара кур эн жогорку болуп
эсептелинет.

Жапониядагы бул чарбалык-маданий тип биздин заманга чейинки мезгилдеги яёи
маданиятынын тушунда калыптанган. Жапонияда жашылчалар жана ошондой эле дан
эгиндери эгилет. Салттуу айыл чарбасындагы көпчүлүк жумуштар кол менен
иштетилет. Маселен, жээктерди отоо, күрүчтүн көчөттөрүн отургузуу өңдүү эмгекти
өтө көп талап кылуучу жумуштар. Күрүчтүн көчөттөрү май—июнь айларынын салкын
күндөрүндө суу каптаган талаада узата керилген жипти бойлото бипбирдей аралыкта
отургузулат. Ал эми дөбөнүн капталындагы тар террасалуу талаалардагы жээктер
тегерете иймейип тургандыктан, аларга күрүч отургузуу андан бетер түйшүктүү
жумуш. Жер иштетүүгө чейинки эң байыркы чарбалык маданий тип болгон балык
уулоочулук жана жыйноочулук өлкөнүн жээктик аймак - тарында сакталып калган.
Балык уулоо менен кесиптенген дыйкандар эзелтен бери эле жакыр жашашат. Балык
уулоо технологиясынын өнүгүп, ачык деңиз флоту маанилүү роль ойной баштагандан
тартып алардын жашоо-тиричилиги ого бетер оордоду. Жээктик аймактарда, балык
уулоодон тышкары, андан башка деңиз азыктарын — балыр өсүмдүктөрүн, деңиз
кирпилерин, ар түрдүү үлүлдөрдү, кальмарларды, осьминогдорду, моллюсктарды
чогултуу жана кармоо чоң роль ойнойт. Бул деңиз азыктары тамак-аш жасоого
колдонулат жана жогору бааланат.

Климаттык шартынын ар түрдүүлүгүнө карабастан, япондордун салттуу турак жайынын
негизги тиби өлкөнүн баардык аймагында негизинен окшош келет. Ал эми айрым бир
тоолук жана аралдык этнографиялык топтордун башкача түзүлүштөгү турак жайлары
бүгүнкү күндө жергиликтүү тарыхый эстелик катары колдонулуп калган. Көп кабаттуу
заманбап курулуштардын жасалгаларында салттуу белгилер сакталган. Ал салттуу
белгилерде жапондордун этногенезинин, алар¬дын маданиятынын генезисинин
компоненттери чагылдырылган.



https://ky.wikipedia.org/wiki/Google_(%D0%BA%D0%BE%D0%BC%D0%BF%D0%B0%D0%BD%D0%B8%D1%8F)

Google Inc. интернетке байланыштуу өндүрүмдөрдү жана кызматтарды: интернетте
издөө, булут компутинг, софтвейр жана жарнаманы камсыздаган америкалык эл аралык
корпорация. Компаниянын олжосунун дээрлик бардыгын AdWords жарнама кызматынан
түшкөн киреше түзөт.

Компания Ларри Пейж жана Сергей Брин тарабынан алар Стэнфорд университетинде
окуп жүрүшкөн учурда түзүлгөн. С. Брин менен Л. Пейж биргеликте компаниянын 16
пайызына ээлик кылышат. Google жабык менчик компания катары 1998 ж. Аяк
Оонасынын 4 күнү катталаган. 2004 ж. 19 Баш Оонасында алгачкы ачык сунуштоо
(IPO) өнөктөштүгү жүргүзүлүп баштаган. Башында компаниянын түпкү максаты "дүйнө
жүзүндөгү маалыматтарды жалпы жеткиликтүү жана пайдалуу кылып уюштуруу" - деп
аныкталган. Компаниянын бейрасмий урааны - "Тажаал болбо". 2006 ж. компаниянын
башкы кеңсеси Калифорниянын Маунтин Вю шаарына көчөт.

[39] "Google" 1996 ж. Ларри Пейждин жана Сергей Бриндин Калифорниядагы Стэнфорд
университетеинде (PhD) философия доктору (биздин илимдин кандидатына тете)
даражасын жактоодогу изилдөө долбоору катары пайда болгон. Ал учурда издөө
машинелери колдонушкан ыкмалар табылгаларды иреттеп көрсөтүүдө изделген сөз
конушта канча жолу кайталана тургандыгын эсепке алган. Брин менен Пейж издөө
табылгаларын кандайча жакшыртуу тууралуу изденүүнүн натыйжасында конуштардын өз
ара байланыштарын талдоого алган системаны сунушташкан. Бул жаңы технология
PageRank деп аталган. Анын негизги маңызы - желеконуштун маанилүүлүгү ага
шилтеме берген башка желеконуштардын санынын жана алардын салмагынын
(маанилүүлүгү) ортосунан келип чыккан байланыш катары эсептеши.

1996 ж. ушундай эле стратегияны колдонгон "RankDex" деп аталаган кичинекей издөө
машинеси "IDD Information Services" компаниясынан Робин Ли иштеп чыгып,
желеконуштарды эсептөөдө жана рейтинг берүүдө колдонула баштаган болчу.
"RankDex" технологиясы кийин Р. Ли тарабынан патенттелип жана Кытайда Baidu
кызматын негиздөө үчүн колдонулган.

Кийин атын "Google" деп өзгөртүшөт, бул googol сөзүнүн ката жазылышынан келип
чыккан, бир санынан кийин катары менен жазылуучу жүз нөлдү түшүндүрөт (10
жүзүнчү даражасында) жана издөө машинеси колдонуучулардын эбегейсиз көп маалымат
менен камсыз кылууну көздөйт дегенди билдирет. Google иш жүзүндө Стэнфорд
университетинин вебсайтынын алдындагы домен катары дарегинде иштеген.

2006 ж. Тогуздун айында Google видеолорду бөлүшүү үчүн түзүлгөн YouTube сайтын
акция түрүндө 1,65 миллиард АКШ долларына сатып алаарын жарыялаган, жана бул иш
2006–ж. Жетинин айында ишке ашырылган. Google YouTube cайтын иштетүүгө канча
каражат коротулгандыгы тууралуу кеңири маалымат берген эмес, ал эми 2007 – жылы
сайттан түшкөн кирешелердин баары расмий документтерде жөн гана «материалдык
эмес» деп көрсөткөн. 2008 – ж. Кулжасында Forbes журналы 2008 – ж. YouTube
сайтынан түшкөн пайда болжолу менен 200 млн. АКШ долларына барабар экендигин
жарыялаган, ошондой эле жарнак берүү бөлүмүнүн прогрессин өзгөчө белгилеп өткөн.
2007 – ж. Google NORAD Tracks Santa кызматына демөөрчү болуп баштаган. Бул
кызмат негизи Исанын туулган күнө кечесинде Санта Клаустун «изи менен жүрүп», ал
эмне кылып жатканын көрсөтүп берээр эле. Ал эми Google Earth кызматынын жардамы
менен Сантаны ээрчүү биринчи жолу 3-D форматында көрсөтүлүп, [181] ага чейинки
спонсор AOL компаниясы четке чыгарылган. Google компаниясынын менчиги болуп
калган YouTube сайты NORAD Tracks Santa корсотуусуно озунун бир каналын болуп
берген. [183]

2010 – ж. Бугусунда Google "AdMob" аттуу мобилдик жарнак түйүнүн сатып алгандыгы
жөнүндө жар салат. Бул сатып алуу андан бир нече күн мурун Федералдык
Соода–Сатык Комиссиясы аркылуу изилденип бүткөн эле. "AdMob" Google компаниясына
кандай баада сатылганы жашыруун боюнча калган. Ошол эле жылдын Текесинде Google
Айовалык шамал фермасы менен 114 мегаваттык энергияны сатып алуу боюнча 20
жылдык келишимге кол койгон.

2011 – ж. Чын куранында "The Globe and Mail" Google “Nortel Networks”
компаниясынын 6000 патентин 900 миллион АКШ долларына сатып алууну сунуш
кылгандыгын маалымдаган.

2011 – ж. Баш оонасында Google "Motorola Mobility" компаниясын 12,5 миллиард АКШ
долларына сатып алаары жонундо айтты, бирок бул келишим Америкалык жана
Европалык туруктуулукту камсыздоо кызматтарынын макулдугу менен гана ишке ашат
эле. Google блоггунда компаниянын башкы директорунун орун басары жана
негиздоочусунун бири Ларри Пейдж "Motorola Mobility" компаниясын сатып алуу
Google учун патенттик портфолиосун чындоо учун жасалган стратегиялык журуш
экендигин ачыкка чыгарды. Компаниянын Android оперативдик системасы бутун
индустрияны камтыган патент согушунда жаны от болуп чыкты; бул создорду Apple
жана Microsoft HTC, Samsung жана Motorola сыяктуу Android системасын колдонгон
компанияларды сотко бергендиги тастыктап турат [105]. 2012 – ж. Бугусунда Кытай
Эл Республикасынын макулдугунан кийин Google "Motorola Mobility" компниясын
сатып алууну ишке ашырды [106]. Бир четинен бул келишимдин жыйынтыгында Motorola
нын бир далай маанилуу патенттери Google компаниясына "Apple" жана "Microsoft"
[105] ж.б. компаниялар менен болгон тирмешуудо [107] жардам берди жана Android
системасын эркин колдонууга мумкунчулук тузду [108]. Бул патенттер чонток
телефондору жана откоргучсуз иштоочу технологиялар менен иштоо учун берилген
эле. Коомдук туйун кызматтарын кенейтуу учун, Google "Meebo" медиа –
платформасынан баштап "Silicon Valley" аймагын сатып алууну пландаштырып жатат
[109].



https://ky.wikipedia.org/wiki/%D0%A3%D0%B8%CC%81%D0%BA%D0%B8

Уи́ки — мазмунун колдонуучулар өздөрү, сайт тарабынан берилген куралдардын
жардамы менен, өзгөртө ала турган веб-сайт. Тексттерди оңдоо жана ар түрдүү
объектилерди орнотуу үчүн атайын уики-белгилөө колдонулат. Ушул технологиянын
негизинде Уикипедия жана башка Уикимедия Фондунун долбоорлору түзүлгөн.

Сайтты сүрөттөөдө, эң биринчи жолу «уики» термини 1995-жылы, "Портленддик
үлгүлөр сактоочусунун" негизи болуп 1995-жылдын 25 мартта түзүлгөн WikiWikiWeb
аттуу эң биринчи уики-системинин түзүүчүсү Уорд Каннингем тарабынан колдонулган.
Бул сөз гавай тилинен алынган, «тез» дегенди түшүндүрөт. Каннингем биринчи
башында "иштеши мүмкүн болгон эң жөнөкөй он-лайн берилимдер базасы" деп
сүрөттөгөн. Кийинчерээк, бул сөзгө тийиштүү кийинки англис бэкронимин ойлоп
табышкан: What I Know Is….

Уорд Каннингем жана анын Бо Леуф аттуу авторлошу, биргелешип жазган The Wiki
Way: Quick Collaboration on the Web деген китебинде Уики концепциясын кийинкидей
сүрөттөшкөн:

Уики-чөйрө түзүү үчүн атайын ПӨ керек болот — уики-кыймылдаткыч. Бул сайтты
башкаруу системасынын өзгөчө түрү — түзүлүшү жана фунционалдуулугу жагынан абдан
жөнөкөй, анткени аны түзүлүштүрүүнү жана анын мазмунун иштетип чыгууну
колдонуучу "кол түрүндө" аткарат. Уикипедия жана Уикимедиа Фондунун башка
долбоорлору MediaWiki кыймылдаткычында куралган.

Уики тилиндеги уики-беттерди байланыштыруучу шилтемелери HTMLдегиге караганда
көрсөтмөлүүрөөк жана коопсуздуураак, анткени JavaScript жана Катарланган Стилдер
Жадыбалы чектелген түрдө колдонулат.

Кээ бир уикилерди ар бир каалоочу, катталбаган колдонуучу болсо деле, өзгөртө
алат. Бейбаштар ар кандай үйлөрдүн дубалдарын, дарбазаларын граффитилеп кеткен
сыяктуу, уики-макалаларын да атайылап бузуп, орунсуз маалымат жазган учурлар да
болот. Бирок, бактыга жараша, үйлөрдүн дубалдарынан, дарбазаларынан айрымаланып,
Уикипедияда макаланын мурунку нускасын кайтарып алса болот: бузгандан оңдогон
оңой. Болбой эле баратса, бир нече жолу бейбаштык кылган колдонуучуга
макалаларды өзгөртүүгө тыйуу салып койсо болот: IP-дарегин же колдонуучу атын
кара тизмеге киргизип койсо болот.



https://ky.wikipedia.org/wiki/%D0%A1%D0%B0%D0%BB%D1%8B%D0%BC%D0%B1%D0%B5%D0%BA%D0%BE%D0%B2,_%D0%90%D1%81%D0%BA%D0%B0%D1%80_%D0%9C%D0%B0%D0%B0%D1%82%D0%BA%D0%B0%D0%B1%D1%8B%D0%BB%D0%BE%D0%B2%D0%B8%D1%87

Аскар Мааткабылович Салымбеков (05.02.1955-ж. туулган Ат-Башы району, Ат-Башы
айылы) – кыргыздын белгилүү ишкери жана коомдук ишмери.

Кыргыз дене тарбия институтунда комсомол комитетинин катчысы, 1981-86-жж.
Кыргызстандын ЛКЖС БКнын жаштар жана жаш адистер бөлүмүнүн башчысы, 1986-1991-ж
Бишкек шаардык дене тарбия жана спорт комитетинин төрагасы, 1991-1993-ж Бишкек
шаараткомунун базарлар башкармасынын начальниги.

1999-2005-ж Нарын] облусттук мамлекеттик администрациясынын башчысы - губернатор
кызматын аркалаган.

2005-ж. баштап Кыргыз Республикасынын Жогорку Кеңешинин 3-жана
4-чакырылыштарынын депутаты,ошол эле учурда 2005-жылы Бишкек шаарынын мэринин
милдетин аткарган.

2006-жылдан бери Кыргызстандын базарлар, соода ишканалары жана тейлөө тармагынын
Ассоциациясынын төрагасы.

"Эмгек каармандыгы үчүн","Даңк" медалдары,орус академик В.Леонтьев атындагы
алтын медалы,Россия Федерациясынын"За заслуги перед Родиной и Отечеством", "Петр
Великий" ордендери , Кыргыз ССРнин Жогорку Советинин Ардак грамотасы менен
сыйланган."Руханият" эл аралык сыйлыгынын ээси.



https://ky.wikipedia.org/wiki/%D0%91%D0%B5%D0%BB%D0%B0%D1%80%D1%83%D1%81%D0%B8%D1%8F

Беларусия (Беларусь), Беларусь Республикасы (Рэспублика Беларусь) Чыгыш
Европадагы мамлекет. Түндүк-батышынан Литва жана Латвия, чыгышынан Россия,
түштүгүнөн Украина, батышынан Польша м-н чектешет. Аянты 207,6 миң км2. Калкы
9,8 млн. (2004). Мамлекеттик тили беларусь жана орус тилдери. Борбору Минск
шаары (облус статусуна ээ). Админстрациялык аймагы жактан 6 облуска бөлүнөт.
Акча бирдиги Беларусь рубли. Беларусь БУУнун, ЮНЕСКО-нун, Европа Кеңешинин,
КМШнын, ЕККУнун, Эл аралык эмгекти бөлүшгүрүү, Бүткүл дүйнөлүк саламаттыкты
сактоо уюмдарынын, Эларалык валюта фондунун мүчөсү.



https://ky.wikipedia.org/wiki/Google

Google - ири издөө системасы, Google Inc компаниясына таандык. Популярдуулугу
боюнча биринчи орунда (79,65 %[5]), айына 41 млрд 345 млн сурамды иштеп чыгат
(базардагы үлүшү 62,4 %) жана 25 миллиард веб-барачаны индекстейт. Маалыматтарды
дүйнөнүн 191 тилинде табууга жөндөмдүү (2009-жылдын 15 октябрь айынан бери ).

Ал дүйнөлүк жөргөмүш желеси (World Wide Web) боюнча эң көп колдонулган эсептөө
системасы, PDF, RTF, PostScript, Microsoft Word, Microsoft Excel, Microsoft
PowerPoint жана башка документ калыптарынан издөөнү колдойт. Google да издөөдө
башка издөө системаларынан өзгөчөлөнүп, негизинен веб-барактардагы текстти илип
алууга басым жасалат.

Google издөө системасы алгач Стэнфорд университетинде Ларри Пейдж жана Сергей
Брин тарабынан окуу долбоору катары түзүлгөн болчу. Алар 1996-жылы BackRub издөө
системасынын үстүндө иштешет, ошондон көп өтпөй 1998-жылы анын негизинде жаңы
Google издөө системасын түзүшкөн.



https://ky.wikipedia.org/wiki/%D0%9A%D1%83%D1%80%D0%B0%D0%BD

Куран (араб. القرآن, окуу, «Кудайдын аяны») – исламдын ыйык китеби. Куран
сүрөлөр менен аяттардан турат. Курандагы бардык аяттар Мухаммед пайгамбарга
(С.А.В) аян түрүндө түшкөн Алланын сөзү болуп саналат.

Куранда Алла өз сөзүн пайгамбар Мухаммедге аян түрүндө түшүрөт. Ааламдардын
жаратуучусу болгон жалгыз Кудай - Аллага сыйынуу керектигин, Ага шерик кошпой
бардык ибидаттардын түрүн Ага гана багыштоо керектигин чындыкты адамзатка айтып
берүү үчүн пайгамбарлар аталган атайы адамдар тандалып алынган. Пайгамбарлардын
эң акыркысы Мухаммед болгон. Ислам дини Мухаммедге чейинки байыркы пайгамбарлар
катары иудаизмде жана христианчылыкта кезиккен ыйык пайгамбарларды тааныйт.
Мисалы, Адам, Нух (Ной), Ибрахим (Авраам), Лут, Муса (Моисей), Дауд, Сулайман
(Соломон), Иса (Иисус). Мусулмандардын көз карашында аталган пайгамбарлардын
окуусу алардын шакирттери тарабынан бурмаланып кеткен делинет, ошондуктан
еврейлер менен христиандарды Кудайдын аянына эмес, «кагаздагы жазууга ишенген»
адамдар деп аташат. Пайгамбарлардын ичинен Мухаммеддин гана окуусу бурмаланбаган
туура окуу деп көрсөтүлөт. Исаны пайгамбар деп таануу менен ислам дини
христиандардын Иисус Христос Кудайдын уулу деген окуусуна жана Ыйык Үчбирдикке
(Троицага) каршы турат: Куранда «жалгыз Кудай балалуу боло албайт жана анын
курбусу болбосо, Иисус кантип төрөлмөк», – деп белгиленген.

Курандын негизин Мухаммед пайгамбардын акыл насааттары, олуячылыктары, дин
окуусу жана притчалары түзөт. Пайгамбар жазганды, окуганды билбеген сабатсыз
адам болгон. Ошондуктан анын сөздөрү жана иштери жардамчылары тарабынан
пальманын жалбырактарына жана таштын бетине жазылып алынган да, кийин кагаз
бетине көчүрүлгөн. Мухаммеддин шакирттери ал тексттерди жаттап, эски араб
поэзиясын көркөм окугандай кырааты менен айта билишкен. Куран рифмалуу проза
жана ритмикалуу сүйлөмдөр менен жазылган.

Куранда Мухаммед тарабынан айтылган Алланын сөздөрү аян, башка сөздөр лакап,
жомок катары берилет. Курандын толук тексти Мухаммед өлгөндөн кийин чогултулуп,
7-кылымдын ортосунда Осмон халиф пайгамбардын жардамчысы болуп турганда тексттер
ыйык деп жарыяланган. Орто кылымдарда Куранды жатка билген адамдар көп болгон.
Ортодоксалдуу ислам тарабынан Кудайдын аянын бурмалап жибербөө үчүн Куранды
башка тилдерге которууга тыюу салынган. Араб жортуулдары жана жаңы аймактарды
исламдаштыруу – Куранды окууну жана жатка билүүнү шарттаган. Ошондуктан бул
доордо араб тилин үйрөнүү жана бул тилди кеңири аймактарга жайылтуу иши күч
алган. Орто кылымдардагы арабдаштыруу процесси мусулман маданиятынын түзүлүшүнүн
маанилүү элементи.



https://ky.wikipedia.org/wiki/%D0%9E%D1%80%D0%BE%D0%B7%D0%BE_%D0%B0%D0%B9%D1%82

ОРОЗО АЙТ – мусулмандардын диний майрамы. Орозо аяктагандан кийин өткөрүлөт.
Жылына рамадан айында 12 жаштан жогорку мусулмандар 30 күн орозо кармоого парс
делинет. Орозонун акыркы күнү «айбашы» аталып, ар бир үйдө боорсок бышырылып,
арбактарга куран түшүрүлүп, кайыр-садага берилет. Эртеси орозо айт майрамы
башталат. Күн жаңы чыкканда эркектер жакшы кийим кийип, атка минишип, эркек
балдарын да жасалгалуу кунан-тайларга мингизип алышып, айт намазга жыгылганы
барышат; кыбыла тарапты карап намаз окушат. Намазга келгендер «намаз акы» деп
акча ташташат. Намаздан кийин жаш өзгөчөлүгүнө жараша (чалдар, кемпирлер,
аялдар, эркектер, келин-кыздар, балдар) топ-топко бөлүнүп алышып, кыдырата
үйлөргө кирип айтташат; ар бир үйдөн даам ооз тийишип, өлгөндөргө куран
түшүрүшөт.



https://ky.wikipedia.org/wiki/%D0%95%D0%B2%D1%80%D0%BE%D0%BF%D0%B0_%D0%B1%D0%B8%D1%80%D0%B8%D0%BC%D0%B4%D0%B8%D0%B3%D0%B8

Европа биримдиги (European Union), Евро Биримдиги (Euro Union) – Европа
өлкөлөрүнүн аймактык саясий жана экономикалык бирикмеси (1993-ж. чейин Европа
Биримдиги). Европанын 27 өлкөсү кирет (2007). Европадағы 40 ашық өлкөнү
бириктирген бир уюм. Биримдикке кирген өлкөлөрдүн арасында чек жоқ болуп, бир
паспорт қолдонулат. 1999-жылдан баштап өз валютасына ээ болду - Евро.

Австрия, Бельгия, Болгария, Венгрия, Германия, Грекия, Дания, Ирландия, Испания,
Италия, Кипр, Латвия, Литва, Люксембург, Мальта, Нидерланд, Польша, Португалия,
Румыния, Словакия, Словения, Улуу Британия, Финляндия, Франция, Чехия, Швеция,
Эстония. ЕС Европа Экон. Биримдигинин (1957-ж. Рим келишимдеринин негизинде
түзүлгөн, ЕЭБ же «Жалпы рынок») жана Атом энергиясы боюнча Европа биримдигинин
(1957-ж. негизделген) негизинде түзүлгөн. ЕСтин негизги максаттары Европ.
бирдиктүү актынын (1987), Маастрихт (1992), Амстердам (1997) жана Ницца (2003)
келишимдеринде (2007-ж. ЕСтин бул келишимдерди алмаштырууга багытталган ЕСтин
Конституциясы иштелип чыккан, бирок ал биримдикке мүчө бардык өлкөлөр тарабынан
ратификациялангандан кийин гана күчүнө кирет) аныкталган: бирдиктүү европалык
жарандыкты киргизүү; эркиндик, коопсуздук жана мыйзамдуулукту камсыз кылуу;
экономикалык жана социалдык прогресске көмөктөшүү; Европанын дүйнөдөгү ролун
бекемдөө. 1999-жылдан ЕСтин 12 өлкөсүндө бирдиктүү валюта – еврону пайдалануу
(еврозонага өтүү) киргизилген. ЕСтин көпчүлүк мүчөлөрү бирдиктүү виза эрежелерин
камтыган Шенген зонасына киришет. Расмий тилдери: англис, грек, испан, италян,
немис, нидерланд, португал, финн, фламанд, француз, швед тилдери. ЕСтин желеги
(1986) жана гимни (Людвиг ван Бетховендин «Кубаныч одасы») кабыл алынган. ЕСтин
жогорку саясий жетекчи органы – Европа совети; институттары Европа парламенти,
ЕСтин совети, Европа комиссиясы, Европа соту, Европа борбордук банкы. ЕСтин
расмий борбору жок, анын институттарынын көпчүлүгү Люксембург, Страсбург,
Франкфурт-на-Майне шаарында жайгашкан.



https://ky.wikipedia.org/wiki/%D0%91%D0%B8%D1%80%D0%B8%D0%BD%D1%87%D0%B8_%D0%B4%D2%AF%D0%B9%D0%BD%D3%A9%D0%BB%D2%AF%D0%BA_%D1%81%D0%BE%D0%B3%D1%83%D1%88

Биринчи дүйнөлүк согуш (28 июль 1914 — 11 ноябрь 1918) — адамзаттын тарыхындагы
эң чоң жана татаал куралданган конфликтердин бири.

Биринчи дүйнөлүк согуш Борбордук (Германия, Австрия-Венгрия, Түркия, Болгария)
жана Антанта (Россия, Франция, Улуу Британия, Сербия, кийинчерээк Япония,
Италия, Румыния, АКШ жана башка бардыгы 34 мамлекет катышкан) коалицияларынын
ортосундагы согуш.

Сараеводо австрия-венгриялык тактынын мураскери Франц-Фердинанддын өлтүрүлүшүнө
байланышкан Балкан кризисинен улам келип чыккан. Германия Англия менен
Франциянын эсебинен жаңы колонияларды басып алууну, Франция менен Россияны
начарлатууну, Европада өз үстөмдүгүн күчөтүүнү көздөгөн.

Австрия-Венгрия Балканда өз таасирин кеңейтүүгө жана өзү эзип жаткан элдердин
улуттук-боштондук кыймылын басууга умтулган. Англия Германияны начарлатууга,
анын колонияларынын бир бөлүгүн басып алууга үмүттөнгөн. Франция 1871-жылы
Германияга тарттырып жиберген Эльзас менен Чыгыш Лотарингияны кайтарып алууну,
ошондой эле Германиянын Саар жана Рейн облустарынын жарымын басып алууну
каалаган. Россия Балканда жана Босфор менен Дарданэлль кызыктарында өз
үстөмдүгүн орнотууга, ошондой эле Германияны экономикалык жактан начарлатууга
жана Австрия-Венгриянын Балканда үстөмдүк кылуу коркунучун жок кылууга умтулган.
Биринчи дүйнөлүк согуш Антантанын жеңиши менен аяктады. Биринчи дүйнөлүк
согуштун жүрүшүндө согушуп жаткан тараптар 74 млн. кишини аскерге
мобилизациялашты. 10 млнго жакын киши курман болду, 20 млнго жакыны жарадар, 10
млнго жакын киши ачарчылыктан жана эпидемиядан каза болду.

1919-жылы 28-июнда Биринчи дүйнөлүк согуштун бүткөндүгү жөнүндө Германия менен
Версаль тынчтык келишимине кол коюлду. Германиядан Европадагы биртоп жерлер
алынып, Франция, Бельгия, Польшага берилди. Германиянын колонияларын жеңип
чыккан мамлекетттер өз ара бөлүп алышкан. Жеңилген мамлекеттер, анын ичинде
Түркия көп жеринен ажырап калган. Австрия-Венгриядан Австрия, Венгрия,
Чехославакия өз алдынча мамлекет болуп бөлүнүп чыккан. Австрия-Венгрия жеринин
бир бөлүгү кайрадан түзүлгөн Польша жана Югославия мамлекеттерине кирген.

Кыргыз Тарыхы. Энциклопедия. Бишкек, 2003 Мамлекеттик тил жана энциклопедия
борбору. И. Арабаев ат. Кыргыз Мамлекеттик Педагогикалык Университети
Мамлекеттик тил жана энциклопедия борборунун башкы редактору Ү.А. Асанов,
Жооптуу ред. А. А. Асанканов Ред. кеңеш: Ө.Ж. Осмонов (төрага), Т.Н. Өмүрбеков
(жооптуу катчысы), А.Ж. Жуманалиев, ж.б.



https://ky.wikipedia.org/wiki/%D0%90%D1%80%D0%B3%D0%B5%D0%BD%D1%82%D0%B8%D0%BD%D0%B0

Аргентина, Аргентинa Республикaсы - Түштүк Американын түштүгүндөгү мамлекет.
Аянты жана калкынын саны боюнча континенттеги 2-өлкө (Бразилиядан кийин). Түштүк
Америка материгинин түштүк-чыгышын, Оттуу Жер аралынын чыгыш бөлүгүн, жакын
жайгашкан Эстадос жана башка аралдарды ээлейт. Батышынан Чили, түндүгүнөн жана
түндүк-чыгышынан Боливия, Парагвай, Бразилия, Уругвай менен чектешет. Чыгышын
Атлантика океаны чулгап жатат. Аянты 2,78 млн км2 [Аргентина менен Улуу
Британиянын ортосундагы талаш аймак - Фолкленд (Мальвин) аралын кошпогондо].
Калкы 39,5 млн (2005). Борбору - Буэнос-Айрес шаары. Акча бирдиги - Аргентина
песосу. Аргентина - БУУнун (1945), Америка мамлекеттери уюмунун (1948), Түштүк
Американын жалпы рыногунун (МЕРКОСУР; 1991), Бүткүл дүйнөлүк соода уюмунун
(1995) мүчөсү.

Калкы ар кошкон элдердин тукумдарынан куралган. Креолдор (Аргентинада туулган
испандар) жергиликтүү индейлер, кийин (19-кылымда) европа иммигранттары менен
аралашып кеткен. Калкынын 90%тен ашыгы аргентиналыктар, алар расалык жактан
«актарга» (73%) жана метистерге бөлүнөт; ошондой эле испан, италян, украин,
поляк, немис, француз жана башка улуттар да жашайт. Орточо жыштыгы: 1 км2 жерге
14,2 киши. Калкынын жашынын орточо узактыгы: 75,9 жыл (эркектериники - 72,2,
аялдарыныкы - 79,9 жаш). Мамлекеттик тили - испан тили. Калкынын 90% католик
динин тутат. Шаар калкы 80%тен ашык. Ири шаарлары: Буэнос-Айрес, Росарио,
Кордова, Ла-Плата жана башкалар.



https://ky.wikipedia.org/wiki/Apple

Координаттары: 37°19′55″N 122°1′47″W﻿ / ﻿37.33194°N 122.02972°W﻿ / 37.33194;
-122.02972

Apple Inc (Орусча расмий аталышы «Эппл» которулушу «алма») Ишкананын “Аpple”
деген аталышы англис тилинен которгондо кадимки эле биз жеп жүргөн "алма"
дегенди билдирет. 2007-жылга чейин 30 жыл бою компания “Apple Computer” деп
аталып келген. Андан кийин ишкана компьютерден башка да техника каражаттарын
чыгара баштагандыктан, “сomputer” деген сөз алынып салынган. Компаниянын мындай
аталып калышын алар "чыгарган товарларыбыз экологиялык жактан таза экендигинде"
деп түшүндүрүшөт. Компьютер чыгаруу тармагында бул ишкана эски тетиктерди кайра
иштеткен биринчи компания.



https://ky.wikipedia.org/wiki/%D0%A4%D1%83%D1%82%D0%B1%D0%BE%D0%BB_%D0%B1%D0%BE%D1%8E%D0%BD%D1%87%D0%B0_%D0%95%D0%B2%D1%80%D0%BE%D0%BF%D0%B0_%D1%87%D0%B5%D0%BC%D0%BF%D0%B8%D0%BE%D0%BD%D0%B0%D1%82%D1%8B_2016

Футбол боюнча Еврорпа чемпионаты 2016 (кыск. «Евро-2016») — 15-жолу УЕФА
тарабынан уюштурулуп жаткан футбол боюнча Европа биринчилиги. Бул турнир 2016
жылдын 10 июндан тартып, 10 июлга чейин өткөрүлөт. 2008 жылы сентябрь айында
УЕФАнын аткаруу комитети Евро-2016да биринчи жолу 24 команда ойноору тууралуу
токтом чыгарган. 2010 жылдын 28 май күнү Женевада турнирди өткөрө турчу мамлекет
аныкталган, ал — Франция (үчүнчү жолу).

Добуш берүүдө УЕФАнын Аткаруу Комитетинин 13 мүчөсү катышкан. Биринчи раундда ар
бир добуш берүүчү 3 өлкөнү катары менен коюшу керек. биринчи коюлган өлкө 5
балл, экинчи коюлганы 2 балл, ал эми үчүнчү тизилген өлкө 1 балл алышкан.
Биринчи раунддун жыйынтыгы боюнча эң аз упай топтогон өлкө (Италия) жарыштан
чыккан. Экинчи раундда Чемпионатты өткөрө турган өлкө добуштардын көпчүлүгү
боюнча аныкталган..

54 команданын ичинен финалдык бөлүккө 23ү өтүп, бул турнирдин ээси — Франция
курама командасына кошулушту.

Бул турнирде оюндарды кабыл алчу стадиондор ар кайсы жылдары Европанын жана
дүйнө биринчиликтерин кабыл алып келишкен. Алардын катарында 1938 жана 1998
жылдары өткөн дүйнө чемпионаттары, 1960 жана 1984 жылдардагы Европа
чемпионаттары, жана Конфедерациялар кубогу 2003 да бар.

Франция курама командасы эч бир себетте болгон эмес, анткени ал чемпионатты
кабыл алып жаткаандыгы үчүн автоматтык түрдө А тайпасынан биринчи позиция
берилген.



https://ky.wikipedia.org/wiki/%D0%A4%D1%80%D0%B0%D0%BD%D1%86%D1%83%D0%B7_%D1%82%D0%B8%D0%BB%D0%B8

Француз тили (французча: Français, le français, la langue française) —
Франциянын расмий тили. Француздар менен бирге Бельгия, Швейцария, Канада
мамлекеттериндеги французча сүйлөгөн калктардын расмий тили. Ошондой эле француз
тили Африканын көп сандагы мамлекеттеринде, Кариб бассейнинде (Гаити ж.б.у.с.),
Француз Гвианасында колдонулат. Француз тили индоевропалык тил тайпасынын роман
тобуна кирет. Бул тилдин башаты латын болгону м-н өнүгүп-өсүп олтуруп, роман
тобуна кирген башка тилдерге салыштырмалуу абдан эле түпкү тилинен алыстап
кеткен. Жазуусу латын алфавитине негизделет. Француз тили БУУнун 6 расмий кызмат
тилинин бирөөсү болуп эсептелет. 2000-жылдагы маалыматка караганда французча
сүйлөгөндөрдүн саны 100 млн. Адамды түзөт.



https://ky.wikipedia.org/wiki/%D0%A3%D0%BA%D1%83%D0%BA

Укук — 1) объективдүү маанисинде алганда мамлекет тарабынан белгиленген жана
анын мажбурлоо мүмкүнчүлүгү аркылуу камсыз кылынуучу (позитивдүү укук), же
болбосо адамзаттын акыл-эсинин табиятынан келип чыгуучу, жалпыга милдеттүү
социалдык ченемдердин (жүрүм-турум эрежелеринин) тутуму; мамлекеттен жана
мыйзамдан жогору туруучу императив (табигый укук). Укук жазылма (статуттук,
прецеденттик) жана демейки, динден тышкары жана диний, улуттук жана эл аралык
болуп бөлүнөт. Укук тутум катарында, ар биринин өзүнүн жөнгө салуу заты жана
өзүнчө өзгөчө белгилери бар бир кыйла укук тармактарына (м.: жарандык укук,
конституциялык укук, үй бүлө укугу, эмгек укугу, кылмыш-жаза укугу),
тармакчаларына (м.: автордук укук., мурастоо укугу ж. б.), тармактар аралык
юридикалык ченемдик комплекстерге (банк укуктары, ишкердик укуктары)
ажырымдалат. Укукту салыштырма укук таанууда да өзүнчө укук тутумдарына
(«укуктук үй бүлөлөргө») бөлүштүрүшөт: роман-герман (континенттик),
англо-америкалык, мусулмандык, салттык жана социалисттик; 2) субъективдүү
маанисинде алганда, адамдын, мамлекеттик органдын, элдин, мамлекеттин жана башка
субъекттин мүмкүн болуучу жүрүм-турумунун түрү жана чарасы (юридикалык укук).



https://ky.wikipedia.org/wiki/%D0%95%D0%B3%D0%B8%D0%BF%D0%B5%D1%82

Мисир/Египет (Мисир Араб Республикасы) – Африканын Түндүк-чыгышындагы жана
Азиянын Синай жарым аралындагы өлкө. Суэц булуңундагы жана Кызыл деңиздеги айрым
чакан аралдар да Мисирге таандык. Түндүгүнөн Жер Ортолук деңиз, чыгышынан Кызыл
деңиз, Суэц, Акаба булуңдары менен чулганып, батышынан Ливия, түштүгүнөн Судан,
Түндүк-чыгышынан Израиль жана Палестина менен чектешет. Мисир Европа, Америка
өлкөлөрүн Азия жана Чыгыш Африка өлкөлөрү менен байланыштырган эл аралык аба
жана деңиз жолдорунун кесилишинде жайгашкан. Мисирдин аймагынан Атлантика
океанын Инди океаны менен туташтырган кыска деңиз жолу – Суэц каналы өтөт. Аянты
1001,4 миң км2 (анын 96%и чөлдүү аймак). Калкы 72,5 млн (2007). Мамл. тили –
араб тили. Акча бирдиги – Мисир фунту. Борбору – Каир шаары. Административдик
жактан 27 мухафазага (губернаторлукка) бөлүнөт (к. таблицаны). Мисир – БУУнун
(1945), ЮНЕСКОнун, Африка союзунун (1963), Араб өлкөлөр лигасынын (1945), Ислам
конференция уюмунун (1969), Бүткүл дүйнөлүк соода уюмунун (1995), ЭВФтин (1945)
жана башка уюмдардын мүчөсү.

Өлкөнүн субтропик жана тропик кеңдиктериндеги абалы жаан-чачындын аз жаашы
климатынын кургакчыл, чөл жана жарым чөл ландшафттарынын басымдуу болушуна шарт
түзгөн. Чарба тиричилиги негизинен Нилдин өрөөнүн жана дельтасын (өлкөнүн
аянтынын 3%ке жакыны), оазистерди, ошондой эле айрым деңиз жээктерин ээлейт. Жер
Ортолук деңиз жээги Нилдин дельтасынан 1000 км батышты карай жапыз, таштак,
жардуу, дельтадан чыгышты карай кумдуу саяңдар мүнөздүү жантайыңкы өндүрлөр,
дельтасынын өзү жапыз лагуналуу. Кызыл деңиздин жээги (узундугу 1900 кмдей)
негизинен тик капталдуу бийик тоолор менен чектешкен кууш пляждуу тилке. Жээгин
деңизден коралл рифтүү жазы тилке бөлүп турат. Мисирдин басымдуу бөлүгүн
бийиктиги 300 мден 1000 мге жеткен платолор ээлейт; алар – Ливия чөлү (өлкөнүн
2/3 бөлүгү), Араб чөлү, Нуби чөлү. Ливия чөлүнүн түндүгүндө жана чыгышында
таштуу (хамада) жана шагылдуу (серир) чөлдөр басымдуу; аларга узатасынан (650
кмге чейин) созулган кум жалчалары мүнөздүү: Ливия чөлүнүн батышында
бархандарынын бийикт. 300 мге жеткен кумдуу чөл мейкиндиги жатат. Ливия жана
Араб чөлдөрүнүн таштак платолорун Нил дарыясын кесип өтөт; анын Мисирдин
аймагындагы узундугу 1200 кмдей, жазылыгы түштүгүндө 1–3 км, түндүгүндө 20–25
кмге чейин. Платолор чыгышты карай акырындап, 2000 м бийиктикке чейин көтөрүлүп,
Кызыл деңизге жана Суэц булуңуна тик түшөт. Түндүк-чыгышындагы Синай жарым аралы
өлкөнүн эң бийик бөлүгү (2737 м, Катерин чокусу). Маанилүү түздүктөрү деңиз
жээктеринде, Нилге чектеш жерлерде, негизинен өлкөнүн Түндүк-батыш бөлүгүндө
жайгашкан; анда деңиз деңгээлинен төмөн жаткан ойдуңдар (Каттара, 133 м; Файюм,
43 м) бар. Мисир Африка платформасынын Түндүк-чыгышынан орун алган. Өлкөнүн
Түштүк-чыгыш зор бөлүгүн Нуби–Араб калканынын капталы ээлейт. Анда Чыгыш чөлү
тектон. көтөрүлүүсү, Нил синеклизасы, Нуби антеклизасы, Түндүк-батыш бөлүгүндө
Ливия-Синай перикратон ийилүү зонасы, түрдүү багыттагы тектон. жаракалар
жайгашкан. Кызыл деңиз, Суэц жана Акаба булуңдары грабендерин чектеп турган
жаракалар Чыгыш Африка жаракалар системасына кирет. Платформанын калканында
темир, цинк, коргошун, калай, молибден, хром, никель, берилий, тантал, ниобий,
алтын, платформанын жабындысын түзгөн чөкмө тектерде фосфорит, темир, таш көмүр,
марганец рудалары, ошондой эле гипс, кайнатма туз, курулуш материалдары, Суэц
булуңунда нефть, газ кендери бар. Климаты негизинен чөлдүү болгондуктан, абанын
температурасы сутка ичинде кескин өзгөрөт. Эң суук айы – январдын орточо
температурасы түндүгүндө 11–12°С, түштүгүндө 15–16°С, эң жылуу айы – июлдуку
түндүгүндө 25–26°С, түштүгүндө 30–34°С. Суткалык орточо температурасынын жылдык
өлчөмү 7000–9000°С; мындай температуралык шарт (эгерде ным жетиштүү болсо)
жылына бир нече түшүм алууга мүмкүндүк түзөт. Бирок өлкөнүн басымдуу бөлүгүндө
жылына 100 ммге чейин гана жаан-чачын жаагандыктан, дыйканчылык сугатка муктаж.
Жер Ортолук деңиздин жээк зонасында гана кыш мезгилинде жаан-чачындын өлчөмү
200–400 ммге жетет. Жаз мезгилине түштүктөн же Түштүк-батыштан (Сахарадан)
кургак жана ысык – хамсин шамалы 50 күндөй өтө катуу согуп турат. Өлкөнүн аймагы
аркылуу туруктуу аккан дарыя жана калкты суу менен камсыз кылуучу негизги булак
– Нил дарыясы. Ал Чыгыш Африка бөксө тоосунан башталып, Жер Ортолук деңизге
куят; Нил дарыясынын суусунун жарымы Юсуф дарыя аркылуу Биркет-Карун көлүнө
куят. Чатында аянты 24 миң км2 болгон көп салалуу жана көлдүү дельтаны пайда
кылат. Асуан плотинасы курулгандан кийин өлкөнүн түштүгүндө ири суу сактагыч
(сыйымдыгы 164 млрд м3) пайда болгон. Нилдин суусу жайдын аягы – күздө кирет;
агымы негизинен плотиналар системасы аркылуу жөнгө салынып турат. Жер астындагы
сууларга да бай, алар оазистерде кеңири пайдаланылат. Климатынын өтө
кургакчылдыгына байланыштуу топурак, өсүмдүктөрү начар өөрчүгөн. Маданий
өсүмдүктөр ээлеген Нилдин өрөөнүнөн, анын дельтасынан жана оазистерден башка
басымдуу бөлүгүндө өсүмдүктөр дээрлик жокко эсе. Начар өөрчүгөн скелеттүү
топурактар, шор жерлер кездешет. Нил дарыясынын өрөөнүндөгү жана дельтасындагы
топурак кыртышы өтө баалуу, ал байыркы жана азыркы аллювий тектеринде
калыптанып, суу ташкындаганда сиңимдүү заттар менен толукталат; бирок
дыйканчылыгы сугаруунун алаптык системасына туруктуу өтүүсүнө байланыштуу
минералдык жер семирткичке дайыма муктаж. Чөл жана жарым чөлдөрдө дан
өсүмдүктөрүнүн жана ксерофит бадалдарынын айрым түрлөрү кездешет. Мисирдин
аймагы табиятынын өзгөчөлүктөрү боюнча төмөнкү физико-географиялык райондорго
бөлүнөт: Нил өрөөнү – сугарылма маданий ландшафттуу регион. Нилдин дельтасында
ирригациянын негизинде түзүлгөн маданий ландшафт көлдөр жана айрым саздак жерлер
менен айкалышат. Ливия чөлү – көчмө кумдар пайда кылган рельефтин формасына
жараша калыптанган чөлдүү ландшафт. Араб чөлү жана Нуби чөлүнүн түндүгү – плато
жана дөңсөөлөрдүн тилмеленген жерлериндеги таштуу жана шагылдуу чөлдөр. Жер
Ортолук деңиз жээктери – жер ортолук деңиздик табияттын айрым элементтери
мүнөздүү жана маданий ландшафтка көбүрөөк айландырылган түздүктүү аймак. Синай
жарым аралы – Суэц каналы жана Кызыл деңиздин Акаба булуңу менен чектешкен,
мезгил-мезгили менен агым пайда болуучу сайлар (уэддер) жана аларды бойлой өскөн
суйдаң өсүмдүктөр мүнөздүү жарым чөлдүү аймак.

Негизги калкы (94%; 2005) мисирдиктер (арабдар). Алар негизинен Нил дарыясынын
өрөөнүндө жана анын дельтасында, Суэц каналын жээктей, оазистерде отурукташкан.
Асуандан жогору, Нил өрөөнүндө – нубилер, Кызыл деңиздин жээгиндеги чөлдөрдө
көчмөн бедуиндер, Сива оазисинде – берберлер, шаарларда, ошондой эле
европалыктар менен азиялыктар (армяндар, сириялыктар, гректер, италяндар,
француздар, англистер жана башка) жашайт. 1960-жылдары төрөлүүнү чектөө боюнча
мамлекеттик программа түзүлгөн. Натыйжада 1960-жылдардан 1990-жылдарга чейин
төрөлүү 1000 адамга 46дан 28ге чейин, ал эми өлүм-житим 20дан 8,5ке чейин
кыскарган. 1990-жылдарда калктын табигый өсүүсүнүн жылдык орточо температурасы
2% болсо, 2006-ж. 1,8%ти түзгөн. Калктын курактык структурасында эмгекке
жарамдуу курактылар (15–64 жаштагылар) басымдуу – 62,9%, 15 жашка чейинки
өспүрүмдөр – 32,6%, 65тен ашкандар – 4,5%. Калкынын жашынын күтүлгөн орточо
узактыгы 71,3 жыл (эркектериники 68,8, аялдарыныкы 73,9 жыл). Шаар калкы 43,9%.
Калкынын орточо жыштыгы: 1 км2 жерге 73 адам. Экономикалык активдүү калктын 58%и
тейлөө чөйрөсүндө, 28%и айыл чарбасында, 14%и өнөр жайында иштейт. Мамлекеттик
дини – ислам. Ири шаарлары: Каир (калкынын саны 7,9 млн; 2007), Александрия (3,9
млн), Эль-Гиза (2,5 млн), Шубра-эль-Хейма (1,0 млн), Порт-Саид (555 миң), Суэц
(0,6 млн) жана башкалар.

Мисирдин Рим империясына чейинки тарыхы Байыркы Мисир макаласында берилген. Рим
империясы кулагандан (395-ж.) кийин Мисир Византиянын провинциясы болуп калат.
Биздин замандын 7-кылымында Мисирдин калкы христиан динин кабыл алат. 639–42-ж.
арабдар басып алган соң, өлкөдө ислам дини менен араб тили жайылып, маданияты
бийик деңгээлге жетет. Аббасиддер (9–10-к.) халифаты кулагандан кийин Мисир көз
карандысыздыкка жетип, Фатимиддер (969–1171) жана Айюбиддер (1171–1250)
династияларынын тушунда экономикасы жогорулап, саясий жактан да бир топ
кубаттанат. 1250-ж. Мисирди мамлюктар басып алат. Мисир Осмон империясына
караган мезгилде (1517–1914) мисирдиктер боштондук үчүн далай ирет күрөшкө
чыгып, түрк султанынын бийлигин кыйла начарлаткан. Мисир пашасы Мухаммед Алинин
(1805–48) тушунда Мисир өз алдынча мамлекет болуп турган. 19-кылымдын ортосунда
англиялык жана франциялык капиталдын тарала башташы менен Мисирде абал татаалдай
баштап, Суэц каналын куруу учурунда айрыкча күч алат. 1879-ж. «Мисир мисирдиктер
үчүн» деген ураан менен Мисирдин тунгуч улуттук саясий уюму «Ватан» чыгат.
1881-ж. Ораби паша (Араби-паша) башында турган төбөлдөргө жана чет элдик
колониячыларга каршы Каир гарнизону көтөрүлөт. Улуттук-боштондук кыймылы
басылган соң, Мисир Улуу Британия тарабынан оккупацияланган. 1914-ж. Улуу
Британиянын протектораты болуп жарыяланган. Биринчи дүйнөлүк согуштан кийин
улуттук-боштондук кыймылдын 1919–21-ж. күчөшүнөн улам, 1922-ж. Улуу Британия
Мисирди көз карандысыз королдук деп таанууга аргасыз болот. Бирок Улуу Британия
Мисир королунун жана анын өкмөтүнүн тышкы жана ички саясатында үстөмдүгүн
сактап, Суэц каналынын аймагында аскерлерин кармап турган. 1936-ж. Англия-Мисир
келишими түзүлүп, Мисирге бир аз көбүрөөк укук берилген, бирок бийлик Улуу
Британиянын колунда кала берген. Экинчи дүйнөлүк согуштан кийин Мисирде
улуттук-боштондук кыймыл күч алат. 1948–49-ж. Араб-Израиль согушунда Мисир
жеңилүүгө дуушар болгон. Армияда Гамаль Абдел Насер башында турган «Эркин
офицерлер» деген жашыруун саясий уюм түзүлгөн. Ал уюм революциялык төңкөрүштү
жетектеп, натыйжада 1953-ж. 18-июнда Мисир республика болуп жарыяланган. Өлкөдөн
англия аскерлер чыгарылып, Суэц каналы мамлекеттештирилген. 1956-ж.
Англия-Франция-Израилдин биргелешкен агрессиясына мисир аскерлеринин каршылык
көрсөтүүсүнүн натыжайсында агрессорлор өлкөдөн чыгууга аргасыз болот. 1967-ж.
«алты күндүк согуштун» жүрүшүндө Израиль Синай жарым аралын Суэц каналына
чейинки Мисир аймагын басып алат. 1968-ж. Насер «30-март программасын» жарыялап,
агрессияга каршы күрөшкө бардык каражатты жумшоого чакырган. Президент Насердин
өкмөтү бир топ социалдык-экономикалык реформаларды жүргүзгөн (к. Насер Гамаль
Абдель). Насер өлгөндөн кийин (1970) президенттикке Анвар Садат (1971) келген.
Бул учурда менчик капитал үстөмдүк кыла баштаган. 1973-ж. Мисир «октябрь согушу»
деп аталган согуштук аракеттерин баштап, Синай жарым аралын Израиль аскерлеринен
акырындык менен бошото баштаган. 1979-ж. Мисир-Израиль тынчтык келишиминин
түзүлүшү менен эки өлкөнүн ортосундагы чыр-чатак толук чечилген. 1981-ж. А.
Садат мусулман фундаменталисттеринин жашырын тобунун («аль-Жихад аль-Жадид» –
«Жаңы Жихад») мүчөлөрү аркылуу өлтүрүлгөн. Анын ордуна келген Х. Мубарак Ж.
Чыгышты тынчтык зонасына айландыруу сунушу менен дүйнөлүк коомчулукка кайрылган.
1982-ж. Мисирге Израиль тарабынан Синай жарым аралы толугу менен (Таба анклавы
1989-ж.) кайтарылган. 1984-ж. Мисир Ислам конференция уюмуна кайрадан мүчө болуп
калган. Иран-ирак согушунун (1980–88) жүрүшүндө Иракка колдоо көрсөтүп, Перс
булуңундагы өлкөлөр менен аскердик, экономикалык, саясий байланыштарын
кеңейткен. Мисир тышкы саясатын көз карандысыз багытта жүргүзүүгө умтулат.

Мисир – агрардык-индустриялуу өлкө. 2006-ж. ИДПнин көлөмү 328,1 млрд АКШ
долларын түзгөн (араб өлкөлөрүнүн ичинен Сауд Арабиясынан кийинки 2-орунда),
анын ичинде өнөр жайынын үлүшү 35,5%, айыл чарбаныкы 14,7%, тейлөө чөйрөсүнүкү
49,8%. Аны киши башына бөлүштүргөндө 4200 доллардан туура келет. Валютанын кыйла
бөлүгү экспорттон, анын ичинде негизинен нефть менен газдан (11,5 млрд доллар)
жана эмгек мигранттары которгон акчадан түшөт. Индустриялаштыруу процесси
башталганга чейин, 1960-жылдары Мисирдин экономикасында айыл чарба үстөмдүк
кылган (азыр да айыл чарбасында эмгек ресурсунун 40%ке жакыны иштейт).
1970-жылдары негизги экспорттук продукция пахта болгон, кийин алдыга нефть
чыккан. Мисирдин аймагынын 97%га жакынын чөл ээлегендиктен, айыл чарба бир нече
оазисте гана өнүккөн. Кайрак жерлери негизинен Жер Ортолук деңиз аймагындагы
кууш тилкени гана түзөт. Айыл чарбага жарактуу жеринин жалпы аянты 3,3 млн га
(өлкөнүн аймагынын 3,3%ин ээлейт), анын 97%ы Нилдин өрөөнүн жана дельтасын
ээлейт. Күрдүү аллювий топурагы жана инсоляциянын узактыгы түрдүү айыл чарба
өсүмдүктөрүн өстүрүүгө өтө ыңгайлуу шарт түзөт. Бирок, дренаж системасын түзүү
анча жолго коюлбагандыктан, топурак кыртышын шор басуу проблемасы пайда болууда.
Айыл чарбага жарактуу жерин киши башына бөлүштүргөндө (0,45 га; 2007) дүйнөдө
акыркы орунду ээлегени менен пахтага, күрүчкө, жашылчага, сүт продукциясына
болгон ички муктаждыгын толук, канттын 80%ын, эттин 75%ын камсыз кылат. Айыл
чарбанын негизги тармагы – сугат дыйканчылыгы (айыл чарба продукциясынын 75%дан
ашыгын берет). Айыл чарбага жарактуу жердин 85%га жакыны сугарылат (негизинен
Нилдин суусу менен); ирригациялык каналдардын жалпы узундугу 33,2 миң км (2005).
Экспортко чыгарылчу негизги айыл чарба өсүмдүгү – ичке булалуу пахта; аны
даярдоо боюнча Мисир дүйнөдө 1-орунда. Андан сырткары шалы, бал камыш, ошондой
эле буудай, ак жүгөрү (сорго), жүгөрү, буурчак, шаар айланасында жашылча-жемиш,
оазистерде курма пальмасы өстүрүлөт. Айыл чарба өндүрүшү өнүккөн негизги
райондору: Нилдин дельтасы (айыл калкынын 60% эмгектенет; мында шалы, пахта,
буурчак, жемиш, жашылча); Каирдин айланасы (негизинен жашылча); Ортоңку Мисир
(шалы, жүгөрү, ак жүгөрү, бал камыш, жашылча); Файюм оазиси (шалы, беде, жүгөрү,
буурчак, ак жүгөрү, жашылча); Жогорку Е. (бал камыш, буудай, буурчак, беде,
шалы). Жайыты тар болгондуктан, мал чарбасы анча өнүккөн эмес; негизинен уй,
буйвол, эчки, кой, төө, жылкы, качыр жана башка асыралат. Жер Ортолук деңиздин
жээк тилкесинен, көлдөрдөн жана Нилден балык кармалат (жылына 900 миң т). Өнөр
жайынын негизги тармагы – нефт-газ өндүрүшү, ал ИДПнин 12%ын, товардык
экспорттун 40%дан ашыгын түзөт. 2005-ж. суткасына 696 миң баррель нефть, 34,7
млрд м3 газ өндүрүлгөн. Нефть Суэц каналы зонасынан, Синай жарым аралынан,
батыштагы чөлдөн, газ Александрияга жакын, Нил дельтасынан, Ливия чөлүнөн
казылып алынат. Электр-техника жана машина куруу өнөр жай ишканалары даяр
тетиктерден муздаткыч, телевизор, жеңил жана жүк ташуучу автомобилдерди,
автобус, трактор курап чыгарат. Цемент жана фосфат чыгаруу өнүккөн.
Отун-энергетикалык ресурсун жергиликтүү нефть, ошондой эле газ, гидроэлектр
энергиясы (Асуандагы 2 ГЭС) түзөт. Нефть ажыратуучу ири завод (суткасына 140 миң
баррелден ашык) Каирдин четинде курулган, ошондой эле ири заводдор Александрия,
Суэц, Асьют, Танта шаарында бар. Газ Жер Ортолук деңиздин шельфинен, Нилдин
дельтасынан, Ливия чөлүнөн алынат. Өндүрүлгөн газдын басымдуу бөлүгү
(энергетикалык сектордун 60%и) өлкө ичинде пайдаланылат. 2003-жылдан Эль-Ариш –
Таба – Акаба (Иордания); Эль-Ариш – Таба – 248 км, Таба – Акаба – 16 км) газ
куурлары иштейт. Мисир өз ресурс­тарынын эсебинен электр энергиясына болгон
муктаждыгын толук камсыз кылат. 2005-ж. 95,1 млрд кВт/саат электр энергиясы
өндүрүлгөн; анын 1 млрд кВт/сааты экспортко чыгарылат (2001-жылдан).
Электр-энергиясынын 79%ы ЖЭСке, 21%ы ГЭСке туура келет. Каирден түштүктө –
Эль-Курайматта гелиостанция, Хургадада (Эль-Гурдака) шамал электр курулмасы
иштейт. Кара металлургия өнөр жай жергиликтүү сырьёнун (Эль-Гедида темир
кенташынын) негизинде иштейт (жылына 3 млн т). Ири металлургия комбинаты (жылына
4,4 млн т болот өндүрөт), кокс-химия заводду, ошондой эле Суэцте, Александрияда,
Садат-Ситиде заводдор иштейт. Түстүү металлургиянын негизги продукциясы алюминий
(жылына 250 миң тга жакын алюминий өндүрөт). Химия өнөр жайы негизинен
кальцийленген сода (Александрияда), натрий сульфаты, минералдык жер семирткич
(азот, фосфор жер семирткичтерин) чыгарат. Нефт-химия комплекстери Эль-Амирияда
(Александрияга жакын), Эль-Файюмда курулган. Машина куруу өнөр жайында металл
кесүүчү станок, темир жол вагонун, трактор чыгарып, автомобиль жана авиа
чогултуучу ишканалары иштейт. Тиричилик техникаларын (муздаткыч, теле- жана
радиоаппаратура жана башка) чыгаруучу ишканалары, кеме куруу верфи (Порт-Саидде)
бар. Аскер өнөр жайынын да мааниси зор (курал, ракета, сооттолгон танк
техникасын чыгарат). Текстиль өнөр жай эзелтен өнүккөн (кебез, жүн, жибек,
синтетика кездемелери жана башка). Тамак-аш өнөр жайынын маанилүү тармактары –
ун, май, эт-сүт, кант, алкоголь ичимдиктерин, суусундук чыгарат. Тейлөө чөйрөсү
да өнүккөн. Негизги кирешени эл аралык туризм (2006-ж. 6,5 млрд долларды
түзгөн), Суэц каналы аркылуу өткөн чет өлкөлөрдүн кемелеринен алынган акы
(пошлина) берет (3,9 млрд доллар; каналдын өткөрүмдүүлүгү 18,4 миң кеме).
2006-ж. 8,7 млн турист (негизинен Европадан) келген. Туристтик бизнесте 1,6 млн
адам алектенет; 170 миң орундуу 1200дөн ашык мейманкана иштейт. Рекреациянын
негизин ыңгайлуу табият-климаттык ресурстары (негизги курорттору Кызыл жана Жер
Ортолук деңиздердин жээктеринде жайгашкан) жана ар кайсы замандын маданий,
тарыхый эстеликтери түзөт; туризмдин экол., ишкердик, спорттук жана башка
түрлөрү, дейвинг өнүгүүдө. Мисирдин кредиттик мекемелер системасы 54 банктан
туруп, ал өз ичине Мисирдин Борбордук банкын, 27 коммерциялык банкты (4
мамлекеттик, 23 инвестициялык) камтыйт. Өлкөдөгү эң ири Каир-Александрия фонд
биржасы иштейт (операциясынын көлөмү – 40 млрд мисир фунту). Ички жүгү
автомобиль (узундугу 92,4 миң км) жана темир жол (5,7 миң км), ошондой эле дарыя
(Нилдеги магистралдык каналдар боюнча 3 миң км) транспорттору аркылуу ташылат.
Деңиз соода флотунун тоннажы – 987,5 миң регстрдик брутто-тонна же 1467,1 миң т
дедвейт. Башкы порттору: Александрия, Эд-Дихейла, Думьят, Порт-Саид, Суэц, жана
башка Каир, Луксор, Хургада, Шарм-эш-Шейх ш-нда эл аралык аэропорттор бар.
Экспортко нефть жана нефть продуктулары, газ, пахта, кебез-кездеме жибин,
азык-түлүк жана өнөр жай товарларын чыгарып, сырттан машина жана анын
тетиктерин, азык-түлүк, цемент, металл, жыгач жана башка сатып алат. Асасий
сырткы соода шериктери: АКШ, Франция, Германия, Япония, Италия, Испания, Сирия,
Сауд Арабиясы, Кытай.

Биздин замандын 1-кылымында Александрия эллин маданиятынын чордону болуп турган.
Илим иши Александрия академиясына, Александрия мусейонуна (маданият борбору)
топтолгон. Астрономия, математика, статика сыяктуу тармактар өз бетинче бөлүнүп
чыккан. 10-кылымдын аягы – 11-кылымдын башында мисирдиктер Азия, Африкага саякат
жасап, ал өлкөлөрдү сыпаттап жазып чыгышкан. 11-кылымдын башында Каирде
«Дар-аль-Улюм» («Билим үйү») деген илим борбору иштеген. 1004-ж. обсерватория
курулуп, астрологиялык таблицалар түзүлгөн. Медицина, химия илимдери өнүккөн.
13–14-кылымда Европа жана Инди океанынын өлкөлөрү менен экономикалык байланыштын
өсүшүнөн географиялык изилдөө иштери улантылган. 15–18-кылымда илимде өнүгүү
болбой калган. 19-кылымдын жарымында жүргүзүлгөн Мухаммед Алинин экономикалык
реформалары илимий изилдөө иштерин өркүндөтүүгө мүмкүндүк берген. Натыйжада
агротехника, медицина кыйла өнүккөн; канал жана сугат курулуштарын куруу кулач
жайган; жаштар чет өлкөлөргө билим алууга жиберилип, кадрлар даярдалган. Мисир
географиялык коому (1845), бактериологиялык лаборатория (1885), геологиялык
кызмат (1898), дыйканчылык коому (1898) уюштурулган. 20-кылымдын 1-жарымында
илимий изилдөө иштери кеңейтилип, Астрономия жана геофизика институту (1903),
Океанография жана Кызыл деңиз балыкчылык институту (1929), Тропик оорулар
институту (1932) иш жүргүзө баштаган. 1939-ж. Улуттук изилдөө совети, 1941-ж.
Мисир Академиясы, 1951-ж. Өнөр жай жана хим. изилдөөлөр институту негизделген.
Учурда өлкөдө 14 ЖОЖ, анын ичинде Каир, Айн-Шамс, Александрия, ошондой эле
аль-Азхар мусулман университеттери, ошондой эле Каирдеги Америка, Немис жана
Мисир француз менчик университеттери жана башка бар. 700-миңден ашуун студенттер
билим алышууда (2006). Мисирдин билим берүү системасы өтө жогору
борборлоштурулгандыгы менен айырмаланат. Ал үч баскычтан турат: базалык
(Ат-таалимм аль-асаси), орто (Ат-таалимм ат-тамнауи) жана жогорку билим берүү
(Ат-таалимм аль-гаммаи). 1981-жылдагы акысыз билим берүү жөнүндөгү мыйзамга
ылайык, 6–14 жаштагы балдар базалык билим алуусу шарт. Ал эми диний билим берүү
системасын Аль-Азхар ин-тунун Жогорку Кеңеши жетектейт. Кеңеш Билим берүү
министрлигине баш ийбейт, бирок Мисирдин премьер-министринин көзөмөлүндө турат.
Бул мектептерде негизинен дин боюнча, ошондой эле башка предметтер да окутулат.
Билим алып жаткан балдар жана кыздар бөлөк окушат. Алар окууну аяктаган соң,
Аль-Азхар университетинен гана билимин уланта алышат. 2000-жылга карата мындай
мектептерде билим алгандар жалпы окуучулардын 40%ин түзгөн. Мисирде философия,
тарых, юридика, тил илими жана башка илимдер орто кылымдардагы араб маданиятынын
шарданында өнүккөн. 9–12-кылымда коомдук илимдер гүлдөгөн чегине жетсе,
12–16-кылымда алардын кедери кеткен мезгил болгон. 16–19-кылымда өнүгүп-өспөй
бир орунда туруп калган. Мисир историографиясы 9-кылымда жаралган. Бизге жеткен
биринчи тарыхый эмгек – Абдаррахман ибн Абд аль-Хакамдын чыгармасы. Анда шаарлар
менен эстеликтер сыпатталып жазылган. 14–15-кылымда энциклопедиялар даярдалган.
Булардын Мисир тарых илиминде жазма булак катары мааниси чоң. 19-кылымдын
2-жарымында тарыхты чыгарма (буга чейин тарыхый хроника, тарыхый өмүр баяндык
жанр болгон) катары жаза башташкан. Авторлор тарыхтагы маанилүү окуялар аркылуу
доорду жалпы көрсөтүүгө аракет жасашкан. Бул багыттагы тунгуч чыгарма – Халил
Ахмед ар-Рагаб жазган «Мухамед Али пашанын тарыхы». Орто кылымдагы араб
грамматикасы менен лексикологиясы инди грамматикасы жана грек логикасынын
таасиринде өнүккөн. Араб грамматикалык окуусун баштагандар – айтылуу «Аль-Китаб»
(«Китеп», 8-к.) трактатынын авторлору Халил жана анын шакирти Сибайхи.
20-кылымдын баш ченине араб адабий тили бардык тармактарда пайдаланыла баштаган.
Мисирде 300дөн ашуун ар кандай басма сөз каражаттары, анын ичинде күндө чыгуучу
17 гезит: «Аль-Ахрам» «Аль-Ахбар» «Аль-Гумхурия» жана башка жарык көрөт. Өлкөдө
радиоуктуруу 1934-жылдан, телекөрсөтүү 1960-жылдан башталган. Бүгүнкү күндө
Мисир телекөрсөтүү жана радиоуктуруу кызматы – Ж. Чыгыш аймагынын ичинде өнүккөн
тармактардын бири. Жаңы Мисир адабияты араб өлкөлөрүнүн адабияты менен тыгыз
байланышта, жалпы маданий мурастын негизинде түптөлгөн. 19-кылымдын башында
калыптана баштаган. Адабият менен маданияттын жаңырышына Мухаммед Алинин
реформалары менен алгачкы буржуазиялык агартуучулар – акын жана публицист
Шихаб-ад-дин (1786–1857), «Ал-Вакаи аль-мисрия» аттуу туңгуч гезиттин редактору
Рифаа ат-Тахтави (1801–93), Мисир улуттук китепканасынын негиздөөчүсү Али
Мубарак (1824–93) жана башка чыгармачылыгы чоң түрткү берген. 1870-ж.
публицистика, поэзия өнүккөн. 1880-ж. Абдаллах Надым («Ата журт», «Арабдар»),
Мустафа Камил («Андалусияны алуу») жана башка оригиналдуу драмалык чыгармаларды
жаратышкан. Араб тарыхый романына ливандык эмигранттар Жиржи Зейдан («Качкын
мамлюк», 1891), Фарах Антун («Жаңы Иерусалим же арабдардын Иерусалимди басып
алышы», 1904) негиз салышкан. 20-кылымдын 1-жарымында 19-кылымдагы Батыш Европа
жана орус классикалык адабиятын таануу, новелла, повесть, роман сыяктуу жаңы
адабий жанрлардын калыптануу мезгили болгон. Поэзияда жаңылануу жүрүп, романтизм
бекемделген. Прозада – реализм калыптанып, 1940–50-жылдары гүлдөгөн дооруна
жеткен. Экинчи дүйнөлүк согуштан (1939–45) кийин карапайым адамдардын
турмуш-тиричилигин, күрөшүн чагылдырган чыгармалар жаралган: Ибрахим Абд-аль
Халимдин «Турмуш лаззаты» (1946) аңгеме жыйнагы, Абдаррахман аль-Шаркавинин
«Жер» (1954), «Чоң көчөлөрдүн артында» (1958) романдары, Абдаррахман
аль-Хамисинин «Канга боёлгон көйнөктөр» (1953), «Төгүлгөн кан кургабайт» (1956)
аңгеме жыйнагы жана башка Республикасынын жарыяланышы (1953) акын-жазуучуларга
жаңы чыгармачылык дем берген. Тауфик аль-Хаким («Назик колдор»), Юсуф Идрис
(«Күнөө»), Али Ахмед Баксир («Гоха мыгы»), Альфред Фараг («Фараондун кыйрашы»)
жана башка социалдык-саясий драмаларды жаратышкан. Ахмед Хашим аш-Шариф, Гамал
ал-Гитани, Сулейман Файяд жана башка израилдик агрессорлорго каршы (1967) жана
алар ээлеген жерлерди бошотуу үчүн күрөшкө үндөгөн чыгармаларды жазышкан.
1955-жылдан Мисир жазуучулар лигасы, Жазуучулар союзу иштейт. Соналла Ибрагимдин
(1937-ж. т.) ошол мезгилдеги режимди сындаган жана Яхья ат-Тахир Абдалланын айыл
турмушун чагылдырган чыгармалары окурмандардын арасында азыркы күнгө чейин
белгилүү. Мисирде эле эмес, чет элге да атагы тараган Наджиб Макфуз 1988-ж.
адабияттагы жетишкен ийгиликтери үчүн Нобель сыйлыгына татыктуу болгон. Ал 40тан
ашык роман, пьесаларды жараткан. Макфуздун «Children oа еhe Alley» («Көчө
балдары») аттуу романын бүгүнкү күнгө чейин чыгарууга тыюу салынган, бирок
көпчүлүк окурмандар муну адилетсиз чечим деп эсептешет. Тевфик Хаким, Яхья Хакки
жана Юсуф Идристин чыгармалары да окумдуу. Наваль аль-Саадави аттуу жазуучу
айымдын чыгармалары чет элдиктердин арасында кадыр-баркка ээ. Байыркы маданий
эстеликтер неолит жана энеолит доорунда жаралган. А. Македонскийдин Мисирди
жеңиши, байыркы Мисир жана грек маданиятынын жакындашуусу Мисир жеринде эллин
маданиятынын таралышын шарттаган. 639-ж. арабдардын келиши менен ислам дини
жайылып, араб маданияты түзүлө баштаган. 7–9-кылымда мечиттер көп салынган
(мисалы, Фустатта Амр ибн аль-Ас мечити, 641–642), 9- жана 10–12-кылымда
скульптуралар, оймо-чиймелер менен кооздолгон имараттар тургузулган. Каирде ибн
Тулун (876–879), аль-Азхар (970–972), аль-Хаким (990–1013) мечиттери, Калаун
султандар комплекси (1284–85), Хасан султан мечит-медресеси (1356–63), Мамлюктар
мавзолейи (15–16-к.) жана башка курулган. 19–20-кылымда Мисирде француз, италян,
англиялык, бельгиялык архитектуралык имараттар, мисалы, Каирдеги аэропорт (1962,
арх. С. Зайтун, М. Шавки), Александрияда «Палестина» мейманканасы (арх. Абл
аль-Магид, Ш. Хосна), Ан-Насер пансионаты (арх. А. Лабиб Габр) жана башка пайда
болгон. Байыркы Александрия китепканасы үчүн мурдагы эски имараттын ордуна
салынган заманбап китепкана 2002-ж. пайдаланууга берилген. Мисир сүрөт өнөрүнүн
сакталып калган эстеликтери фатимиддик бийлик дооруна таандык; Фустаттагы мончо
фрескасынын фрагменттери (Каирдеги Ислам искусство музейи, 10–11-к.), ташка,
жыгачка, пил сөөгүнө түшүрүлгөн музыкант, бийчи, чабендестердин сүрөттөрү
(Каирдеги Фатими ак сарайынын фриздери). Мисир сүрөт өнөр мектебине негиз
салгандар – Мухаммед Наги, Махмуд Саид, Ахмед Сабри. Өлкөнүн көрүнүктүү
сүрөтчүлөрү катары Газбия Сери, Инджи Эфлатоун, Абдель Вахаб Морси, Адель
эль-Сиви, Вахиб Нассер жана башкалардын ысымдары белгилүү. Мисирди арабдар басып
алгандан кийин (7-к.) ыкчам ыргактуу ырлар, элдик профессионалдык музыканын
салтындагы вокалдык аспаптык сюиталар – макамдар кеңири таралган. Орто кылымда
Ибн аль Хайтан (11-к.), аль-Масаббахи (11-к.), А. Умайя (12-к.), Ибн Сана
аль-Мульк, Алам-ад-дин Куайсар, Ан-Нувайри (14-к.), аль-Магрази (15-к.) өңдүү
теориячылар жана аткаруучулар кеңири белгилүү болгон. 18-кылымдын аяк ченинде
европ. музыканын таасириндеги менчик музыкалык мектептер, европалык үлгүдөгү
аскердик оркестрлер пайда болгон. 19-кылымда Мухаммед аль-Кабани, лютнячы Ахмед
аль-Лайти, флейтачы Амин Бузари, ырчылар Мустафа аль-Аггады, музыка таануучу
Мухаммед Шихаб аль-Мульк жана башка музыканттар өлкөдө кеңири белгилүү болгон.
1869-ж. Каирде Опера театры (Африка континентиндеги туңгуч опера театры)
ачылган. 1927-ж. Музыкалык коом, 1929-ж. Араб музыкалык институту, 1935-ж.
Аялдар музыкалык институту ачылган. Элдик искусство ансамбли (1962-жылдан),
Музыкалык академия, Жогорку балет институту (1966) жана башка көптөгөн музыкалык
окуу жайлары бар. Ом Кольтумдун (1975-ж. дүйнөдөн кайткан) аткаруусундагы
улуттук колориттеги музыканын мыкты үлгүсү катары саналган поэзия жана
опереттанын негизинде түзүлгөн ырлар бүгүнкү күнгө чейин популярдуу. Абдель
Халим аль-Хафез жана Мухаммед Адб аль-Ваххаб сыяктуу аткаруучулары да белгилүү.
Мисир музыкасында европа музыкасынын эле­менттери да кеңири тарай баштады,
жаңыдан тарап жаткан бул агымдын аткаруучуларынын ичинен Ихеб Тавфлик, Мохаммед
Фуад жана Хакимдин чыгармачылык чеберчиликтери артууда. Мисир чыгыш бийлерин
аткаруучулары менен белгилүү. Аймактарда аль-хатталя, аль-бамбутыйя, аль-каффафа
жана курсак бийи деп аталган бийлер таралган. 19-кылымдан Мисирде көчөдө жана ак
сөөктөрдүн үйүндө бийлөөчү профессионал бийчилер болгон. 1958-ж. Каир балет
мектеби ачылып, анын биринчи бүтүрүүчүлөрүнөн жана Москва хореография окуу жайын
бүтүргөн мисирдик кыздардан 1967-ж. биринчи балет труппасы (Улуттук балет)
түзүлгөн. 1988-ж. Каир опера үйү Опера жана балет театрына айландырылган. Каирде
Заманбап бий театры иштейт. Эл аралык заманбап бий жана Улуттук бий фестивалдары
өткөрүлүп турат. 19-кылымдын биринчи жарымында Мисирде мухаббизиттердин – куйкум
сөз чеберлеринин өнөрү кеңири тараган. Алар атайын аянттарда, базарларда өнөр
көрсөтүп, элдин көңүлүн кушубак кылган. Наполеондун экспедициясы (1798–1801)
Мисирди Европа маданияты менен тааныштырган. 19-кылымдын 70-жылдары профессионал
театр түзүлгөн. 1930-ж. Араб театр институту ачылган. 1930-ж. Араб театр өнөрүн
өнүктүрүү боюнча жогорку комитет, 1935-ж. мамлекеттик туңгуч Улуттук труппа,
1944-ж. Араб театр институту түзүлгөн. 1961-ж. Каирде «Аль-Гумхурия» театры
ачылган. Мындан тышкары, Улуттук, Комедия, Дүйнөлүк театрлары бар. 1897-жылдан
чет элдик режиссёр жана операторлор тарабынан чакан хроника, 1917-жылдан көркөм
фильмдер тартыла баштаган. 1935-ж. Каирде «Миср» киностудиясы ачылган.
1930-жылдан белгилүү ырчы, композитор Абд аль-Ваххаб, Умм Кульсум катышкан
музыкалык, 40-жылдардан патриоттук көркөм фильмдер тартылган. Мисир кино
өнөрүнүн жаңы үлгүсү катары Ю. Шахиндин «Жамиля» (1959), «Жер» (1968) «Нилдеги
адамдар» (СССР менен бирдикте, 1970), А. Фахминин аткаруусундагы «Мумия» (1971)
фильмдерин атаса болот. Мындан тышкары, Хенри Баракат, Мухаммед Хан, Салах Абу
Сейф жана Атеф Эль-Тайиб аттуу кинорежиссёрлордун да тасмалары кеңири белгилүү.



https://ky.wikipedia.org/wiki/%D0%91%D0%B5%D0%BB%D1%8C%D0%B3%D0%B8%D1%8F

Бельгия, Бельгия Королдугу (фр. Royaume de Belgique, фламандча Koninkrijk
Belgi6) Батыш Европадагы мамлекет. Түндүгүнөн Нидерланд, чыгышынан Германия,
түштүк чыгышынан Люксембург, түштүгүнөн жана түштүк батышынан Франция менен
чектешет. Түндүк-батышын Түндүк деңизи чулгайт. Аянты 30,5 миң км2. Калкы 10,4
млн (2005). Борбору Брюссель шаары. Расмий тилдери: француз, нидерланд, немис
тилдери. Бельгия-федерациялык мамлекет болгондуктан үч аймакка: Вавилон, Фламанд
жана Брюссель админстративдик аймагы жактан Брюссель агломерациясына жана 10
провинцияга бөлүнөт. Администрациялык-аймактык бөлүнүшү (2005):



https://ky.wikipedia.org/wiki/%D0%A2%D0%B0%D1%80%D1%8B%D1%85

Тарых -Адамзат коомунун өткөн жолун изилдөөчү илим. Коом тарыхы Жер, жаратылыш
тарыхынын бир бөлүгү жана уландысы. Коомдун тарыхы жер жүзүндө адамдын пайда
болушунан башталат. -Коом менен жаратылыштагы өнүгүүнүн ар кандай жүрүмү.

Тарых (грекче Ιστορία, «изилдөө», арабча “та’рих” – “сыпаттап айтуу”) –
адамзаттын ишмердигин, акыбалын, көз карашын, коомдук алакаларын жана уюмдарын,
руханий, чарбалык, социалдык-саясий өнүгүүсүн тээ өтмүштөн бери иликтеген
гуманитардык билим тармагы. Адамзат тарыхын изилдөөчүлөр (тарыхчылар) заттык
жана руханий булактарга (археологиялык, этнографиялык, жазма, сүрөт, видео, үн,
ж.б.) таянышат. Жана ошондой элетарых (латын сөзүнөн "hisтoria" – тарых;
өткөндөр тууралуу баян)

(тарых илимдери). Бул илимдердин чегинде далилдер, окуялар жана процесстер
тарыхый булактардын негизинде изилденет. Тарых жалпы тарыхтан жана айрым өлкөлөр
менен элдердин тарыхынан турат; -Алгачкы жамааттык тарых,

Тарыхтын негизги тармактары болуп экономикалык тарых, аскердик тарых, тарыхый
география, ж. б. боуп эсептелишет. Комплекстүү илим болуп саналган тарыхтын
органикалык составы болуп адистештирилген Тарых илимдери, археология жана
этнография саналышат. Маданияттын, илимдин жана техниканын ар тараптуу тарыхы
аталган илимдердин (математиканын тарыхы, физиканын тарыхы, философиянын тарыхы
ж. б.) жана искусство түрлөрүнүн (музыканын тарыхы, театрдын тарыхы ж. б.)
таарыхый бөлүмдөрү тарабынан изилденет. Тарых тигил же бул чөлкөмдү
(африканистика, балканистика), элди (синология, тюркология ж. б.) же элдер
түркүмүн (славян таануу) изилдеген гуманитардык илимдердин тобуна кирет.

Археологиялык эстеликтерди жана жайларды иликтөө менен археология илим тармагы
алектенет.

Тарыхты изилдегендердин ар кыл мектебин, ар тарыхчынын тарыхый саамалыктарын,
өзгөчөлүктөрүн, жетишкендигин жана кемчилигин иликтөө – тарыхнаама илимий
тармагы аркылуу жүргүзүлөт.



https://ky.wikipedia.org/wiki/%D0%9E%D1%81%D0%BC%D0%BE%D0%BD_%D0%B8%D0%BC%D0%BF%D0%B5%D1%80%D0%B8%D1%8F%D1%81%D1%8B

Осмон империясы (же Осмондуу мамлекети) (осм.: دَوْلَتِ عَلِيّهٔ عُثمَانِیّه -
Девлет-и ʿАлиййе-и ʿОсманиййе) — 1299-1923-жылдар арасы жашап, Чыгыш Европа,
Түштүкбатыш Азия жана Түндүк Африкага чейинки жерлерди ээлигине алган, XVI.
кылымга келгенде дүйнөнүн эң күчтүү империясы боло алган түрк-ислам мамлекети.

Мамлекеттин негиздөөчүсү жана осмон сулалесинин атасы - огуздардын бозок
бутагынын кайы уругунан чыккан Осмон Гази болгон. 1299-жылы Билежик
провинциясынын Сөгүт аймагында (айрым пикирлер боюнча, 1302-жылы Йаловада.)
мамлекет болуп жарыяланган. Ыстамбулга чектеш болгон Чыгыш Рим империясын жыккан
мезгилин айрымдары Жаңы Чактын башталышы катары карашат. Осмон империясы
XVI-XVII к. кызуу күчөгөн убагында үч континентке (кытаага) жайылып, Түштүкчыгыш
Европа, Орто Чыгыш жана Түндүк Африканын көпчүлүк бөлүгүн өз ээлигине алган.
Өлкөнүн чектери батыштан Гибралтар кысыгы (1553-ж. Марокко жээктерине), чыгыштан
Каспий деңизи жана Басра булуңуна, түндүгүнөн Австрия, Венгрия жана Украинанын
бир бөлүгү жана түштүгүнөн Судан, Эритрея, Сомали жана Йеменге чейин жеткен.
Осмон империясы 29 өлкөдөн жана автоном болгон Богдан, Эрдел жана Эфлак
бектиктеринен түзүлгөн, ошондой эле бара-бара деңизден аркы жерлерде да сөз ээси
болгон. Буга мисал катары Атлантика океанындагы кыска убак багынтуулар болгон
Ланзароте (1585), Мадейра (1617), Вестманнейжар (1627) жана Ланди(1655)
көргөзүлөт.

Мамлекет алты кылым бою Чыгыш жана Батыш дүйнөсүнүн ортосунда көпүрө сымал
болгон. Мезгил-мезгил менен бир канча көтөрүлүштөр болуп турса да, жалпысынан
дин, тил жана раса айырмаларына кийлигишпегендиги үчүн кылымдар бою бир топ
мамлекеттерди жана улуттарды өз бийлиги астында кармай алган.Осмон империясы
эски түрк салттары жана адаттары менен ислам маданиятынын милдеттенмелерине
ылайык келген башкаруу формасын жүргүзүшкөн.

Бийлик мезгилинин башталышы кайсы убакта болгондугу белгисиз. Осмон Газинин
кошууну 1298-жылы Инегөл жана анын тегерегин каратуусунан кийин өзүнүн
көзкарандысыздыгын жарыялайт. Ушул мезгил бийлик мезгилинин аякташын түшүндүрөт.

1227-жылы Моңгол империясынын тушунда Анатолияга Сулейман шах баштаган кайылар
качып келишкен. Анадолу Селжук мамлекетинин ошол кездеги башкаруучусу Алаеддин
Кейкубад 50.000 адамдан турган бул кайыларды Каражадаг аймагына жайгаштырат..
Сулейман шахтын Фырат дарыясындагы чөгүп өлүүсүнөн кийин кайы уруусунун айрым
бир бөлүгү Эрзурум жана Эрзинжан айланаларына, айрымдары болсо Сирияга жана
кайрадан атажурттарына көчүшкөн.

Эртугрул Гази болсо Сөгүткө жана анын айланасына багыт алып, бул жактарды өзүнө
караткан. Ал болжолу 1000 км2 чамалуу жерди каратып, болжол менен 90 же 83
жашында дүйнөдөн кайтат. Анын ордуна, кийин мамлекетке атын берген Осман Бей
шайланган.

1299-жылдары Анадолу Селжук мамлекети кыйроо алдында турган кезде, Осмон Гази
өзүнүн жакын адамдары менен Билежик, Йархисар жана Инегөлдү каратуу менен
алектенген. 1301-жылы болсо, ал Йенишехирди айланасы менен каратып, Йенишехирди
борбор калаа кылган. Ушундан улам, күнүбүздө мамлекеттин негизделишин айрымдары
1299-жыл десе, айрымдары 1301-жылды кабыл алышат. 1302-жылы 27-июлда Осмонду
токтотууга аттанган Чыгыш Рим империясынын 5000 аскери менен Осмон Бейдин 2000
аскеринин ортосунда болгон согушта Осмон Бей жеңишке ээ болуп, анын артынан
Муданя жана анын айланасын караткан.

Османогуллары бейлигинин кеңейүүсү Мармара аймагындагы ири Чыгыш Рим калаарынан
болгон Бурсанын 1326-дагы алынышы менен ишке ашты. Бурсанын алынышын көрбөстөн
бул дүйнөдөн өтүп кеткен Осмон Бейдин ордуна келген уулу Орхон Бейдин убагында
дагы Османогуллары бейлигинин өсүшү тездеген. Анын мезгилинде 6 жылдык курчоо
менен алынган Бурса борбор калаа кылынып, алгачкы флот дагs анын тушунда
курулган. Ал осмон акчасын чыгарууну менен Османогуллары бейлигин Осмон
мамлекетине айлантып, тарыхтагы алгачкы падыша болду. Бурсанын артынан Мармара
аймагынын башка чоң калаалары болгон Изник менен Изнит дагы осмондордун колуна
өтөт. Ал эми, 1329-жылы Чыгыш Рим императору III. Андроникос баштаган кошууну
Малтепе (Палеканон) согушунда жеңилүүгө учуратылды.

Осмон Бей мезгилинде Османогуллары бейлигинин чеги Чыгыш Рим жерлерин гана
камтыса, Орхон Бейдин заманында коңшу түрк бейликтеринин жерлерин да өз ээлигине
ала баштаган. Осмондор Кареси бейлигинин аскерий-деңиз флотуна, Румелияга өтүүгө
мүмкүнчүлүк берген бир нече пункттарга, ошондой эле румели жерлерин жакшы билген
Кареси аскербашыларына ээ болушат. 1354-дө Чыгыш Рим империясындагы
палаиологостор менен кантакузеностордун такты талашууларынан пайдаланып,
осмондор Румелияга кол салат. Балкандардагы алгачкы болуп алынган база Гелиболу
жарым аралындагы Чимпе сепили болду. Орхон Бейден кийинки башкаруучу, анын уулу
I. Мураттын (1362 - 1389) заманында да Чыгыш Рим ички жаңжалдардын кучагында
эле.

II. Мехмет, 1453-жылдын 29-майында өзү баштап курчап турган Ыстамбул шаарын
акыры каратып, борбор калаа кылыган.

Осмон мамлекети негизделген кездеги дивандын (жогорку кеңештин) негизги башкы
мүчөлөрү төмөнкүлөр болгон; Падыша,Садразам,Улуу-вазир (Везир-и Азам), Румелия
жана Анатолия Казаскерлери, Дефтердар, Шейхулислам,Адмирал, Нышанчы

Улуу-вазир (Везир-и Азам) (Садразам): Булар падышадан кийинки орунда турган эң
укуктуу адамдар жана булар падышанын мөөрүн алып жүрүшкөн. Вазир: Садразамдан
кийинки орунда болуп, садразамдын тапшырган милдеттерин кылуучу. Казаскер:
Анатолия менен Румелияда эки бөлөк казаскер болуп, булар адилет иштерин
тейлешкен. Өзгөчө казы жана мударистерди дайындоо же кызматтан алуу иштерин
аткарышкан. Бүгүнкү сот кызматы сыяктуу. Дефтердар: Финансы иштерин тейлөөчү.
Булар дагы Анатолия менен Румелияда эки бөлөк болуп, Румелиядагысы башкы
дефтердар болгон. Нишанчы: Жердик тизме, жердик кадастр жана каратылган жерлерди
кирешесине жараша дептерге түшүрүү ишин аткаруучу. Шейхулислам: Мамлекет чечим
кабыл алган убакта, анын исламга ыайык болгонун же болбогону тууралуу чечим,
б.а. фатва чыгарат. Каптан-и Дерйа (Адмирал)



https://ky.wikipedia.org/wiki/%D0%94%D2%AF%D0%B9%D0%BD%D3%A9%D0%BB%D2%AF%D0%BA_%D0%B6%D3%A9%D1%80%D0%B3%D3%A9%D0%BC%D2%AF%D1%88_%D0%B6%D0%B5%D0%BB%D0%B5%D1%81%D0%B8

Дүйнөлүк жөргөмүш желеси же дүйнөлүк тармак (англ. World Wide Web - орус.
Всеми́рная паути́на) - интернетке туташтырылган ар кайсы компьютерлерде
жайгашкан, өз ара байланышта болгон документтерге жетүүгө мүмкүндүк берген
бөлүштүрүү системасы. Дүйнөлүк жөргөмүш желесин миллиондогон веб-серверлер
түзөт. Дүйнөлүк тармактын ресурстарынын көпчүлүк бөлүгү гипертексттен турат.
Дүйнөлүк жөргөмүш желесине жайгаштырылган гипертексттик документтер
веб-баракчалар деп аталат. Кайсы бир жалпылагыч темага жана дизайнга
бириктирилген, ошондой эле өз ара шилтемелер аркылуу байланышкан жана адатта бир
веб-серверге жайгаштырылган веб-баракчалардын жыйындысын веб-сайт деп атайбыз.
Веб-баракчаларды көрүү жана жүктөө үчүн атайын браузер деп аталган програмдар
колдонулат. Дүйнөлүк жөргөмүш желеси маалымат технологияларындагы чыныгы
төңкөрүшкө жана Интернеттин өнүгүүсүнө чоң түрткү берди. Көпчүлүк учурда
Интернет тууралуу сөз болгондо, дүйнөлүк жөргөмүш желесин максат кылышат.
Эскерте кетчү нерсе, бул экөө эки башка түшүнүк экенин унутпоо зарыл. Дүйнөлүк
жөргөмүш желесин (World Wide Web) билдирүү үчүн анын баш тамгаларынан
кыскартылган WWW аббревиатурасы жана веб (англ. web) сөзү да көп иштетилет.



https://ky.wikipedia.org/wiki/%D0%A1%D1%82%D0%B0%D0%BC%D0%B1%D1%83%D0%BB%D0%B4%D0%B0%D0%B3%D1%8B_%D0%B0%D1%8D%D1%80%D0%BE%D0%BF%D0%BE%D1%80%D1%82%D1%82%D0%BE%D0%B3%D1%83_%D1%82%D0%B5%D1%80%D1%80%D0%BE%D1%80%D0%B4%D1%83%D0%BA_%D1%87%D0%B0%D0%B1%D1%83%D1%83%D0%BB_2016

Түркиянын Стамбул шаарындагы "Ататүрк" аэропортундагы террордук чабуул - Теракт
28-июндан 29-июнга караган түнү 22:00-дө (Түркиянын убактысы боюнча UTC+3) орун
алган.

Каза болгондордун басымдуу бөлүгү Түркиянын жарандары. Алардын арасында Украина
, Тунис, Сауд Арабиясы , Иран , Ирак жана Өзбекстандын жарандары бар. Ал эми
каза болгондордун арасындагы үч адамдын өздүгү тактала элек.

Бир канча убакыттан соң полиция кызматкерлери "Террорчулар ислам мамлекети
аталган террордук топко байланышы болушу мүмкүн" деген божомолдорун
айтышкан.Түркия өлкөсүнүн, өкмөт башчысы Бинали Йылдырым да буга өздөрүн "Ислам
мамлекети" деп атаган террордук топту күнөөлөгөн. Бирок аталган топ бул ишти
жасаганын азырынча мойнуна ала элек.



https://ky.wikipedia.org/wiki/%D0%9F%D0%B0%D1%80%D0%B8%D0%B6

Париж – Франциянын борбору. Сена дарыясынын боюнда (Марна, Уаза дарыясынын
чатында), Франциянын борбордук бөлүгүнүн түндүгүндө жайгашкан. Европадагы эн
байыркы жана дүйнөдөгү эң кооз шаарлардын бири. Шаар айланасы (Версаль,
Сен-Дени, Иври, Аржантёй, Дранси ж. б.) менен биригип, Чоң Париж шаар
агломерациясын (калкы 11 млн, аянты 1700 км2; Париждики 105 км2) түзөт.
Иль-де-Франс тарыхый облусунун башкы шаары. Калкы 2,2 млн (2011). Эл аралык
аэропорттору [Вурже, Орли, Шарль де Голль (Руасси)] бар. Ири жолдор тоому.
1900-жылдан метрополитен иштейт. Париждин аванпорту – Гавр. Дүйнөдөгү
экономикалык мааниси жогору шаарлардын бири. Европадагы активдүү ишкер борбор.
Париждин борбордук бөлүгүндө Сите аралы (дарыя нугунун экиге бөлүнүшүнөн пайда
болгон) жайгашкан. Анча бийик эмес тик капталдуу калдык тоолор (бийиктиги
100-150 м) шаарды курчап турат. Климаты жумшак, мелүүн жана нымдуу. Январдын
орточо температурасы -3,4°С, июлдуку 30°С. Жылдык жаанчачыны 645 мм. Ар түрдүү
машина куруу (автомобиль жана авиа, электр-техника), химия, тамак-аш, полигр.,
текстиль, булгаары-бут кийим ж. б. өнөр-жай ишканалары иштейт. Саркеч кийимдер
жана галантерея буюмдары, белек-бечкектер чыгарылат. ЮНЕСКОнун, көп эл аралык
уюмдардын штаб-квартиралары жайгашкан. Жогорку деңгээлдеги жолугушуулар, эл
аралык конгресс, конференциялар өткөрүлүп турат. Университеттер (анын ичинде
Сорбонна, 1257-ж. негизделген), де Франс коллежи (1530), институттар
(политехникалык, тоо-кен), тажрыйба жогорку мектеби, Франция институту (анын
курамында 5 академия), улуттук китепкана (1480; сейрек кездешүүчү китептер,
раритет кол жазмалар сакталган), 60тан ашык театр (ирилери: «Гранд-Опера», Элдик
театр, «Комеди Франсез», улуттук элдик), консерватория, 130 музей [анын ичинде
14ү Парижге таандык, кирүү акысыз; д’Орсе, заманбап искусство, В. Гюгонун,
Пикассонун, Лувр (1793; анда 400 миңден ашык экспонат бар)], Пантеон (учурда
Даңк храмы; Ж.-Ж. Руссо, Э. Золя, Вольтер, жубайлар Кюрилер, Ж. Санд, В. Гюго ж.
б. улуу адамдар коюлган), Майыптар үйү (азыр музей; мында Наполеондун сөөгү
ташылган катафалк менен саркофаг сакталып келүүдө), Эйфель мунарасы (бийикт 315
м; шаардын символу) жана 1800дөн ашык тарыхый жерлер бар. Ж. Помпиду атнындагы
искусство жана маданият улуттук борбору иштейт. 11–19-кылымдардын көптөгөн
архитектуралык ансамблдери менен курулуштары, аянттар [де Голь (мурдагы
Жылдыздар аянты Салтанат капкасы менен), Бастилия, Ынтымак ж. б.], Чоң Бульвар,
Кудай эне собору, Сен-Шапель ж. б. чиркөөлөрү, Пале-Рояль ак сарайы (17-кылым),
Сакре-Кёр базиликасы, Монмартр дөнсөөсү, түштүктө Тур Монпарнас мунарасы, ратуша
(бул жерде 5 кылым бою өлүм жазасы аткарылып келген), Пер-Лашез көрүстөнү
сакталган. Заманбап архтектура курулуштары: «Фронт Сены» (1965), Мен-Монпарнас
ишкер борбору (1964-73), административдик курулуштар жана турак-жайлар, Дефанс
аймагындагы Боордоштук капкасы (1976) ж. б. Парижде II, VIII олимпия оюндары
(1900, 1924) өткөрүлгөн. Туризм (2011-ж. 28,2 млн турист келген) жогорку
деңгээлдеги заманбап тейлөөсү менен өнүккөн. Сена дарыясынын жээги 1991-ж.
Буткул дуйнөлук мурастын тизмесине киргизилген.



https://ky.wikipedia.org/wiki/%D0%9D%D0%BE%D1%80%D0%B2%D0%B5%D0%B3%D0%B8%D1%8F

Норвегия, Норвегия Королдугу – Түндүк Европадагы мамлекет. Скандинавия жарым
аралынын батыш жана Түндүк бөлүгүн ээлейт. Шпицберген архипелагы (Аюулуу аралы
кошо) жана Ян-Майен аралы да Норвегиянын курамына кирет. Түндүк-чыгышынан
Баренц, түндүк-батышын Норвег жана түштүгүнөн Түндүк деңиздери жана Скагеррак
кысыгы чулгайт. Чыгышынан жана түштүк-чыгышынан Швеция, Финляндия, Россия менен
чектешет. Аянты 324,2 (аралдары менен 387) миң км2. Калкы 4,7 миллион(2009).
Борбору – Осло шаары Административдик-аймактык жактан 19 фюлькеге бөлүнөт. Акча
бирдиги – норвегия кронасы. Норвегия – БУУнун (1945), НАТОнун (1949), Европа
(1949), Түндүк (1952) кеңештеринин, ЭВФтин (1945), Бүткүл дүйнөлүк соода уюмунун
(1995), Европа эркин соода ассоциациясынын (1960), Экономикалык өнүгүү жана
кызматташуу уюмунун (1960) жана башка уюмдардын мүчөсү. Н. – БУУнун (1945),
НАТОнун (1949), Европа (1949), Түндүк (1952) кеңештеринин, ЭВФтин (1945), Бүткүл
дүйнөлүк соода уюмунун (1995), Европа эркин соода ассоциациясынын (1960),
Экономикалык өнүгүү жана кызматташуу уюмунун (1960) жана башка уюмдардын мүчөсү.



https://ky.wikipedia.org/wiki/%D0%98%D1%80%D0%B0%D0%BD

Иран, Иран Ислам Республикасы (Жомхурийе Исламийе Иран) (1935-ж. чейинки расмий
аталышы Персия) – Түштүк-Батыш Азиядагы мамлекет. Түндүк-батышынан Армения,
Азербайжан, түндүк-чыгышынан Түркмөнстан, чыгышынан Афганстан, Пакистан,
батышынан Ирак, Түркия менен чектешип, түндүгүнөн Каспий деңизи, түштүгүнөн Оман
жана Перс булуңдары (андагы Кешм, Харк жана башкалар аралдар ага карайт) менен
чулганат. Аянты 1648 миң км2. Калкы 70,5 млн (2006). Борбору Тегеран шаары
Расмий тили фарсы тили. Акча бирдиги риал. Административдик - аймактык жактан 30
останга (провинцияга), остан өз ичинен 324 шахрстанга (облуска), шахрстан 740тан
ашык бахшка (районго) бөлүнөт; Тегеран менен Кум шаары да остан статусуна ээ.
Администрациялык-аймактык бөлүнүшү (2006) Иран БУУнун (1945), ЭВФтин (1945), Эл
аралык реконструкция жана өнүгүү банкынын (1945), Нефть экспорттоочу өлкөлөр
уюмунун (1960), Ислам конференциясы уюмунун (1969) мүчөсү; СААРКта жана Шанхай
кызматташтык уюмунда байкоочу статусуна ээ.

Ирандын калкынын көбү иран тилдеринде сүйлөгөндөр: 38,5%и перстер, 6,9%и
күрддөр, 5,6%и мазендерандыктар, 5,6%и гиляндар, 3,7%и лурлар жана башкалар Ал
эми 30%ке жакыны түрк элдери (азербайжандар 20,3%, түркмөндөр 3,2%, кашкайлар
2,4% жана башкалар). Ошондой эле арабдар (2,2%), цыгандар, армяндар,
асспрпялыктар жана башкалар да жашайт. Калкынын жылдык орто табпгый өсүшү 1,55%.
Төрөлүү 1000 адамга 16,6 бала, өлүм-житим 5,7 киши. 15 жашка чейинки балдар
23,2%ти, эмгекке жарамдуу курактагылар (15-64 жаштагылар) 71,4%ти, 65тен
ашкандар 5,4%ти түзөт. Орто жыштыгы: 1 км2 жерге 43 киши; эң жыш жайгашкан
жерлерп: Тегеран останы (12 км2 жерге 713 адам туура келет), Кум (90), ошондой
эле Каспийдин жээгин бойлой (Гильян останында -172 адам, Мазендаранда 123,
Голстанда 80). Өлкөнүн калкынын 1/4и 7 шаарда отурукташкан: Тегеран (калкы 7186
миң, агломерациясы менен 13 000 млндон ашык), Мешхед (2,5 млн), Исфахан (1,6
млн, агломерациясы менен 2,9 млндон ашык), Кереж (1,6 млн, Тегерандын
агломерациясына кпрет), Тебриз (1,5 млндой), Шираз (1,3 млн), Кум (1,1 млн).
Ирандын калкынын 98%тейи мусулмандар; андан ичкери шииттер 89% , сунниттер 9% .

Иран – экономикасы тез өнүгүп жаткан өлкө. Нефть казып алуу боюнча дүйнөдөгү
алдыңкы өлкөлөрдүн бири. ИДП көлөмү 852,6 млрд доллар, аны киши башына
бөлүшгүргөндө 12 300 доллардан гуура келег (2007). Жаңы Азадеган жана Ядаверан
Нефть-газ кендери ачылгандан кийин Ирандын дүйнөлүк нефгинин запасындагы үлүшү
11,1%ги, газдыкы 15,4%ги гүздү (2005). Нефть жана газды казып алуу мамлекеггин
көзөмөлүндө. Нефть казып алуу боюнча (194,6 млрд т) дүйнөдө 3-орунда (Россия
жана Сауд Арабиясынан кийин). Нефть казып алуучу негизги аймакгары: өлкөнүн
гүшаары-багышы (Хузсган, Бушир осгандары) жана Перс булуңунун шельфи. Нефть
экспорггоо боюнча Иран дүйнөдө 3-орунда. Нефть экспорггоочу ири герминалдары
Перс булуңунун аралдарында (Харк, Лаван, Сирри, Ларек жана башкалар) жайгашкан.
Газ өндүрүү боюнча (110,8 млрд м3; 2005) Россиядан кийинки 2-орунда. Газ
өндүрүүчү негизги аймагы Перс булуңунун шельфи; эң ири кени Түштүк Парс. Көмүр
жылына 2 млн тдан ашык казылып алынат. Элекгр энергегикасы гез гемп менен
өнүгүүдө; 2006-ж. 173,3 млрд кВт-с элекгр энергиясы өндүрүлгөн, анын 91,6%и
ЖЭСке, 8,3%и ГЭСке, 0,1%и калгандарына (негизинен шамал энергия курулмасына)
гуура келег. Уран казылып алынып (Сагенд кени), байыгылаг. АЭС (Буширде) жана
геогермия (Мешгиншехрде) сганцияларынын курулушу аякгоодо (2008). Ирандын элекгр
линиялары Азербайжандын, Армениянын, Түркмөнсгандын жана Түркиянын элекгр
сисгемалары менен гугашкан. Жалпы кубаггуулугу 70 млн тдан ашкан Нефть
ажырагуучу 9 завод ишгейг. Ирандын кара мегаллургиясы Жакынкы жана Оргоңку Чыгыш
өлкөлөрүнүн ичиндеги эң ири өндүрүшаары 2005-ж. жылына 5 млн т темир кенгашы, 9
млн тдан ашык болог, 2,3 млн т чоюн өндүрүлгөн. Бул гармакгын негизги
продукциялары: каңылгыр прокат, труба, зым, жеңил жана оор профиль, курулуш
армагуралары жана башкалар Түстүү металлургияда жез жана алюминий өндүрүшүнүн
мааниси зор. Серчешме жез кенгаш кени дүйнөдөгү ири кендердин бири; кенташгын
курамында ошондой эле молибден, күмүш, алгын да бар. Мейдук жез кени да
маанилүү. 2005-ж. 365 миң т боксит казылып алынган. Алюминий өндүрүүчү
ишканалары Эрак, Бендер-Аббас шаарында жайгашкан. Коргошун-цинк, алгын кендери
казып алына башгады. Химия өнөр жайнда башкы орунду Нефть-химия ээлейт; анын
негизги продукциялары: эгилен, полиэгилен, полипропилен, поливинил-хлорид,
аммоний, күкүрт, күкүрт кылымгасы, автомобиль шинасы, резина-техникалык буюмдар
жана башкалар Өнөр жайынын маанилүү тармакгарынын бири машина куруу; 21-кылымдан
башгап авгомобиль куруу тез темп менен өнүгүүдө (ИДПнин 4%тен ашыгын түзөт).
Анда негизинен жеңил авгомобиль («Peikan» жана башкалар) куруу, автомобиль
кураштыруу жана анын тетиктерин чыгаруу иштери жүргүзүлөт. Жалпы авгогранспорг
каражаттарынын өлчөмү 1 млн бирдикке жакын (2006). Авиация жана кеме куруу өнөр
жай граждандык жана аскердик продукцияларды чыгарат. «Иран-140» самолёту өлкө
ичиндеги каттамдарды тейлейт. Аскердик продукцияларды чыгаруучу 40 завод иштеп,
алар азыркы куралдын жана аскер техникасынын бардык түрүн (аргиллерия куралы
жана ракетасы, курал, окылымдары, танк, зогголгон транспортёр, аскер кемеси,
вертолёт жана башкалар) чыгарат. Курулуш материалдар өнөр жайынын башкы тармагы
цемент өндүрүшү (2006-07-ж. 40 млн т даярдаган). Өлкө цементти Ирак, Кувейт,
Бириккен Араб Эмирликгери, Афганстанга сатат. Жеңил өнөр жайынын өнүккөн тарматы
текстиль өнөр жай; кебез жана жүн кездеме 100дөн ашык фабрикада чыгарылаг.
Ошондой эле булгаары-бут кийим, тигилүү кийим, трикотаж буюмдарын чыгаруучу
ишканалары да бар. Тамак-аш өнөр жайнда кант, күрүч акгоочу, ун тартуучу,
мөмө-жемиш, жашылча консервалоочу, балык ишгегүүчү ишканалары кеңейүүдө. Ирандын
экономикасында майда кол өнөрчүлүк промыселдеринин мааниси зор; айрыкча кол
менен гокулган иран килеми дүйнөгө белгилүү (килемдин бир жылдык экспорттук
баасы 500-600 млн долларды түзөт). Өлкөнүн азык-түлүккө болгон мукгаждыгын айыл
чарба голук канааггандыра албайг; ошондукган азык-түлүктүн 10%тен ашыгын (андан
ичкери өсүмдүк майынын 90%ин, күрүчгүн 30%ин) сырттан сатып алат. Айыл чарбана
жарактуу жери 51 млнго жакын, анын 17,1 млн гасы иштетилип, анын 15,3 млн гасы
айдалат, 1,8 млн гасы бакылымдарак жана питомниктер. Чарбасынын 70%тен ашыгын 5
гага чейин жери бар (22%) майда чарбалар түзөт; 5-10 га жери барлар 21,5%, 10-50
га жердүүлөр 44%, 50 гадан ашык жери барлар 12,5% жерди ээлейт. Дыйкан чарбалары
7000ден ашык түрдүү кооперативдерге биригип, айыл чарбасында иштегендердин 80%ин
камтыйт. Кооперативдер дыйкандарды жеңилдетилген банк кредиттери, өсүмдүк
уруктары, айыл чарба техникасы, отун, керектелүүчү товарлар менен камсыз кылып,
ошондой эле продукцияны сатууну уюштуруп берет. Өлкөнүн айыл чарбанын негизги
тармагы өсүмдүк өстүрүүчүлүк. Негизги азык-түлүк өсүмдүктөрү дан эгиндери:
буудай (2006-07-ж. 12 млн тдан ашык түшүм жыйналган; экспортко да чыгарат), шалы
(1,6 млн т; Каспий боюнда), арпа (жылына 3 млн т); техникалык өсүмдүктөрү: кант
кызылча (5 млн т) жана балкамыш (5,9 млн; негизги плантациялары Хузстан
останында), тамеки (22 миң т), чай (көк чай; 134 миң т; негизинен Каспий бою),
пахта аянты кескин кыскарууда, аны негизинен сырттан сатып алат. Бакчылык (анар,
өрүк, алма, алмурут, цитрус өсүмдүктөрү, шабдаалы, кайналы, анжир, курма) жана
жүзүмчүлүк (айрыкча Ширазда) өнүккөн. Картөшкө, жашылча (пияз, баклажан, томат,
бадыраң, капуста, сарымсак, калемпир жана башкалар), бакча (коон, дарбыз)
өсүмдүктөрү өстүрүлөт. Маанилүү экспорттук айыл чарба товарлары: анар, курма,
мейиз, кактар, мисте, шафран жана башкалар Куш чарбалары тез темп менен
өнүгүүдө. Мал чарбасы негизинен эт багытында; 2002-ж. 54 млн кой, 26 млн эчки, 9
млн бодо мал, 0,4 млн төө, 0,55 млн буйвол, 0,3 млн жылкы болгон. Каспий боюнда
жибекчилик өнүккөн. Каспий деңизинен жана Ормуз булуңунан балык кармалат. Тейлөө
чөйрөсүнүн негизги тармагы банкфинансы системасы; Иран Борбордук банкы, 6
коммерциялык, 4 адистешкен банк иштейт; алар негизинен мамлекетке карайт. Майда
соодагерлер жана кол өнөрчүлөр синфке (гильдияга) бириккен. Чекене жана дүң
сооданын негизги борборлору үстү жабык базарлар. Тарыхый эстеликтеринин
көптүгүнө карабай чет өлкөлүк туризм анча өнүккөн эмес. Эс алуу туризминин
өнүгүүсүнө исламдык чектөөлөр кыйла тоскоолдук кылат. Жыл сайын Иранга 1,7 млн
чет элдик турист келет (алардын 40%и Орто Азия жана Закавказье өлкөлөрүнөн
келгендер). Туризмдин негизги түрлөрү: диний-зыяратчылык (борборлору: Мешхед,
Кум), маданий-таанып билүү (Исфахан, Шираз, Йезд, Тебриз, Тегеран жана
башкалар). Эң белгилүү деңиздик ден соолук чыңдоо, эс алуу борбору Киш аралы.
Транспорттун негизги түрү автомобиль жолу, анын жалпы узундугу 179,4 миң км
(андан ичкери 120,8 миң кми асфальтталган); негизги автомагистралдары: Түркия
менен чек арасы /Базерган Тебриз Тегеран Мешхед Догхарон/Афганстан менен чек
арасы; Пакистан менен чек арасы/Захедан Керман Йезд Кум Хамадан Хосрови/ Ирак
менен чек арасы; Тегеран Кум Исфахан Шираз. Кийин жогорку ылдамдыкта жүрүүгө
ыңгайлуу көптөгөн магистралдар салынган. Темир жолунун узундугу 8,4 миң км (анын
146 кми электрлештирилген). Ирандын негизги темир жол магистралдары: Каспий
деңизинин жээгин Перс булуңу менен туташтырган Трансиран (Бендер-Торкемен
Тегеран Бендер-Имам-Хомейни) магистралы: Тегеран Тебриз Жульфа, Тегеран Мешхед
Кум Бад Исфахан, Бад Йезд Бафк Керман Бам, Бафк Бендер-Аббас, Мешхед
Серахс/Түркия менен чек ара. 2005-ж. Бафк Мешхед темир жол курулгандан баштап
Борбордук Азия өлкөлөрүнө Перс булуңунун жээгиндеги Бендер-Аббас порту менен түз
байланышууга шарт түзүлдү. Ошондой эле көптөгөн темир жол линиялары курулууда.
Сыртка кетчү жүктүн 80%и (негизинен нефть жана нефть продуктулары, кенташ,
металл) деңиз транспорту аркылуу ташылат. Ирандын желеги менен башка өлкөлөрдүн
130 соода кемеси, ал эми Мальта, Панама, Кипр, Боливия жана башкалар өлкөлөрдүн
желеги менен Ирандын 33 соода кемеси жүрөт (2007). Негизги порттору: Перс
булуңунда Бендер-Аббас, Бендер-Имам-Хомейни, Харк; Каспий деңизинде
Бендер-Энзели, Амир-Абад. Урмия көлүндө кеме жүрөт. Карун дарыясы менен кеме
каттап, Шатт-эль-Араб аркылуу Перс булуңуна чыгат. 321 коммерциялык аэропорту
бар. Эл аралык аэропорттору Тегеран, Исфахан, Мешхед, Абадан, Бендер-Аббас,
Шираз, Тебриз шаарында жайгашкан. Мамлекеттик ири авпакомпанпясы «Iran Air». Жер
бети жана суу асты менен өткөн куурларынын жалпы узундугу 34,4 миң км; анын 17,1
миң кми газ кууру, 8,5 миң кми нефть кууру. Негизги нефть куурлары: Ахваз Эрак
Тегеран, Гечсаран Шираз, Агажари Исфахан Тегеран, Саркан Керманшах, Нефт-Шехр
Керманшах, Тегеран Тебриз, Тегеран Мешхед, Нека Тегеран. Перс булуңунун
шельфиндеги кендерден нефтини порт терминалдарына жеткирүүчү куурлар иштейт.
Түркияга кеткен экспорттук газ кууру (Тебриз Базерган Анкара) бар; Арменияга газ
кууру (Тебриз Мегри Хажаран Арарат) курулууда (2008). Тегеранда метрополитен
иштейт; Шираз, Исфахан шаарында курулууда (2008). Сырткы сооданын көлөмү 108,7
млрд долларды түзөт; анын 63,2 млрды экспортко, 45,5 млрды импортко таандык.
Экспорттун негизин (80%тейин) чийки нефть түзөт; ошондой эле сыртка нефть-химия,
химия, автомобиль өнөр жай продуктулары, газ, килем, жыгач мисте, кара икра жана
башкалар сатат. Сырттан сырьё жана матерпалдарды, өнөр жай үчүн чала фабрикат,
машина, жабдуу, керектөө товарларын, азык-түлүк, дары-дармек сатып алат. Негизги
соода шериктери: Япония, Кытай, Түркия, Германия, Италия, Түштүк Корея, Бириккен
Араб Эмираттары, Франция, Нпдерланд, Россия.



https://ky.wikipedia.org/wiki/%D0%90%D0%BD%D0%B3%D0%BB%D0%B8%D1%8F

Англия (England) - Улуу Британиянын административдик-саясий бөлүгү, анын тарыхый
очогу. Аянты – 133,395 миң чарчы км. Калкы – 50,7629 млн. (2006). Калк жыштыгы –
395 киши. Улуу Британиянын аянтынын 54%, калкынын 83% Англияга туура келет.
Борбору – Лондон. Урааны - Dieu et mon droit / Кудай жана менин укугум. Тили –
англис. Мамлекеттик дини – англикан чиркөөсү.

"Англия" деген ат көп учурда Улуу Британия мамлекетин билдирет. Кээде Англия деп
Улуу Британияны жана Түндүк Ирландияны да аташат. Англия 5, 6-кылымдарда
Британиянын аймагына көчүп келген герман уруусу англдардын атынан аталып калган.

927-жылы негизделген. Уэссекс Королдугунун негизинде түзүлүп (519-917-жж.),
кийин Улуу Британия Королдугуна негиз болду (30 апрель 1707 жыл – 1 январь 1801
ж.).

Улуу Британия аралынын чоң бөлүгүн ээлейт. Түндүктө - Шотландия, батышта –
Ирландия менен чектеш. Ири шаарлары: Лондон, Бирмингем, Лидс, Шеффилд, Ливерпул,
Манчестер. Борбор шаары - Лондон

Акча бирдиги - фунт стерлинг. Улуу Британиядагы казылып алынган темир жана көмүр
кенинин дээрлик баары Англиядан чыгат. Машина куруу, химия, тамак-аш (Лондон,
Манчестер, Ливерпул), кара металлургия, оор машина (Шеффилд, Дерби), кеме
(Ньюкасл, Мидлсборо) куруу, болот эритүү , металл иштетүү (Бирмингем), көмүр
казып алуу, кездеме токуу (Брадфорд, Лидс) ж.б. өнөр жай тармактары өнүккөн.
Айдоо аянттарында буудай, арпа, кант кызылчасы өстүрүлөт. Уй, кой, үй куштары
багылат. Транспорттун бардык түрү өнүккөн. Ири порттору: Лондон, Ливерпул,
Манчестер, Саутхемптон, Халл, Бристол ж.б.

Башкаруу формасы – Конституциялык монархия. Улуу Британияны монархы – королева
Елизавета II. Улуу Британияны премьер-министри - Дэвид Кэмерон.

Маалымат булактары: Кыргызстан. Улуттук энциклопедия. Бишкек, 2006. 393, 394-бб.



https://ky.wikipedia.org/wiki/URL

Бирдиктүү орундарды аныктоочу (англ. Uniform Resource Locator (URL) - орус.
Единый указатель ресурсов) - кайсы бир интернет-ресурска шилтеме боло алган
конкреттүү символдор сабы. Ал тармак барагын издеп табат жана ал дарек
Интернеттеги атайын ресурсту көрсөтөт. URL http:// менен башталып тармак барагын
камтыган документтин бөлүгүнө чейинки даректи камтыйт. Тармак барактарын
көзөмөлдөөнү камсыз кылуунун эки жолу бар: (1) хронологдук тизме жана (2)
кыстаруу белгилер тизмеси. Хронологдук тизмеде каралып өткөн барактардын
даректеринин тизмеси келтирилет. Хронологдук тизме терезени кароо програмы менен
иштөө аяктаганда тазаланып турат. Кийинки сеанстарда мурда каралган баракты
кайра жеңил чыгарып алуу максатында ал орунга кыстаруу белгисин (закладка)
орнотуп койсо болот. Кыстаруу белгиси тармак барагынын ысымынан жана ошол
барактын URL дарегинен турат. Кыстаруу белгиси же ысык деп аталган тизмени
кийинки сеанстарда пайдалануу өзүңүздүн компьютерде сакталгандыгы менен
хронологдук тизмесинен айырмаланат. Програм жана документтерди иреттөө үчүн
колдонулат. Алар файлдарды жана башка папкелерди камтыйт.



https://ky.wikipedia.org/wiki/Facebook

Facebook дүйнө жүзүнө кеңири таралган ири тармак болуп эсептелет.2004-жылы Марк
Цукерберг тарабынан негизделген. Натыйжада ушул сайт аркылуу Марк Цукерберг 23
жашында планетабыздын эң жаш миллиардери болгон. Эң биринчи бул веб-сайт The
Facebook деп аталган жана аталган сайтты бир гана Гарвардтык университеттин
студенттери колдоно алышкан. катталууну Бостондун башка университеттерине ачып
андан соң АКШнын бардык окуу жайларынын студенттерине жеткен. 2006-жылдын
сентябрь айынан баштап бардык Интернет колдонуучулардын 13 жаштан өйдө,
электрондук почталары болгон интернет колдонуучуларга жете баштаган.

Азыркы учурда(2012-ж 4-октябрь) аны дүйнө жүзү боюнча колдонгондордун саны 1
млрд адамдан ашты.Март айында (2012) суткасына 526 млн адам кирип, 500 млн адам
айына уюлдук телефондон кире алган.Күн сайын бул тармакта 3,2 миллиард
колдонуучу "мага жакты",ой-пикирин билдирип (комментарий) жана 300 миллион
сүрөттү жарыялашат.2011-жылы октябрь айына карата күн сайын кирип туруучу
колдонуучулардын саны 750млн ал эми сайттын барагын кароочулардын саны 1
триллионду түзгөн. Бул тармак өзүнүн жасалгаланышы жагынан жөнөкөйлүгү
(минимализм), аткаруучу милдеттеринин ар тараптуулугу жана аз жарнамаланышы
менен башка тармактардан айырмаланып турат.

Бул тармакты колдонуучулардын жекече колдонууларына жана ар түрдүү уюмдарды
өркүндөтүп, бизнести өнүктүрүү үчүн да колдонгонго болот.

Фейсбук аркылуу досуңуз менен музыка, видео, спорт, китеп, ж.б. жаңылыктарды же
өз ара ой-толгоолорду бөлүшүү эң эле пайдалуу болуп саналат.

Эгерде сиз бир эссе жазсаңыз, анда аны менен Фейсбук аркылуу бөлүшүү эң эле
оңтойлуу. Анткени Facebook Notes кызматы бар.

Ал сайт (Facemash) тез ылдамдыкта таанылып, бирок бир нече күндөн кийин Гарвард
администрациясы аны жаап салган. Цукерберг администрация тарабынан коопсуздукту
жана автордук укукту бузганы үчүн күнөө коюлат. Бирок аягында бул күнөөлөрдү
алып салат. 2004-жылы 4-февралда Цукерберг өзүнүн жаңы сайтын The Facebook ишке
киргизет.Facebook деп атоонун негизи Цукербергтин окуу жылдарына
байланыштуу.Марк Цукербергке бат эле Эдуардо Саверин(каржы директор) , Дастин
Московиц(программист), Эндрю Мак-Коллум(сүрөтчү) жана Крис Хьюз сайтты алдыга
жылдырууга кошулат.

2004-жылдын март айынан тартып сайт Колумбия,Стенфорд университетине кеңири
баштаган.Кийинчерээк башка университетте Бостон, Нью-Йорк университетине,
Массачусетс технологиялык институтунда, андан соң көпчүлүк Канаданын жана АКШнын
окуу жайларына тараган.

"2004-жылы июнь айында Facebook Пало-Альтого көчөт(Калифорния).2005-жылы
компания өзүнүн атындагы The артиклын алып салат да ошол эле жылы facebook.com
домендик атын 200 000 $ сатып алат.2007-жылы 24 октябрда Microsoft компаниясы
Facebook компаниясынан 1,6% акциясын 240 млн $ сатып алууну жарыялайт, ошону
менен бирге компанияны 15 млрд долларга баалайт.

2008-ж октябрда Facebook өзүнүн эл-аралык штаб-квартирасын Дублинде ачууну жана
2009-жылы компания биринчи жолу киреше алуусун жарыялаган. 2010-жылы
SecondMarket Inc айтуусу боюнча, компаниянын баасы 41млрд долларды
түзгөн.2011-жылы 2-январда анын бааасын The New York Times газетасы жазып чыгат,
алардын айтуусу боюнча, Facebook 50 миллиардтан ашуун долларды түзгөн.

Facebook дүйнөнүн булуң бурчундагы эң мыкты социалдык тармактары болуп
келет,алсак, Австралия, Филиппин, Индонезия, Сингапур, Малайзия, Жаңы Зеландия,
Вьетнам, Гонконг жана башкалар.

Египеттеги революциянын катышуучусу өзүнүн кызына Фейсбук Жамаль Ибрагим деген
ысымды берген,

себеби егитеттик революцияда бул социалдык тармак эң чоң жана маанилүү ролду
ойногон.

Мындай мамлекеттерге;Иран, Кытай, Пакистан, Сирия, Бангладеш, Түркмөнстан жана
Тажикстан кирет.



https://ky.wikipedia.org/wiki/%D0%A2%D2%AF%D1%88%D1%82%D2%AF%D0%BA_%D0%9A%D0%BE%D1%80%D0%B5%D1%8F

Коре́я Респу́бликасы (кор. 대한민국 [tɛːhɐnminɡuk̚] тэха́н мингу́к) — Чыгыш Азиядагы
Корей жарым аралында жайгашкан өлкө. Түштүк Коре́я — массалык маалымат
каражаттарында кеңири колдонулган расмий эмес аталышы.

Корея Республикасы корейче Тэха́н мингу́к (대한 민국угуу (маалымат)), 大韓 民國 – деп
аталат. Көбүнчө толук аталышынын кыскартылган түрү колдонулат — Хангу́к
(Калып:Lang-ko2), 韓國. Кээде «Түштүк Хан» деген маанидеги Намха́н
(Калып:Lang-ko2) сөзүн да колдонушат, тескерисинчеси Пукха́н (Калып:Lang-ko2,
北韓), «Түндүк Хан» (Түндүк Корея), башкача айтканда Түндүк Корея үчүн. Хан деген
сөз Корей жарым аралында жайгашкан Самхануруулар бирлигине тиешелүү. Ал эми
«Корея» деген сөз Корей жарым аралында биздин замандын 918—1392 жж. болгон Корё
мамлекетинин аталышынан келет. Өз кезегинде Корё мамлекетинин аталышы, өзүнүн
өнүгүү учурунда Корей жарым аралынын түндүк бөлүгүн, ошондой эле азыркы Кытайдын
түндүк-чыгыш бөлүгүн жана Орусиянын аймактарын ээлеген Когурё мамлекетинен
келет.

Түштүк Кореяда президент өлкө башчысы болуп саналат.Азыркы президент Пак Кын Хе,
Сэнури партиясынан чыккан биринчи президент-аял , 2012 жылы шайланган.

Парламентти шайлоо 1948 жылдан баштап өткөрүлө баштаган. 1988 жылга чейин
парламентти шайлоо түштүк-корей президенттери Калып:Lang-ko2 Пак Чон Хи жана,
кийинчирээк, Калып:Lang-ko2 Чон Ду Хван тарабынан демократиялык боштондукту
чектөөлөр менен өткөн. 1988 жылы биринчи көзкарандысыз шайлоо өткөн.

Өлкөдө илим жана билим менен жогорку деңгээлде, билим Министрлиги менен илим
жана техника Министрликтеринин биригүүсүнөн 2008 жылы түзүлгөн [(Корея
Республикасынын) билим, илим жана техника Министрлиги|(Корея Республикасынын)
билим, илим жана техника Министрлиги]] алектенет. Кёнхи астрономиялык
обсерваториясы биринчи улуттук астрономиялык обсерватория болду

Түштүк Кореяда өздөрү үчүн салттуу деп саналган бир нече оюндар бар, алардын
ичинен тхэквондо жана хапкидо сыяктуу согуш маданияты да бар. Бирок батыш
өлкөлөрүнүн спорт түрлөрү аябай өнүккөн. Спорттун эң популярдуу түрлөрү —
альпинизм, футбол, бейсбол, баскетбол, сүзүү, жеңил атлетика , бокс жана муз
үстүндөгү бий. 2010 жылы биринчи улуттук Формула 1 Гран-Приси өткөн.

Түштүк Корея видео-оюндар боюнча спорттук мелдештердин — киберспорттун
негиздөөчүсү катары саналат. Өлкөдө Starcraft оюну улуттук маданияттын элементи
болуп, гиганттык популярдуулукка ээ болду. Расмий саноолор боюнча, оюну бар
лицензиялуу диск ар бир онунчу кореялыкта бар.



https://ky.wikipedia.org/wiki/%D0%98%D1%81%D0%BB%D0%B0%D0%BD%D0%B4%D0%B8%D1%8F

Исландия, Исландия Республикасы – Атлантика океанынын Түндүк бөлүгүндө жайгашкан
Исландия аралындагы мамлекет. Түндүгүнөн Гренланд, чыгышынан Норвег деңиздери
менен чулганып, батышындагы Дания кысыгы Иисландияны Гренландиядан бөлүп турат.
Аянты 103 миң км2. Калкы 312,9 миң (2007). Борбоpy – Рейкьявик шаары Расмий тили
– исланд тили. Акча бирдиги – Исландия кронасы. Администрациялык-аймактык жактан
23 областка (сислага) бөлүнүп, алар Исландия статистикасында 8 регионго биригет.

Аралдын рельефинде базальт менен капталган жанар тоо платолору (бийиктиги
400–800 м) басымдуу; платолордо көп сандаган жанар тоолор (Гекла, Лаки, Аскья ж.
б.) жайгашкан. Түндүк-батыш, Түндүк жана чыгыш жээктери аскалуу, булуң-буйткалуу
фьорддуу; аралдуу түштүк-батыш жана түштүк жээктери кумдуу, жайык. Жер титирөө
тез-тез болуп турат; 200дөй жанар тоо бар, анын 26сы аракеттеги жанар тоо, эн
активдүүсү Гекла. Ысык булактар – гейзерлер (250дөн ашык) бар. Исландиянын эң
бийик жери – 2119 м (Хваннадальсхнукюр чокусу). Климаты субарктикалык деңиздик.
Январдын орточо температурасы жээктеринде 0°С, тоолордо 10°Сге чейин, июлдуку
жээктерде 11°Сден тоолордо 0°Сге чейин. Жылдык жаан-чачыны 500–2000 мм, мөңгү
жаткан жерлерде 4000 ммге чейин. Мөңгүлөрүнүн жалпы аянты 11,8 мин км2 (ирилери
Ватнайёкюдль, Лаунгйёкюдль, Хофсиёкюдль). Мөңгүлөрдөн башталган дарыяларда
босоголор менен шаркыратмалар көп; гидроэнергияга бай. Көлдөр көп. Тоо тундра,
чым көңдүү саз, кылкандуу шалбаа өсүмдүктөрү, кайың токоюнун чакан массивдери
(аймагынын 0,02%ин) ээлейт; көп жеринде өсүмдүк өспөйт. Жээк суулары балыкка
бай. Исландияда 85 аймак коргоого алынган (өлкөнүн аянтынын 12%), андагы
Тингведлир улуттук паркы Бүткүл дүйнөлүк мурастын тизмесине кирген.

Калкынын 93%тен ашыгы исланддар; калгандарын негизинен 1990–2006-ж. Борбордук
жана Чыгыш Европадан (поляктар, латыштар, эстондор, мурдагы Югославия
өлкөлөрүнөн келгендер), ошондой эле Чыгыш жана Түштүк-Чыгыш Азиядан
(филиппиндер, тайвандыктар) келгендер. Бала төрөлүү боюнча Европада Ирландиядан
кийин 2-орунда (1000 кишиге 14,3 бала), өлүм-житим аз (1000 кишиге 6,2 адам).
Исландия Европадагы жаш курактагы калкы басымдуу өлкө; орточо жашы 35,9 жаш
(2005). 15 жашка чейинки балдар калктын 21,8%ин, 65 жаш жана андан кары
курактагылар 11,7%ин (европалык орточо көрсөткүчтөн кыйла төмөн), эмгек
курагындагылар (15–64) 66,5%ин түзөт. Калктын жашынын күтүлгөн орточо узактыгы
80,7 жаш (эркектердики 79,2, аялдардыкы 83,1 жаш). Калктын орточо жыштыгы: 1 км
жерге 3,1 киши. Калктын 4/5ү шаарда, анын 1/2инен ашыгы борбордук агломерацияда
жашайт. Экономикалык активдүү калктын 71,8%и тейлөө чөйрөсүндө, 18,7%и өнөр
жайында, курулушта, электр жана жылуулук менен камсыз кылууда, 6,1%и балык
кармоодо жана аны иштеп чыгарууда, 3,4%и айыл чарбасында эмгектенет. Ири
шаарлары: Рейкьявик (калкы 117 миң; 2008), Коупавогюр (28,5 миң), Хабнарфьордюр
(25 миң), Гардабайр (9,7 миң), Сельтьяднарнес (4,4 миң), Акюрейри (16,7 миң),
Кеблавик (8,3 миң), Сельфосс (6,4 миң) ж. б.

Өнөр жайынын башкы тармактарынын бири энергетика жана жылуулук менен камсыз
кылуу (ИДПнин 3,6%и). Исландия «шаркыратмалар жана гейзерлер өлкөсү»
болгондуктан, гидро- жана геотермалдык энергия ресурстарына кыйла бай. Калыбына
келүүчү энергия (ККЭ) булагынын негизинде уникалдуу энергетика системасы
түзүлгөн. Жылуулук-энергетика балансында ККЭнин үлүшү 72% (анын 17%и
гидроэнергия, 55%и геотермалдык энергия); энергия ресурсуна болгон муктаждыгынын
28%ин импорттун эсебинен толуктайт. 2006-ж. 8,68 млрд кВт-с электр энергиясы
өндүрүлгөн, анын 80,8%и ГЭСке, 19,1%и геотермалдык электр станцияларга (ГеоЖЭС)
туура келет. Өлкөдө кубаттуулугу 210 МВтга жеткен 5 ГеоЖЭС иштейт. Геотермалдык
суулары негизинен шаарларды жылуулук менен камсыз кылууда (анын ичинде үй
жылытуу, тротуардагы кармузду кетирүү), сүзүү бассейндерин толтурууда, күнөскана
чарбаларында ж. б. пайдаланылат. Исландия электр энергиясын киши башына
бөлүштүргөндө (29,3 миң кВт.с) дүйнөдө 1орунда турат. Келечекте өлкөнүн
экономикасын калыбына келүүчү энергия булактарына (анын ичинде суутек отунуна)
толук өткөрүү каралууда. Иштеп чыгуу өнөр жай ИДПнин 12%ин түзөт. Алюминий өнөр
жай өлкөдөгү маанилүү тармак; ал И-нын электр энергиясынын 51%ин пайдаланат,
продукциясы негизинен экспортко чыгарылат. Кара металлургия ферросилиций
өндүрөт. Экономикасынын маанилүү сектору балык кармоо (ИДПнин 4,8%и) жана аны
кайра иштетип чыгаруу (2%). Исландия балык кармоо жана анын продукциясын
экспорттоо боюнча дүйнөдөгү алдыңкы өлкөлөрдүн бири. 2006-ж. 1,4 млн тонна балык
жана балык продуктулары кармалган, анын 2/3ден ашыгы путассу, мойва, треска,
сельдь ж. б. Балык уулоочу 1692 кемеси бар. Ири порттору: Нескёйистадюр,
Вестманнаэйяр, Эскифьордюр, Гриндавик, Рейкьявик ж. б. Балыкты кайра иштетүүчү
ишканалары балык комбинаттары, муздаткычтар, консерва заводдору ж. б. деңиз
жээктей жайгашкан. Продукциясынын басымдуу бөлүгү (тоңдурулган балык филеси,
туздалган жана кургатылган балык, балык уну жана майы) экспорттолот. Балык өнөр
жайынын муктаждыгын канааттандырууга багытталган кеме куруу жана аны ремонттоо
өнөр жай , деңиз продуктуларын кармоо жана кайра иштетүүчү, жогорку
технологиядагы жабдуу (деңиз толкунунда так иштөөчү тараза ж. б.) чыгаруучу
заводдор бар. Негизги борборлору: Рейкьявик, Акюрейри, Исафьордюр.



https://ky.wikipedia.org/wiki/%D0%98%D0%B7%D1%80%D0%B0%D0%B8%D0%BB%D1%8C

Израиль, Израиль Мамлекети (Мединат Исраэль) Жакынкы Чыгыштагы мамлекет; Азиянын
батыш бөлүгүндө, Жер Ортолук деңиздин түштүк-чыгыш жээгинде жайгашкан.
Түндүгүнөн Ливан, түндүк-чыгышынан Сирия, чыгышынан Иордания (чек арасынын бир
бөлүгү Жансыз деңиздин акваториясы аркылуу өтөт), түштүк-батышынан Египет менен
чектешет. БУУнун Башкы Ассамблеясынын 1947-жылдын 29ноябрдагы Палестинаны бөлүү
жөнүндөгү чечими боюнча бөлүнгөн аянты 14 миң км2; ал эми 1948-49-жылдардагы
араб-израиль согушунда басып алган жерлерди кошкондо 20,7 миң км2; 1967-ж. басып
алган жерлер (Иордан дарыясынын батыш жээги, Чыгыш Иерусалим, Сирия Голан
дөңсөөсү) менен 21,6 миң км2 (Тивериад көлүнүн акваториясын жана Жансыз деңиздин
акваториясынын бир бөлүгүн кошкондо 22,1 миң км2). Калкы 7,1 млн (2007). Өлкөнүн
башкы экономикалык жана маданий борбору Тель-Авив шаары. БУУнун каршылыгына
карабастан, 1950-ж. Иерусалим шаары өлкөнүн борбору деп жарыяланган. Өкмөт
мекемелери, парламент шаардын батыш бөлүгүнө жайгаштырылган (калкы 400 миңден
ашык, анын 250 миңдейи еврейлер, 160 миңи арабдар. Расмий тили иврит (байыркы
еврей) жана араб тилдери. Акча бирдиги шекель. Административдик аймактык жактан
шарттуу 15 райондон турган 9 округга (мехоз; анын курамына Израиль басып алган
жерлер Иордан дарыясынын Батыш жээгинин бир бөлүгү жана Сириянын Голан дөңсөөсү
да камтылган) бөлүнөт. Округдары жана райондору (2006):

Калкынын 76%тен ашыгын еврейлер, 20%тен ашыгын арабдар түзөт. Башка этностук
жана этноконфессиялык топтор 3,7%, аларга друздар, армяндар, адигелер
(«черкестер») ж. б. кирет. 21-кылымдын башынан еврей калкынын кыскаруу
(2000-05-ж. 1,8 %ке), ал эми арабдардын көбөйүү (1,1%ке) тенденциясы
байкалууданын ичинде мамлекет катары жарыялангандан 2007-ж. чейин калкы 8,5
эседен ашык көбөйгөн. 19482005-ж-да калктын көбөйүүсүндөгү табигый өсүүнүн үлүшү
60,7% мигранттардын үлүшү 39,3% болгон. 2005-ж. Россия жана КМШ өлкөлөрүнөн
келген еврейлер 1175,4 миңди (Израилдин калкынын 17%тен ашыгы) түзгөн. Ошол эле
учурда сыртка көчүп кеткен еврейлердин саны да арбын (1948-83-ж. Израильден 700
миңден ашуун еврей АКШга кеткен). Жыштыгы 1 км2 жерге 330дай адам. Курактык
курамы: 15 жашка чейинкилер 21,1%, 14-65 жаштагылар 64,15%, 65 жаштан өткөндөр
9,75% (2007). Еврейлер иудаизм, арабдар ислам, армяндар христиан динин тутат.
Шаар калкы 93,6% (2006). Ири шаарлары (2007): Тель-Авив (калкы агломерациясы
менен 3,2 млн), Хайфа (1,2 млн), Иерусалим (1,3 млн), Ашдод (204,4 миң),
Беэр-Шева (185,8 миң), Нетанья (174,0 миң), Ашкелон (107,9 миң).

Өлкөнүн ИДПсинде өнөр жайынын үлүшү 18%ти түзөт. Азыркы өнөр жайынын негизин
илим сыйымдуу машина куруу (авиаракета, электрондук жана электр-техникалык,
оптикалык аспаптар өндүрүшү ж. б.) жана химия (так химия, фармацевтика ж. б.)
өнөр жай тармактары түзөт. Башка тармактарынын ичинен энергетика, тоо-кен,
алмазга кыр чыгаруу, тамак-аш, жеңил өнөр жай өзгөчөлөнөт. Израилдин
отун-энергетикалык ресурстарга болгон муктаждыгынын 90%тен ашыгын импорт түзөт.
2005-ж. импорттолгон 13 млн т нефть жана нефть продуктуларынын 11 млн тсы чийки
нефть. Таш көмүргө болгон муктаждыгын (13,8 млн т) импорт толук камсыз кылат,
аны негизинен ТАР, Колумбия, АКШ, Австралиядан сатып алат. Газ Жер Ортолук
деңизден өндүрүлөт (2005-ж. 1655 млн м3). Димондогу Атом илимий-изилдөө
борборунда ядролук реакторго эксперимент жүргүзүлөт. Энергиянын альтернативалык
булактарын, айрыкча күн энергиясын пайдаланууга аракет жасалууда (энергетиканын
2%ин түзмөкчү). Израилдеги турак жайлардын көбү күн бойлери менен жарык кылынат.
Негев чөлүндө Күн энергиясын өнөр жайлык пайдалануу үчүн атайын курулмалар
иштейт. Бир нече эксперименттик толкун электр станциясы шамал энергиясы
курулмасы бар. 2005-ж. 48,4 млрд кВт.с электр энергиясы өндүрүлгөн. Металлургия
өнөр жай ишканалары Италия, Түркия, Россия, Украинадан алган сырьёнун негизинде
иштейт. Болот, тазаланган (рафинацияланган) коргошун жана жез эритүү ишканалары
бар. Металл констр. өндүрүшү коргоо өнөр жай комплексине жана курулуш
индустриясына багытталган. Жалпы жана транспорттук машина куруу өнөр жай согуш
куралдарын жана аскер техникаларын (танк, чабуул коюу үчүн курал, сооттолгон
бульдозер, артиллерия жана атылма куралдар, анын ичинде «Узи» автоматы, «Галил»
мылтыгы ж. б.), токардык станок, кран, бетон аралаштыргыч, экскаватор, газ
турбинасын жана компрессорун, түрдүү тетиктерди ж. б. чыгарат; автобус жана жүк
автомашиналарын жыйноочу, аскер жип автомашиналарын даярдоочу ишканалары бар.
Авиаракета өнөр жай коргоо өнөр жай комплексинин маанилүү тармактарынын бири
(учкучсуз учуучу аппарат, оперативдүү-тактикалык жана тактикалык ракеталар);
кеме куруу, анын ичинде аскер кемелерин куруу (башкарылма ракета куралы бар
корвет, ракеталуу жана патруль катерлерди ж. б. чыгаруу) өнүккөн. Электрондук
жана электр-техникалык өнөр жай илимди көп талап кылган жана адистештирилген
тармак болуп саналат. Бул тармактын ишканалары аскер ишине пайдаланылуучу
электрондук, электрондук коопсуздук жана сапатты көзөмөлдөө системаларын
даярдоого адистешкен. Оптикалык приборлор (анын ичинде электрондук оптика,
лазердик техника) өнүгүүдө. Израиль булаоптикалык байланыш линиясын, басма
платасынын сапатын көзөмөлдөөчү электр-оптика системасын, түнкү көрсөтүүчү
приборлорду, роботтоштурулган өндүрүштүк линияларды чыгаруу боюнча дүйнөдө
алдыңкы өлкөлөрдүн бири. Медициналык лазердик техника, радиол. диагностикалык
жабдууларды, оптикалык электроника приборлорун чыгаруу тез темп менен өнүгүүдө.
Сырткы рынокко компьютердик томографиялык сканерлер, магнитрезонанстык
графикалык система, ультраүн сканерлери, медициналык ядролук камера ж. б.
чыгарылат. Химия жана нефть ажыратуу өнөр жай өлкөдөгү ири тармак. Анын негизги
продукциясы: күйүүчү-майлоочу материалдар, поташ, бром, металл түрүндөгү магний,
каустикалык сода, кайнатма туз, минералдык жер семирткич, жасалма тоют,
пластмасса, дары-дармек ж. б. Химия өнөр жайынын маанилүү борборлору: Хайфа,
Беэр-Шева ж. б. Алмазга кыр чыгаруу өлкөнүн экономикасында маанилүү орунду
ээлейт. 21-кылымдын башында дүйнөлүк рынокко чыккан жылмаланган чакан таштардын,
негизинен бриллианттын 80% ке жакыны Израилге таандык. Тамак-аш өнөр жайынын
негизин мөмө-жемиш жана жашылча иштетүүчү, ошондой эле эт, сүт продукцияларын
чыгаруучу ишканалар түзөт. Жеңил өнөр жайынын дүйнөлүк рынокко ийрилген жип,
кездеме, булгаарынын ордуна жогорку сапаттагы модалуу тигилүү жана булгаары
кийимдерди чыгарат; ошондой эле аскер кийимдерин тигет.



https://ky.wikipedia.org/wiki/%D0%93%D0%B5%D1%80%D0%B1

Герб (Пол. herb, нем ezbe – мурас) – символдук мааниге ээ эмблема, мураска
таандык айырмалуу белги. Г. мамл-ке, жерге таандык (шаардык, облустук,
аймактык), уруулук, корпорациялык болуп бөлүнөт. Г. монета (тыйын), о. эле өз
менчиги экендигин белгилөө үчүн архитектуралык курулуштарга, үй эмеректерине,
курал- жарактарга, искусство чыг-на, кол жазмаларга, китептерге түшүрүлөт.
Байыркы дүйнөнүн монеталарында, медалдарында, мөөрлө-рүндө дайыма кайталанып
түшүрүлүүчү эмблемалар алгачкы Г-дин жаралышын шарттаган. Б. з. ч. 3-миң
жылдыкта көпчү-лүк мамл-тердин Г. арстан баштуу бүркүт түспөлүндө болгон.
Россияда 12-к-да шаарлардын көбүнүн (Москва, Новгород, Псков ж. б.) Г. болсо,
дворяндардын алгачкы Г. 16–17-к-да пайда болуп, 18-к-да кеңири тарала баштаган.
СССР мезгилинде Совет мамл-нин расмий эмблемасы ж- а анын курамындагы 15 союздук
респ-лардын да өздөрүнө таандык расмий эмблемалык белгилери болгон. Кыргызстан
эгемендүү-лүккө ээ болгондон баштап анын мамл. атрибуттары да (Г., гимни,
желеги) жаңыланды. Кыргыз Респ-нын мамл. Гербин респ-нын Жогорку Кеңешинин
токтому м-н 1994-ж-дын 14-январында кабыл алынган (анын авторлору – сүрөтчү А.
Абдыраев м-н милициянын генералы С. Дубанаев). Г. тегерек формада болуп,
чекебели пахта ж-а буудай талдары м-н курчалган, Г-дин жогорку ж-а төмөнкү
бөлүгүндө «Кыргыз Республикасы» деген жазуу бар, алдыңкы планда канатын жайган
тоо бүркүтү, арткы фондо көгүш түстүү чалкыган көл, жээги ак чокулуу Алатоолор
м-н курчалып, тоо башында күн нурларын чачыратып чыгып келатканы чагылдырылган.



https://ky.wikipedia.org/wiki/%D0%91%D0%B8%D1%80%D0%B8%D0%BA%D0%BA%D0%B5%D0%BD_%D0%A3%D0%BB%D1%83%D1%82%D1%82%D0%B0%D1%80_%D0%A3%D1%8E%D0%BC%D1%83

Бириккен Улуттар Уюму (БУУ) – эл аралык тынчтыкты, коопсуздукту колдоо жана
бекемдөө, мамлекеттер аралык тынчтык кызматташтыгын өнүктүрүү максатында
суверендүү мамлекеттердин ыктыярдуу биригүүсүнүн негизинде түзүлгөн эл аралык
уюм.

БУУну түзүү антигитлердик коалициялык негизги мамлекеттердин демилгелери менен
ишке ашырыла баштаган. БУУнун аткара турган негизги иш чаралары жана түзүлүшү
2-дүйнөлүк согуштун убагында эле [(Москвадагы СССР, АКШ, Улуу Британия
мамлекетинин тышкы иштер министрлеринин жыйынында (1943-ж.), Думбартон – Оксфорд
конференциясында (1944-ж.), Крым (Ялта) конференциясында (1945-ж.),
Сан-Франциско конференциясында (1945-ж.)] талкуулана баштаган. Сан-Франциско
конференциясында 51 мамлекеттин өкүлдөрү кол койгон (анын ичинен 5өө Коопсуздук
Кеңешинин туруктуу мүчөлөрү).

БУУнун уставы күчүнө кирген 24-октябрь 1945-жыл – жыл сайын БУУнун түзүлгөн күнү
катары белгиленет. БУУнун Уставында бекиген башкы максаттары: эл аралык
тынчтыкты жана коопсуздукту коргоо, мамлекеттер аралык кызматташтыкты өнүктүрүү;
дүйнө элинин бейкуттугун буза турган ар кандай агрессиялык актыларды, эл аралык
талаш-тартыш маселелерин тынчтык жолу менен чечүү жана жөнгө салуу; улуттук
өзгөчөлүктөрүн эске алуу менен улуттар арасындагы достукту, тең укуктуулукту
өнүктүрүү; адам укуктары тилине, дилине, расасына, жынысына карабастан бардык
адамдарга бирдейлигин бекемдөө жана эл аралык маданий, социалдык, экономикалык
проблемаларды чечүүдө эл аралык кызматташууну камсыз кылуу. БУУнун Уставында эл
аралык кызматташуунун бир нече демократиялык принциптери каралган жана
бекитилген: мисалы,

БУУнун башкы органдары: 1. Генералдык Ассамблея; 2. Коопсуздук Совети; 3.
Экономикалык жана социалдык Совет; 4. Кам көрүү Совети; 5. Эл аралык Сот; 6.
Секретариат же Башкы секретарь, 7. Адам укугу боюнча Жогорку комиссар.

Кыргыз Тарыхы. Энциклопедия. Бишкек, 2003 Мамлекеттик тил жана энциклопедия
борбору. И. Арабаев ат. Кыргыз Мамлекеттик Педагогикалык Университети Башкы ред.
Ү.А. Асанов, Жооптуу ред. А. А. Асанканов Ред. кеңеш: Ө.Ж. Осмонов (төрага),
Т.Н. Өмүрбеков (жооптуу катчысы), А.Ж. Жуманалиев, ж.б.



https://ky.wikipedia.org/wiki/%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F

Швейцария же болбосо Швейцария конфедерациясы - Европа континентинде орун алган
өлкө. Борбор шаары- Берн. Бул мамлекет Батыш Европада жайгашып, түндүгүндө
Германия, түштүгүндө Италия, батышында Франция, чыгышында Австрия жана
Лихтенштейн менен чектешет. Швейцария мамлекет катары 1848-жылы 3 (облустан)
кантондон түзүлгөн. Азыр Швейцариянын курамына 26 кантон кирет. Мамлекеттик 4
тил бар. Алар: немис, француз, итальян жана ромонж (ромонж тили 1 гана кантондо
колдонулат) тилдери. Швейцария узак убакыттан бери саясий жана аскерий
бейтараптыкты сактап келет. Ошол себептен бул өлкөдө көптөгөн ири эл аралык
уюмдар жайгашкан.

Швейцариянын мамлекеттик тилдериндеги аталышы ар түрдүү. Мисалы немисче-Schweiz,
французча-Suisse, италиянча-Svizzera, ромонжчо-Svizra -деп аталат. Швейцариянын
расмий аталышы- Швейцария конфедерациясы - немисче-Schweizerische
Eidgenossenschaft, французча-Confédération suisse, италиянча-Confederazione
Svizzera, ромонжчо Confederaziun Svizra. Өлкөнүн аталышы XVI кылымда Швиц
Schwytz кантонунун(облусунун) негизинде пайда болгон. Байыркы немис тилинен
Schwytz аталышын кыргызчага которгондо "өрттөө" -дегенди билдирет. 972-жылы
швейцариялыктар өздөрү жашаган Швиц айылындагы калктын тукум уланышына, жер
өсүмдүктөрүнүн жакшы өсүшүнө кам көрүү максатында айылдын тегерегиндеги
токойлорду ирээтеп, куураган бактарды дайыма өрттөп турушчу. Ошондон улам Shwytz
(кыргызча-өрттөө)- деген аталышы пайда болгон. Кийинчирээк австриялыктар
тарабынан Schwytz деген аты бурмаланып, азыркы учурда Швиц (немисче- Schweiz)
деп айтылып келет. Кыргыздар арасында аталган мамлекет Швейцария -деген аталышы
менен белгилүү.

Щвейцариянын латын тилиндеги аталышы — Confoederatio Helvetica. Бул аталышты
щвейцариянын акчаларынан жана өлкөнун интернет доменинде көрүүгө болот(ch).
Ошондой эле Щвейцариянын почта маркаларында дагы Helvetia- деген латын тилиндеги
аталышы жазылат. Мындан тышкары "Хелветика конфедерациясы" -деген расмий жазуу
темир акчаларда жана өлкөнүн борбор калаасы болгон Берн шаарындагы Өкмөт үйүнүн
кире беришинде да сакталып калган. Мамлекет- "Швейцария Конфедерациясы"
(фрацузча-Confédération suisse) катары биринчи жолу жалпы европалык "30 жылдык
согуш" учурунда (1618-1648) кайсы бир немисче документте катталган. Бирок, бул
аталыш ошону менен тез эле кеңири колдонулуп кеткен жок. XVIII-кылымга чейин
расмий түрдө да, жөнөкөй учурда да "Хелветика корпусу", "Магна лигасы" жана
"Хелветия" деп айтылып жүргөн. Щвейцария конфедерациясы- деген аталыш
1803-жылдын 19-февралында Наполеон Бонопарт тарабынан жазылган "Ортомчулук
мыйзамында" да белгиленген эмес. Биринчи жолу "Щвейцария конфедерациясы" катары
австриялыктар менен болгон согуштан кийин 1815-жылдагы "Швейцариянын
биригүүсүнүн түбөлүк бейтараптыгы жана чек араларынын кол тийбестиги жөнүндөгү"
декларациянын 15-беренесинде жазылган. Анткен менен 1948-жылы 22 кантон (облус)
"Щвейцария конфедерациясын" түзүп, жаны кабыл алган Конституциясында кайрадан
"Хелветика конфедерациясы" (Confoederatio Helvetica) - деп жазылып калган.
Мезгил өткөн сайын "Хелветика конфедерациясы" деген аталышы аз колдонулуп
отуруп, акыры 1999-жылы кабыл алынган Конституцияда расмий түрдө "Щвейцария
конфедерациясы" аталды.



https://ky.wikipedia.org/wiki/%D0%A4%D0%B8%D0%BB%D0%BE%D1%81%D0%BE%D1%84%D0%B8%D1%8F

Философия көнүмүш болуп, кылымдар бою калыптанып калган түшүнүктөргө макул
болбой, алардын шексиздигинен күмөн санап, жаңы түшүндүрүү, жаңы билим, издөө
керек деген ой жаралгандан башталат. Сократ: “Мен эч нерсе билбестигимди билем,
бирок, калгандар аны дагы билишпейт”- деп айткан.

И.Кантын айтканына ылайык, философия “адам деген эмне” суроосуна жооп бериш
үчүн: - Мен эмнени биле алам? - Мен эмнени билишим керек? - Мен эмнеге үмүт кыла
алам? - деген суроолорго жооп бериши керек.

Дүйнөтааным жеке турмуштук жагдайлардын шарттары жана маданияттын таасири
алдында калыптанат. Философиянын максаттары: дүйнөтаанымды системалаштыруу, б.а.
тартипке келтирүү, байланыштарын тактоо, дал келишпөөчүлүктөрдү табуу, башкыны
жана кадыресени айырмалоо. Философия, дүйнө тааным катары, адамдын жаратылыш
менен эриш-аркак жашоонун ыргагын табууга жана өзүнүн жашоого болгон көз карашын
аныктоого жардам берүү.

Философиянын жыйынтыктоочу аныктамасы: Философия – дүйнөнү түшүнүү мамилесинин
бүтүн системасы.

• Жалпысынан дүйнө, аны кыймылдаткан глобалдуу күчтөр, анын негизги уюшуу
мыйзамдары жөнүндө – бул онтология (ontos - болмуш).

• Адам, анын жаратылышы жана жашоодогу иш-аракеттеринин уюшулушу жөнүндө – бул
антропология (antropos - адам).

• Тааным, анын негиздери, мүмкүнчүлүктөрү жана чектери жөнүндө окуу/илим – бул
гносеология.

• Коом жана адамзаттын тарыхы жөнүндө, адамзатын жалпысынан караган окуу/илим –
социалдык философия. • Баалуулуктардын жаратылыш жөнүндө окуу – бул аксиология.

Өзгөчө тармак – бул философиянын тарыхы. Анткени көбүнчө философиялык маселелер
аларды чечүүгө болгон мурунку аракеттердин тажрыйбасынын контекстинде каралат.
Эреже катары, философтордун эмгектеринде баардык эле бөлүмдөр бирдей тегиз
берилген эмес. Андан сырткары, маданияттын тарыхый учурларына байланыштуу тигил
же бул бөлүм алдыңкы оорунга чыгып турат. Философия түшүнүгү дүйнө таанымдын
түркүмү катары. Уламыш, дин, философия – дүйнө таанымдын тарыхый түркүмдөрү:
алардын жалпылыктары жана өзгөчөлүктөрү. Уламыш – адамзатынын өзүн таануусунун
алгачкы жолу. Уламыш байыркы калктардын аң-сезиминин жалпылуу калыбы.
Уламыштарда адамдарга жана жаратылышка өзгөчө касиеттерди энчилөө. Уламыш - адам
баласынын жашоо маани-маңызын издөөгө болгон алгачкы кадамы. Дин орто
кылымдардан тартып бүгүнкү күнгө чейин, философиялык дүйнөтаанымдын негизи
катары. Философия – дүйнөнү рационалдык түшүнүү. Ушуларды жыйынтыктаганда:
дүйнөтааным – бул адам баласына аны курчаган дүйнөдө багыт табууга мүмкүнчүлүк
түзгөн татаал, карама-каршылыктарынын биримдиги болгон окуулардын,
баалуулуктардын, эмоциялардын, эрктин, түшүнүктөрдүн, ишенимдердин жана
күмөнчүлүктөрдүн биримдиги.

Доорлордун алмашышы жана алардын бири-бирине көргөзгөн өз ара таасирлери төмөнкү
жадыбалда берилген.



https://ky.wikipedia.org/wiki/%D0%A3%D0%B1%D1%83%D0%BA%D0%B5%D0%B5%D0%B2,_%D0%9C%D0%B5%D0%BB%D0%B8%D1%81

Таланттуу кинорежиссер, манастаануучу, Кыргыз Республикасынын маданиятына эмгек
сиңирген ишмер, Кыргыз эл артисти - Убукеев Мелис Айткулиевич 1935 жылы 17
апрелде Фрунзе (Бишкек) шаарында төрөлгөн, 1996 жылы 27 июлда дүйнө салган.

М. Убукеевдин "Тайгак кечүү"тасмасы, кыргыз кинорежисеру тарткан, туңгуч толук
метраждуу көркөм тасма болуп эсептелет.

М. Убукеев "Манас" эпосуна терең кызыгып толук кандуу көркөм тасмага бел
байлагандыгы менен белгилүү. Бир нече жылдар бою Кыргыз Улуттук Илимдер
академиясы менен кызматташып улуу эпос боюнча материал чогулткан. Бирок көркөм
тасманы тартууга жетишпей дүйнө салган. "Манас" дүйнөсүнүн ачкычы катары
манасчылардын чыгармачылыгына кайрылып 1962-ж. үч бөлүктөн турган "Саякбай
Каралаев" аттуу атайын тасмасында, ошондой эле 1988-ж. жарык көргөн "Улуу
манасчы" аттуу жети бөлүктөн турган толук метраждуу тасмасында уланткан.

Мелис Убукеев Таттыбүбүнү алгач байкап, атайын айылына барып, аны актердук билим
алып, чыгармачылык жолуна түшүүгө ынандырган. Кийин Т. Турсунбаева "Ак-Мөөр"
тасмасында Ак-Мөөрдүн ролун ойногон.

1961 ж. Кыргыз Мамлекеттик Университетинин тарых факултетин бүтүргөн. 1965 ж.
ВГИКти (Бүткүл Союздук Кино Институту) Сергей Герасимовдун өнөрканасын бүтүргөн.
1972 ж. "Казахтелефильм" киностудиясынын режиссеру. 1974 ж. "Кыргызтелефильм"
киностудиясынын режиссеру.



https://ky.wikipedia.org/wiki/%D0%98%D1%82%D0%B0%D0%BB%D1%8F%D0%BD_%D1%82%D0%B8%D0%BB%D0%B8

Италян тили – италяндардын тили. Италия Республиканын жана Сан-Марино
Республикасынын расмий тили. Италян тилинде Швейцария, АКШ, Түштүк Америка
мамлекеттеринде (өзгөчө Бразилия, Аргентина), Франция, Сомали, Бельгияда жашаган
италян эмигранттары сүйлөшөт. Италян тили роман тил тобуна кирет. Үч диалектиге
(Түндүк, борбордук, түштүк) бөлүнөт. Башка роман тилдерине караганда фонетикалык
жагынан латынга жакын. Сөздөрү көбүнчө ачык муундан турат. Италян тилинде зат
атоочтун сан жана этиштин жак, чак, ыңгай категорияларынын маанилери флексия
аркылуу берилет. Жазуусу латын графикасынын негизинде. 14-кылымда Данте бүткүл
Италия үчүн жалпы адабий тил идеясын киргизип, 16–17-кылымдарда италян адабий
тили нормага салынган.



https://ky.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8%D1%8F_%D1%83%D0%BB%D1%83%D1%82%D1%82%D1%83%D0%BA_%D1%84%D1%83%D1%82%D0%B1%D0%BE%D0%BB_%D0%BA%D1%83%D1%80%D0%B0%D0%BC%D0%B0%D1%81%D1%8B

Германия улутук футбол курамасы (нем. Deutsche Fußballnationalmannschaft) —
футбол боюнча эл аралык мелдештерде Германиянын атынан чыгуучу команда. Өлкөнүн
башкы башкаруучу футбол органы болгон — Немис футбол бирлиги тарабынан
башкарылат жана көзөмөлдөнөт. Немис футбол бирлиги 1904-жылдан баштап ФИФАнын,
1954-жылдан баштап УЕФАнын мүчөсү.

Команданын башкы машыктыруучусу — Йоахим Лөв, бул кызматка 12-июль 2006-жылы
киришкен; азыркы команда капитаны — мүнхендик «Бавариянын» коргоочусу Филипп
Лам.

Германия курамасынын гимнинин автору болуп — актёр жана телеалпаруучу Оливер
Похер саналат. Ыр «Schwarz und Weiss» деп аталат.



https://ky.wikipedia.org/wiki/%D0%93%D0%B5%D0%BE%D0%B3%D1%80%D0%B0%D1%84%D0%B8%D1%8F

География - (гео... жана ...графия) — табият жана коомдук илимдердин табигый
жана өндүрүштүк аймактык комплекстерди, алардын компоненттерин изилдөөчү
системасы. Географиянын илимий изилдөөлөрү табигый чөйрөнүн, анын
компоненттеринин өнүгүүсүнүн жана өзгөрүшүнүн аймактык жана мезгилдик
законченемдүүлүктөрүн аныктоого багытталып, практикалык сунуштары табигый
ресурстарды натыйжалуу пайдалануу, өндүрүштү рацпоналдуу жайгаштыруу жана адам
жашоосу үчүн оңтойлуу чөйрө түзүү максатын көздөйт.

География илимдеринин системасы баштапкы бирдиктүү географиянын өнүгүү жана
тармактарга ажыроо процесспнде пайда болгон. Анын башкы тармактары: а) табигый
же физикалык географиялык илимдер (физикалык география, жалпы жертаануу,
палеогеография, геоморфология, климатология, кургактыктын гпдрологпясы,
океанология, гляциология, геокрпология, топурак географиясы жана бпогеография);
б) коомдук географиялык илимдер (жалпы жана региондук экономикалык География,
өнөржай, айыл чарба, транспорт, калк географиясы, саясий география жана башка);
в) картография жана геодезия. Ар бир географиялык илим экспедициялык жана
стацпонардык изилдөөлөрдүн маалыматтарына, ошолордун негизинде түзүлгөн
карталарга таянат. Өзүнө таандык усулдардан тышкары, географиялык илимдер
изилдөөлөрүндө математика, геофизика, геохимия, бпологпя сыяктуу илимдердин
ыкмаларын жана маалыматтарын пайдаланат. Экономиялык география болсо физикалык
география жана саясий экономия, демография, социология, өнөржай жана айыл чарба
экономпкасы жана башка коомдук илимдер менен тыгыз байланышта. Табиый шарттар
менен ресурстарды толук жана сарамжалдуу пайдалануу, өндүргүч күчтөрдүн өсүшү
жана өндүрүштү ырааттуу жайгаштыруу, табиятты коргоо, калыбына келтирүү жана
кайра куруу жаатында илимий негиздерди иштеп чыгуу географиянын милдети.
==Географиялык ой-пикирлердин өөрчүшүнүн негизги этаптары (маанилүү географиялык
саякаттар жана ачылыштар жөнүндө кыскасы географиялык ачылыштар макаласынан).==
География эзелки илимдерден. Алгачкы географиялык маалыматтар кул ээлөөчүлүк
доордогу чыгыш элдеринин жазмаларынан кезигет. Географиялык кубулуштарды жана
процесстерди табигый-илимий көзкарашта, бирок ой жүгүртүү, жоруу деңгээлинде
түшүндүрүү биздин заманга чейинки 6-кылымда башталып, илимде 2 географиялык
багыт жалпы жертаануу же физикалык география (негиздөөчү Аристотель) жана өлкө
таануу (негиздөөчү Геродот) пайда болот. Ошол убакта Жердин формасы шарга окшош
экендиги жана анын бетп 5 жылуулук алкагына бөлүнөрү жөнүндөгү ойлор пайда
болгон. Биздин заманга чейинки 3-2-кылымда математикалык география негизделет.
Александриялык грек Эратосфен өзүнүн «География» деген эмгегин жазып, Жер
шарынын айланасынын узундугун 1-жолу дээрлик тактыкта аныктаган. Байыркы
География Страбон менен Птолемейдин эмгектеринде (биздин замандын 1-2-к.)
биротоло негизделген. Страбон өлкөтаануу багытын өөрчүтсө, Птолемей географиянын
милдети карта түзүү деп санаган. Феодалдык Чыгышта (Кытай, Араб халпфаты, Орто
Азия, Иран) Европага караганда география илиминин өнүгүшү жогорку деңгээлге
көтөрүлүп калган: ар-түрлүү аймактар, элдер, жолдор, саякаттар жөнүндө көп
сандаган эмгектер жазылган; математикалык география өөрчүп, карталар түзүлгөн.
Географиялык улуу ачылыштардан кийин география илим билимдин алдыңкы
тармактарына кошулат. Карталар, 16-кылымдын аягынан тартып атластар түзүлө
баштайт. Географиялык ачылыштардын натыйжасында Жердин чондугу жана формасы,
Дүйнөлүк океандын биримдиги, деңиздик агымдар, туруктуу шамалдардын алкагы жана
башка аныкталып, бирок материктердин табияты алп толук изилденген эмес.
Географиялык улуу ачылыштардын илимий корутундулары голландиялык географ Б.
Варениустун (1650) «Географпя генералис...» деген эмгегинде жыйнакталган. Жердин
негизги сфераларынын (литосфера, гидросфера, атмосфера) өзгөчөлүктөрүн көрсөтүп,
ал география «жер-суу шары» жөнүндөгү илим деген жыйынтыкка келет. 17-кылымдын
2-жарымы 18-кылымдын 1-жарымында Жердин жаратылышын, андагы кубулушгардын,
процесстердин себептерин, айрым өлкөлөрдүн табигый шарттарын изилдеп үйрөнүүгө
көп көңүл бурулат; Жердин ар кайсы бөлүктөрү картага түшүрүлүп, экономикалык
География алгачкы кадамдарын жасайт. 18-кылымдын 2-жарымында атайын
табигый-илимий экспедициялар уюштурулуп, айрым табиятчылар кубулуштардын
бири-бири менен болгон байланыштарын үйрөнүүгө умтула баштайт. 19-кылымда
географиянын өсүшүнө, анын илимий милдеттерин аныктоого немис географтары А.
Гумбольдт менен К. Риттер чоң салым кошкон. Жердин табияты жөнүндөгү илимдеги
түшүнүктөрдү талдап, А. Гумбольдт («Космос», 1845-62) Жер кубулуштарынын жалпы
законченемдүүлүктөрүн жана ички байланыштарын изилдөө физикалык географиянын
милдети деп эсептесе, анын замандашы К. Риттер жердин ар кайсы аймактарын,
өзгөчө өлкөлөрдү бири-бири менен салыштырып мүнөздөөгө негиз салган. Гумбольдт
географияны табигый илим катары түшүнсө, Риттер аны гуманитардык, өлкө таануу
илими деп санаган. География өз ичинен тарамдалып, анын түзүүчү бөлүктөрү
өзалдынча өнүгө баштайт. 20-кылымдын башында Германияда өнүккөн хорологиялык
багыт (Г. Гетнер) боюнча география табигый жана коомдук кубулуштарды камтыйт.
Француз географиялык мектеби (негиздөөчү П. Видаль де ла Блаш) 20-кылымдын
башында өлкөтаануу менен «адамдын географиясын» бийик деңгээлге жеткирген.
Россияда 19-кылымдын аягы 20-кылымдын башында географияда бир катар жаңы
багыттар өнүккөн. В. Докучаев топурактаануу илимине негиз салып, комплекстик
физикалык геогриялык изилдөөлөрдүн негизинде табигый зоналар теориясын түзгөн.
Бул идеянын таасиринен 20-кылымдын башында ландшафт (табигый аймактык комплекс)
тууралуу түшүяүк такталып, анын географиялык изилдөөлөрдүн негизги объектиси
экени аныкталат. 3. Пассарге (Германия) табигый ландшафттын классификациясын
жана анын морфол. бөлүнүш схемасын сунуш кылган. СССР ИА 1920-30-жылдарда 22 млн
км2 аянтты ээлеген зор өлкөнүн дээрлик бардык аймактарын изилдөө үчүн
комплекстүү ири экспедицияларды уюштуруп, дүйнөлүк географиялык закон
ченемдүүлүктөрдү аныктоого зор салым кошту. Геоморфология, гидрология,
гляциология, геоботаника, климатология, топурактаануу, тоңтаануу, палеогеография
жана башка тармактардын теориялык маселелерин изилдөө менен бирге комплекстик
физикалык географиялык жана экономикалык географиялык проблемаларга,
райондоштурууга көңүл бурулат; табигый чөйрөнүн физико-географиялык
компоненттеринин аймактык таралышынын законченемдүүлүктөрү изилденет. Ушул эле
жылдары ландшафттарды алгачкы терең изилдөөлөр башталып, ландшафт карталары
түзүлөт. Өлкөнүн ар кайсы табигый аймактарында комплекстик жана компоненттик
географиялык изилдөөлөрдү жүргүзүү үчүн туруктуу лабораториялар уюштурулат.
Физикалык Географиянын теориялык изилдөөлөрү жалпы жертаануу (А. А. Григорьев)
жана ландшафттаануу багытында жүргүзүлгөн. Океандар жана деңиздер жөнүндө
маанилүү эмгектер жарыкка чыккан. Географиянын алдында турган проблемалардын
комплекстүү мүнөзү жана татаалдыгы Географияга ыкташкан жаңы илим тармактарын
(биогеоценология, ландшафт геохимиясы, медициналык География жана башка) пайда
кылды, аларга ылайыктуу жаңы математикалык, геохимиялык жана башка методдор,
синтездөөчү, системалоочу ыктар өздөштүрүлдү. Советтин физикалык Географияда
табигый географиялык комплекстер (геосистемалар) жөнүндөгү илимий түшүнүк
калыптанды. Ал географиялык кабыктын түзүлүшүн жана өнүгүү законченемдерин
(жалпы физикалык география) жана анын аймактык бөлүнүшүн, морфол. түзүлүшүн жана
башка маселелерди (ландшафттаануу) изилдеди; ири физикалык -географиялык
региондорду изилдеп, алардын комплекстүү мүнөздөмөлөрүн түздү (мисалы, «СССРдин
табигый шарттары жана жаратылыш ресурстары» жөнүндөгү 15 томдон турган серия).
Экономикалык география жалпы теория менен бирге СССРдин экономикалык
райондорунун калыптаныш маселелерин изилдеп, райондук жана тармактык багыттарда
маанилүү иштерди аткарып, алар боюнча жалпыланган экономикалык-географиялык
мүнөздөмөлөрдү иштеп чыкты (өнөржай, транспорт, айыл чарба, калк, шаар жана
башка), табигый шарттардын жана ресурстардын чарбалык маанисин изилдеп, аларды
сарамжалдуу пайдалануу жолдорун сунуштады. Советтик экономикалык география башка
өлкөлөрдү изилдөөгө да зор салым кошту. География тарыхын жана тарыхый
географиянын проблемаларын изилдөө принциптери иштелип чыкты. Советтик
картографиянын география менен тыгыз байланышы алардын тез өнүгүшүнө шарт түздү.
Кийинки жылдарда тематикалык жана комплекстик картография зор кадам жасады, көп
сандаган атайын мазмундуу карталар менен атластар, комплекстик атластар түзүлдү.
Советтик география акыркы учурунда экспериментке таянган, бузулган табигый
чөйрөнү кайра калыбына келтирүүгө умтулган, башкача айтканда конструкциялуу
мүнөздөгү илимге айлана баштаган. Ал табият менен коомдун өзара мамилелерин
жалпылоочу жана жакшыртуучу илимий проблемаларды изилдөөдө орчундуу ийгиликтерге
ээ болгон. Советтик Географиянын теориялык жана практикалык нуктагы
жетишкендиктери башка өлкөлөрдүн Географиялык изилдөөлөрүндө пайдаланылууда.



https://ky.wikipedia.org/wiki/%D0%91%D0%B8%D1%88%D0%BA%D0%B5%D0%BA_(%D1%88%D0%B0%D0%B0%D1%80)

Бишкек – Кыргыз Республикасынын саясий, экономикалык, илимий, өнөр жай жана
маданий борбору жана өлкөдөгү эң ири шаары. Өзгөчө бир административдик бирдиги.
1878-жылы негизделген. Аянты 12,7 миң га. Калктын саны - 874,4 миңге чукул
(2012). Өлкөнүн түштүк аймактарына окшобой, калктын арасында орус жана орус
тилде сүйлөшкөндөрүн пайызы жогору. Бишкек шаарында 4 адм.-айм. бирдик — Биринчи
Май, Ленин, Октябрь, Свердлов райондору, Чоңарык шаарчасы (8,2 миң адам) жана
Ортосай айылы (4,5 миң адам) бар. Кыргыз Республикасынын түндүк тарабындагы, Чүй
өрөөнүндө, Теңир-Тоонун астында, Кыргыз Ала-Тоосунун этегинде, Казакстан чек
арасынан 25 чакырымдык алыстыкта жайгашкан. Шаар аймагы 127,3 чарчы чакырым
түзөт. Бишкек деңиз деңгээлинен 700-940 метр жерде жайгашкан.

Бишкек Кыргыз Ала-Тоосунун этегинде, Чүй өрөөнүнүн борбордук бөлүгүндө, Аламүдүн
жана Ала-Арча сууларынын шилендиси пайда кылган жантайыңкы түздүктөн орун алган.
Деңиз деңгелинен 750–900м бийиктикте жайгашкан. Лёсс сымал кыртыш каптаган
түздүк бара-бара түндүктү карай жантайып, Чүй суусунун жайылмасына кошулат.
Бишкек тушта Чүй суусунун нугу Чүй өрөөнүнүн түн. жагына карай четтеп, шаардан
20кмдей аралыктан өтөт. Чүй өрөөнүнүн Бишкек шаарынын туштагы жазылыгы 60кмдей.

Чүй өрөөнүнүн Бишкек шаары жайгашкан борбор бөлүгү геологиялык структурасы
боюнча кеңдикке жакын багытта созулуп жаткан асимметриялык мегасинклиналь.
Шаардын азыркы чеги Чүй синеклизасынын Бишкек ийилүүсү деп аталган түш. бөлүгүнө
дал келет. Ийилүү палеоген-неогенде пайда болгон чөкмө тектер менен толгон. Алар
палеозой фундаментинин үстүндө жатат. Палеозой тоо тек катмарлары 5000мден ашык
тереңдикте (геофизикалык маалыматтар боюнча) жатып, негизинен гнейс, кристаллдык
сланец жана акиташ тегинен, ошондой эле эффузия тоо тектеринен турат. Үстүндөгү
палеоген-неоген тоо тек катмарларынын жалпы калыңдыгы 4,5–5,0км. Аларды
төртүнчүлүк мезгилде пайда болгон борпоң тоо тектердин калың кабаты жаап жатат.
Алар кой таштардан, арасында кум-шагыл ширелген майда жумуру таштардан, ар
кандай бүртүктөгү кумдардын жана кумдуу чопонун кабатчалары менен топторунан
түзүлгөн аллювий-пролювий чөкмө тоо тектерден турат.

Бишкек шаарынын негизги суу артериялары мурда Аларча жана Аламүдүн суулары
болгон. Алар Бишкектин аймагында тармактанган нуктар менен түштүктөн түндүктү
карай аккан. Шаар курулушунун кеңири кулач жайышына байланыштуу алардын көптөгөн
салаалары эки гана нукка бириктирилген. Суу агымын жөнгө салуу үчүн Бишкектин
түш. тарабындагы тоо этектеринде курулган суу сактагычтар жана көптөгөн сугат
каналдары аркылуу шаар айланасындагы чарбалардын жерлерин жана шаар аймагын
сугарууга пайдаланылат. Бишкектин ирригация системасына шаар аркылуу ар тарапка
салынган арыктар менен каналдар тармагы кирет. Шаар аркылуу Батыш жана Түш. Чоң
Чүй каналдары өтөт. Бишкектен түндүгүрөөктө Төмөнкү Аларча суу сактагычы
жайгашкан: бир бөлүгү шаардын аймагына кирет. Кара жыгач багында жана Бишкек
Эркин Экономикалык зонасынын аймагында көлмөлөр бар. Шаардын түштүк бөлүгүнө
түндүктүн кадимки боз топурагы мүнөздүү, түндүк (төмөнкү) бөлүгүн боз шалбаа,
шалбаа жана шалбаалуу-саздак топурактары каптап жатат. Табигый өсүмдүктөр
шаардын чет-жакасындагы бош жерлерге гана мүнөздүү. Шаардын түн. бөлүгүнүн
өсүмдүк эгилбеген бош жерлеринде камыш, жекен, ыраң чөп, көлмө жана суу
жээктеринде жапайы тал, терек, сейрек жийде кезигет. Шаардын түш. жагында тоо
этектеринин адырларында кургакчыл жерге мүнөздүү өсүмдүктөр басымдуулук кылат.
Адырлардын төмөнкү бөлүктөрүн эфемер-шыбактуу жарым чөл ээлейт.

Бишкек шаарынын калкынын саны 1999-жылы марттагы эл каттоо боюнча 762,3 миң адам
болуп, респ-дагы калктын 15,8% түзгөн. Шаарда 1940-жылы 104,5 миң калк жашаса,
1950-жылы 218,0 миң, 1979-жылы 535,5 миң, 1989-жылы 619,9 миң калк болгон.
2003-жылы 797,4 миң калк жашап, анын 792,9 миңи (99,4%) шаарда, 4,5 миңи (0,5%)
шаардын чет-жакасындагы Ортосай айылында жашайт. Эркектер жалпы калктын 47,9%,
аялдар 52,1% түзөт. 2002-жылы үйлөнгөндөрдүн саны 3729 же болбосо 1000 кишиге
эсептегенде 3,8, ажырашкандар 1947 же 1000 кишиге эсептегенде 2,2 адамды түзгөн.
2002-жылы Бишкек шаардык кеңеши боюнча 1000 адамга төрөлгөндөрдүн саны 14,3,
өлгөндөрдүн саны 7,5, табигый өсүш 5,4 миңди түзүп, төрөлгөн 1000 баланын (1
жашка чейинки) 25,9 өлүмгө дуушар болгон. 2002-жылы жумушсуздардын саны
(катталганы боюнча) Бишкек шаары боюнча 8952 адамды түзгөн. 2000-жылы шаар
боюнча жалпы калктын 24,0% эмгекке жарамдуудан жаш, 64,9% эмгекке жарамдуу,
11,1% улуу муундагы адамдар болгон. Шаарда кыргыз (52,2%), орус (33,2%), украин
(11,2%), казак (1,6%), өзбек (1,6%), татар (2,1%), немис (0,7%), дуңган (0,5%),
уйгур (1,7%) ж.б. улуттун өкүлдөрү жашайт. Бишкек шаарынын калкынын 2002-жылкы
миграциясы: келгендердин саны 5741 адам, кеткендер — 12654 адам болуп, алардын
ичинен чет өлкөлөрдөн шаарга 1017 адам жана өлкөнүн башка региондорунан шаарга
4724 адам келип, шаардан башка чет өлкөлөргө 8092 адам жана өлкөнүн башка
региондоруна 4562 адам кетип, жалпы миграциялык азаюу 6913 адамды түзгөн.

Азыркы шаардын аймагын адамдар эң байыркы заманда эле отурукташкан. Аламүдүн
ГЭСтеринин жанынан табылган таш эмгек куралдары Бишкектин айланасында алгачкы
адамдар б.з.ч. 5–4 миң жылдыктарда жашагандыгын далилдейт. Темир доорунун
башталышы менен Кыргызстандын аймагында сак (б.з.ч. 7–3 кылымдары) жана усун
(б.з.ч. 3-кылым – б.з. 5-кылым) уруу бирликтери түзүлгөн. Бул уруу союздары
Аламүдүн, Аларча сууларын бойлото да отурукташкан. Буга кийинки мезгилге чейин
сакталып калган дөбө-мүрзөлөр далил болот.

Орто кылымда Аламүдүн жана Аларча сууларынын алабын көчмөн жана отурукташып
дыйканчылык кылган түрк уруулары мекендеген. Орто кылымдагы эң ири шаарлардын
бири азыркы Бишкек шаар чалдыбары (7–12 кылымдары) болгон. Татаал планда
салынып, бекем чеп курулмаларынан турган бул шаар 25–30 км2дей аянтты ээлеген
(Бишкек1 бекетинин жана мурунку Ключевой, Кызыласкер айылдарынын аймагы). Кийин
«Темир усталар чеби» аталып калган дагы бир байыркы чоң шаар (8–13 кылымдары),
азыркы Абдумомунов жана Орозбеков көчөлөрүнүн, Кара жыгач багы менен Аламүдүн
суусунун ортосунда жайгашкан.

Шаардын борбору кокондуктардын мурдагы чеби Бишкек чебинин аймагында (Аламүдүн
суусунун сол жээги, кийин «Темир усталар чеби» деп аталып калган шаар
чалдыбарынын орду) жайгашкан. Шаар 8-кылымындан 15-кылымдын башына чейин өнүгүп,
моңголдордун жапырыгында бүлгүнгө учураган жана бир аз убакыттан кийин кайта
жанданып, тиричилик 18-кылымга чейин созулган. Андан кийин шаар биротоло ээн
калган. Айрым маалыматтар боюнча 18-кылымында солто уруусунан чыккан Бишкек
аттуу адам ушул чөйрөнү жердеп, журтун душмандан коргоп турган. 19-кылымдын
башында кыргыз феодалдарынын өз ара чатагынан пайдаланган Кокон хандыгы Чүй
өрөөнүн басып алып, жергиликтүү элди башкарып туруу үчүн бир катар чеп
курдурган.

Кокондуктардын негизги чыңдоолорунун бири катары Чүй өрөөнүн борбор бөлүгүндө
курулган чеп — Бишкек чеби аталган (бул аталышты колониячылар Пишпек деп
бурмалап, өзгөртүп айтышкан). Бул чеп Аламүдүн суусунун батыш жагында азыркы
«Темир усталар чебинин» ордунда 6га жерди ээлеген. Борбор Азияны ээлеп алууга
умтулган Орусия аскерлери 1860-жылы 4-сентябрда Бишкек чебин убактылуу басып
алган. Бирок алар кетээри менен мында кокондуктардын бийлиги кайра орногон.
1862-жылы сентябрда падыша аскерлери Байтик башында турган кыргыздардын жардамы
менен чепти 2-ирээт ээлеп, аны биротоло талкалаган. 1864-жылы анын урандысынын
жанында казак-орустардын бекети, ага удаа чакан базар, 1887-жылы ат-почта бекети
курулган. 1868—70 жылдары шаардын азыркы чегинде орус келгиндери Аламүдүн жана
Бишкек айылдарын негиздешкен. 1865-жылга чейин чүйлүк кыргыздар акимий жактан
Алатоо округунун (борбору — Верный шаары) начальнигине баш ийген, 1865–67
жылдары Түркстан дубанына, кийин Токмок уездинин курамында Жетисуу облусуна
кирген. 1878-жылы 29-апрелде уездин борбору Токмоктон Бишкекке көчүрүлүп, ага
шаар статусу берилген. Шаар калкынын саны 1913-жылы 18468 жеткен. Бишкекте
кустардык-өнөр жайлык мүнөздөгү алгачкы ишканалар, а.и. тегирмендер 19-кылымдын
2-жарымында пайда болгон. 1883-жыды булгаары заводу, 1885-жылы сыр-быштак жасоо
ишканасы иштей баштаган. Ошондой болсо да шаарда ө.ж-га караганда
базардык-стационардык типтеги соода тезирээк өнүккөн. 1878-жылы алгачкы чакан
оорукана менен дарыкана ачылган. 1879-жылы приходдук бир класстуу окуу жай,
кийин башка окуу жайлар ачылган. 1916-жылы жайында Бишкек уездинин көп бөлүгүн
улуттук-боштондук көтөрүлүш каптаган. Орусияда февраль буржуазия-демократиялык
революциясы жеңгенден кийин, 1917-жылы мартта Бишкек солдат жана жумушчу
депутаттар кеңеши уюшулуп, анда чечүүчү позициянын Убактылуу өкмөттү колдогон
меньшевиктер менен эсерлер ээлеп алышкан. 1918-жылы 7-январда Бишкектеги жана
уездеги бийлик иш жүзүндө большевиктердин колуна өткөн. 1924-жылы 14-октябрдан
Бишкек — Кара Кыргыз АОсунун (1925-жылы 25-майдан Кыргыз АОсу), 1926-жылы
1-февралдан Кыргыз АКСРинин борбору, 1926-жылы 12-майдан Фрунзе деп аталган.
1936-жылы 5-декабрдан Фрунзе — Кыргыз КСРинин борбору (1991-жылдан Бишкек
аталып, эгемендүү Кыргыз Республиканын борбору), 1938-жылы Бишкекте 3 акимий
район Пролетар (азыркы Ленин), Биринчи Май, Свердлов райондору түзүлгөн.
1961-жылы шаарга Кызыласкер, Привокзальный (Попеновка), Төкөлдөш айылдары,
Аламүдүн, Көкжар айылдарынын бир бөлүгү, 1984-ж. Чоңарык, Ортосай айылдары
кошулган. 1974-жылы жаңы акимий район Октябрь район түзүлгөн. Кеңеш доорунда
Бишкек шаарынын саясий-коомдук, социалдык-экономиалык жана маданий турмушунда
зор өзгөрүүлөр болду. 1924-жылы алгачкы кыргыз газети «Эркинтоо» чыккан.
1926-жылы мамлекеттик басмакана менен музей түзүлгөн. 1932-жылы педагогика,
1938-жылы зооветеринария, 1939-жылы медицина институттары ачылган. Ошол эле
жылдары алгачкы ири өнөр жай ишканалары курулган. Бишкекке Улуу Ата мекендик
согуш жылдарында Украинадан, Орусиядан бир катар ө. ж. ишканалары көчүрүлүп
келинген. Азыркы учурда базар экономикасына багыт алуунун натыйжасында шаардагы
өнөр жай ишканаларынын, соода мекемелеринин ж. б-дын бир катары менчиктин түрдүү
формаларына өтүүдө. Көз каранды эмес мамл-тин борбору катары Бишкекте бир катар
чет өлкөлөрдүн элчиликтери жана эл аралык уюмдардын өкүлчүлүктөрү ачылып,
Кыргызстандын дүйнө элдери менен байланышы кеңейүүдө.

VII-кылымындан баштап Бишкек калаасы Жул шаарчасы катары таанымал болчу.
1825-жылында Чүй өрөөнүндөгү Пишпек аттуу калаасы эң ири аскерканасы (гарнизон)
менен кошоо курулган. Орус аскердери калааны 2 жолу (Аяк оона айынын (сентябрь)
4, 1860 жана тогуздун айынын (октрябрь) 24, 1862) басып алышкан. 1862-жылдын
Жетинин айында (ноябрь) калаа талкаланган. Эки жыл өткөндөн соң, анын ордуна
*казак пикети орнотулуп, кийинерек базар чогула башталды. 1868-жылы Пишпек аттуу
конуш курулган. Чын куран айынын (апрель) 29, 1878-жылы уезддын (Жети-Суу
дубаны) борбору Пишпеке которулган. Ошол учурдан бери Пишпек (Бишкек) шаар
наамдын ээси.

Тогуздун айынындан (октябрь), 1924-жылындан, Кара-Кыргыз Өзэрктин (автономия)
акимий борбору. Бугу айынан (май), 1925-жылдан - Кыргыз Өзэрктин (автономия)
борбору. 1926-жылы кеңештик (советтик) аскербашынын, Михаил Фрунзенин, аты
коюлуп Фрунзеге өзгөрүлгөн. 1936-жылдан баштап Фрунзе шаары - Кыргыз КСРдин
борбордук калаасы. 1991-жылы, эгемендүү Кыргыз Республикасында, шаардын аты
кайрадан Бишкекке өзгөрүлгөн. Бир уламыш боюнча шаардын жаңы аты, XVII-кылымында
бул жерде жашаган Бишкек-Баатырдын атынан чыккан. Башкасы боюнча - Пишпектен
(биринчи аты) жана Бишкек (май басуу үчүн курал).

Бишкек шаарынын экономикалык жана социалдык жактан башка дубандарга
салыштырмалуу жогору деңгээлде өнүккөн, саясий жактан Кыргыз Республикасынын
борбору катары өзгөчөлөнгөн аймак. Шаарда өнөр жай, транспорт, байланыш, курулуш
жана элди социалдык жактан тейлеген соода, илим, билим берүү, саламаттыкты
сактоо ж.б. тармактар өнүккөн.

Рыноктук шартка ылайыкташкан ушул ишканалар – өнөр жай, курулуш, транспорт,
соода же тейлөөнүн башка тармактарына таандык. Өндүрүштү базар экономикасынын
шартына ылайыкташтыруунун натыйжасында шаардын өнөр жайында дагы эң ири
структуралык өзгөрүүлөр болду.

Өндүргөн продукциялары рыногун жоготуп, сатылбай калган өнөр жай ишканалары,
айрыкча Бишкектеги машина куруу тармагынын ири ишканаларынын өндүрүшү токтотулду
же аларды башка өтүмдүү буюмдарды жасоого толук кайра курууга туура келди. Кээ
бир ишканалар жарым жартылай иштеп калышты. Ошого байланыштуу Бишкек шаарынын
өнөр жай өндүрүшү 1991—95 жылдары 4 эсеге төмөндөгөн.

Шаарда 1991-жылы чөп таңгактоочу машина жасоо 20 миң даанага жетсе, 1996-жылы
анын 200 араң чыгарылган. Электр машиналар 1125тен, 64кө, металлды кесүүчү
станоктор 1146дан 27ге, токулган кийимдер 16 млн даанадан 1,4 млн даанага, бут
кийимдер 3,5 млн жуптан 380 миң жупка чейин кыскарган. Ошондуктан, өнөр жай
өндүргөн продукциянын көлөмү боюнча Бишкектин республикадагы үлүшү 1991-жылы
31,0%тен, 1996-жылы 20,7%ке чейин азайган. Ал эми, 1996-жылы шаардын өнөр жай
өндүрүшүндөгү төмөндөө токтолуп, кайра жогорулоого багыт алды.

1995-жылга салыштырганда бир жылдык өсүш продукциянын көлөмү боюнча 3,0%ти
түзгөн. Жогоруда белгиленген өзгөрүүлөргө карабастан, Бишкек шаары дагы эле
Республиканын эң ири өнөр жай түйүнү катары белгилүү. 2002-жыды шаарында 125
ишкана иштеп, Кыргызстандын өнөр жайынын 20,0%ин же 8903,0 млн сомдук
продукциясын өндүргөн. Анын ичинен кеңири керектелүүчү товарлардын үлүшү шаардын
өнөр жай өндүргөн продукциянын 63,5%ин түзгөн.

Шаарда өнөр жай өндүрүшүнүн бардык тармактары бар. Алардын ичинен негизгилери
машина куруу жана металл иштетүү (2000-жылы 445,9 млн сомдук продукция
чыгарган), жеңил (576,6 млн), тамакаш (1877,3 млн) өнөр жайлары жана
электрэнергетика (996,6 млн сом) негизги орунду ээлеп, алар 2000-ж. жалпы өнөр
жайдын 60%тен көбүрөөк продукциясын өндүргөн. Ушул тармактардын республикадагы
үлүшү дагы жогору. 2000-жылы шаардын машина куруу өнөр жай Республиканын ушул
тармагы өндүргөн продукциянын 26,2%ин, тамак-аш 29,0%ин жана жеңил өнөр жай
23,5%ин чыгарган.

Көпчүлүгү, айрыкча машина куруу жана жеңил өнөр жай тармактарынын продукциялары
чет өлкөлөргө сатылып, алар менен экономикалык байланыш түзүүдө жана
Республиканын өнүгүшүндө Бишкек шаарынын мааниси зор. Экспортко сатылган
продукциялардын көлөмү 2002-жылы 312,9 млн АКШнын долларын (Республиканын
экспортунун 64,4%) түзүп, региондордун ичинен биринчи орунда болгон. Ошол эле
мезгилде башка өлкөлөрдөн сатып алынган калк кеңири керектөөчү продукциялардын,
башкача айтканда импорттук көлөмү 363,9 млн долларга жетип, импорттун 62,0%ин
түзгөн. Натыйжада, Бишкек шаарынын өзүнүн бюджетин өзү толук каражаттоо менен
Республиканын бюджетин толуктоодо зор салымы бар.

Бишкек шаары Республиканын илим, билим, саламаттыкты сактоо, көркөм өнөр жана
маданият мекемелеринин көпчүлүгү жайгашкан ири борбор катары белгилүү.
Республиканын илим изилдөө мекемелеринин дээрлик бардыгы Бишкек шаарында
жайгашкан. Билим берүү жагынан 2002/2003-окуу жылында 25 жогорку окуу жайында
65,4 миң студент (алардын 85,0%и контракт менен) окуган. Жогорку окуу жайларында
4594 мугалим иштеп, алардын 226сы илимдин доктору, 1400 илимдин кандидаты.
Шаарда жалпы билим берүүчү 116 орто мектеп, алардын ичинен 3 жатак-мектеп, 3
атайын мектеп жана 3 кечки мектеп иштеп, аларда 104,3 миң окуучу окуп, 5570
мугалим эмгектенген. Ушул мектептердин кээ бирлери гимназия, лицейлер жана 20
жеке менчик мектептер. Жеке менчик мектептерде 1,9 миң окуучу окуган. Ар кандай
сабактарды тереңдетип окуткан мектеп, гимназия жана лицейлердин саны 32. Бардык
мектептердин көбүндө информатика кабинеттери бар. Дээрлик бардык мектептерде
китепкана жана ашкана иштейт. Шаардын мектептеринде бир класста орт. алганда 27
окуучу окуп, бул республикада эң жогорку чек болуп саналат. Саламаттыкты сактоо
тармагында 2002-жылы 9680 орундуу (10 миң адамга 163 орун) 32 оорукана болуп,
аларда ар түрдүү адистиктеги 3792 дарыгер (10 миң адамга 97 дарыгер) жана 7253
медициналык орто билимдүү кызматкер (10 миң адамга 122) иштеген. Башкача
айтканда ооруканалардагы орундарды калктын 10 миң адамына эсептегенде, шаардын
деңгээли Республиканын орто көрсөткүчүнөн 1,8 эсеге, ал эми врачтардын саны
боюнча 2,9 эсеге жогору болгон. Бишкекте өлкөнүн ири мейманкалары, базарлары,
дүкөндөрү ж.б. жайгашкан.

Алар: «Достук», «Аккеме», «Саякат», «Ысыккөл», «Семетей», «Бишкек», «Алатоо»,
«Хаятт», «Эльдорадо» ж.б. мейманкалар, «Ош», «Аламүдүн», «Баткен», «Ортосай»,
«Аларча-2», «Дордой», «Кудайберген» ж.б. базарлар, «Айгүл», «Айчүрөк», «Береке»,
«Берекет», «Бешсары», «Диньчинь», «Жаңылык», «Миңтүркүн», «Сейтек» ж.б. соода
дүкөндөрү жана комплекстери д.у.с. Бишкек шаарында 22 ири китепкана иштеп,
аларда 7208 миң нуска китеп болгон. Шаарда 7 театр, анын бири опера жана балет
театры, экөө мамл. драма театры, 1 филармония, 3 клуб жана маданият мекемелери,
10 кинотеатр жана 11 музей иштеген. Ошондой эле шаарда мамлекеттик эмес бир нече
театрлар ж.б. маданияттык мекемелер ачылган. Бишкек Кыргыз Республиканын саясий
борбору болгондуктан өлкөнүн башкаруу бийликтери — Президенттин администрациясы,
Өкмөт, Жогорку Кеңеш, Республикалык сот жана прокуратура, ошондой эле төртүнчү
бийлик деп саналган басма каражаттары – гезит, журналдар, радио жана
телекөрсөтүүчү мекемелер шаарда жайгашкан. Ошондой эле Бишкекте ондон ашык чет
өлкөлөрдүн өкүлчүлүктөрү иштейт. Алар: АКШ, Беларусь, Германия, Индия, Иран,
Казакстан, Кытай, Орусия, Өзбекстан, Пакистан, Тажикстан, Түркия ж.б.

Бишкекте жай ысык жана кургак. Теке (июль) айында абанын температурасы 42
даражага (градуска) чейин ысыйт. Кышындагы орточо температура -7 даража
(градус). Жылына орточо Бишкекке 400 мм жаан-чачын жаайт. Абанын орточо
нымдуулугу Теке айында (июлда) 38%, Үчтүн айында (январда) - 68%.

Бишкектин архитектурасы 1878-жылдан башталат, себеби Верный шаарында(Алматы)
генерал Г.А.Колпаковский Бишкектин генералдык планына кол койгон.

1925-жылы ал кездеги Пишпек калаасына чехословакияк комунисстерден түзүлгөн
"Интергельпо" кооперативи шаардын архитектурасынын өнүгүшүнө зор салымдарын
кошушкан. Биринчилерден болуп кооперативдик ишканаларды куруп, "Жумушчулар
Шаарчасын" кура башташкан(бул шаарчанын планировкасы шакекчелик система болгон,
ошону менен шаардын башка райондорунан өзгөчөлөнүп турган.Согуштан кийинки
жылдары курулуш иштери мурункудай бойдон улана берген, бирок жаңы, кооз үйлөр
салынып, шаар көркүнө келе баштаган. Уникалдуу имараттар пайда болгон, биз
аларды "Сталиндик стиль" деп атап калганбыз.

Ленин районунун курамына Чоң-Арыктын айыл кеңеши кирет. Чоң-Арыктын ичине ШТА
(ПГТ) Чоң-Арык жана Орто-Сай айылы киришет.



https://ky.wikipedia.org/wiki/1991

1991 (бир миң тогуз жүз токсон биринчи) жыл - биздин замандын 1991-жылы,
2-миңжылдыктын 991, ХХ кылымдын 91, ХХ кылымдын 10-онжылдыгынын 1 жана
1990-жылдардын 2-жылы болуп эсептелет (ислам календары боюнча 1411—1412).

Бул жыл "Кансыз согуштун" бүткөн жылы деп эсептелинет, СССРдин таркашы жана анын
негизинде 15 жаңы көз каранды мамлекеттердин пайда болушу, Югославиянын бөлүнүшү
жана анын ичиндеги мурунку өлкөлөр ортосундагы согуштук иш-аракеттер, АКШ
башында турган 34 өлкөдөн түзүлгөн эл аралык коалиция БУУнун көмөгү астында
1990-жылы Кувейтти баып алган Иракка каршы согушу менен тарыхта калды.

1990-ж. мартта СССР Эл депутаттарынын 3-съезди өлкөдө Президенттик бийликти
белгилеген. Президенттик бийлик өлкөдө өкмөттүн ишмердигин аныктаган жана анын
ишин көзөмөлдөгөн. Мыйзам чыгаруучу жана сот бийликтеринин иштерин эл чарбасын
башкарууну, бюджеттик-финансылык системаны, эмгекке акы төлөө жана баалардын
аныкталышын, мыйзамдардын аткарылышын көзөмөлдөгөн. СССРде президенттик
башкаруунун киргизилиши менен Казакстанда, Өзбекстанда ж.б. бир катар союздук
республикаларда президенттик башкаруу киргизилген. 1990-ж. 27-октябрда Кыргыз
ССР Жогорку Советинин сессиясында альтернативалуу негизде Аскар Акаев
Кыргызстандын тунгуч Президенти болуп шайланган.1990-ж. 15-декабрда Кыргыз ССР
Жогорку Советинде “Кыргыз Республикасынын мамлекеттик эгемендүүлүгү жөнүндөгү”
Декларация кабыл алынып, Кыргызстан Советтер Союзунун курамындагы эгемен өлкө
катары жарыяланган. 1991-ж. 22-январда Кыргыз Республикасынын Жогорку Советинин
3-сессиясында “Кыргыз Республикасынын Министрлер кабинети жөнүндө” мыйзам
иштелип чыккан. Мыйзам боюнча биринчи жолу Президенттин, вице-президенттин
кызматтары киргизилип, жергиликтүү бийлик органдарынын милдеттери, укуктук
негиздери такталган. 1991-ж. 5-февралда республиканын борбор шаарынын тарыхый
аты кабылына келтирилип, Фрунзе шаарына кайрадан Бишкек деген баштапкы аты
берилген. 1991-ж. 8-майда Кыргыз ССРинин Жогорку Совети республиканын жаңы
Конституциясынын долбоорун иштеп чыгуу боюнча комиссиянын курамын бекиткен.
1991-ж. 19-апрелде “Жер реформасы жөнүндө” мыйзам кабыл алган.

Кыргыз Республикасынын Жогорку Кеңешинде 1991-ж. 31-августта “Мамлекеттик көз
карандысыздыгы жөнүндө” Декларация кабыл алынып, Кыргыз Республикасы көз
карандысыз, эгемендүү демократиялык мамлекет катары салтанаттуу жарыяланган. Көз
каранды эместиктин шартында 1991-ж. 12-октябрда Аскар Акаев жалпы элдик шайлоодо
Кыргыз Республикасынын Президенти болуп шайланган. Кыргыз Республикасынын
Президентинин Указы менен 1991-ж. 20-октябрда Мамлекеттик коопсуздук жоюлуп,
анын ордуна Улуттук коопсуздук боюнча мамлекеттик комитети, ал эми 3-декабрда
Кыргыз Республикасынын Улуттук Гвардиясы түзүлгөн. 1991-ж. 8-декабрда Минск
шаарына жакын Беловеж токоюндагы өкмөттүк резиденциясында Беларусь Республикасы,
Россия Федерациясы жана Украина Көз каранды эмес Мамлекеттердин шериктештигин
түзүү жөнүндөгү келишимге кол коюшат. 1991-ж. 21-декабрда Алматыда Беларусь
Республикасы, Россия Федерациясы, Украина, Азербайжан, Армения, Казакстан,
Кыргызстан, Молдавия, Тажикстан, Түркстан жана Өзбекстан КМШны түзүү келишимине
кол коюшкан. 25-декабрда М. С. Горбачев СССРдин жоюлгандыгына байланыштуу
СССРдин Президентинин милдетин аткарууну токтоткондугун билдирген.



https://ky.wikipedia.org/wiki/%D0%9B%D0%BE%D0%BD%D0%B4%D0%BE%D0%BD

Лондон, Чоң Лондон (Greater London) – Улуу Британия Кошмо королдугунун жана
Түндүк Ирландиянын борбору. Түндүк деңизинин жээгинде, Темза дарыясынын
өйүз-бүйүзүндө жайгашкан порт (жылына 60 млн т жүк ташылат). Калкы 8,4 млн
(2013). Калкынын саны боюнча дүйнөдөгү эң ири шаарлардын бири. Европадагы экинчи
эн ири шаар болуп эсептелет.

Лондонго тиешелүү райондор – Сити, Вестминстер (король резиденциясы; Бyкингем ак
сарайы), Уэст-Энд (заманбап курулуштар жана соода түйүндөрү), Ист-Энд (шаардын
эски бөлүгү жайгашкан). Булар Бүткүл дүйнөлүк мурастын тизмесине киргизилген.
Вестминстер аббатчылыгында готика стилиндеги чиркөө Генрих VIIIнин капелласы
менен (1503–19), Тауэр чеби (11-к.), Хэмптон-корт ак сарайы (1515), Ыйык Павел
собору (1675–1710, арх. К. Рен) сакталган.



https://ky.wikipedia.org/wiki/%D0%91%D1%80%D0%B0%D0%B7%D0%B8%D0%BB%D0%B8%D1%8F

Бразилия, Бразилия Федерация Республикасы Түштүк – Америкадагы эң ири мамлекет.
Материктин чыгыш жана борбордук бөлүгүн ээлейт. Аянты 8,5 млн км2. Калкы 181,8
млн (2005). Түндүгүнөн Венесуэла, Гайана, Суринам, Француз Гвианасы,
Түндүк-батышынан Колумбия, батыштан Перу, Боливия, Парагвай, Аргентина,
түштүгүнөн Уругвай менен чектешет. Чыгышын Атлантика океаны чулгайт. Борбору
Бразилиа шаары Расмий тили португал тили. Акча бирдиги – реал.
Администрациялык-аймактык жактан 26 штатка жана 1 Федерациялык округга бөлүнөт.

Калкынын 97%тен көбү бразилиялыктар; орточо жыштыгы 1 км2 21,4 адам (2005). Алар
Европадан жана Азиядан келген калктардын абориген-индейлер (тупигуарани же жана
башка) жана 16–19-кылымда Африкадан алынып келинген негрлер (йоруба, банту, эве
жана башка) менен аралашуусунан келип чыккан. Ошондой эле португалдар,
италяндар, испандар, немис, украиндер, япондор да бар. Калкынын жашынын орточо
узактыгы эркектериники 67,3, аялдарыныкы 74,9 жашаары Католик динин тутат.
Калкынын 95%и деңиз жээгиндеги штаттарда жашайт. Шаар калкы 81,7% (2005). Ири
шаарлары: Порту-Алегри, Белен, Манаус, Сан-Паулу, Рио-де-Жанейро, Сальвадор,
Белу-Оризонти, Ресифи, Куритиба.

Түштүк Америкадагы экономикалык потенциалы күчтүү индустриялык-агрардык өлкө.
ИДПде өнөр жайдын үлүшү – 28,2% , айыл чарбаныкы – 10%, курулуш – 7,3%, электр,
газ жана суу – 3,4% (2004). Ички улуттук продукциясын киши башына бөлүштүргөндө
3640 доллардан (АКШ) туура келет. Бразилия өнүккөн он өлкөнүн катарына кирет.
Автомобиль, трактор, станок, ошондой эле компьютер, авиа-техника жана башка
жогорку технологиялык продукцияларды чыгаруу боюнча 1-орунда. Бразилиянын аймагы
5 экономикалык районго бөлүнөт: Түштүк-Чыгыш (Минас-Жерайс, Рио-де-Жанейро,
Сан-Паулу, Эспириту-Санту штаттары), Түштүк (Парана, Риу-Грандиду-Сул,
Санта-Катарина), Түндүк-Чыгыш (Алагоас, Баия, Мараньян, Параиба, Пернамбуку,
Пиауи, Риу-Грандиду-Норти, Сеара, Сержипи), Борбордук-Батыш (Гояс, Мату-Гросу,
Мату-Гросу-ду-Сул, Федерация округу) жана Түндүк (Акри, Амазонас, Амапа, Пара,
Рондония, Рорайма, Токантинс). Өнөр жайы экономикасындагы башкы тармак. Өнөр
жайынын 65% жакыны Сан-Паулу штатында жайгашкан. Нефть өндүрүү боюнча Латын
Америкасында 3-орунда турат. Нефтинин 80% Атлантика океанынын шельфинен казылып
алынат. Негизги нефть иштетүүчү жана нефть-химия өнөр жайынын борборлору
Дукиди-Кашиас, СанЖозе-дус-Кампус, Бетим, Паулиния, Матарипи жана башка Газ
өндүрүү боюнча 5-орунда (Латын Америкасында). Негизинен Кампус жана Сантус
бассейндеринен өндүрүлөт. 2003-ж. 305,9 млрд кВт∙П∙с электр энергиясы
өндүрүлгөн, анын 80%и ГЭСтен алынат. Темир, марганец, түстүү металл (ниобий,
бериллий, тантал), боксит, нефть, таш көмүр казылып алынат. Кара металлургия
өнөр жайы толугу менен өзүнүн жогорку сапаттагы темирдин негизинде иштейт. Чоюн
жана болот эритүү боюнча дүйнөдөгү алдыңкы он өлкөнүн ичине кирет. Машина куруу
(анын ичинде автомобиль, авиация, кеме, айыл чарба машиналары) радиоэлектроника,
нефть, химиялык, нефть-химиялык, цемент, целлюлоза-кагаз, текстиль (негизинен
кебез кездеме), тамак-аш-татымал (кант, май, эт, тамеки) өнөр жайлары жана
негизги товардык айыл чарба өсүмдүктөрү өнүккөн. Аймагынын 32% (2,8 млн км2)
иштетилет. Кофе (дүйнөдө алдыңкы орунда, жылына 0,9 млн о өндүрөт), балкамыш
(302 млн о), какао, банан, соя жана башка өстүрүлөт. Малы жайытта багылат. Бодо
мал (152 млн), чочко, кой (эт, жүн багытында), жылкы асыралат. Үй куштары
багылат. Деңизден жана дарыядан балык кармалат. Гевея ширеси, карнауб мому,
бразилия жаңгагы чогултулат. Темир жолунун узундугу 29,4 миң км, автомобиль
жолунуку 1,9 млн км, ички суу жолунун узундугу 31 миң км (1994). Деңиз соода
флотунун тоннажы – 9,3млн тонна дедвейт (1994). Нефть куруунун узундугу 5,2 миң
км. Сыртка транспорт жабдууларын, темир кенин жана концентраттарды, алюминий,
темир, кофе, апельсин ширесин, эт (уй), кант, тамеки, текстиль буюмдарын,
булгаары бут кийим чыгарат. Сырттан машина жана механикалык приборлорду,
минерал, отун, химиялык өнөр жай продукцияларын, көмүр, жер семирткич, буудай,
азык-түлүк алат. Айыл чарба продуктыларын экспорттоо боюнча дүйнөдө 3-орунду
ээлейт. Ири деңиз порттору: Форталеза, Сальвадор, Рио-де-Жанейро, Порту-Алегри,
Парамарибо, Сантус, Риу-Гранди, Паранагуа, Турбаран, Сан-Себастьян. Негизги
сырткы соода шериктери: АКШ, Европа шериктештигиндеги өлкөлөр, Аргентина,
Канада.



https://ky.wikipedia.org/wiki/%D0%90%D0%B2%D1%81%D1%82%D1%80%D0%B8%D1%8F

Австрия (Österreich), Австрия Республикасы (Republik Österreich) – Борбордук
Европадагы мамлекет. Дунай дарыясынын алабында жайгашкан. Түндүгүнөн Германия,
чыгышынан Венгрия, түштүгүнөн Словения жана Италия, батышынан Швейцария жана
Лихтенштейн менен чектешет. Аянты 83,9 миң км2. Калкы 8,4 млн (2005). Борбору
Вена шаары. Акча бирдиги евро (2002-ж. чейин Австрия шиллинги).

Аймагы тоолуу келип, анын 3/4 бөлүгүнө жакынын Чыгыш Альп тоолору (эң бийик жери
Гросглокнер чокусу, 3797 м) жана анын этек тоолору ээлейт. Бири-бирине жарыш
жаткан Түндүк Акиташтуу, Борбордук Кристаллдуу жана Түштүк Акиташтуу Альп
тоолоруна бөлүнөт. Калган бөлүгүн Ортоңку Дунайдагы түздүк, ойдуңдар
(Штирия-Бургенланд ойдуңу, Вена массиви), түндүгүнөн Чех массивинин түштүк
бөлүгү кирип турат. Темир рудалары, нефть, газ, алюминий, күрөң көмүр, магнезит
жана башка кендери бар. Климаты мелүүн континенттик, батышы нымдуу, кышы жумшак,
жайы салкын. Январдын орточо температурасы -1 -4°С, июлдуку 15-18°С. Жылдык
жаан-чачыны 500-900 мм, тоолорунда 15002000 мм. Түндүк-батыш айдарым
капталдарында жаан-чачын арбын жаайт. Тоолуу аймагында бийиктик алкактуулук
даана байкалат. Суу кар тез-тез жаайт; 7-8 ай кар жатат. Мөңгүнүн аянты 5 км2ден
ашык. Суулары Дунай жана Рейн дарыясынын алабына кирет. Австриянын аймагында
Дунай дарыясы 350 кмге созулуп агат. Куймалары: Инн, Энс, Лайта, Раб, Драва жана
Морава. Тоо дарыялары тик түшүп, шар агып, энергия ресурска бай. Жайында
ташкындап, кышында тартылат. Австрияда 580ге жакын көл бар, алар негизинен
мөңгүнүн аракетинен пайда болгон. Ирилери: Боден (Австриянын Германия, Швейцария
менен чегарасында), Нойзидлер-Зе (Венгрия менен чегарасында).
Нойзидлерзе-Зевинкель, Карвендельбирге жана башка коруктары бар. Чымдак-күл, боз
токой топурагы, түштүк-чыгышында күлдөшкөн кара топурак, тоолорунда күлдөшкөн
боз тоо топурагы өөрчүгөн. Аймагынын 44%ин токой ээлейт, ал улуттук негизги
байлыктарынын бири. 600-800 м бийиктикке чейин айдоо жерлер менен кошо жазы
жалбырактуу (эмен, бук, акчечек) токой массивдери ээлейт. 1400-1800 м
бийиктиктердеги ийне-жазы жалбырактуу токой, андан жогору тоо кызыл карагайы,
жапалак балкарагай менен алмашат. 2000 мден жогору жыш өскөн альп шалбаасы,
2700-3000 мге чейин шалбаа өсүмдүктөрү үстөмдүк кылат.жинди китеп башкадан изде.



https://ky.wikipedia.org/wiki/Microsoft

Microsoft Corporation — программдык камсыздоо өндүрүшү боюнча эл аралык эң чоң
компанияларды бири. Ар түрдүү эсемтөө техникаларынын түрлөрүнө - персоналдык
компьютерлер, оюн приставкалары, чөнтөк компьютерлер, уюлдук телефондор жана
башкаларга програмдык камсыздоолорду иштеп чыгат. Дүйнөгө кеңири жайылган
Windows иштетүү тутумдары үй-бүлөсүнүн өндүрүүчүсү. 1975- жылы түзүлгөн. Башкы
кеңселери Редмонд, Вашингтон шаарларында жайгашкан. Жумушчуларынын штабы 90 миң
кызматкерден турат.

2002-жылдын аягынан баштап Алматы калаасында Microsoft кеңсеси ишин алып барат.
Максатары: програмдык камсыздоо жагын колдоо менен Казакстан, Кыргызстан,
Тажикстан, Түркмөнстан, Өзбекстан өлкөлөрүндө компьютердик технологияларды
өнүктүрүү.



https://ky.wikipedia.org/wiki/%D0%A4%D0%B0%D1%82%D0%B8%D1%85%D0%B0_%D1%81%D2%AF%D1%80%D3%A9%D1%81%D2%AF

Сүрөнүн түрү: Меккелик сүрө. Баардык ислам уламаларынын ою боюнча Фатиха сүрөсү
7 аяттан турат.

Бул сүрө Куранда орду боюнча да, жана толук түрдө бир түшкөнү боюнча да биринчи
сүрө. Сүрөдө Курандын жалпы түшүнүгү берилип жана таухидди(жалгыз гана Кудайга
сыйынуу) ырастоочу, динчил адамдарга жыргалчылыкты, ал эми динсиз жана күнөөлүү
адамдарга катуу жаза болоорун эскертүүчү, Аллахка сыйынуу зарыл жана эки
дүйнөдөгү бактылуулукка жол экенин ырастоочу сөздөр айтылат. Ошондой эле Аллахка
моюн сунгандар жыргалчылыкта болоорун, ал эми баш ийбегендер зыян тартаары
жазылган.

Фатиха мусулмандардын арасында эң көп колдонулган сүрө болуп, намаздын ар бир
рекетинде сөзсүз түрдө окулууга тийиш.

1:7 صِرَاطَ الَّذِينَ أَنعَمتَ عَلَيهِمْ غَيرِ المَغضُوبِ عَلَيهِمْ وَلاَ
الضَّالِّين



https://ky.wikipedia.org/wiki/%D0%A3%D0%B1%D0%B0%D0%BA%D1%8B%D1%82_%D0%B0%D1%80%D0%B0%D0%BB%D1%8B%D0%B3%D1%8B

Эсептөө чекити болуп Гринвич меридианы алынган. Себеби ал нөлдүк меридиан,
нөлдүк убакыт аралыгынын ортосу.

UTC шкаласы атом убактысынын бирдей калыпта орнотулган убакытка (TAI) жана
таянат, жөнөкөй адамдарга колдонууга ылайыкташтырылган. Убакыт аралыктары Жер
шарынын оң (чыгышка карай) жана терс (батышка карай) деп нөлдүк меридианга
карата түшүндүрүлөт. Жайкы убакытка которгон аймактарга UTCтин жайкы убакытка
которулбайт.

Декреттик убакыт — СССРде 1930—1931-жылдары киргизилген убакытты «алкактык
убакытка дагы бир саат» деген система боюнча эсептөө тартиби.

Көпчүлүк өлкөлөр (Улуу Британия жана Франция дагы, деңиздеги ээликтеин
кошпогондо) бир эле аралыкта жайгашкан. Кээ бир мамлекеттер узун жана чоң
болгону менен, бир гана убакыт аралыгын колдонушат. Мисалы Кытай беш
географиялык алкакта жайгашканы менен, бирдиктүү Кытай убактысы менен.

Кээ бир өлкөлөрдүн аймагындагы административдик-аймактык бирдиктер эки же андан
көп убакыт аралыктарын колдонушат. Мисалы Орусиядагы Саха Республикасы (Якутия)
жана Канададагы Нунавут аймагы үч убакыт аралыгын колдонушат.



https://ky.wikipedia.org/wiki/%D0%A2%D0%B0%D1%80%D0%B7%D0%B0%D0%BD_%D0%BB%D0%B5%D0%B3%D0%B5%D0%BD%D0%B4%D0%B0%D1%81%D1%8B

«Тарзан легендасы» (англ. The Legend of Tarzan) — Ойдон чыгарылган каармандар
жөнүндөгү шумдуктуу окуялар жана боевик жанрындагы көркөм тасма.Каармандардын
жаратуучусу Эдгар Райс Берроуз.Тасманын режиссёру Дэвид Йейтс , сценарийин
жазгандар Адам Козад жана Крэйг Брюэр, башкы роллдордо — Александр Скарсгард
жана Марго Робби. Премьерасы АКШда 2016 жылдын 1 июлунда болуп өттү,Орусияда
жана Кыргызстанда — 2016 жылдын 30 июнунда.

Тартуу иштери 2014 жылдын 30 июнунда Warner Bros киностудиясы тарабынан Улуу
Британияда тартылып башталган. Studios, Leavesden жана, ошол эле жылдын 3
октябрында аяктаган.



https://ky.wikipedia.org/wiki/%D0%9C%D0%BE%D0%BB%D0%B4%D0%BE%D0%B2%D0%B0

Молдова (Молдавия), Молдаван Республикасы – Европанын түштүк-чыгышындагы
мамлекет. Түндүк-чыгышынан жана түштүгүнөн Украина, батышынан Румыния менен
чектешет. Аянты 33,8 миң км2. Калкы 3,56 млн киши (2010: 518,7 миң киши түзгөн
Днестрдин сол жээгин жана Бендеры муниципийин кошпогондо). Борбору – Кишинёв.
Административдик-аймактык жактан 32 районго, 5 муниципийге жана 2 автономия
аймагына (Гагаузия, Днестрдин сол жээги) бөлүнөт. Акча бирдиги – молдаван лейи.
Администрациялык-аймактык бөлүнүшү (2006) Молдавия – БУУнун, ЭВФтин, Эл аралык
соода уюмунун, ИНТЕРПОЛдун, Эл аралык электр байланышынын, Бүткүл дүйнөлүк
саламаттык сактоо уюмунун, Эл аралык өнүктүрүү ассоциациясынын, ЮНЕСКОнун ж. б.
мүчөсү.

Молдавиянын аймагынын көпчүлүк бөлүгү дөбөлүү түздүк. Чыгыш-Европа түздүгүнүн
түштүк-батыш четинде жайгашып, Днестр менен Прут дарыя аралыктарынын көпчүлүк
бөлүгүн ээлейт. Борбордук бөлүгүндө Кодры дөңсөөсү (эң бийик жери Баланешты
чокусу, бийиктиги 429 м), түндүгүндө Түндүк Молдаван (250–300 м), түштүгүндө
Түштүк Молдаван өрөөндөрү бар. Эң бийик чокусу (429 м). Молдавиянын аймагынын
уз. түндүктөн түштүктү көздөй 350 км, батыштан чыгышты көздөй 150 км. Кендерден
акиташ, гипс, чопо, айнек куму, гравий, аз санда нефть жана газ кездешет.
Климаты мелүүн континенттик. Июлдун орт. температурасы 19–22°С, январдыкы
–5...–3°Сге чейин. Жылдык жаан-чачыны 400 ммден (түштүгүндө) 560 ммге чейин
(түндүгүндө). Ири дарыялары: Днестр, Прут. Көлдөрү: Белеу, Драчеле, Ротунда ж.
б. Кыртышы негизинен кара топурактуу (75%); күрөң жана боз топурак да учурайт.
Молдавия талаа жана токойлуу талаа зонасында жайгашкан. Аймагынын көбү айдоого
жарактуу. Токой өлкөнүн аймагынын 35%тин ээлейт. Негизинен жазы жалбырактуу.
Кодры коругу уюштурулган.

Дүйнөдө калкынын саны боюнча 116-орунда. Калкынын 75,8%и молдавандар, 8,3%и
украиндер, 5,9%и орустар, 4,3%и гагауздар, 1,9%и болгарлар, цыгандар ж. б.
Христиан динин (негизинен православныйлар) тутат. Орт. жыштыгы 1 км2ге 132 киши.
Калкынын жашынын орточо узактыгы эркектериники – 64 жаш, аялдарыныкы – 72.
Төрөлүүнүн деңгээли (1000 кишиге 14,4) жана өлүм-житим (1000ге 12,4) орточо.
Шаар калкы 42% (2008). Ири шаарлары: Кишинёв, Тирасполь, Бельцы, Бендеры ж. б.

Молдавиянын экономикасынын негизин өнөр жай жана айыл чарба продуктуларын кайра
иштеткен ишканалар түзөт. Экономикасында четте иштеген мигранттардын акча
которуусу да орчунду орунга ээ. ИДПнин көлөмү 9,96 млрд доллар (2009), аны киши
башына бөлүштүргөндө 2,3 миң доллардан туура келет. Андагы тейлөө чөйрөсүнүн
үлүшү 76,3% (2008), өнө жайыныкы 15,8, айыл чарбасыныкы 7,9. 2008-жылы 1,1 млрд
кВт·с электр энергиясы өндүрүлгөн. Дан эгиндери (буудай, жүгөрү), тех.
өсүмдүктөр (кант кызылчасы, күн карама, тамеки), картөшкө, жашылча, мөмө-жемиш
ж. б. өстүрүлөт. Жүзүмчүлүк менен алектенип, шарап тартат. Молдавиядагы
Криковский шарап сактоочу жер төлөсү чоңдугу боюнча дүйнөгө даңкталган. Бодо мал
менен чочко асыралып, үй куштары багылат. Тамак-аш (консерва, кант, май, сүт
азыктары ж. б.) өндүрүшү өнөр жайда өндүрүлгөн продукциясынын 1/3ин түзөт.
Машина куруу (айыл чарба машиналары жана тамак-аш өнөр жайы үчүн жабдуулар),
текстиль, тигүү, курулуш материалдары, тамеки өнөр жай ишканалары иштейт.
Автомобиль жолунун узундугу 9,34 миң км (анын 95%и асфальтталган; 2008), темир
жолунуку 1150 км. Днестр жана Прут дарыясында кеме жүрөт. Сыртка азык-түлүк,
шарап чыгарат. Негизги соода шериктештери: Европа союзуна кирген (негизинен
Румыния, Италия) жана КМШ өлкөлөрү (Россия, Украина).



https://ky.wikipedia.org/wiki/%D0%9C%D0%B5%D0%BA%D1%81%D0%B8%D0%BA%D0%B0

Мексика,Мексика Кошмо Штаттары – Түндүк Американын түштүк-батышындагы мамлекет.
Түндүгүнөн АКШ, түштүк-чыгышынан Гватемала жана Белиз менен чектешет. Батышы
менен түштүгүн Тынч, чыгышын Атлантика океандары чулгайт. Аянты 1964,4 миң км2.
Калкы 112,3 млн (2011; калкынын саны боюнча Түштүк Америкада Бразилиядан кийинки
2-орунда). Борбору – Мехико. Административдик-аймактык жактан 31 штатка жана
Борбордук федерация округуна бөлүнөт. Акча бирдиги – мексика песосу. Мексика –
БУУнун (1945-жылдан), ЭВФтин (1945), Эл аралык реконструкциялоо жана өнүктүрүү
банкынын (1945), Америка өлкөлөрү уюмунун (1948), Латын Америка интеграция
ассоциациясынын (1980), Рио тобунун (1989), Азия-Тынч океан экономикалык
кызматташтыгынын (1993), Бүткүл дүйнөлүк соода уюмунун (1995) мүчөсү.
Административдик-аймактык бөлүнүшү (2009)

Калкынын негизин мексикалыктар түзөт. Ошондой эле индейлер (юто-ацтек жана
отомангдар, майя, тотонак менен тепеуалар, михесоке, тарасктар, хока элдери,
англис тилдүү кикапу ж. б.), Америкалыктар, испандар да жашайт. Расмий тили –
испан тили (нахуатль, майя, отоби жергиликтүү тил катары кеңири колдонулат).
Католик динин тутат. Орточо жыштыгы 1 км2ге 57 киши. Калкынын жашынын орточо
узактыгы эркектериники – 72,9 жаш, аялдарыныкы – 77,6. Төрөлүүнүн деңгээли
орточо (1000 кишиге 17,5), өлүм-житим төмөн (1000 кишиге 5,0, жаш балдардыкы
1000ге 13,7). Шаар калкы 77,8%. Ири шаарлары: Мехико, Экатепек, Гвадалахара,
Пуэбла, Хуарез.

Мексика аймагында адамдар соңку палеолит доорунда (биздин заманга чейинки 20 миң
жыл мурда) жашаган. Бул жерде алгачкы мамлекет ольмектерге (биздин заманга
чейинки 1500–600-жылы) таандык. 4-кылымда Майя империясы түзүлүп, 6–8-кылымда
кыйла гүлдөп өнүккөн. 10-кылымда Мексиканын азыркы борборунда пайда болгон
тольтектер мамлекетин 13-кылымда түндүктөн келген чичимек, нахуатлан уруулары
жана ацтектер сүрүп чыгарган. Мындан соң ацтектер өз мамлекетин түзүп,
Теночтитлан шаарын (азыркы Мехико шаары) негиздеп, 15-кылымда Борбордук жана
түштүк Мексиканы өз бийлигине баш ийдирген. Испандар (башында Э. Кортес турган)
1517-жылы Мексика жээктерине жетип, ацтектерди талкалап, 16-кылымдын аягына
чейин Мексика аймагын негизинен каратып, жергиликтүү индейлерди аёосуз эзген.
Мекиска жаңы Испаниянын вице-королдугуна айланган. Оор эмгек, ачарчылык жана
оору-сыркоодон индейлердин көбү кырылган (1532-жылы 16,8 млндой адамдан
1605-жылы 1 млндон ашыгы гана калган). 16-кылымдын 30жылдарынан колониячылар
Мексикада баалуу металлдарды казып алууну өнүктүргөн. Мунун баары колониячыларга
каршы жергиликтүү элдердин көп сандаган көтөрүлүшүнүн (1626-, 1692-, 1761-,
1767-жылы ж. б.) чыгышына себеп болгон. Өлкөнү колониялоо убагында түрдүү
этностук топтордун (европалыктар, индейлер, Африкадан алынып келинген негрлер)
аралашуусунан 19-кылымдын башында мексикалыктардын калыптанышына шарт түзүлгөн.
Баскынчыларга каршы боштондук кыймылдын күчөшүнөн улам, 1821-жылы 28сентябрда
Мехикодо Мексиканын көз карандысыздыгы жарыяланып, республика түзүлгөн.
1833-жылы А. Лопес де Санта-Ана бийликке келип, диктатура орноткон. Бийликке
каршы ички саясий күрөш Мексиканы кыйла начарлаткан. Мексика аймагын басып
алууга умтулган АКШ 1845-жылы Техасты зордоп өзүнө кошуп алып, 1846-жылы
Мексикага каршы согуш ачкан. Мексика эли баатырдык менен каршылык көрсөткөнүнө
карабастан жеңилип, 1848-жылдагы келишим боюнча Мексика өз аймагынын 55%инен же
Калифорния, СанФранциско жана Лос-Анжелес шаарынан ажыраган. Ошондой эле Гадсден
келишиминин (1853) негизинде АКШ Мексика өкмөтүн дагы 120 миң км2 аймагын 10 млн
долларга берүүгө мажбурлаган. 1853-жылы бийликке кайра келген Санта-Ананын
саясатына каршы Мексиканын түштүгүндө 1854-жылы чыккан көтөрүлүш көп узабай
революцияга айланып, 1855-жылы Санта-Ананын диктатурасы кулатылган. Мындан соң
Х. Альварестин либералдык өкмөтү бийликке келип, 1856-жылы конгрессте бир катар
антиклерикалык мыйзамдар, 1857-жылы жаңы конституция кабыл алынган. Анын
киргизилишине каршы консерватор-клерикалык реакциячыл күчтөр 1857-жылдын аягында
козголоң чыгарып, Х. Альварестин өкмөтүн кулаткан. Республиканы убактылуу
президент Б. Хуарес башкарган либералдар эл массасынын колдоосуна таянып,
конституцияны жактап чыккан. Өлкөдө жарандык согуш башталган. Хуарес өкмөтү
1859-жылы июлдагы «реформа жөнүндөгү мыйзамдарда» чиркөө мүлкүн
мамлекеттештирүүнү, чиркөөнү мамлекеттен бөлүүнү ж. б. белгилеген. Бул куралдуу
күрөштү ого бетер ырбатып, ал либералдардын толук жеңиши менен аяктаган.
1862-жылдын башында Улуу Британия, Франция, Испания мексикалык реакцияга жардам
берип, франциялык баскынчылар Мехикону жана өлкөнүн маанилүү шаарларын басып
алып, Мексиканы австриялык эрцгерцог Максимилиан I башкарган империя деп
жарыялаган. Элдин баатырдык күрөшүнүн натыйжасында интервенттер 1867-жылы мартта
Мексикадан чыгып кетүүгө аргасыз болгон. Хуарес өлгөн соң (1872) президент
болгон С. Лердо де Техаданын (1872–76-жылы сураган) ордуна келген диктатор П.
Диастын тушунда конституция, жарандык эркиндик иш жүзүндө жоюлуп, конгресс
мурдагы ролунан ажыраган. Мексикага чет элдик, болгондо да түндүк америкалык.
капиталдын киришинен, феодалдык калдыктардын сакталышынан феодалга жана
империалистке каршы кыймыл күчөгөн. 20-кылымдын башында Мексикада революциячыл
жогорулаш пайда болгон. Мексика революциясынын (1910–17) натыйжасында, 1917-жылы
5-февралда прогрессчил роль ойногон демократиялык конституция кабыл алынган.
Анын 27-статьясында Мексика өкмөтү чет элдик компаниялар менен түзгөн
1876-жылдан берки концессия жөнүндө келишимдерди жана бардык контракттарды карап
чыгып, латифундияга берилген жерлерди дыйкандар менен индейлерге кайра
кайтарган, 8 сааттык жумуш күнү, эмгек акы ж. б. киргизилген. Бирок
конституцияны толук ишке ашыруу ошол мезгилдеги бир катар социалдык-экономикалык
мамилелерди жоюуну талап кылган. 1917–21-жылдары жаңы конституцияны ишке
ашырууга шашылбаган президент В. Карранса өлкөдөн куулуп, 1920-жылы 1-декабрда
президенттикке генерал А. Обрегон шайланган. Ал реформаны ишке ашыруу боюнча
маанилүү кадамдарды (агрардык жана эл агартуу тармагында) жасап, тышкы саясатта
активдүү иштерди жүргүзүп, СССР менен дипломатиялык мамилелерди түзгөн
(1930-жылга чейин). 1924-жылы президенттик бийликке П. Кальес келген. Реакциячыл
топтор жана чет элдик компаниялардын кысымына туруштук бере албаган жана
жумушчулар менен дыйкандардын кыймылынын өсүшүнөн чочулаган Кальес өкмөтү жана
андан кийинки өкмөттөр 20-жылдарда жана 30-жылдардын аягында саясий багытын
кескин өзгөртүп, агрардык реформа жүргүзүүнү токтоткон, прогрессчил уюмдарды
куугунтуктаган. Өкмөттүн реакциячыл саясатынан жана эмгекчилердин абалынын
начарлашынан улам революциячыл кыймыл жогорулап, Улуттук революциячыл партиянын
(УРП, 1929-жылы түзүлгөн) өкүлү Л. Карденас-и-дель-Рио 1936-жылы президенттикке
шайланган. Анын тушунда айрым темир жол жана англиялык, америкалык. нефть
компаниялардын ишканалары мамлекеттештирилген. Экинчи дүйнөлүк согуш (1939–45)
башталганда Мексика өкмөтү (президент М. Авила Камачо) адегенде бейтараптыкты
жактап, кийин гитлерге каршы коалицияга тилектеш болуп, 1942-жылы ноябрда СССР
менен дипломатиялык мамилени калыбына келтирген. 1946-жылы Мексика революциялык
партиясы (МРП) Институттук-революциялык партия (ИРП) болуп өзгөргөн. Экинчи
дүйнөлүк согуштан кийин Мексиканын экономикасы жогорулаган. Президент А. Риус
Кортинес бийликке келгенден (1952–58) кийин, коррупцияга каршы чаралар көрүлгөн.
1953-жылы аялдар эркектер менен бирдей саясий укуктарга ээ болгон. Мексика
экономикасына америкалык. банк капиталынын өңүтү күчтүү болгондуктан, Мексика
өкмөтү өлкөнүн тышкы саясатына АКШны жакындатпоого умтулган. Лопес Матеос өкмөтү
(1958–64) экономиканын мамлекеттик секторун чыңдап, 1960-жылы электр энергетика
ишканаларын мамлекеттештирген. 1961-жылы тоо-кен өнөр жайын «мексикалаштыруу»
жөнүндө мыйзам кабыл алынып, андагы чет элдик капиталдын үлүшүн (49%ке)
чектеген. Батыш Европа өлкөлөрү менен тыгыз байланышып, Куба революциясына каршы
АКШнын аракеттерин колдоодон, Куба менен дипломатиялык мамилесин үзүүдөн баш
тарткан. Президент Г. Диас Ордас (1964–70) улуттук финансы-өнөр жай
буржуазиясынын өңүтүн чыңдоо менен бирге экономиканын мамлекеттик секторун
күчөтүү саясатын жүргүзгөн. 1970-жылы бийликке келген Эчеверриа Альварес өкмөтү
агрардык реформа (1971), жаңы шайлоо (1972), чет элдик капитал салымдарына чек
коюу (1973) жөнүндө мыйзамдарды чыгарып, жумушчулар үчүн турак-жай курулуш
фондусун түзгөн, мамлекеттик кызматкерлер үчүн 5 күндүк иш жумасы белгиленген.
Куба, Перу, Чили ж. б. Латын Америкасынын өлкөлөрү менен байланыш чыңдалып,
1972-жылы КЭР менен дипломатиялык мамиле түзүлгөн. Президент Х. Лопес
Портильонун (1976–82) тушунда Чьяпас, Табаско штаттарында жана Кампече кысыгында
ири нефть кендери ачылып, 1976–82-жылдары Мексика нефть өндүрүү боюнча дүйнөдө
алдынкы орундардын бирин ээлеген. 1981-жылы нефть баасынын түшүшү менен өлкөнүн
экономикасы кескин төмөндөгөн (1996-жылга карата Мексиканын тышкы карызы 100
млрд АКШ долларын түзгөн). 2000-жылы жалпы шайлоонун жыйынтыгы менен ИРП
(ондогон жылдар бийликте болгон) жеңилип, В. Фокс башында турган оппозициялык
Улуттук аракет партиясы (УАП, 1939-жылы негизделген) бийликке келген. Өлкөнүн
экономикасы төмөндөп, элдин социалдык абалы оордоп, массалык түрдө (бир жылда
500– 600 миң киши) АКШга кеткен. 2006-жылы Демократиялык революция партиясынын
лидери (ДРП, 1989-жылы түзүлгөн) Ф. Кальдерон Инохасанын президенттик бийликке
келиши менен өлкөнүн өсүү темпи турук ташып, инфляция төмөндөп, жумушсуздук
азайган. Анын өкмөтүнүн негизги милдети – жумушсуздукту (Мексикада ишке жарамдуу
калктын үчтөн биринин туруктуу иши жок, мексикалыктардын көбү чет өлкөлөрдө,
негизинен АКШда иштейт) жана жакырчылыкты (М. калкынын 45%и жакыр) жоюу.

Мексика – Латын Америкасындагы Бразилиядан кийинки өнүгүп келе жаткан,
экономикалык потенциалы жогору 2-өлкө. Капиталдын эң маанилүү бөлүгү Америкада
жашаган мексикалык иммигранттардын акча которуусунан түшөт. ИДПнин көлөмү 1 трлн
567 млрд доллар (2010, АКШ); аны киши башына бөлүштүргөндө 13,9 миң доллардан
туура келет. ИДПдеги тейлөө чөйрөсүнүн үлүшү (% менен) 63,3, өнөр жайыныкы30,3,
айыл чарбаныкы 3,5. Мексиканын экономикасында нефть-газ өнөр жай башкы ролду
ойнойт. Нефть (157 млн тонна, 2009; Венесуэладан кийинки 2-орунда), газ (56 млрд
м3; Латын Америкасында 1-орунда), кара металлургия (3-), көмүр, темир (11,7 млн
тонна , 2007; 3-орунда), жез, коргошун, цинк, сурьма, висмут, кадмий, молибден,
ошондой эле алтын, күмүш казылып алынат. 2008-жылы 231,4 млрд кВт.с электр
энергиясы өндүрүлгөн. Өнөр жайынын негизги тармагы – машина куруу (анын ичинде
америкалык. «General Motors», «Chrysles», «Ford Motor», германиялык
«Volkswagen», япониялык «Nissan» автомобилдерин чогултуу өзгөчөлөнөт; тетиктер,
агрегаттар комплектенет;), ошондой эле электртехникалык (тиричилик приборлору),
электроника (телевизор, компьютер, уюк телефону ж. б.), кара жана түстүү
металлургия, нефть ажыратуу, химиялык, нефть-химиялык (жасалма каучук, химиялык
була ж. б.), жыгаччылык, фармацевтика (негизинен антибиотиктер ж. б.), жеңил
(жогорку сапаттагы жинсы кездемелери, тигилүү кийимдер, бут кийим), тамак-аш
(сүт, кант, жашылча-жемиш консервалары, балык жана деңиз) өнөр жай ишканалары
иштейт. Сыртка пиво жана текила, кофе, жемиштер (авокадо, папайя, манго, цитрус
өсүмдүктөрү), жашылча (томат) чыгарылат. Агр. секторунда жашылчачылык өнүккөн.
Негизги азыгы – жүгөрү (аны чогултуу боюнча дүйнөдө 3орунда). Дан эгиндери,
шалы, пахта, бал камыш, агава-хенекен, жер жаңгак, ананас, цитрус, тропиктик
жана субтропиктик өсүмдүктөр өстүрүлөт. Мал чарбачылыгы анча жакшы өнүккөн эмес.
Бал өндүрүү боюнча дүйнөдө алдыңкы орундардын бирин ээлейт (2009-жылы 53 миң
тонна өндүрүлгөн; негизинен Европа өлкөлөрүнө чыгарылат). Балыкчылык (жылына
1,77 млн тонна) өнүккөн. Автомобиль жолунун узундугу (миң км менен) 360,4 (анын
127,4 асфальтталган, 2008), темир жолунуку 26,7 (2005), куур транспортунуку 39,2
(анын ичинде нефтиники 8,9, газдыкы 16,7; 2006). Тынч океандын жээгиндеги ири
порттору: Мансанильо, Ласаро-Карденас, Исла-Седрос, Салина-Крус, Атлантика
океанындагылары – Кайо-Аркас, Коацакоалькос, Веракрус. Кайра иштетүүчү өнөр
жайынын продукциялары (80%ке жакын), нефть (көлөмү боюнча Венесуэладан кийин
2-орунда), айыл чарба продуктулары, минералдык сырьё экспорттолот. Негизги соода
шериктештери: АКШ, Канада, Кытай. Туризм [анын ичинде альпинизм, үңкүр (спелео)
туризми] өнүккөн.



https://ky.wikipedia.org/wiki/%D0%9B%D0%B8%D0%B2%D0%B8%D1%8F

Ливия (ар. аль-Либия), Улуу Социалисттик Элдик Ливия Араб Жамахириясы (ар.
Аль-Жамахирия аль-Арабия аль-Либия аш-Шаабия альИштиракия аль-Узма) – Түндүк
Африкадагы өлкө. Чыгышынан Египет, түштүк-чыгышынан Судан, түштүгүнөн Чад жана
Нигерия, батышынан Алжир, түндүк-батышынан Тунис менен чектешет. Түндүгүнөн Жер
Ортолук деңиз чулгайт (жээк сызыгынын узундугу 1860 км). Аянты 1672,2 миң км2.
Калкы 6,3 млн (2009). Борбору – Триполи шаары Акча бирдиги – ливия динары. Л. 3
тарыхый облусту – Триполитанияны, Киренаиканы, Феццанды камтыйт.
Административдик-аймагы жактан 22 административдик районго (провинцияга,
шаабиге) бөлүнөт. Алар: Бенгази (адм. борбору – Бенгази), Вади-эль-Хаят
(Аубари), Вади-эш-Шати [Брак (Эль-Бирак)], Гат (Гат), Дерна (Дерна), Марзук
(Марзук), Мисрата (Мисрата), Налут (Налут), Сабха (Сабха), Сурт [Сурт (Сирт)],
Триполи (Триполи), Эз-Завия (Эз-Завия), Эль-Бутнан (Тобрук), Эль-Вахат
(Аждабия), Эль-Жебель-эль-Ахдар (Эль-Байда), Эль-Жебель-эль-Гарби (Гарьян),
Эль-Жифара (Эль-Азизия), Эль-Жуфра (Хун), Эль-Куфра (Эль-Куфра), Эль-Маргаб
(Хомс), Эль-Марж (ЭльМарж), Эн-Нугат-эль-Хумс (Зувара). Ливия – БУУнун (1955),
Араб өлкөлөрү лигасынын (1953), ЭВФтин (1958), Эл аралык реконструкциялоо жана
өнүктүрүү банкынын (1958), ОПЕКтин (1962), Африка союзунун (1963; 2002-ж. чейин
Африка биримдиги уюму), Ислам конференция уюмунун (1969) жана башкалардын
мүчөсү.



https://ky.wikipedia.org/wiki/%D0%9A%D0%B0%D0%BD%D1%81%D1%8B%D0%B7_%D1%81%D0%BE%D0%B3%D1%83%D1%88

Кансыз согуш – дүйнөлүк согуштан кийин пайда болгон термин. СССР жана башка
социалисттик өлкөлөр менен АКШ жана анын союздаштарынын ортосундагы
согуштук-саясий конфронтация. Экинчи дүйнөлүк согушта (1939–45) Германия, Италия
жана Япониянын жеңилиши менен дүйнөдөгү саясий абал кайрадан өзгөрүп, күчтүү эки
держава (СССР, АКШ) түзүлгөн. Алардын жеке көз карашы өз алдынча саясий догмага
айланып, бул учур куралжаракты түз пайдаланбай, б. а. бири-бирине каршы турган
согуштук-саясий блок, стратегиялык-согуш базаларын жана плацдармдарды түзүү,
түрдүү экономикалык кысымдарды (эмбарго, экономикалык блокада) кеңири колдонуу
менен мүнөздөлгөн. Кансыз согуш Октябрь революциясынан (1917) кийин Советтер
Союзунда марксизм-ленинизмдик идеологияга басым жасалышына байланыштуу эки
системанын карама-каршылыгы күчөп, акыры пролетариаттын жардамы менен социализм
жеңет жана коммунизм орнойт деген илимий көз караш аркылуу калыптанган.
1945-жылдан кийин дүйнөдөгү көп полюстуу өнүгүү эки гана полюстуу (биполярдык)
өнүгүүгө өтүп, өзгөчө 1947-жылы У. Черчиллдин Фултондогу (АКШ) сүйлөгөн сөзүнөн
кийин мындай тирешүү өзүнүн эң жогорку деңгээлине жеткен. Ал эми дүйнөдө
Социалисттик лагердин түзүлүшүнө байланыштуу ядролук (АКШда 1945-жылы, СССРде
1949-жылы), водороддук бомбаларды (АКШда 1952-жылы, СССРде 1953-жылы) сыноо жана
башка жаңы согуштук куралды өнүктүрүү күч алган. АКШ Түндүк Атлантика согуш
блогун (НАТО), СССР Экономикалык өз ара жардамдашуу кеңешин (СЭВ) жана Варшава
келишимин түзгөн. Мындай тирешүүлөр Германиянын ГДР менен ГФРге (1949) жана
Кореянын Түндүк, Түштүк болуп бөлүнүшүнө (1953) алып келген. 1960-жылдардын
аягында Чыгыш Европада СССРдин үстөмдүгүнүн бекемделиши жана АКШнын Вьетнамга
ийгиликсиз интервенциясы, Кытай менен СССРдин ортосундагы коммунисттик
идеологиядагы келишпестик жана Кошулбоо кыймылынын түзүлүшү, 1960-жылдарда
Кансыз согуштун курчтугун азайткан. Эки өлкөдө тең салмактуу (паритет) абал
түзүлүп, саясий мамилелер да өзгөрө баштаган. Эки мамлекеттин ортосунда
мамиленин жакшырышына байланыштуу атмосферада, космосто жана сууда ядролук
куралды сыноого тыюу салуу (1963), аны таратпоо келишимдери (1968) түзүлгөн.
1970-жылы АКШ менен СССРдин ортосунда стратегиялык куралданууну чектөө (ОСВ-1,
ОСВ-2) жана ракетага каршы коргонуу (ПРО) келишимдерине кол коюлган. Бирок
1979-жылы СССРдин Афганстанга аскерин киргизиши жана АКШнын ОСВ-2 келишимин
ратификациялоодон баш тартышы менен эки мамлекеттин мамилеси начарлап, Кансыз
согуштун күчөшүнө түрткү болгон. 1980-жылдардагы Советтер Союзундагы кайра
куруу, айкындуулук, куралсыздандыруу (куралданууну контролго алуу) боюнча
сүйлөшүүлөр, 1989-жылы советтик аскердин Афганстандан чыгышы, социалисттик
лагердеги, кийин СССРдеги саясий-экономикалык кризистер, Варшава келишиминин
таркатылышы (1990), Германиянын биригиши (1990) Чыгыш-Батыш мамилелеринин жөнгө
салынышына шарт түзгөн. Натыйжада Чыгыш менен Батыштын ортосундагы эл аралык
мамиленин курчушун күчөтө турган экономикалык, илимий-техникалык шарттар негизги
ролун жоготкондуктан, 80-жылдардын аягында — 90-жылдардын башында мурдагы
социалисттик системадагы көптөгөн өлкөлөр демократиялык негизде кайра
түзүлгөндүгүнө байланыштуу Кансыз согуш токтогон.



https://ky.wikipedia.org/wiki/%D0%94%D0%B0%D0%BD%D0%B8%D1%8F

Дания (Danmark), Дания Королдугу (Kongeriget Danmark) – Түндүк Европадагы
мамлекет. Ютландия жарым аралында, Дан архипелагында (ири аралдары: Зеландия,
Фюн, Лолланн, Фальстер, Лангеланн, Мён), Ошондой эле Борнхольм аралында, Түндүк
Фриз аралынын түндүк бөлүгүндө жайгашкан (анда бардыгы 407 арал бар, анын 99унда
эл жашайт). Даниянын курамына Фарер аралдары жана Гренландия да кирет. Батышынан
Түндүк деңиз, түштүк-чыгышынан Балтика деңизи менен чулганат, түндүгүнөн
Скагеррак кысыгы аркылуу Норвегиядан, түндүк-чыгышынан Каттегат жана Эресунн
(Зунд) кысыктары аркылуу Швециядан бөлүнөт; түштүгүндө Германия менен (68 км
аралыкта) чектешет. Аянты 43,1 миң км2 (Греландия менен Фарер аралын
кошпогондо). Калкы 5,4 млн (2007). Борбору – Копенгаген. Расмий тили – дан тили.
Акча бирдиги – дания кронасы. Дания административдик аймагы жактан 5 регионго
бөлүнөт. Дания БУУнун (1945), Европалык кеңештин (1949), Европа союзунун (1973),
ЭВФтин (1946), Эл аралык реконструкция жана өнүгүү банкынын (1946), Бүткүл
дүйнөлүк соода уюмунун (1995), Европа коопсуздугу жана кызматташтыгы уюмунун
(1973), НАТОнун мүчөсү.

Мамлекеттик түзүлүшү. Дания – унитардык мамлекет. Конституциясы 1953-ж. 5-июнда
кабыл алынган. Башкаруу формасы – парламенттик монархия. Мамлекет башчысы –
король (1972-жылдан королева Маргрете II). Мыйзам чыгаруу бийлиги король жана
бир палаталуу парламент – фолькетинг (курамында 179 депутат, 4 жылда бир
шайланат) тарабынан ишке ашырылат. Аткаруу бийлиги королдун атынан иш жүргүзгөн,
курамына Премьер-министр жетектеген Министрлер совети кирген Мамлекеттик советке
таандык. Негизги саясий партиялары:Дания Социал-демократия партиясы,
Консервативдик элдик партия, Дания Элдик партиясы, Социалисттик элдик партиясы.

Табияты. Жээктеринде жазы тайыз булуңдар, фьорддор, бийик жардуу клифтер;
Ошондой эле түзөң, аккумуляция, ватт (марш) жээктери да мүнөздүү. Түздүктүү
рельеф басымдуу. Ютландия жарым аралынын чыгышында, Дан архипелагынын
аралдарында көлдүү, жапыз дөбө-мореналуу түздүктөр басымдуу. Эң бийик жери 173
м, Идинг-Сковхой чокусу. Климаты мелүүн деңиздик, кышы жумшак (январдын орточо
температурасы 0–0,5°С), жайы салкын (июлдуку 15–16°С). Аба ырайы туруксуз,
шамалдуу, көбүнчө туман жана булут басып турат. Жылдык жаан-чачыны өлкөнүн
батышында 700–800 мм, чыгышында 500–600 мм. Гидрография тармагы өтө жыш; жамгыр
сууларынан куралган чакан дарыялар басымдуу; суу агымы жасалма жол менен жөнгө
салынат, дарыя нуктары каналдар менен түздөлгөн. Негизги дарыялары: Гудено,
Вардр-О (Ютландияда), Сосо (Зеландия а-нда), Оденсе-О (Фюн аралында). Чакан жана
агып чыкма көлдөрү көп, алар негизинен мөңгүнүн аракетинен пайда болгон,
жээктеринде ошондой эле лагуна көлдөрү бар. Күрсүз, кумдуу күл, айдалган куба
күрөң, түзөң жээктерге күрдүү марш топурактары мүнөздүү. Табигый жазы
жалбырактуу (бук, эмендүү) токой ургаалдуу чарбалык иштерден дээрлик жок болуп
кеткен. Азыркы ландшафтына айыл чарба жерлеринин токойсуз чакан аянттардын
(вересктер, шалбаа-саздуу жерлер) жана отургузулган токой (кызыл карагай, эмен
жана башка) массивдеринин айкалышы мүнөздүү. Токой өлкөнүн 11,8% аянтын ээлейт
(жыл сайын 3 миң га токой отуругузулат). Данияда жалпы аянты 933 миң га болгон
коргоого алынган 183 табигый аймак (анын 72си деңиз резерваты) бар. Калкынын
90%тен ашыгын дандар, 0,9%ин фарерликтер, 0,1%ин эскимос-гренландиялыктар түзөт.
8,5%ке жакыны иммигранттар жана алардын тукумдары (50%тен ашыгы Европа
өлкөлөрүнөн тарагандар). Төрөлүүсү 1000 адамга 11,9 гана бала (1 аялга 1,8 бала)
туура келген; өлүм-житим 1000 адамга 10,1 адам. Даниянын демография проблемасы –
калктын картаюусу:калкынын орточо курагы 39,7 жаш (2006); кары курактагылар (65
жаштан өткөндөр) 15,2%, 15 жашка чейинки балдар 18,7%, эмгек жашындагылар (15–65
жаштагылар) 66,1%ти түзөт. Өмүрүнүн орточо узактыгы 77,8 жаш (эркектердики 75,5;
аялдардыкы 80,2). Орто эсеп менен 100 аялга 98 эркек туура келет. Дания Түндүк
Европадагы калкы эң жыш отурукташкан өлкө; орточо жыштыгы (126,2 адам/км2)
батыштан чыгышты карай өсөт; Зеландия (240) жана Фюн (137 адам/км2) аралында
калк өтө жыш отурукташкан. Шаар калкы 85,4% (2006). Ири шаарлары: Копенгаген
[Чоң Копенгагендин чегинде 1094 миң (2007), Даниянын калкынын 20%тен ашыгы],
Орхус (230,1 миң), Оденсе (146,6 миң), Ольборг (123,4 миң). Экономикасында
алектенген 2710 миң калктын 75%и тейлөө чөйрөсүндө, 15,7%и өнөр жайда, 6,3%и
курулушта, 3%и айыл чарбасында иштейт (2005). Динге ишенгендеринин 84–87%и
лютерандар.

Тарыхы. Данияда адам баласы палеолит доорунда жашай баштап, балыкчылык, аңчылык
менен күн көрүшкөн. Неолит доорунда жер айдап, мал багышкан. Коло доорунда соода
кыйла өнүгүп, уруулук түзүлүш бузула баштаган. Дания жеринде жашаган герман
урууларында (юттар, англдар жана башка) отрукташып, дыйканчылык кылуу, акырындап
темир иштетүү өнүккөн. 5-кылымдын ортосунан англдар менен юттар Британияга көчө
баштап, Даниянын аймагына 6-кылымда дан уруулары (өлкөнүн аталышы ушундан келип
чыккан) көчүп келишкен. 10-кылымда бирдиктүү Дания королдугу түзүлүп, ага
Ютландия жарым аралы, Дания архипелагындагы аралдар, Скандинавия жарым аралынын
түштүк бөлүгү кирген. Вальдемар I (1157–82), Кнуд VI (1182–1202) жана Вальдемар
II (1202–41) королдук кылган мезгилдерде Дания королдугу бир кыйла чыңдалып,
кийин Скандинавия мамлекеттеринин ичинен экономикасы кыйла өнүгүп, саясий жактан
күчтүү өлкөгө айланган. 1380-ж. Дания-Норвегия униясы, 1397-ж. Маргарита
башкарган кезде Дания, Швеция жана Норвегия (Исландия менен бирдикте) униясы
түзүлүп, Скандинавия өлкөлөрү Даниянын бийлигине өткөн. 1536-ж. Данияда лютеран
дини мамлекеттик дин катары жарыяланган. 16–17-кылымда Балтика деңизинде
үстөмдүгүн сактоо жана Швецияны унияда кармап туруу максатында Дания Швеция
менен болгон көп согуштардан кийин жеңилип, Сконе, Чыгыш Норвегиядан ажыраган,
Балтика деңизинде Швециянын үстөмдүгү орногон. 1660-ж. Дания мурасчылар
монархиясы деп жарыяланып, Фредерик IIIнүн (1648–70-жана башкаашкарган)
1665-жылдагы мыйзамы боюнча Даниянын абсолюттук монархияга айлангандыгы
юридикалык жактан бекитилген. Өлкөнү борборлоштуруу боюнча бир катар чаралар
көрүлгөн. Наполеон согуштарына Франция тарапта аргасыздан катышкан Дания
жеңилип, кыйла жеринен ажыраган, экономикасы бир топ бүлүнгөн. 1848-ж. мартта
революциячыл кыймылдын жогорулашынан улам улуттук либералдар бийликке келген.
Июнь конституциясына (1849) ылайык Дания эки палаталуу парламенти бар чектелген
монархияга айланган. Дания-Пруссия (1848–50) жана Австрия-Дания-Пруссия
согуштарынан (1864) кийин Дания Шлезвиг, Гольштейн жана Лауэнбургдан ажырап,
улуттук бир тектүү мамлекетке айланган. 19-кылымдын ортосу – 20-кылымдын башында
Данияда болгон саясий жана социалдык өзгөрүштөр 1915-жылдагы
буржуазия-демократия конституцияда көрсөтүлгөн. Дания биринчи дүйнөлүк-согуштан
кийин аграр-индустриялуу мамлекеттердин катарына кошулду. 1940-ж. апрелде
Данияны Германия басып алып, өзүнүн азык-түлүк базасына айландырды. 1942-жылдан
Данияда Каршылык көрсөтүү кыймылы кулач жайып, 1943-ж. сентябрда анын жетекчи
органы – Эркиндик совети түзүлгөн. 1944-ж. Исландиянын эгемендүүлүгү
жарыяланган. 1945-ж. 5-майда Дания немис баскынчыларынан бошотулган. Согуштан
кийин өлкөнүн экономикасын калыбына келтирүүдө 1948–53-ж. Маршалл планы боюнча
АКШ тарабынан берилген 350 млн долл. жардамдын ролу чоң болгон. Экинчи дүйнөлүк
согуштан кийин Дания 1949-ж. Түндүк Атлантикалык пактыга (НАТО) кошулган.
1953-ж. кабыл алынган өлкөнүн жаңы конституциясы боюнча, фолькетинг (парламент)
түзүлгөн. 1958–73-ж. Дания экономикалык зор ийгиликтерге жетишти («алтын
жылдар»). 1981-ж. Гренландияга кеңири өзүн-өзү башкаруу укугу берилген.
1990–91-ж. Даниянын аскерлери Перс булуңундагы согушка, кийин Балкан жарым
аралындагы жаңжалдарды басууга катышты. 1998-ж. парламенттик шайлоонун
жыйынтыгында Нюруп-Расмуссен жетектеген социал-демократтар менен радикалдардан
турган коалициялык өкмөт бийликке келген. Чарбасы. Дания экономикасы туруктуу
өнүккөн индустриялуу-агрардык өлкө. ИДПнин көлөмү 188,1 млрд доллар; аны киши
башына бөлүштүргөндө (24 600 доллар) дүйнөдө 7 Европа биримдигине (ЕБ) кирген
өлкөлөрдүн ичинде 3-орунду ээлейт. ИДПнин 74,7%и тейлөө чөйрөсүнө, 22,4%и өнөр
жайга жана курулушка, 2,9%и айыл, токой жана балык чарбаларына туура келет.
Дания эл аралык экономика алакага активдүү катышат; ички рыногу чектелүү. Өнөр
жайында илим сурамдуу атайын өндүрүштөрү (энергетикалык, фармацевтик, био- жана
маалымат технологиясы жана башка) бар. Жогорку натыйжалуу айыл чаоба – өлкөнүн
экономика секторунун жана экспортук негизги булактарынын бири. Дания – деңиз
соода флотунун тоннажы боюнча дүйнөдө 12-орунду ээлеген балык уулоочу ири өлкө.
Данияга социалдык камсыздоонун Европадагы эң алдыңкы системасы
мүнөздүү:социалдык чыгымдар ИДПнин 31,3%ин түзөт (жылына киши башына 8223 евро
туура келет; 2003). Инновациялык багыт экологияга шайкеш өнүгөт. Данияда чакан
жана орто ишканалар басымдуу. Өндүрүшүнүн кыйла бөлүгү (58%) экспорт үчүн
продукция чыгарууга багытталып, негизинен химия (85% ке чейин; формацевтиканы
кошкондо), машина куруу (75%тей), эмерек (63%тей), тамак-аш (55%тен ашыгы) жана
жеңил (55 %тен ашыгы) өнөр жай продукцияларын чыгарат. Түндүк деңизден нефть
(2005-ж. 21,9 млн т ; чалгындалган запасы 268 млн т), табигый газ (9,2 млрд м3;
запасы 132 млрд м3) казылып алынат. Энергия ресурстарын казып алуу ички
керектөөдөн ашып кетет. Экспортко 14,9 млн м3 нефть (негизинен Швеция,
Нидерланд, Финляндияга, Ошондой эле Франция, Германияга), 5,2 млрд м3 газ
чыгарат. Көмүрдү негизинен ТАР, Колумбия, Россиядан (жылына 9 млн т) алат.
Электр станцияларынын аныкталган кубаттуулугу 10 миң МВт чамасында (2004). 38,4
млрд кВт.с электр энергиясын өндүрүп, 31,7 млрд кВт.с пайдаланат. Өндүрүштүн
83%и ЖЭСке, 17% башка булактарга таандык. Дания шамал энергиясын пайдалануу
боюнча дүйнөдө алдыңкы орундардын бирин ээлейт. Түндүк деңиздеги «Horns Rev»
(жээктен 14–20 км) дүйнө дөгү эң ири шамал паркы бар, анын кубаттуулугу 160 мВт.
Ошондой эле биоотундан, айыл чарба калдыктарынан, деңиз толкунунан, күн нурунан
энергия алат. Металлургия (металл иштетүү кошо) импорттук сырьёнун негизинде
иштейт. Машина куруу (электрондук буюмдар жана транспорт каражаттары кошо) өнөр
жай продукциясынын 25%ин түзөт. Алар: деңиз кемелерин куруу, энергетика жана
муздаткыч жабдуулары, электро-техника продукциялары, тамак-аш өнөр жай үчүн
жабдуулар, медициналык приборлор жана аспаптар, телекоммуникация комплексинин
тармактары. Сырткы заказ менен түрдүү типтеги жана тоннаждагы кемелер курулат.
Кеме куруунун жана ремонттоонун борборлору – Копенгаген, Ольборг шаарлары.
Электр жабдууларын жана технологиясын, насос (жылына 10 млн), суу тазалоочу жана
жылытуучу жабдууларды, кондиционер муздаткыч, шамал энергиясын өндүрүү үчүн
жабдууларды жана технологияларды, медицина приборлорду жана материалдарды,
угуучу аппараттарды, диагностика жабдууларын чыгарат. Тамак-аш өнөр жай, айрыкча
сүттү кайра иштетүү, Ошондой эле сыр, пиво, шире, балдар тамактарын жана башка
продукцияларды чыгаруу үчүн жабдууларды (80%тен ашыгы экспорттолот) жана айыл
чарбасы (электр сүт саагычын), эт жана балык иштетүү, лак, цемент даярдоо үчүн
жабдууларды чыгаруу салтка айланган. Электроникада зымсыз телекоммуникация,
аудио- жана көрмөтехника, акустика системасы, телефондор, аскер техникасынын
жогорку технология компоненттерин – радар системасын, аскер самолёттору менен
вертолётторунун радиоэлектрондук коргонуу системаларын, космостук жабдууларды,
аскер техникасы жана космостук ракеталар үчүн электрондук компоненттерди
даярдоонун мааниси зор. Химия өнөр жай күкүрт к-тасын (дүйнөлүк өндүрүштүн 25%
тейи), пластмасса, өсүмдүк коргоочу каражаттарды, лак, сыр, дары-дармек
(инсулин, антибиотик, витамин) жана башка даярдайт. Жыгач иштетүү, эмерек,
текстиль, тигүү, булгаары өнөр жайлары бар. Дания модалуу кийим чыгаруу боюнча
Скандинавия өлкөлөрүнүн ичинен алдыңкы орунда. Тамак-аш өнөр жай өнүккөн:
азык-түлүк өндүрүү боюнча Европа Биримдигине кирген өлкөлөрдүн ичинен 5–6-, киши
башына бөлүштүргөндө 1-орунда. Дания чочко этин (дүйнөлүк экспорттун 17%), сүт,
бекон, ветчина, сыр, жууган май жана башка продуцияларын экспорттоо боюнча
алдыңкы орундардын бирин ээлейт. Дания пивосу менен да белгилүү (80ден ашык
ишканасы бар). Ургаалдуу өнүккөн жана жогорку продукттуулуктагы айыл чарба –
өлкөнүн экономикасынын негизги секторлорунун бири. Агрономия (негизинен мал
чарбасы) өндүрүшүнүн продукциясынын көлөмү ички керектөөдөн үч эсе көп, анын 2/3
си сыртка сатылат. Айыл чарба өндүрүшүнүн негизин үй-бүлөлүк ферма түзөт.
Фермалардын орточо аянты 58 га. Чакан фермалар (30 гага че йин) жалпы чарбанын
49%ин (айд. жердин 12%), ири фермалар (50 га дан ашык) 37%ин түзөт (иштетилген
жердин 79%). Жалпы чарбалардын 60% мал чарбасы, 40% өсүмдүк өстүрүүчүлүк менен
алектенет. Агрономия секторунда фермерлер түзгөн 300гө жакын кооператив, коом,
биримдик, ишканалар жана ассоциациялар иштейт. Кооперативдер продукция сатуу
жана сатып алуу, айыл чарба техникасын ремонттоо жана башка иштерди жасайт.
Бардык чарбачылык иштер механикалаштырылган жана автоматташтырылган; минералдык
жер семирткичтерди пайдалануу жылдан жылга азайып, экологиялык таза технологияны
колдонуу кеңейүүдө. Агроөнөр жай комплексинин экспорту 9,6 млрд долларды түзөт
(анын ичинде чочко эти 4,65 млрд, сүт продукталары 1,8 млрд, баалуу тери 0,67
млрд доллар; 2005). Негизги соода шериктери: Германия, Улуу Британия, Япония,
Швеция, ошондой эле Чыгыш Европа өлкөлөрү. Айыл чарбасынын башкы тармагы – мал
чарбасы (агр. продукция наркынын 65,5%и). Чочкочулук жана сүт багытындагы уй
асыроо өнүккөн. 2005-ж. 13,5 млн чочко болгон; чочко этин даярдоо боюнча дүйнөдө
5-орунда (2 млн кг; анын 1,6 млн кгнан ашыгы экспортко чыгарылат); пайдаланылган
жана экспортко чыгарылган чочко этин киши башына бөлүштүргөндө Европа да
1-орунда. 2005-ж. 17,5 млн тоок асыралган. Дания – суу суусарынын терисин
даярдоо жана аны экспорттоо боюнча (дүйнөлүк өндүрүштүн 40%) дүйнөдө алдыңкы
өлкөлөрдүн бири. Мал чарбасы үчүн өстүрүлгөн тоют өсүмдүктөрүнүн аянты
азык-түлүк өсүмдүктөрүнүкүнөн кыйла чоң. Айыл чарбага жарактуу жеринин (бардыгы
2645,3 миң га; өлкөнүн аймагынын 65%) 52,2%и дан (арпа, буудай, Ошондой эле
сулуу, кара буу дай), 30,3% тоют жана 3,6% азык тамыр өсүмдүктөрүнө (картошка,
кант жана тоют кызылчасы), 0,8% жашылча, мөмө-жемишке туура келет. Балык
негизинен (75%) Түндүк деңиздин жээгинен кармалат; дарыяларда, көлдөрдө жана
аквафермаларда балык (жилингир, сом, курт балык жана башка.) көбөйтүлөт. Дания
балык кармоо жана көбөйтүү боюнча дүйнөдө 3-орунда. Өлкөнүн экономикасынын ири
жана туруктуу өнүккөн сектору – тейлөө чөйрөсү. Маанилүү тармагы – финансы жана
ишкердик жактан тейлөө. Дания калкты компьютер, Интернет жана тез байланыш менен
камсыз кылуу боюнча дүйнөдөгү беш алдыңкы өлкөнүн ичине кирет. Ошондой эле
ишкердик жактан тейлөө жана далдалчылык (инж., курулуш, транспорт, энергетика,
компьютердик технология, Ошондой эле аудитордук, бухгалтердик, лизинг,
маркентинг, реклама жана башка. жактан тейлөө) өнүккөн. Финансылык тейлөө
секторунда банк-кредиттик мекемелердин мааниси зор (548 банк иштейт). Илими
өнүккөн; азыркы технология, инновация кеңири пайдаланылат. Дания – Борбор жана
Түндүк Европа өлкөлөрүнүн ортосундагы стратегиялык транспорт түйүнү; трансевропа
жүктөрүнүн бир бөлүгүн тейлейт. Маанилүү аралдары тоннель-көпүрө курулмалары
менен байланышат. Кичи жана Чоң Бельт кысыктарына салынган көпүрөлөр Ютландияны
Фюн жана Зеландия аралдары менен туташтырат. Эресунн (Зунд) кысыгынын астынан
өткөн автомобиль жана темир жолдору (жалпы уз. 15,8 км) Копенгагенди Мальме ш.
(Швеция) менен байланыштырып, Скандинавия өлкөлөрүнөн Германияга жол ачат.
Швеция, Новергия, Германия менен паром аркылуу да катташат. Сыртка ташылган
жүктүн 75%ке жакыны деңиз, 17%тейи автомобиль, 8%ке жакыны темир жолуна туура
келет. Автомобиль жолунун уз. 72 257 км, анын 1032 кми жогорку ылдамдыктагы
автомагистраль (2005). Темир жолунун уз. 2644 км (анын /4ине жакыны
электрлештирилген; 2005). Сырткы жүктөрдүн 75%ке жакыны, ички жүктөрдүн 1/5ге
жакыны деңиз флоту менен ташылат. 118 порт жана терминал иштейт. 28 аэропорт
бар; эл аралык ири аэропорттору: Каструп (Копенгагенде), Биллуни, Орхус, Оденсе.
Данияга дүйнөлүк экспорттун 1,1% жана импорттун 0,9% таандык. Экспортунда
маанилүү орунду машина куруу (энергетика, тамак-аш өнөр жай, телекоммуникация
жабдуулары жана башка), химия жана фармацевтика өнөр жай продукциялары ээлейт,
азык-түлүк (эт жана сүт продуктулары, балык, дан) жана башка чыгарып, сырттан
өнөр жай жабдууларын, автомобиль, компьютер техникасын, офис жабдууларын, өнөр
жай үчүн сырьё жана чала фабрикат, химикат, малга тоют жана башка алат. Негизги
соода шериктери:Германия (экс порттун 17,3%, импорттун 20,7%), Швеция (13,3 жана
13,7%), Улуу Британия (9 жана 6%), Ошондой эле, Нидерландия (5,2 жана 6,6%),
Норвегия (5,3 жана 4,5%), АКШ (6,5 жана 2,8%) жана башка. Кытай менен
соода-сатыгы тез темпте өнүгүүдө.

Маданияты. Даниянын маданиятында жергиликтүү элдик салттар жана Европа
мамлекеттеринин таасири таасын байкалат. Өлкөнүн калкы дээрлик сабаттуу.
Милдеттүү 9 жылдык билим берилет, балдар жалпы билим берүүчү мектептерде окушат.
Кесиптик-техника билим берүү мекемелери иштейт. Жогорку билим берүү системасына
университеттер, экономика, башкаруу жана чет тилдер жогорку мектептери,
фармацевтика, китепкана, педагогикалык жана стоматология коллеждери, техникалык
институттар кирет. Ири ЖОЖдору: Копенгагендеги Королдук искусство академиясы,
мындан тышкары Копенгаген, Ольбор, Орхус, Оденсе, Роскиллде университеттер,
Королдук ветеринария жана айыл чарба университети, Дания жогорку технология
мектеби, Дания инженер академиясы бар. Даниянын алгачкы адабий эстеликтери
12-кылымда латын тилинде пайда болгон. 16-кылымда улуттук тилдин өнүгүүсүнө
Библияны дан тилине которгон (1550) К. Педерсон зор салым кошкон. 18-кылымда
Данияда агартуучулук идеялар тарайт. Ошол доорго таандык көрүнүктүү философ,
драматург, сатирик Л. Хольберг улуттук дания театрын негиздөөчү катары, Ошондой
эле Й. Х. Вессель, Й. Эвальд сыяктуу акын жана драматургдардын реалисттик
чыгармалары кеңири белгилүү. 19-кылымда адабий романтизмдин өкүлү А.
Эленшлегердин чыгармалары адамдын мүмкүнчүлүктөрүнө карата ишеним менен
оптимисттик маанайда жаралган. Дания романтизминин классикалык доорунун
көрүнүктүү өкүлү – Х. К. Андерсен жомокту универсалдуу, көп түрлүү
акын-жазуучулардын мазмундуу, философия жана диний-нравалык идеяларга жык толгон
жанрга айланткан. С. Кьеркегор, Й. В. Йенсен, Х. К. Браннер, И. Кристенсен, П.
Хойхольт жана башка чыгармаларында элдин турмушундагы түрдүү окуялар
чагылдырылат. С. Бёдкер, Б. Реутердин балдар үчүн жазылган чыгармалары Данияда,
Ошондой эле чет өлкөлөрдө кеңири белгилүү. Аймактагы маданий эстеликтердин
калдыгы биздин заманга чейин 8-миң жылдыкка таандык. 10–14-кылымда роман, готика
стилинде чиркөө, сепил, аскердик-инженер курулуштар салынган. 16–17-кылымда шаар
куруу өрчүгөн. 1754-ж. Копенгагенде Көркөм академиянын уюшулушу улуттук көркөм
классицизмдин калыптанышына шарт түзгөн. Анын Б. Торвальдсен, Н. А. Абильгор, К.
Ф. Харсдорф, К. Ф. Хансен сындуу өкүлдөрү кеңири белгилүү. Сүрөт өнөрүнүн
эстеликтери таш дооруна таандык. Алгачкы миниатюралар 11–12-к-да пайда болгон.
Классицизмдин көрүнүктүү өкүлдөрү (Б. Торвальдсен, Е. Юль жана башка)
чыгармаларын барокко, рококконун таасиринде жараткан. Скаген кыштагында
сүрөтчүлөрдүн колониясы негизделип, анын мүчөлөрү жарык жана абанын таасирин
изилдешкен, андагы П. С. Крёйер, В. Йохансен, Т. Э. Филипсен, жубайлар А. К.
жана М. П. Анкерлердин чыгармалары живопись жана лиризми менен айырмаланат.
Сүрөт өнөрүндө импрессионизмден абстракционизмге чейинки ар түрдүү багыт өкүм
сүргөнү менен негизги орун реализмге таандык. Анын өкүлдөрү – Х. Бидструп, О.
Руде жана башка. 21-к-дын башында түрдүү жанрдагы сүрөтчүлөрдүн башын коштурган
Копенгагендеги Опера жаңы имараты (2004, арх. Х. Ларсен, сүрөтчүлөрү: О.
Элиассон, Т. Розенцвейг, Э. А. Франдсен, С. Торнборг жана башка.) курулган.
Улуттук музыкасы 12-к-га чейин элдик чыгармалар (баатырдык, эпикалык) менен гана
чектелген. Профессионалдык музыканын алгачкы үлгүлөрү 15–16-кылымда пайда
болгон. М. Педерсон, Х. Нильсен жана башка тунгуч профессионал композиторлор
чыгармаларын венеция мектебинин таасиринде жазган. Дания музыкасы 17-кылымда
италиялыктар менен француздардын, 18-кылымда немис композиторлорунун таасиринде
жазылган. Улуттук стилде жазылган алгачкы чыгармалар – Кунцендин «Холгер Данске»
(1789) жана Шульцтун «Эгин майрамы» (1790). 1867-ж. Копенгагенде негизделген
консерватория жана Музыка бирикме (1836) музыка маданияттын очогуна айланган.
Борбор калаада жыл сайын эл аралык жаз фестивалы өткөрүлүп турат. Данияда театр
өнөрү 16-кылымда калыптана баштаган. 19-кылымдын биринчи жарымында Р. Монтегью
шаардык жаңы театрды жетектеп, алгачкы ирет оригиналдуу пьесалар коюла баштаган.
1748-ж. Копенгагенде театр ачылып, 1770-жылдан Королдук дания театры деп
аталган. Анын репертуарында Вольтер, Мольер, П. О. Бомарше, Р. Шеридандын
чыгармалары болгон. Улуттук актёрдук өнөргө негиз салгандар: Г. Лоннеман, М. У.
Хортулат, Н. Клемантин, К. Вальтер, М. Росинг жана башка. Учурда актёрлорду
Копенгагендеги драмалык искусство мамлекеттик мектеби (1886–1967-ж. Королдук
театрдын алдында иштеген) даярдап чыгарат. Дания Королдук театры өлкөдөгү ири
чыгармачыл жамаат катары белгилүү. Анда драма, балет жана опера труппалары бар.
Балет өнөрү 17-кылымдан баштап өнүгө баштаган. 20–21-кылымдын башталышында: А.
Ларкесен, Л. Еппесен, Й. Элиасен, Й. Кобборг, Г. Боесон, К. Кавалло, Т. Лунн
жана башка артисттер Д. улуттук балетин өнүктүрүүгө зор салымдарын кошушкан.
Копенгагенде алгачкы фильм 1896-ж. көрсөтүлгөн. 1903-ж. сүрөтчү П. Эльфельт
кыска метраждуу фильмин көрүүчүлөргө тартуулаган. 20-кылымдын башында Европа
өлкөлөрүнүн ичинде Дания кинематография тармагында көрүнүктүү орунду ээлеген.
Үнсүз кино доору негизинен О. Ольсендин ысмы менен байланыштуу. Ал 1906-ж.
«Nordisk Аilm» кинокомпаниясын уюштуруучулардын бири болгон. Биринчи дүйнөлүк
согуш жылдарында негизинен сентименталдуу драмалар («Мекен үчүн», «Акыр заман»,
«Асман кемеси» жана башка) коюлган. 1920-ж. Р.С.Петерсон алгачкы анимациялык «Үч
адам» аттуу фильмин тарткан. Немис фашисттик оккупация мезгилинде көбүнчө
комедиялар экрандаштырылган. Ошону менен катар эле олуттуу фильмдер, мисалы, С.
Метлингдин (1940) «Жайдын кубанычтары», 1943-ж. дания кинематографиясынын
белгилүү режиссёру К. Т. Дрейердин «Каардануу күнү» сыяктуу мыкты фильмдердин
бири катары эсептелген кинолор да жаралган. Согуштан кийин «Көрүнбөгөн армия»
(1945, реж. И. Якобсен), «Дитте – адам баласы» (режана башка. Хен нинг-Енсен;
1946-ж. Венецияда өткөн кинофестивалдын байгесин алган) жана башка фильмдер
тартылган. 70-жылдары Данияда кино тармагын мамлекет тарабынан колдоо жөнүндө
мыйзам кабыл алынган соң бир кыйла өнүгө баштаган. Мисалы, Б. Августтун
«Пеле-баскынчы» (1987, Канныдагы эл аралык фестивалда баш байгеге, «Оскар»
сыйлыгына татыктуу болгон), Г. Акселдин «Бабеттанын тою» (1987, «Оскар»
сыйлыгы), Т. Винтербергдин «Кымбаттуу Венди» (2005) жана башка Копенгагенде
1940-ж. Дания киномузейи, 1972-ж. Дания киноинституту ачылган.

Дания тили, дан тили – Даниянын расмий тили. 16–19-кылымда Дания тили
Норвегиянын да расмий тили болгон. Ал герман тобундагы тилдердин скандинавия
(түндүк герман) топчосуна кирет. Дания тилинин тарыхы үч мезгилди камтыйт: жалпы
скандинавиялык түпкү тил (3–9-к.), байыркы Дания тили (9–16-к.), жаңы Дания тили
(16–20-к.). Жаңы Дания тилине азыркы (20–21-к.) Дания тили кошулуп кетет. Дания
тили ютланддык (түндүк-чыгыш, түштүк-батыш), аралык (зеландиялык, фюндук жана
башка), чыгыш даниялык (борнхольмдук, скондук жана башка) деп үч топко бөлүнөт.
Адабий тили зеландия диалектисинде калыптанган. Грамматика жана сөздүк курамы
боюнча түндүк норвег тилине жакын. Дания тилинин жазуусу латын графикасы боюнча
түзүлгөн.



https://ky.wikipedia.org/wiki/%D0%90%D1%80%D0%B0%D0%B1_%D1%82%D0%B8%D0%BB%D0%B8

Араб тили - (арабча اللغة العربية‎‎, al-luġa al-ʿarabiyya') Азия-Африка
тилдеринин семит тобуна кирет. Бардық араб өлкөлөрүнүн жана Сомали менен
Жибутинин расмий тили. БУУнун Генералдық Ассамблеясынын жана башқа органдарынын
расмий тилдеринин бири. Араб тилинде жана анын диалектилеринде сүйлөгөндөрдүн
саны 422 млн. киши (2009-ж). Орто қылымдарда араб тили Чығыштағы бардық
мусулмандар үчүн диндин, илимдин жана адабияттын тили болғон. Араб тили магриб,
Египет-Судан, Сирия-месопотамия, Арабиялық, Орто Азиялық диалекттер топторуна
бөлүнөт. Морфологиялық түзүлүш боюнча флективдүү тилдерге кирет.



https://ky.wikipedia.org/wiki/XML

XML ((англ. Extensible Markup Language - кеңейтилген белгилөө тили) - документти
бир эле убакта адам баласына да, маалымат иштетүү системине да түщүнүктүү
форматта калыптоону аныктай турган, жалпы синтаксистик эрежелердин жыйындысын
көрсөткөн белгилөө тили. Дүйнөлүк Желе Уюму сунуштаган стандарт. XML —
програмдар ортосундагы маалымат алмашууну камсыз кылуу үчүн, структуралуу
берилиштерди сактоого арналган (берилиштер базасынын файлдарынын ордуна) текст
калыбы. XML тили SGML дин жеңилдетилген бөлүмү болуп эсептелет.

XML дин туулган жылы катары бул тилдин алгачкы иштелип бүтө элек
спецификациясынын вариянты пайда болгон 1996 - жылды, же ошол спецификация
тастыкталган 1998 - жылды эсептөөгө болот. Бирок бардыгы 1986 - жылы SGML тили
пайда болгондо эле башталган болчу.



https://ky.wikipedia.org/wiki/%D3%A8%D0%B7%D0%B1%D0%B5%D0%BA%D1%81%D1%82%D0%B0%D0%BD

Өзбекстан (өзб. O’zbekiston, Ўзбекистон же өзб. O'zbekiston Respublikasi,
Ўзбекистон Республикаси) — Орто Азиянын борборунда жайгашкан мамлекет.
«Өзбекистан» жана «Өзбекстан Республикасы» деген мамлекеттин аталыштардын
мааниси бирдей. Чектеш мамлекеттер: Чыгышта - Кыргызстан, Түндүк-Чыгыш, Түндүк
жана Түндүк-Батышта - Казакстан, Түштүк-Батыш жана Түштүктө - Түркмөнстан,
Түштүктө - Ооганстан жана Түштүк-Чыгышта - Тажикстан. Калкы - 28 639 900 адам.
Ири шаарлары - Ташкен, Фергана, Самаркан, Анжиян, Наманган, Бухара, Каршы,
Нукус, Кокон, Маргалаң.

Өзбек элинин тарыхы Борбор Азиянын башка түрк элдеринин тарыхы менен тыгыз
байланыш жана азыркы Өзбекстандын чегинен ары чыгат. Өзбекстандын аймагында эң
алгачкы мамлекеттердин пайда болушу биздин заманга чейинки VIII-VII кылымдарга
тийиштүү. Ал кезде Хорезм жана Бактрия сыяктуу мамлекеттер түзүлгөн. Заманбап
Өзбекстандын аймагындагы байыркы шаарлар болуп Ташкен, Бухара,
Самаркан, Хива, Шахрисабз, Карши, Термез жана Маргилан эсептелет.

Биздин заманга чейинки 329-327 жылдары Александр Македонский Согдиана жана
Бактрияны басып алып, Бактриянын жергиликтүү башкаруучунун кызы Роксанага
үйлөнгөн. Басып алуучуларга катуу каршылык көрсөтүлүп, Александрдын аскерлерин
ушул аймакта кармап калуусун көздөшкөн.

VI—VII кылымдарда Өзбекстандын аймагынын бөлүгү Түрк Каганаты жана Сасанид
Империясынан көз каранды болгон Согдиана жана Бактриянын курамына кирген.
Арабдар басып алгандан кийин Араб Халифатынын курамына кирген. Улуттук-боштондук
кыймылдардан улам Тахириди жана Якубийон сыяктуу династиялар пайда болгон. IX
кылымдын экинчи чейрегинен баштап Саманийлер Мовароуннахр жана Хоросондун
аймактарын бириктирип, Саманийлер мамлекетин түзүшкөн. Саманийлер башкарган
учурда X кылымга чейин сакталган мамлекетти башкаруу негиздери түзүлгөн. Ушул
мезгилде региондо илим, маданият, поэзия өнүгүп баштаган.

X кылымдын аягында Саманийлер мамлекети Караханийлер жана Газневилер көчмөн
элдеринин кысымынан улам кыйраган.

XII — XIII кылымдын башында азыркы Өзбекстандын аймагы, 1219-1221 жылдары
Чыңгызхандын моңголдору басып алган Хорезмшахтар мамлекетинин курамына кирген.
Кийин Өзбекстандын аймагы Чыңгызхандын уулдары Жучу Хан менен Чагатайдын
улустарынын курамына кирген.

XIV кылымда Аксак Темир башкарган (1336-1405). Согуштук жүрүштөрүндө
мамлекетинин аймагын бир кыйла кеңейткен жана көп чектеш аймактарды басып алган.
ал аймактардын ичинде: Персия, Кичи Азия, Түндүк Индия, Закавказье, Чыгыш
Дашт-и-Кыпчак жана башка. Аксак Темирдин мамлекетинин борбору Самаркан болгон.
Тимурийлер доорунда аймактын илими жана маданияты гүлдөйт.

1499-жылы Дашт-и-Кыпчак талаасынан азыркы Өзбекстандын аймагына Шейбани хандын
аскерлери кирип келет. Шейбанийлер 1500-1501-жылдары Тимурийлердин борбору
Самарканды басып алгандан улам Тимурийлер мамлекети кулаган жана Шейбанийлер
мамлекети негизделген.

Убакыт өткөн соң Шейбанийлер мамлекети Хива хандыгы жана Бухара хандыгы болуп
экиге бөлүнүп калган. Хорезмде такка Шейбанийлердин туугандары Арабшахийлер
чыгышкан. Бухара хандыгында башкарган династия болуп Шейбанийлер болуп турган
(1500-1601). Андан соң Аштарханийлер бийликке келген. Аштарханийлерден кийин
такка Маңгыттар чыгып, хандыкты Бухара эмирлигине айлантышкан.

XVIII кылымдын башында Хива хандыгындагы бийлик Арабшахийлерден казак
чингизидтерине өткөн, кийин 1770 жылдан 1920 жылга чейин коңурат уруусунун
династиясынын колунда болгон.

1709-жылдан 1876-жылга чейин азыркы Өзбекстандын аймагында, «миң» деген өзбек
уруусу түптөгөн Кокон хандыгы бар болгон.

Орусия империясы Өзбекстандын аймагын басып алуу аракетинин башында, бул аймакта
үч мамлекеттик түзүлүш бар болчу, алар: Бухара эмирлиги, Кокон хандыгы жана Хива
хандыгы. 1876-жылы Орусия империясы Кокон хандыгын талкалаган, хандык жоюулуп,
борбордук аймактары Фергана облусунун курамына кирген.

XX кылымдын башында Борбор Азия Орусия империясынын курамында болот. Советтик
бийлик орноп баштаганда, бүткүл Борбор Азия Советтик Союздун бөлүгү болот.
1924-жылдын 27-октябрында Өзбек Советтик Социалисттик Республикасы түзүлөт,
борбор шаары - Самаркан.

1930-жылдын 1-сентябрында Өзбек ССРинин борбор шаары Самаркандан Ташкенге
которулат.

1991-жылдын 31-августунда Президент Ислам Каримовдун демилгеси менен
Өзбекстандын көз карансыздыгы жарыяланган. Ошол эле күнү Өзбекстандын Жогорку
Кеңеши “Өзбекстан Республикасынын мамлекеттик эгемендүүлүгү жөнүндөгү” токтомун
жана "Өзбекстан Республикасынын мамлекеттик эгемендүүлүгүнүн негиздери
жөнүндөгү" Мыйзамын кабыл алган. Өзбек Советтик Социалисттик Республикасы
Өзбекстан Республикасы деп аты алмаштырылган.

Деңиз деңгээлинен эң жогорку бийиктиги: Азирет-Султан чокусу, бийиктиги — 4643,3
м (Ысар тоо кыркасы). Деңиз деңгээлинен эң төмөнкү бийиктиги: Миңбулак
чуңкурундагы Кулатай шордуу жери — −12,7 м (Кызыл-Кум чөлү).

Өзбекстан Республикасы Каракалпакстан Республикасынан(картада - 14), облустардан
(өзб. viloyat), айыл тибиндеги райондордон (өзб. tuman), шаар тибиндеги
райондордон, облус карамагындагы шаарлардан, район карамагындагы шаарлардан,
айылдардан турат. Өзбекстандын борбору- Ташкен(картада - 1), борбордук
кармагындагы шаардын статусуна ээ.

Калктын орто жыштыгы 1 чарчы чакырымга 65,8 адам. Калкынын саны боюнча КМШ
өлкөлөрүнүн арасында Орусия жана Украинадан кийин үчүнчү орунда турат.

Өзбекстан Республикасынын Мамлекеттик тили - өзбек тили. Маанилүүлүгү боюнча
орус тили экинчи орунда турат. Орус тилин калктын чоң бөлүгү колдонот. Англис
тилин үйрөнүү мамлекет үчүн абдан маанилүү. 2013/2014-окуу жылынан баштап
мектепте 1-класстан баштап англис тилин сөзсүз үйрөнүү киргизилген.

Өзбек тилинен тышкары, бир катар аймакта башка тилдер да колдонулат.
Каракалпакстан автономиялуу республикасында каракалпак тили да расмий тил болуп
саналат.

Өзбекстанда маданият жана коомдук мамиле көп кылымдуу тарыхка ээ. Массалык
маалымат каражаттарынан (1300дөн жогору) Өзбекстан Улуттук телерадиокомпаниясын,
аймактык теле- жана радиокомпанияларын, FM-радиостанцияларын, өкмөттүк
гезиттерди жана интернет-каражаттарды белгилесе болот. Санариптик технологияга
өтүүнүн натыйжасында Өзбекстандын теле- жана радиоиндустриясынын өнүгүүсү
күчөдү.

Республикада 40ка жакын театр иштейт, алардын ичинде — Алишер Навои атындагы
Мамлекеттик Академиялык Чоң Театр, Илхом театры. Искусствого Өзбекстан Улуттук
симфониялык оркестри чоң салымын кошот.

1992-жылдын 2-июлунда Олий Мажлис «Майрамдык күндөр жөнүндө» законун кабыл алып,
төмөнкү күндөрдү майрамдык деп жарыялаган.



https://ky.wikipedia.org/wiki/%D0%A2%D0%BE%D0%BF%D1%82%D1%83%D1%83_%D1%85%D0%BE%D0%BA%D0%BA%D0%B5%D0%B9

Топтуу хоккей (мындан сырткары бенди деп атап коюшат, англис тилинен) - кышкы
спорт оюндарынын бир түрү. Бул оюнда эки команда (ар биринде 10 талаа оюнчусу
жана бир дарбазачы) беттешет. Баардык оюнчулар муз үстүнөн жылуу үчүн коньки
кийишет, талаа оюнчулары клюшка менен каршылаштын дарбазасына топ киргизүүгө
умтулушат жана ошону менен бирге өз дарбазасына гол кирип кетпеши үчүн бардык
аракетин жумшашат. Дарбазачыные максаты - өз дарбазасын гол киргизбей кайтаруу,
ал клюшка колдонбойт. Оюн узактыгы убакыт менен чектелүү: 45 мүнөттөн 2 тайм оюн
өткөрүлөт. Калыстын чечими менен аба ырайынын кескин сууктап кетүүсүндө 30
мүнөттөн турган 3 тайм ойнолот. Оюндун жеңүүчүсү болуп эң көп гол киргизген
команда эсептелинет.

Кыргыздарда "топтуу хоккей" болгону менен, эл аралык мелдештерде "бенди" деп
аталат.

Эл аралык Олимп Комитети тарабынан официалдуу түрдө кышкы оюндары деп саналганы
менен, азыркыга чейин Кышкы Олимп оюндарынын программасына кошулган эмес.
2011-жылы өткөн Азия оюндарынын программасына кошулган жана 2012-жылы Алма-Ата
шаарында биринчи Азия чемпионаты өткөн.



https://ky.wikipedia.org/wiki/%D0%A2%D0%BE%D0%BA%D0%B8%D0%BE

Токио шаарынын тарыхы 400 жылдан ашуун убакытты ичине камтыйт. Токио шаары алгач
Эдо (Куймага кирүү) деп аталган. Бул жерде 1603-жылы Токугава Иеясу Токугава
сегунатын (1603-1867-жж.) түзгөн. Ошондон тартып шаар дүркүрөп өнүккөн. Мурда
Япониянын борбору Киото шаары эле, 1868-жылы император Эдого көчүп келет да,
шаардын атын Токио (Чыгыш борбору) деп өгөртөт. Ошентип, Токио Япониянын борбору
болуп калган. Мейдзинин тушунда (1868-1912-жж.) батыш цивилизациясынын таасири
менен шаардагы эски үйлөрдүн ордуна кирпичтен имараттар тургузулган. 1923-жылы
Кантодо болгон зилзалада шаар үчүн көптөгөн жоготууларды алып келген, расмий
маалыматтарда 140000 адам дайынсыз жоголду же каза болду, 300000 үй кыйроого
учурады деп жазылган. Шаарды кайра калыбына келтирүү иштери жүрүп, 1927-жылы
биринчи метро линиясы салынган, ал эми 1931-жылы дүйнөгө таанымал Ханеда
аэропорту жүргүнчүрөрдү тейлей баштаган. 1935-жылы Токионун тургундарынын саны
6,36 милионго жетип, Лондон менен Нью-Йорктун элинин санына теңелген.1941-жылы
башталган согуш шаардын өнүгүшүнө оор залакасын тийгизген. 1943-жылы чоң
мегаполис түзүү максатында Токио префектурасы менен Токио-ши шаары бириктирилип,
губернатор шайланган. 1947-жылы Япониянын жаңы Конститутциясы кабыл алынган. Ага
ылайык, Токио шаары 23 раонго бөлүнгөн. 1960-жылы шаардын экономикасыатайын
техника чыгаруу менен катуу өнүккөн. 1864-жылы Токиодо кезектеги олимпиадалык
оюндар өткөрүлгөн.

Токио Япония ахипелагынын ортосунан орун алган Канто түштүк аймагында жайгашкан.
Шаар чыгышынан Эдогава суусу жана Чиба прифектурасы, батышынан тоолор жана
Яманаши префектурасы, түндүгүнөн Сайтама префектурасы, түштүгүнөн Тамагава суусу
жана Канагава префектурасы менен чектешет. Изу, Огасавара аралдары шаардан окчун
турса да, Токионун администрациялык-аймактык бөлүгү катары саналат.

Шаардыктардын тутунган диндери-синтоизм (аймакчы, синтоизм дини 1945-жылга чейин
мамлекеттик дин деп саналган) жана будизм, андан тышкары христиан динине
ишенүүчүлөр да бар. Азыркы мезгилде Япония мамлекети тарабынан атайын кабыл
алынгын дин жок. Бирок, жогоруда айтылган диндер жапондордун каада-салттарынын
калыптанышына бир топ таасирин тийгизген. Үйлөнүү үлпөтү синтоисттик салтта
өтсө, сөөктү көмүү зыяратында буддисттик шарттар сакталган. Калктын эки пайызы
христиан динин тутат. Ошондуктан, шаардан ар кайсы багыттагы сыйынуучу жайларды
кезиктирүүгө болот.

Шаардын өнөр жайынын негизин автоунаа куруу, темир жана жыгач иштетүү,
электроника, электротехника, полиграфия, химия жана тамак-аш тармактары түзөт.

Шаардын негизги көчөсү-Гинза көчөсү. Бул жерде кымбат ресторандар, дүкөндөр,
мейманканалар жайгашкан. Шинджуку району бийик-бийик имараттары, сайрандоо
жайлары менен таанымал болсо, Акихабара электроника жана компьютердик оюндар
борбору катары каралат. Асакусанын эски кочөлөрү дүкөндөргө, сувенир саткан
жайларга жана сайрандоо борборлоруна толгондуктан, күнү-түнү эл аягы суюлбайт.
Дал ушул жерден жергиликтүү жапон матрешкаларын табууга болот. Токио Диснейлени
да бүйүр кызытпай койбойт.



https://ky.wikipedia.org/wiki/%D0%9F%D1%80%D0%BE%D0%B3%D1%80%D0%B0%D0%BC%D0%B4%D1%8B%D0%BA_%D0%B6%D0%B0%D0%B1%D0%B4%D1%83%D1%83

Програмдык жабдык (англ. Software - орус. Программное обеспечение) -
компьютердик програмдардын же алардын бир бөлүгүн, процедураларын, аларда
иштөөнү жеңилдетүү максатында ар бир програмда болуучу документтердин (Жардам
файлы) жана аларга байланышкан берилиштердин жалпы аталышы. Б. а. програмдык
жабдуу - деп маалымат иштетүү системинин жумушу менен байланышкан програмдардын,
процедуралардын, алгоритмдердин жана аларды документтөөнүн жыйындысын айтабыз.
Програмдык жабдууну аппараттык жабдуулар менен алмаштырбоо зарыл, бул экөөнүн эң
жөнөкөй айырмасы биринчисин кармоого болбойт. Програмдык жабдуу терминин ПЖ деп
шарттуу кыскартылган түрүндө да колдонушат.

Фривар (freeware) деп ПЖнын түрүн атайт. Бул класстагы ПЖ’лар бекер (акысыз)
түрдө кенен таратылат. (2) Шаревар (sha-reware). ПЖнын түрүн аталышы. Бул
класстагы ПЖлар кенен түрдө таратылат, бирок фривар ПЖларга салыштырганда
алардын акысын жактырып ала турганда сөзсүз төлөшөт. (3) Демовар (demoware).
ПЖнын түрүнүн аталышы. Бул класстагы ПЖлар кенен түрдө таратылат, бирок фривар
менен шаревар ПЖларга салыштырганда бул програмдардын акысын төлөп жана автордон
регистрациядан (каттоодон) өтмөйүнчө алардын кээ бир фунциялары иштебейт.



https://ky.wikipedia.org/wiki/%D0%9E%D1%80%D0%BE%D0%B7%D0%BE

Орозо — Ислам дининин беш негизинин үчүнчүсү болуп саналат. Рамазан айында орозо
кармоо —мусулмандардын парзы болуп эсептелинет. Рамазан орозосу хижраттын экинчи
жылында парз кылынган. Рамазан айы мусулмандар үчүн эң ыйык жана куттуу айлардан
эсептелинет. Ислам ушул айда туулган, дүйнө жүзүн нурга бөлөгөн Ыйык китебибиз
Курани-Карим да так ушул айда түшө баштаган. Миң айдан да куттуу болгон Кадыр
түн кечеси да ушул айдын ичинде камтылган. Ички дүйнөбүздү жаман түшүнүктөрдөн,
сырткы келбетибизди туура эмес кыймыл-аракеттерден тазалаган орозо Рамазан
айында кармалат. "Орозо" деген сөздүн сөздүк мааниси - "кандайдыр бир нерседен
оолак болуу, бир нерседен тыйылуу". Орозонун шарияттагы мааниси - милдеттүү
адамдардын атайын ниет менен таң аткандан баштап, күн батканга чейин орозону
бузуучу нерселерден, тактап айтканда, жеп-ичүүдөн жана напси кумарларынан
тыйылуусу. Демек, орозонун парзы - жеп-ичүү жана жыныстык байланыштан сактануу.
Орозонун убактысы Курани Каримде мындайча көрсөтүлгөн: "Таң агарып, ак жип кара
жиптен айырмаланган маалга чейин ичкиле, жегиле. Андан соң кечке чейин орозо
кармагыла". (Бакара сүрөсү, 187-аят). Хадистерде көрсөтүлгөндөй, аяттагы ак-кара
жип каймана мааниде таң агарып келе жаткан мезгилдеги күндүз менен түндүн чегин
көрсөтөт. Рамазан айы кээ бир жылдарда 29, бир жылдарда болсо 30 күн болот.
Рамазан айы 29 күн болсо да орозо так кармалган болот. Себеби парз кылынганы,
айда толугу менен орозо кармоо болуп саналат. Пайгамбарыбыз тогуз жыл Рамазан
орозосун кармаган, анын төрт жылы 29 күн, беш жылы 30 күн болгон. Рамазан
айындагы бир айлык орозо Исламдын беш парзынын бирөө болуп саналат. Буга Курани
Карим жана хадис далил болот. Курани Каримде Алла Таала мындай дейт: "Оо, ыйман
келтиргендер! Такыбалыкта болууңар үчүн силерден мурункуларга парз кылынган
сыяктуу силерге да орозо парз кылынды". (Бакара сүрөсү, 185-аят). Пайгамбарыбыз
(САВ) мындай деген: "Ислам беш нерсенин үстүнө курулган: Аллахтан башка кудай
жок экендигине жана Мухаммед Аллахтын кулу жана элчиси экендигине күбөлүк берүү,
намаз окуу, зекет берүү, Рамазан айында орозо кармоо жана чамасы жеткендер
ажылыкка баруу". (Бухарий, Ыйман-34). Орозо, бизди дүйнөдө жамандыктардан
коргогон, акыретте болсо тозок отунан сактаган жана күнөөлөрүбүздү кечирилүүсүнө
себепчи болгон маанилүү бир ибадат болуп саналат. Сүйүктүү Пайгамбарыбыз (САВ):
"Ким ыйман келтирип , сообун Аллахтан күтүү менен Рамазан орозосун кармаса,
жасаган күнөө иштери кечирилет".(Риядус-Салихин, 2 том. 489-б.)

Инсан колунда болгон нематтардын кадыр-баркын, колунан кеткенден кийин гана
түшүнөт, бирок анда кеч болгон болот. Орозо кармоо менен бир канча убакыт
нематтардан алыс калган инсандын көз карашында бул нематтардын баалуулугу дагы
да жакшыраак түшүнүлөт. Бул көз караш инсанга, аларды дагы да жакшыраак
коргоосун, нематтарды берген Аллахка көбүрөөк шүгүр келтирүүсүн үйрөтөт. Чоң
текст



https://ky.wikipedia.org/wiki/%D0%9C%D0%BE%D1%81%D0%BA%D0%B2%D0%B0

Маскөө – Орусиянын борбору. Маскөө (Москва) калаасынын калк саны 15 миллионго
чулкулдайт, бирок бул расмий маалымат, башка маалыматтарга таянсак, 17 миллионго
жетчүдөй. Маскөө калаасы дүйнөдөгү эң кымбат шаарлардын тизмесинде алдыңкы
орундардын биринде турат.

Мөскөө калаасы 850-900 жыл мурун қурулган. 900 жылдын ичинде бир қанча жолу
өрттөнүп жана кайрадан салынган. Ошондуктан орустарда сөз бар "Москва не сразу
строилась"деген.

Александр Невскийдин кенже баласынын "Түндүк Княжествонун" кийин Орусиянын
борбору болгон. Пётр І өлкөнүн борборун Мөскөө қалаасынан Санк-Петербургка
которгон. 1917-жылдан бери борбордук калаа.



https://ky.wikipedia.org/wiki/%D0%9B%D0%B0%D1%82%D0%B2%D0%B8%D1%8F

Латвия, Латвия Республикасы – Чыгыш Европадагы мамлекет. Түндүгүнөн Эстония,
чыгышынан Россия, түштүк-чыгышынан Беларуссия, түштүгүнөн Литва менен чектешет.
Балтика деңизи жана анын Рига булуңу менен чулганат. Аянты 64,6 миң км2. Калкы
2,26 млн (2009). Борбору – Рига. Расмий тили – латыш тили. Акча бирдиги – лат.
Төрт тарыхый облусту (регионду) камтыйт: Видземе (мурдагы Ливониянын түштүк
бөлүгү, Лифляндия), Земгале (Земгалия, Семигалия), Курземе (Курляндия, Курония),
Латгале (Латгалия). Административдик-аймактык жактан 109 крайга жана
республикага баш ийген 9 шаарга бөлүнөт (2007-жылдын 1-июлунан). Латвия – БУУнун
(1991), Европа коопсуздугу жана кызматташтыгы уюмунун (1991), ЭВФтин (1992), Эл
аралык реконструкциялоо жана өнүктүрүү банкынын (1992), Балтика өлкөлөрүнүн
кеңешинин (1992), Бүткүл дүйнөлүк соода уюмунун (1999), Европа Советинин (2004),
НАТОнун (2004) мүчөсү.



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D1%83%D1%80%D1%83%D1%83%D0%BB%D0%B0%D1%80%D1%8B

Кыргыз уруулары — кыргыз элинин өткөндөгү жоокерчилик заманда, уруу-урукка
бөлүнүп жашаган мезгилиндеги курамын толуктап турган уруулары.

Тарыхчы А. Мокеевдин изилдөөлөрү боюнча, XV – XVIII кк. ичинде Теңиртоого
(Тяньшанга) алтайлык кыргыздардын көчүп келишинин жана алардын айланасында
теңиртоолук эски уруулардын консолидациялашуусунун натыйжасында кыргыз элинин
калыптануу жараяны башталган, жана бул доор кыргыз элинин өз алдынча саясий,
социалдык жана этникалык өнүгүүсүнүн маанилүү этабы болгон.

Тарыхчы Т. Асановдун белгилегени боюнча, Теңиртоодогу кыргыз эли эң башында
«Отуз уул» жана «Он уул» болуп бөлүнүшкөн жана бул XV кылымга туура келген.
Кийинки кылымдын биринчи жарымында саясий, экономикалык, демографиялык,
географиялык жана этникалык себептерден улам жана Моголстандын кыргыздар
тарабынан ээлениши менен отуз уулдар «Оң канат» жана «Сол канат» болуп экиге
ажыраган. С.М. Абрамзондун пикири боюнча да, XVI кылымда эле, бир кыйла кийинки
мезгилдегидей, кыргыздар оң канатка (оң) жана сол канатка (сол) бөлүнүшкөн.

Отуз уул эки бутакка ажыраган кезде, саясий күчтөрдүн жайгаштырылуусу көбүнчө оң
канатка тартылгандыктан, ага кирген «Отуз огул» жана «Булгачы» бирикмелери,
айрыкча отуз огулдардагы «Тагай» бөлүкчөсү саясий жактан жогорулай баштаган.
Кыргыз санжырасында да кыргыз элинин бабаларынан болгон Тагай бий жөнүндөгү
уламыш кептер көп айтылып келет.

XVI к. ортолорунда кыргыздардын саясий түзүлүшү өзгөрүүгө дуушар болуп, кыргыз
эли "оң" жана "сол" канаттарынын ордуна пайда болгон "тогуз уул" (адыгине) жана
"кыргыз" (тагай) деген эки бөлүктүү дуалдык түзүлүштө жашай баштаган, бул абал
XVIII к. жуңгарлардын кол салуусуна чейин уланган. "Тогуз уулдарга" ичкилик уруу
бирикмеси, адыгине жана муңгуш уруулары кирсе, "кыргыз" деп аталган бөлүккө
калган оң канат жана мурунку сол канат уруулары кирген.

XIX кылымда, же андан мурунураак мезгилде кыргыздардын уруу-уруктук структурасы
татаал боло баштаган. Негизги кыргыз уруулары бул мезгилге карата жалпысынан үч
топту түзүп калган: алгачкы экөө оң жана сол канатты түзүп, "отуз уул" деп
аталса, үчүнчүсү ичкилик деп аталган. Ошондон улам, кийинки санжырачылар
ичкиликтерди оң жана сол канаттан тышкаркы үчүнчү бөлүк катары кабыл алышып,
"акуул, куу уул жана ага кошо кызылуул" жөнүндөгү баяндарды чыгара башташкандыгы
маалым.

Кыргыздардын оң жана сол канат болуп бөлүнүүсү XV-XVI кк. жазылган Мажму
ат-таварих эмгегинде берилген. Ошондо эле оң канатка отуз огулдар жана
булгачылар киргендиги белгиленген.

Мажму ат-таварих эмгегинде ошол кезде отуз-огулдардын негизин адыгине, тагай,
муңгуш жана карабагыш бөлүкчөлөрү түзгөндүгү айтылган. Бирок анын ичинен тагай
бутагынын урууларын гана санап өтөт: жедигер, саяк, бугу, дөөлөс..

Мажму ат-таварих боюнча, башында булгачыларга бостон, дөөлөс, тейит, каңды,
кыдыршаа жана жоо-кесек уруулары кирген. С.М. Абрамзон өз эмгектеринде болжолу
XIX кылымдарда Булгачынын тукумдарынан болгон уруулардын тобу, аларга кошулган
башка уруулар менен бирге, «ичкилик» деп атала баштагандыгын айтып кеткен.

Изилдөөчүлөрдүн бири — Н. Ф. Ситняковский уруктар деп атаган отуз-уул жана
ичкилик сыяктуу ири уруулук бирлештиктердин өз ичинде да «оң» жана «сол» болуп
бөлүнүү бар экенин биринчи жолу белгилеп көрсөткөн эле. Бирок бул тууралуу
азырынча кеңири изилдөөлөр байкала элек.

Абрамзондун изилдөөлөрү боюнча, Кытай Эл Республикасынын Синьцзян-Уйгур автоном
районунда жашаган кыргыздар уруу-урук түзүлүшүн бир аз башкача түшүнүшөт. Сол
канатка алар отуз уулдун бардык тобун, ал эми оң канатка — ичкилик тобун таандык
кылышат.

Мажму ат-таварихте сол канат кыргыздардын басыз, мундуз, кытай, чоңбагыш, саруу
жана кушчу уруулары саналып өткөн. .

XV-XVI кк. таандык "Мажму-ат таварих" (Тарыхтар жыйнагы) эмгегиндеги
маалыматтарга жана Кыргыз санжырасындагы маалыматтарга ылайык түзүлгөн кыргыз
урууларынын чиймелүү санжырасы:



https://ky.wikipedia.org/wiki/%D0%96%D0%B0%D0%BD%D1%8B%D0%B1%D0%B0%D1%80%D0%BB%D0%B0%D1%80

Жаныбарлар айбанаттар (Animalia) - тирүү организмдер дүйнөсүнүн (царствосунун)
эң чоң бөлүмү; органикалык дүйнөдөгү негизги эки топтун бири (экинчиси
өсүмдүктөр). Кургакта жашаган жаныбарлардын теги деңизде жана тузсуз сууда
жашаган жаныбарлар, кээ бири кайра сууда жашоого өткөн. Бардык жаныбарлар козу
карындар сыяктуу гетеротрофтуу организмдер, башкача айтканда даяр органикалык
заттар менен азыктанат. Ошондой эле жаныбарлардын дагы бир маанилүү өзгөчөлүгү
активдүү метаболизмдин болушу. Органикалык дүйнөнүн өнүгүүсү менен жаныбарлардын
түзүлүшү жана функциясы бара-бара татаалданып, кыймылдоо, тамак сиңирүү, бөлүп
чыгаруу, жыныс, дем алуу, кан айлануу, сезүү органдары пайда болгон.
жаныбарлардын өзгөчө татаал жүрүм-турумдары да калыптанган, мисалы,
курт-кумурскалар, куштар жана сүт эмүүчүлөрдүн жупташуу алдындагы сайроо, бийлөө
жана башка оюндары. Жаныбарлар түзүлүшү боюнча негизи 2 топко бөлүнөт:
жөнөкөйлөр же бир клеткалуулар жана көп клеткалуулар. Жаныбарлардын азыр жашаган
16 тиби, 1,5 млнго жакын түрү белгилүү. Алардын көпчүлүгү деңизде жашайт.
Кыргызстанда омурткалуу жаныбарлардын эле 500дөн ашык түрү, курт-кумурска менен
кенелердин 3171, балыктардын 49, амфибиялардын 3, сойлоочулдардын 25, куштардын
335, сүт эмүүчүлөрдүн 83кө жакын түрү кезигет. Татаал түзүлүштүү жаныбарларда
булчуң жана бириктиргич ткандар жакшы өөрчүгөн. Алар алгачкы ооздуулар (муунак
курттар, моллюскалар, муунак буттуулар) жана экинчи ооздуулар (ийне терилүүлөр,
хордалуулар), ошондой эле омурткалуулар жана омурткасыздар болуп бөлүнөт.
Көпчүлүк жаныбарлар өтө чоң чарбалык мааниге ээ. Алардын ичинде айыл чарбалык,
промыселдик, лабораториялык максат үчүн өстүрүлгөндөрү бар; көбү тамак-аш, өнөр
жай сырьёлорунун булагы. Жаныбарлардын систематикалык ири тобу мителик менен
тиричилик өткөрөт. Айрым жаныбарлар адамдын, жаныбарлардын жана өсүмдүктөрдүн
транмиссиялык ооруларынын козгогучтарын жугузат; көпчүлүк курткумурскалар,
кенелер токойлорго, айыл чарба өсүмдүктөрүнө зыян келтирет. Адамдын жаратылышка
(айрыкча жаныбарларга) тийгизген таасиринин тынымсыз өсүшү бир түрдүн азайышына,
экинчи түрдүн таптакыр жок болушуна алып келүүдө. Ошого байланыштуу сейрек жана
жоголуп бара жаткан жаныбарлардын түрлөрү ТКЭСтин, ошондой эле Кыргызстандын
Кызыл китебинин тизмесине киргизилип, коргоого алынган. Жаныбарлар жөнүндөгү
илим зоология деп аталат.



https://ky.wikipedia.org/wiki/%D0%93%D0%B5%D0%BE%D0%BC%D0%B5%D1%82%D1%80%D0%B8%D1%8F

Геометрия – тегиздиктеги (планиметрия) жана мейкиндиктеги (стереометрия)
фигуралардын касиеттерин иликтеп үйрөнүүчү математиканын бөлүгү.

Геометрия термини (латын тилинде «гео» – жер, «метрия» – ченейм) жер ченөө деген
сөздөн келип чыккан. Демек, геометрия илиминин элементтери биздин эрага чейин
көп кылымдар мурда эле пайда болгон. Мисалы, Евклидге чейинки математиктер
тегеректин аянтын жана шардын көлөмүн эсептөөнү билишкен. Геометрияны математика
илиминин өз алдынча бөлүгү катары системалаштырылган биринчи эмгек.

IV–III кылымдарда жашаган грек математиги Евклиддин «Башталышы» болгон .
Евклидге чейин геометрия илиминин өнүгүшүнө өзгөчө салым кошкон окумуштуулар
Милетте төрөлгөн жана б. з. ч. VI кылымда жашаган окумуштуу илимпоздордун Милет
мектебин түзгөн Фалес жана Кичи Азия жээктеринде жакын жайгашкан Симос аралында
б. з. ч. VI к-да төрөлгөн, Грециянын колониясы болгон Италиянын түштүгүндө
Кротон шаарында өзүнүн мектебин түзгөн Пифагорлор болушкан. Фалес соодагер
болгон. Соода иштери боюнча Египет, Азия, Халдей жана башка өлкөлөргө каттап
турган жана өзүнүн билимин ал жерлердеги окумуштуулардын эмгектери аркылуу
байытканга аракеттенген. Фалес математикага алгачкы болуп далилдөөнү киргизген.
Пифогор дагы Египет, Вавилон жана башка жерлерди көп кыдырган жана өзүнүн
билимин тереңдеткен. Пифагорго чейин Кытайда, Вавилондо, Египетте Пифагордун
атын алып жүргөн теорема белгилүү болгон жана далилденген.

Геометрия илиминин өсүшүнө X–XI кылымдарда жашашкан окумуштуу-илимпоздор Бируни
жана Омар Хайямдар зор салым кошушкан Бируни синустардын теоремасын жана
сферикалык синустардын теоремасын далилдеген. Омар Хайям Евклиддин «Башталышына»
көптөгөн толуктоолорду киргизген. Ошондой эле геометрия илиминин өнүгүшүнө
ХV–XIX кылымдарда жашашкан Виет, Декарт, Паскаль, Лобачевский, Янош Боян, Риман
жана башка математиктер чоң салым кошушкан. Геометриялык фигуралардын
касиеттерин окуп үйрөнүү үчүн Декарт координата системасын киргизген.



https://ky.wikipedia.org/wiki/%D0%91%D0%BE%D1%80%D0%B1%D0%BE%D1%80_%D1%88%D0%B0%D0%B0%D1%80

Борбор шаар — өлкөнүн негизги расмий шаары. Борбордо бийликтин жогорку органдары
жайгашат:

Көбүнчө борбор өлкөнүн эң чоң шаары болот. Бирок ондогон өлкөлөрдө, бир же андан
көп шаарлар мааниси жана көлөмү боюнча борбордон ашып кетишет.

Көп өлкөлөр борбор тандоо диллемасы менен жолугушкан. Бирок ал ар кандай
чечилиши мүмкүн.

Кээде тең укуктуу эки расмий борбор да болушу мүмкүн — мисалы, империялык
Австро-Венгрияда Вена менен Будапешт, Ливия падышалыгында Триполи менен Бенгази
ж.б.у.с. Жапонияда Токио префектурасы борбор болуп саналат, ал болжол менен 50
өз алдынча аймактан турат.

Башка учурларда эки борбордук макам үчүн күрөшкөн шаарга эмес, үчүнчү шаарга
берилип (керек болсо атайын «нөлдөн» баштап түзүлгөн) — мисалы, АКШдагы
Вашингтон (Филадельфия менен Нью-Йорктун ортосунда өткөн шайлоодон кийин),
ТАРдагы Претория (Йоханнесбург, Кейптаун), Канададагы Оттава (Торонто жана
Монреал), Австралиядагы Канберра (Сидней жана Мельбурн), Бразилиядагы Бразилиа
(Сан-Пауло жана Рио-де-Жанейро) жана башка ушул сыяктуу..

Калып:Африка борборлору Калып:Түндүк Америка борборлору Калып:Австралия жана
Океания борборлору



https://ky.wikipedia.org/wiki/%D0%91%D0%B8%D1%80%D0%B8%D0%BA%D0%BA%D0%B5%D0%BD_%D0%90%D1%80%D0%B0%D0%B1_%D0%AD%D0%BC%D0%B8%D1%80%D0%BB%D0%B8%D0%BA%D1%82%D0%B5%D1%80%D0%B8

Бириккен Араб Эмираттары Бириккен Араб Эмираттары (араб. «الإمارات العربية
المتحدة»‎‎ — ’"Аль-’Има̄ра̄т ’аль-ʻАраби́йя ’аль-Мутта́хида"), (кыск. — БАЭ) —
федеративдүү абсолюттук монархиялык башкаруудагы мамлекет, ар бири өз алдынча
карликтик мамлекет катары эсептелген жети эмираттан турат (араб. إمارات‎‎ —
имара́т, жек. с. — إمارة‎ — има́ра). Алар: Абу-Даби, Аджман, Дубай,
Рас-эль-Хайма, Умм-эль-Кайвайн, Эль-Фуджайра и Шарджа.

Эң чоң эмират Абу-Дабинин эмири мамлекет башчысы, Бириккен Араб Эмирлигинин
президенти болуп эсептелет. Бириккен Араб Эмирлигинин борбору болуп Абу-Даби
шаары саналат

В VII веке небольшие шейхства, располагавшиеся вдоль южного побережья
Персидского залива и северо-западного побережья Оманского залива вошли в состав
Арабского халифата, распространившего среди местных жителей ислам. В этот период
возникли города Дубай, Шарджа, Фуджейра. По мере ослабления Халифата шейхства
получали всё большую автономию. В X—XI веках восточная часть Аравийского
полуострова входила в состав государства карматов, а после его распада попала
под влияние Омана.

В конце XV века в регионе возникло европейское влияние. Португалия сумела первой
из западных держав закрепиться на полуострове, установив контроль над Бахрейном
и Джульфаром а также над Ормузским проливом. С XVIII века население прибрежных
арабских княжеств, занимавшееся главным образом торговлей, втягивается в борьбу
с Великобританией, корабли которой монополизировали грузоперевозки между портами
Персидского залива и лишили жителей главного источника существования. Это
привело к непрекращающимся конфликтам между «Ост-Индской компанией» и местным
арабским населением, которое англичане называли пиратами, а район княжеств —
«Пиратским берегом».

Ост-Индская компания постоянно направляла в Персидский залив военные экспедиции
и в 1820 году вынудила эмиров и шейхов семи арабских княжеств подписать
«Генеральный договор», положивший начало английскому господству на этой
территории и окончательному расчленению Омана на три части — имамат Оман,
султанат Маскат и «Пиратский берег». С 1853 года эти княжества обобщённо
назывались «Оман Договорный».

Доминирующим племенем на этих территориях являлось и является племя Бани-яз,
которое изначально населяло плодородные оазисы Лива и Аль-Айн. В 1833 году одно
из колен Бани-яз — род Мактумов — мигрировало из оазисов и обосновалось в Дубае,
провозгласив независимость города. Так была основана династия Мактум, которая
правит эмиратом Дубай по сей день.

В начале 1920-х годов в Договорном Омане развернулась борьба за независимость,
достигшая особого размаха в Шардже и Рас-эль-Хайме. В это же время произошло
переломное событие в истории Эмиратов и всего Ближнего востока — в Персидском
заливе были открыты богатейшие запасы нефти.

В 1922 году англичане установили контроль за правом шейхов предоставлять
концессии на разведку и добычу нефти. Однако в Договорном Омане нефтедобыча не
велась и основной доход княжествам приносила торговля жемчугом. С началом добычи
нефти в 1950-х в регион начался приток иностранных инвестиций, доходы от
торговли нефтью позволили существенно поднять уровень жизни местного населения.
Но княжества оставались под британским протекторатом, против которого в 1964
году выступила Лига арабских государств, декларировавшая право арабских народов
на полную независимость. В 1968 году, после обнародования решения правительства
Великобритании о намерении вывести до конца 1971 года британские войска из
районов, расположенных восточнее Суэцкого канала, в том числе из государств
Персидского залива, княжества подписали соглашение об образовании Федерации
арабских княжеств Персидского залива. В эту федерацию должны были войти Бахрейн
и Катар, но позднее они образовали самостоятельные государства.

Предоставление независимости совпало с резким скачком цен на нефть и
нефтепродукты, вызванным жёсткой энергетической политикой Саудовской Аравии, что
облегчило новому государству самостоятельные шаги в области экономики и внешней
политики. Благодаря доходам от нефти и умелому вложению средств в развитие
промышленности, сельского хозяйства, образованию многочисленных свободных
экономических зон Эмираты в самые короткие сроки смогли достигнуть
относительного экономического благополучия. Получили значительное развитие сфера
туризма и финансов.

В 1990—1991 годах войска Объединённых Арабских Эмиратов приняли участие в
освобождении Кувейта от иракской экспансии Саддама Хуссейна.

Государственное устройство Объединённых Арабских Эмиратов представляет собой
уникальное сочетание республиканского и монархического строя. ОАЭ являются
федеративным государством, состоящим из семи эмиратов — абсолютных монархий.
Государство возглавляется эмиром Абу-Даби, правительство — эмиром Дубая.

Съезд Совета происходит в начале октября каждого года, при этом Совет должен
проводить в течение сессии пленарные заседания каждые два месяца. Также
Председатель вправе созывать совет на внеочередное заседание в случае
необходимости или по требованию членов совета. Для принятия любого решения
необходимо присутствие на съезде минимум пяти членов, среди которых должны быть
представители Абу-Даби и Дубая. Заседания Совета носят, как правило, закрытый
характер.

Пост президента Объединённых Арабских Эмиратов совмещён с постом эмира
столичного эмирата Абу-Даби. Так как сам эмират является абсолютной монархией,
то власть в нём, а следовательно и во всём государстве, передаётся по
наследству. До 1966 года в Абу-Даби, как и в соседней Саудовской Аравии, было
принято передавать власть от брата к брату. Президент ОАЭ является верховным
главнокомандующим вооружёнными силами, председателем Высшего совета обороны.
Глава государства подписывает указы и постановления, подтверждённые Высшим
советом, нормативные акты, принятые Советом министров. Кроме того, президент
назначает членов дипломатического корпуса, высших гражданских и военных
чиновников, объявляет амнистию либо подтверждает смертные приговоры.

С 3 ноября 2004 года пост президента ОАЭ занимает шейх Халифа бен Заед
аль-Нахайян. 3 ноября 2009 года Высший Совет ОАЭ продлил полномочия шейха Халифы
в качестве Президента страны на пятилетний срок. Клан ан-Нахайян правит эмиратом
Абу-Даби уже более 250 лет.

Исполнительная власть представлена Советом министров во главе с председателем,
назначаемым на пост президентом и утверждаемым Высшим советом. К полномочиям
правительства относятся разработка законопроектов и федерального бюджета,
принятие постановлений и инструкций для исполнения законов и других нормативных
актов, наблюдение за исполнением судебных решений, ратификация международных
договоров и соглашений, назначение и увольнение федеральных чиновников, которые
не требуют особого распоряжения других высших органов государства. В настоящее
время Совет министров возглавляет Шейх Мохаммед ибн Рашид аль-Мактум. Имеются
следующие министерства и приравненные к ним по статусу учреждения:

Законодательная власть представлена федеральным Национальным советом, в состав
которого входят представители от каждого эмирата, число которых закреплено в
конституции и определяется в зависимости от численности населения, политической
и экономической ситуации в том или ином эмирате. Каждый эмират вправе выбирать
собственный метод избрания представителей в Национальный совет. В настоящее
время в состав Совета входят 40 депутатов (по 8 — от Абу-Даби и Дубая, по 6 — от
Рас эль-Хайма и Шарджи и по 4 — от Фуджейры, Эль-Кайвайна и Аджмана).

Судебная власть представлена Высшим союзным судом, который является верховным
федеральным судом Объединённых Арабских Эмиратов. Он состоит из председателя и 4
независимых судей. Высший суд регулирует отношения между эмиратами, членами
Высшего союза, федеральной и местной властью.

Объединённые Арабские Эмираты занимают территорию в северо-восточной части
Аравийского полуострова, омываемую Персидским заливом. На суше ОАЭ граничат с
Саудовской Аравией на юге и западе, и с Оманом — на востоке. Северное побережье
находится напротив Ирана через Персидский залив, в то время как Катар — всего в
50 км к северо-западу. Вместе эти эмираты занимают территорию примерно таких же
размеров, как Португалия. На эмират Абу-Даби приходится 85 % площади всех ОАЭ; а
наименьший из эмиратов — Аджман — всего 250 км².

Особенность географии ОАЭ заключается в том, что большую часть территории
Объединённых Арабских Эмиратов занимает пустыня (Руб-эль-Хали) — самая большая в
мире область, покрытая песком. В прибрежных областях Объединённых Арабских
Эмиратов имеются месторождения соли. Горный рельеф характерен для северных и
восточных регионов страны. Представители фауны — аравийский леопард и ибекс,
чаще можно увидеть верблюдов и диких коз. Во время весенних и осенних миграций
птиц, пролетающих из Средней Азии и Восточной Африки, можно наблюдать их большие
скопления на севере страны. За пределами гористых областей Фуджейры и Рас
эль-Хайма большая часть растительности — результат программы правительства по
озеленению страны: даже рощи финиковых пальм в оазисе Buraimi, на восточной
границе страны, были сюда завезены из муниципальных парков.

Несмотря на тяжелый для флоры пустынный климат, в Дубае открыт самый большой в
мире парк цветов.

Население Объединённых Арабских Эмиратов составляет примерно 8,5 млн человек, из
которых этнические арабы составляют только треть, а коренные жители — 11 %.
Остальные — выходцы из Пакистана, Индии, Бангладеш, Шри-Ланки, Непала и прочих
стран Южной Азии и Филиппин, иммигрировавших в ОАЭ в качестве временных рабочих.
85 % проживающих в стране не являются гражданами ОАЭ. Иммигранты-арабы
представлены в основном арабами из других арабских стран с низким уровнем жизни
(Йемен, Ирак, Египет, Судан). Есть выходцы из стран Восточной и Центральной
Африки, преимущественно из Сомали, Эфиопии, Танзании и Эритреи. 88 % населения
Эмиратов сосредоточено в городах. Крупнейший и наиболее динамично развивающийся
город — Дубай с населением более 2,5 миллионов человек. Другие крупные города —
Абу-Даби (столица), Шарджа, Эль-Айн и Фуджейра.

Практически все граждане ОАЭ — мусульмане, 85 % из которых — сунниты, и 15 % —
шииты. По данным миграционных служб Эмиратов, примерно 55 % иммигрантов — также
мусульмане, 25 % — индуисты, 10 % — христиане, 5 % — буддисты. К другим 5 %
относятся меньшинства сикхов и бахаи. Согласно исследованию Министерства
планирования, всего из 4,5 млн человек, проживающих в ОАЭ с учетом иностранцев,
три четверти — мусульмане.

Дубай — единственный эмират, где есть гурдвара и мандир. Церкви есть в каждом
эмирате. В 2011 году был построен первый в истории христианства православный
храмовый комплекс на территории Арабских Эмиратов — Святого Апостола Филиппа в
Шардже.

Арабский — официальный язык ОАЭ. В стране также используется английский, хинди,
урду и фарси, тагало

Из-за большого притока российских туристов в Дубае появилось огромное количество
вывесок и объявлений на русском языке, также в туристических центрах, отелях и
магазинах многие говорят на русском языке.

Основа экономики ОАЭ — реэкспорт, торговля, добыча и экспорт сырой нефти и газа.
Добыча нефти — приблизительно 2,2 миллиона баррелей в день, большая часть
производится в эмирате Абу-Даби. Другие нефтяные производители по важности:
Дубай, Шарджа и Рас аль-Хайма.

ОАЭ лежат на полпути между производственными экономическими путями Дальнего
Востока и Европы, что способствует превращению страны в международный
экономический центр. В стране хорошо развита транзитная транспортная
инфраструктура, в частности, есть шесть международных аэропортов: в Абу-Даби,
Дубае, Шардже, Рас аль-Хайме, Фуджейре и Алэйне, продолжается строительство
крупнейшего аэропорта Аль-Мактум. Наибольшие из них, Абу-Даби и Дубай,
пропустили через себя более 50 миллионов пассажиров в 2010 году, растут также и
объёмы фрахта.

В последнее время доля доходов от добычи и переработки нефти в общем объёме ВВП
снижается, что связано с мерами правительства по диверсификации экономики.
Одновременно растёт значение других секторов экономики в структуре ВНП, в том
числе строительства, торговли, туризма и сельского хозяйства. Несмотря на в
значительной степени бесплодный и засушливый характер местности, для которой
характерны очень низкий уровень осадков и отсутствие рек, инвестиции в сельское
хозяйство помогли построить заводы по опреснению воды, делая эту отрасль
экономики всё более и более самостоятельной и доходной. Некоторые
сельскохозяйственные культуры, например, земляника, даже экспортируются в
Европу.

Крупнейший партнёр по торговле — Япония, которая забирает наибольшую долю
нефтяного и газового экспорта ОАЭ, и также является крупным поставщиком
транспортных средств, электроники и различных изделий для потребителей.

Товарооборот между Россией и ОАЭ в 2007 году вырос на 27 %, составив порядка
821 млн. долл. США (771 млн долл. российский экспорт и 50 млн долл. эмиратский
экспорт). В 2008 году товарооборот составил 846,4 млн. долларов США, а в 2009 —
670,6 млн. долларов США. В сентябре 2010 года под эгидой Торгово-Промышленной
палаты эмирата Дубай в Объединённых Арабских Эмиратах был зарегистрирован
Российский Совет предпринимателей.

В течение более ста лет денежной единицей арабских княжеств была индийская
рупия. В 1959 году Резервный банк Индии выпустил для них специальную денежную
единицу — рупию Персидского залива, которая заменила индийскую рупию. Рупия
Персидского залива была приравнена к индийской рупии. После девальвации в июне
1966 года индийской рупии и последовавшего за ней обесценения рупии Персидского
залива на 36,5 % княжества отказались от этой валюты. Однако в выборе новой
денежной единицы они не пришли к единогласию: в июне 1966 года княжество
Абу-Даби ввело бахрейнский динар, остальные — риял Саудовской Аравии. В сентябре
1968 года риялы Саудовской Аравии были изъяты из обращения и заменены риялами
Катара и Дубай. После образования ОАЭ в 1971 году было принято решение о
введении единой денежной единицы — дирхама (Dh) ОАЭ, который был выпущен в
обращение 18 мая 1973 года. Риялы Катара и Дубай были изъяты.

В настоящее время основным видом транспорта являются автомобили, большинство
дорог здесь асфальтировано. В стране действуют крупные международные аэропорты,
порты. 9 сентября 2009 года открыта первая линия метрополитена в Дубае, 26
станций. Из общественного транспорта также есть автобусное сообщение, но оно
развито слабо — подавляющее большинство граждан использует личные авто или
такси. Есть 11 основных автобусных маршрутов, связывающих Дубай с остальными
частями страны: Шарджей, Аджманом, Умм-эль-Кайвайном, Рас-эль-Хаймой, Фуджайрой
и Абу-Даби.

ОАЭ — мусульманская страна. Здесь не принято находиться на улице в нетрезвом
виде (за это можно попасть в тюрьму) или вызывающе одетым (особенно касается
женщин). Но в последние годы из-за большого количества туристов рамки приличия
сдвигаются в сторону европейских традиций.

Кухня ОАЭ практически полностью заимствована у Ливана. Наиболее распространенные
блюда: аль харрис (запеченная с зернами пшеницы баранина), люля-кебаб, аль
маджбус (тушеная баранина с рисом, помидорами и картофелем), шаурма, хуммус —
перетертый в пасту горох-нут, мутаббаль (фактически баклажанная икра), табуле
(салат из петрушки и пшена). Из сладостей очень популярен творожный кекс с
кремом — эш асарайа. Нехватку собственных деликатесов в ОАЭ с лихвой
компенсируют огромное количество иностранных ресторанов и фаст-фудов — от
итальянских тратторий до японских суши-баров.

Вооружённые силы Объединённых Арабских Эмиратов: военно-морские силы (включая
морскую пехоту), ВВС и ПВО, Национальная береговая охрана.



https://ky.wikipedia.org/wiki/%D0%90%D1%84%D1%80%D0%B8%D0%BA%D0%B0

Африка - дүйнөдө чоңдугу боюнча Евразиядан кийинки экинчи материк, дүйнө бөлүгү.
Аянты 29,2 млн км2 (аралдары менен 30,3 млн км2). Калкы 896,7 млн (2005).
Батышынан Атлантика океаны, түндүгүнөн Жер Ортолук деңиз, чыгышынан жана
түндүк-чыгышынан Инди океаны жана Кызыл деңизи менен чулганат. Суэц мойногу
аркылуу Азия менен туташып, кууш (13 км) Гибралтар кысыгы аны Европадан бөлөт.
Африканын эң түндүк учу - Эль-Абьяд тумшугу, түштүк чети - Ийне тумшугу, батышы
- Жашыл Тумшук жарым аралындагы Альмади тумшугу, чыгышы - Сомали жарым
аралындагы Рас-Хафун тумшугу. Жээктери көбүнчө тоолуу, ыңгайлуу булуң-буйтка аз;
эң чоң булуңдары - Гвинея, Сидра. Эң ири жарым аралы - Сомали. Африкага (дүйнө
бөлүгү катары) таандык аралдар: чыгышында - Мадагаскар, Комор, Маскарен,
Амирант, Сейшель, Пемба, Мафия, Занзибар, Сокотра; батышында Мадейра, Канария,
Жашыл Тумшук, Аннобан, Пагалу, Сан-Томе, Принсипи, Фернандо, По, Биоко, алыскы
аралдары - Вознесение, Ыйык Елена, Тристан-да-Кунья. Геологиялык түзүлүшү боюнча
Африка - негизинен кембрийге чейинки платформа. Анын фундаменти Нубия-Араб,
Ахаггар, Регибат жана башка калкандарда жер бетине чыгып жатат. Африканын
түндүк-батышындагы Атлас тоолорунун ички бөлүгү жана материктик түштүгүндөгү Кап
тоолору герцин, ал эми Атлас тоолорунун түндүк тармактары альп бүктөлүүлөрүнө
таандык. Дүйнөлүк маанидеги кен байлыктары: алмаз (Түштүк жана Батыш Африка),
алтын, уран (Түштүк Африка), темир, алюминий (Батыш Африка), жез, кобальт,
бериллий, литий (негизинен Түштүк Африка) рудалары, фосфорит, нефть, табигый газ
(Түндүк жана Батыш Африка).

Африканын басымдуу бөлүгүнүн тропик алкактарынын аралыгында жайгашуусу жана
суммардык күн радиациясынын жогорулугу (180200 ккал/см2) анын климатын аныктайт.
Ошого байланыштуу Африканын басымдуу бөлүгүндө жогорку температура үстөмдүк
кылып, дүйнөдөгү эң ысык материк деп эсептелинет. Гвинея булуңунун түндүк
жээгинде жана Конго ойдуңунда абанын жылдык орточо температурасы 25-26°С болот.
Судандын түндүгүндө жана Сахарада жайында өтө ысык (орточо температурасы
30-32°С), батышында 38°Сге чейин; Эль-Азизия (Ливияда) Жер шарындагы эң ысык
жер, анда 58°С катталган. Субтропик кеңдиктеринде 16-22°С. Кыш мезгилиндеги
абанын орточо температурасы 20° түндүк жана түштүк кеңдиктеринде 16°С,
субтропиктерде 10°С. Африканын чыгыш жээгин экватордон түштүктү карай чулгап
турган Мозамбик жана Ийне тумшук жылуу агымдары материктин жээгинин темпрасын
көтөрүп, бир калыпта кармап турат; Канар жана Бенгал муздак агымдары
температураны төмөндөтүп, Африканын тропик алкактарындагы батыш жээктеринде
кургактыкты күчөтөт. Түндүк жарым шарда кургактык зо4р аймакты ээлегендигине
жана Азиянын жакын жайгашкандыгына байланыштуу климаттын континенттүүлүгү өтө
жогору. Түштүк жарым шарда Ажыдаар тоолорунун айдарым капталдарында жана
Мадагаскарда жаан-чачын мол жаайт. Африканын үстүндөгү негизги циркуляциялык
процесс - тропиктик абанын пассатар менен кириши. Пассаттык тропиктик аба ички
тропиктик конвергенциянын түндүк жана түштүк зоналарында экватордук аба менен
беттешип, циклондук депрессия пайда болот да нөшөрлөнгөн жаан-чачын алып келет.
Пассаттык циркуляция муссондук циркуляция менен татаалдашат. Муссондук
циркуляция айрыкча Гвинея булуңунун түндүк жээгине жана Африканын чыгыш чет
жакасына мүнөздүү. Атмосфералык циркуляциянын, температуранын жана жааган
жаан-чачындын сезондук өзгөчөлүктөрүнө байланыштуу Гвинея булуңунун жээктеринде
жана Конго ойдуңунда дайыма нымдуу, ысык экватордук климат (5-7° түн. кендиктер
менен 2-3° түштүк кендиктердин аралыгында) түзүлөт. Камерун тоосунун этегинде
жайгашкан Дебунжада жылына 9655 мм жаан-чачын жаайт (Африканын эң жаанчыл жери).
Экватордук климат түндүктү жана түштүктү карай акырындап субэкватордук
(экватордук муссондук) климатка өтөт; мында жайы жаанчыл, кышы кургакчыл болот.
Кургакчыл кышкы сезондун узактыгы 2 айдан 10 айга чейин созулат; ал эми жылдык
жаан-чачындын өлчөмү 1800 ммден 300 ммге чейин азаят. 20° түн. кеңдиктен
түндүктү, 18° түштүк кендиктен түштүктү карай тропиктик климат өкүм сүрөт;
Түндүк жарым шарда чөлдүү, өтө кургакчыл; Сахарада жылдык жаан-чачындын өлчөмү
100 мм жана андан аз; Чыгыш Сахара Африканын эң кургакчыл жери, мында жылына
10-20 мм гана жаан-чачын жаайт. Чыгышын жээктей климаты океандык чөлдүү, абанын
салышгырмалуу нымдуулугу жогору. Түштүк жарым шардын тропиктик алкагында
климаттын 3 сектору түзүлөт: батышы - океандык чөлдүү; борбордук бөлүгүндө -
мелүүн континенттик кургакчыл жана кургакчыл, чыгышында деңиздик пассаттык, жайы
жаанчыл. Африканын түндүк жана түштүк чет жакалары субтропиктик климаттык
алкактарда жайгашкан. Африканын түндүгүндө Жер Ортолук деңиздик - Атлас
тоолорунун айдарым капталдарына накта, анын ички аймактарына, Ливиянын жана
Египеттин жээктерине жарым чөлдүү жана чөлдүү Жер Ортолук деңиз климаты
мүнөздүү. Түштүк жарым шарда накта Жер Ортолук деңиздик климат Кап тоолорунун
түштүк-батыш айдарым капталдарында байкалат; жаан-чачын максимуму жайында болгон
муссондук субтропик климаты - түштүк-чыгыш чет жакасына, жарым чөлдүү жана
чөлдүү климат - ички аймактарына мүнөздүү. Африка жылдык агымынын өлчөмү (5390
км3) боюнча Азия жана Түштүк Америкадан кийинки 3-материк. Дарыялары экватордук
климаттык алкакта жыш, ал эми чөлдөрдө жана Калахаринин кумдуу түздүктөрүндө
дээрлик жок. Континенттик суу бөлгүч Афиканын чыгыш көтөрүңкү бөлүгү аркылууу
өтөт. Ошондуктан Атлантиканын алабына Африканын аянтынын 36,05%, Инди океанынын
алабына 18,48% , Жер Ортолук деңиздин алабына 14,88% таандык. Ири дарыялары:
Конго, Нил, Нигер, Замбези, Оранж. Алардын ичинен Конго жылдык агымынын өлчөмү
боюнча (1230 км3) дүйнөдө Амазонкадан кийинки 2-ири дарыя, ал эми Нил дүйнөдөгү
эң узун (6671 м) дарыя деп эсептелинет. Суусу сыртка агып чыкпаган аймак
Африканын аянтынын 30,5% ин ээлейт. Африканын дарыялары куралуусу боюнча төмөнкү
типтерге бөлүнөт: 1) экватордук (жамгыр сууларынан гана куралып, агымы жылбою
туруктуу болгон); 2) судандык (эң көп таралганы; негизинен жамгыр суусунан
куралат; агымы жайында жана күзүндө мол болот); 3) сахара (мезгил-мезгили менен
пайда болуучу агымдар - уэддер мүнөздүү); 4) Жер Ортолук деңиздик (жамгыр, бир
аз кар сууларынан куралып, жайында тайыздап же соолуп калган суулар). Африканын
ири дарыялары бүт татаал режимдеги транзиттик дарыялар. Африканын чоң көлдөрүнүн
дээрлик бардыгы Чыгыш Африка бөксө тоосундагы тектоникалык ойдуңдарда жайгашкан;
алар узун, кууш жана терең. Танганьика көлү тереңдиги боюнча (1435 м) Байкал
көлүнөн кийинки дүйнөдөгү экинчи-көл. Африканын эң ири көлү - Виктория, тузсуз
көлдөрдүн ичинен Түндүк Америкадагы Жогорку көлдөн кийинки экинчи көл. Кийинки
ири көлдөр: Ньяса, Тана, Чад жана башка. Нымдуу дайыма жашыл экватордук токой
(гилея) ысык жана дайыма нымдуу климаттуу Гвинея булуңунун жээктеринде (7°
түндүк кеңдик менен 12° түштүк кеңдиктердин аралыгында) жана Конго ойдуңунда (4°
түндүк кеңдик менен 5° түштүк кеңдиктердин аралыгында) кеңири аймакты ээлейт. Ал
түндүгүндө жана түштүк чет жакаларында аралаш (жалбырагын түшүрүүчү - дайыма
жашыл) токойго өтөт. Тропиктик нымдуу (негизинен пальмалуу) токой Африканын
чыгыш жээги менен Мадагаскардын чыгышында, жазы ийне жалбырактуу аралаш токой
Африканын түштүк-чыгыш муссондуу чет жакасында, дайыма жашыл катуу жалбырактуу
(негизинен тыгын эмендүү) токой Атлас тоолорунун айдарым капталдарында өсөт. Тоо
капталдарын 3000 м бийиктикке чейин жана жаан-чачын мол жааган жерлерди ээлеген
тоо токою жапыз өсүп, анда мамык чөп менен эңилчектер көп кездешет. Гилеянын
астында кызыл-сары ферралит, латериттик глей, тропиктик саз, жалбырагын
түшүрүүчү - дайыма жашыл токоюнун астында кызыл, Чыгыш Африканын түштүгүндөгү
жана Түштүк Африкадагы сейрек токойдун астында кызыл-күрөң топурактары өөрчүйт.
Саванна Экватордук Африканын токой массивдерин курчап, Судан, Чыгыш жана Түштүк
Африка аркылуу түштүк тропиктен ары карай созулуп жатат. Ал өскүлөң, накта
(кургакчыл) жана чөлдөшкөн саванна болуп бөлүнөт. Өскүлөң саванна жаан-чачын мол
жааган (800-1200 мм) жерлерди ээлеп, жыш жана бийик өскөн (мисалы, пил чөбү 5
мге жетет) кылкандуу өсүмдүктөр аралаш же жалбырагын күбүүчү, дайыма жашыл
галерея токой массивдери менен айкалышып жатат. Накта саванна (жаан-чачындын
өлчөмү 500-800 мм) бийиктиги 1 мге чейинки кылкандуу чөп өсүмдүктөрдүн (кызыл
от, темеда жана башка) текши тилкеси; дарак өсүмдүктөрдөн пальма, баобаб,
акация, молочай жана башка кездешет. Чөлдөшкөн саванна (300-500 мм) суйдаң
кылкандуу өсүмдүктөрдөн турат; анда тикендүү бадалдар (негизинен акация) кеңири
таралган. Саваннанын алдында кызыл, кызыл-коңур, кызгылт коңур топурактары
өөрчүйт. Чөлдүн эң зор аймагы Африканын түндүк бөлүгүндө, анда дүйнөдөгү эң ири
Сахара чөлү жайгашкан. Анын өсүмдүктөрү склерофилдүү (жалбырагы катуу,
кургакчылыкка чыдамдуу), өтө суйдаң. Оазистердин негизги өсүмдүгү - курма
пальмасы. Түштүк Африкадагы Намиб жана Карру чөлдөрүндө негизинен суккуленттер
(мезембриантемум, алое, молочай) өсөт. Карруда акациялар көп. Африканын чөлдөрү
субтропиктик чет жакаларында кылкандуу өсүмдүк-бадалдуу жарым чөлдөргө өтөт.
Жаныбарлары өтө ар түрдүүлүгү менен айырмаланып, Эфиопиялык зоогеографиялык
аймагына кирет. Африканын тропиктик зоналарын (негизинен коруктарда) пил, керик,
гиппопотам, зебра, антилопа жана башка туяктуулар; арстан, кабылан жана башка
ири жырткыч айбанаттар мекендейт. Маймыл, майда жырткыч жаныбарлар,
кемирүүчүлөр, кургакчыл жерлерде сойлоп жүрүүчүлөр көп. Канаттуулардын көп түрү,
анын ичинен төөкуш, ибис, фламинго кездешет. Чарбага термит, чегиртке, цеце
чымыны чоң зыян келтирет. 19-кылымда, айрыкча 20-кылымдын башында өтө азайып
бараткан жаныбарларды коргоо максатында улуттук парк жана коруктар (ирилери -
Крюгер, Калахари-Гемсбок, Серенгети, Цаво) уюшулган.



https://ky.wikipedia.org/wiki/Wi-Fi

Wi-Fi (англ. Wireless Fidelity — «зымсыз тактык») — интернеттик байланышты
зымсыз камсыз кылуу жаатында иштеген Wi-Fi Alliance компаниясынын соода тамгасы
(белгиси). Бул компания IEEE 802.11 стандартынын алкагында интернеттик зымсыз
байланышты сунуштайт.

Демек, IEEE 802.11 стандартына ылайык келген ар кандай жабдуу Wi-Fi Alliance
компаниясы өндүргөн программанын сынагынан өтө алат жана андан тийешелүү
күбөлүктү (сертификатты) жана Wi-Fi логотибин жабыштыруу укугуна ээ боло алат.

Адатта, Wi-Fi тармагынын түзүлүшү эң аз дегенде бир зымсыз байланыш мерчеминен
жана бир кардардан турат. Бул зымсыз байланыш мерчеминен анын интернеттик
тармакка кирүү үчүн мүмкүндүк берген тармакты аныктоочу (SSID) коду аркылуу
тийешелүү чөйрөдөгү башка компютерлерге атайын сигнал жиберчү пакет аркылуу
интернеттик байланыш камсыз кылынат.

Уюкфондор, смартфондор жана ташыма компютерлер (ноутбук, нетбук) соңку учурларда
Wi-Fi сигналын кабыл алчу жабдуу менен кошо чыгарыла башташты. Демек, аларды
Wi-Fi үчүн мүмкүнчүлүгү бар жайларда жергиликтүү зымсыз байланыш мерчемине
туташтырууга толук мүмкүн. Тек гана, айрым коомдук жайларда мындай мүмкүнчүлүк
акысыз сунушталса, көпчүлүк жайларда зымсыз байланыш мерчемине акы төлөө же
атайын уруксат алуу менен гана туташтырууга болот.



https://ky.wikipedia.org/wiki/Android

Android — бул коммуникаторлорго, планшеттик компютерлерге, электрондук
китептерге, сан арип ойноткуч, кол сааттарга, нетбуктарга жана смартфондордо
колдонулган, Linux өзөгүнүн негизинде түзүлгөн колдонмо(тармактык) иштетүү
системасы. Алгач Android Inc. компаниясы тарабынан жазалып жана иштетип атышкан,
кийинчерээк аны Google сатып алган. Натыйжасында Google Open Handset Alliance
(OHA) альянсын түзүүнү демилге кылып чыккан, азыр да алар платформанын колдоо
жана өнүктүрүү маселесинин үстүндө иштеп келе атышат. Android - Google
китепканасы аркылуу түзүлгөн Java application жаcаганга мүмкүнчүлүк берип,
түзмөк аркылуу башкарылат. Android Native Development Kit аркылуу Си жана башка
тилдер аркылуу тиркеме жазаса болот.

2012 жылдын экинчи кварталында 64,1 % ээлеп, Android смартфондор базарында
алдыга чыкты. Мындан аркы өнүгүшү да белгиленүүдө - Androidдин
коммунникаторлорлорду тапшыруу үлүшү 70% жакындап калды. Экинчи кварталдын
жыйынтыгында дүйнө жүзү боюнча 104,8 млн даана мындай смартфондор иш жүзүнө
ашкан же баардык көлөмдүн 68,1 %.

2008 жылдын Аяк оона айынан баштап биринчи версиясы чыккандан бери, система бир
топ жаңыланды. Бул жаңылануулар эреже боюнча табылган каталарды жоюу жана жаңы
системага функционалды кошууда болгон. Системанын ар бир версиясы , десерттин
атынан аталган жекече сырбелги ыйгарылат. Сырбелгилер алфавиттик тизмек менен
ыйгарылат. 2012 жылдын Баш оонасында системанын 13 версиясы чыкты. Акыркы версия
4.1 Jelly Bean

2012 жылдын Жетинин айында системдин 14 версиясы чыкты. Ал 4.1 Jelly Bean деп
аталды. Анын артынан ошол эле жылы Тогуздун айында 4.2 Jelly Bean чыкты,
кийинчерээк 2013-жылынын Теке айында жаңылануу 4.3 Jelly Bean болуп алмашты.

2013 жылынын Тогуздун айынын 31 Google азыркы учурда эң акыркы версиясын
релиздеди: Android 4.4. Бул версия Nestlé компаниясы менен келишимден кийин
шоколад батончиги сыяктуу «KitKat» деген атка ээ болду..

Android аркылуу башкарылып иштеген, биринчи түзмөк болуп HTC компаниясыны
чыгарган HTC Dream смартфону болгон(расмий түрдө T-Mobile уюлдук операторунан
T-Mobile G1 аттуу ысым менен чыккан), презентациясы 2008 жылдын Аяк Оона айынын
23 дө чыккан. Ушундан баштап смартфон чыгарган чыгаруучулардан Android базасында
түзмөк чыгарууга ниеттенип бир топ билдирүү жөнөтүлө баштаган. Планшеттерге
багытталган, Android үчүнчү версиясы (Honeycomb) чыккандан баштап, улам улам бир
нече өндүрүүчүлөр бул платформада планшеттерди чыгарышканын жарыялашкан.

Смартфон жана планшеттерден сырткары Android операциондук системасын башка
түзмөктөрдө отугузула башташкан. Ушундан улам, 2009 жылдын аягында с Android
аркылуу иштеген биринчи фоторамка сатыкка чыккан. 2011 жылдын Кулжа айында Blue
Sky италияндык компания Android ОС аркылуу башкарылган i’mWatch интелектуалдуу
кол саатарды анонстоп чыгара башташкан. 2012 жылдын Баш Оона айында Nikon
компаниясы да, Google дун платформасында иштеген дүйнөдөгү биринчи фотокамераны
көрсөткөн.

Мындан тышкары, энтузиазисттер Android ди башка катардагы белгилүү түзмөктөргө
байланыштырышкан, алардын ичинде, мисалга, Windows Mobile HTC Touch Dual жана
HTC TyTN II Android платформасындагы смартфондор, аларга Android эмуляция
режиминде жүргүзүлгөн. Жана дагы толук түрдө Maemo-до иштеген Nokia N810 и Nokia
N900 (порт под названием Nitdroid) жана Nokia N900 интернет
планшетттерине(Nitdroid атындагы порт), жана ошондой эле MeeGo платформасындагы
Nokia N9 сматрфондоруна,Windows Mobile ОС иштеген HTC HD2, аларда Android ОС
microSD-картасынан жана ички NAND эс тутумунан иштетилген. Отургузулган система
баардык чектөөсү жок мүмкүнчүлүктөр менен ыйгарылган. Мындан сырткары Android-ди
Openiboot аттуу айтайын программа аркылуу Apple — iPhone, iPod Touch жана iPad
түзмөктөрүнө отургузуу жагынан да ийгиликтүү тажрыйбалар бар. Openiboot бул
түзмөктөргө ар кандай Операциондук системаларды, алардын ичинде Android да бар,
отургузганга багытталган. Bada операциондук системасындагы түзмөктөрдө да
чектөөлөрү бар алдын ала чыгарылган прошоивкалар пайда болууда. Koolu компаниясы
Android-ди Neo FreeRunner порттоштуруп гана чектелбей өзүнүн бизнесин алдын ала
олтургузулган Google-дун уюлдук платформасындагы смартфондорду сатыкка
чыгарышкан. Биринчи расмий жана жалпы коомго жеткиликтүү Koolu-нун Neo
FreeRunner-ине Android портунун бета релизи 2008 жылдын Бештин Айында болгон.
Жана дагы Android x86 архитектурасына порттошкон.

Android түзмөктөрдү перепрошивка кылыш үчүн, root мүмкүнчүчүк керек(Рутинг деп
аталат), приложения жана системанын үстүнөн толук кандуу башкаруу мүмкүнчүлүгү
түзүлөт. Root мүмкүндүк үчүн жүктөлмөөнү блоктон чыгарып кереги жок(блоктон
чыгарылган bootloader 2 же андан ашык ОС көчүрө алат ). Модификацияланган
прошивкалар эски телефонду көтөрүп жүргөн колдонуучуларга жаңы гана релиздерде
гана мүмкүн болгон приложенияларды колдно алышат, алар туруктууну көтөрүшөт,
ыкчамдык жана чыгаруучулардын багынан арылтат.

Android түзмөктөрдүн баардык чыгаруучулары башында эле root мүмкүндүктү
блокирлеп салышат(балким прошивкалоо мүмкүнчүлүгүн да), муну алар колдонуучуну
зыянга учуратуучу ПЖ жана түзмөктү бузулуудан коргойбуз деген мотив менен.
Бирок, массалык түрдө колдонулган хакерлик ыкмалар бул коргонууну алып салынып
аткандыктан, түзүүчүлөр бетме бет аларга түз чыгып расмий телефондорду блоктон
чыгаруучу (Sony Ericsson - Unlocking the boot loader, HTC — Unlocking Your
Bootloader кызматы) кызматын ачууга мажбур болушкан.

Блоктон чыгаруу мезгилинде телефон бузулуп калуу коркунучу, колдонуучуга
жүктөлөт, телефонду блокту чыгаруу мезгилинде колдонуучу гарантияны бат жоготуп
алуу шарттары менен макулдашат. А кээ бир түзүүчүлөр дагы алдыга жылышып,
алдыңкы колдонуучу башка прошивканы гана отургуза алып эмес, бирок өзүнүн
(кылдаттык менен жазылган прошивканы алмаштыруу, программдык жабдуу,программа
платформа архитектурасы боюнча документация усулу берилет, оригиналдуу прошивка
коду ж.б.у.с ) жана альтернативдик түзүлгөн прошивкаларды колдойт(Sony Ericsson
CyanogenMod колдойт). Мынданы сыткары, бул (Sony Ericsson демилгеси)
текшерилбеген хакердик колдонмо перепрошивканы иштен алып тыштайт (мисалы HTC
үчүн).

2009 жылдын Аяк Оона айында Google кат менен CyanogenMod-дун түзүүчүлөрүнө
система бөлүгүнүн алтернативдик прошивкаларындагы приложенияларды жана жабык
түпкү коду барларды өчүргүлү деп кайрылышкан ( «Маркет», GPS навигация, «Карты»
жана б.у.с.). Жыйынтыгында CyanogenMod-дун Android версияларында "жабык"
приложенияларын өчүрүшкөн, жана отургузуу процессинде колдонуучуу Google-дун
программа пакети отургузуп жана алтернативдик "жабык" программаларды ("Карталар"
ж.б) дагы отургузуу мүмкүнчүлүгү түзүлүп, колдонуучуга Google-дун
приложенияларынан көз карандысыз болобу же болбойбу.

2008 жылдын Тогузунчу айында Android ОС атайын онлайн дүкөн приложениялар
ачылганын жарыялаган - Google Play Cүйлөшүү боюнча түзүүчүлөр түшкөн каражаттын
70% алышат, Соталык байланыш операторлору - 30 %. 2009 жылдын Бирдин айында
түзүүчүлөр үчүн АКШда жана Улуу Британияда өзүлөрүнүн приложениялары (Google
Play) үчүн акча алуу мүмкүнчүлүгү түзүлдү. [Sony Ericsson]] компаниясы
биринчилерден болуп Android Market-те жеке менчик онлайн дүкөн приложениялар
каналын койо берди, жана компания менен сунушталган. 2011 жылдын Бештин айындагы
Android Market түзүлгөндөн баштап 10 миллиард приложения көчүрүлгөн.

2012 жылдын Жалган Куран айында Google «Китептер», «Android Market», «Музыка»
жана башка Google Play деги мультимедимялык приложенияларды бириктирди
Интернет-магазин Google Play работает в 190 странах, насчитывает более 700 тысяч
приложений, а за время работы сервиса было скачано 25 миллиардов приложений..

Android опреациондук системине приложение түзүү виртуалдык машина Dalvik, үчүн
нестандарттык байт кодундагы программа болуп эсептелинет, алар үчүн атайын
отургузуучу пакет .apk форматы түзүлгөн. Приложениялар менен иштечүү үчүн бир
топ китепканалар бар: Bionic (libc менен дал келбөөчү стандарттык китепканалар
функциясы); libc (Си) стандарттык систем китепкана тили; PacketVideo OpenCORE
базасындагы мультимедиялык китепканалар (MPEG4, H.264, MP3, AAC, AMR, JPG жана
PNG форматтарын колдойт); SGL (движок экиченемдүү графика); OpenGL ES 1.0 ES 2.0
(движок үч ченемдүү графика); Surface Manager (приложенияларды 2D/3Dмүмкүнчүлүк
берет); WebKit (Web-браузер үчүн даяр движок; HTML, JavaScript тти иштете алат);
FreeType (шрифттерди иштетүү движогу); SQLite (жеңил алмактуу СУБД, баардык
приложенияларга мүмкүндүү); SSL (тармак ичинде корголгон маалымат өткөрүүчү
протокол). Жөнөкөй приложениелерге Linux салыштырмалуу, Android приложениялары
кошумча эрежелерге баш ийишет: Content Providers - приложениялар арасында
маалымат алмашуу; Resource Manager - XML, PNG, JPEG файл ресурстарына кирүүгө
мүмкүндүк; Notification Manager - сап калыбына кирүүгө мүмкүндүк; Activity
Manager - активдүү приложенияларды башкаруу.

Google бекер көчүрүү үчүн (Software Development Kit) түзүү аспапын сунуштайт, ал
x86-машиналарына Linux, Mac OS X (10.4.8 же өйдө), Windows XP, Windows Vista и
Windows 7 опрерациондук системдерине багытталган. Түзүү үчүн JDK 5 версиясы же
жаңыраагы керектелет.

Android-ке приложенияларды Java (Java 1.5 ылдый болбошу керек) тилинде түзсө
болот. Eclipseке жазылган плагин бар - Android Development Tools (ADT), Eclipse
версияларынын 3.3-3.7 багытталган. Жана дагы IntelliJ IDEA ге рлагин бар,
android-приложеияларды түзүүнү жеңилдетүү үчүн,, жана NetBeans IDEтүзүү айлана
чөйрөсүнө , ал болсо Netbeans 7.0 баштап эксперименталдык болбой баштаган, бирок
ага карабай расмий атала элек. Мындан сырткары Motodev Studio for Android бар -
Eclipse базасында комплекстик түзүү айлан чөйрөсү, Google SDK менен түздөн түз
иштешет.

2009 жылы ADTга кошумча болуп Android Native Development Kit (NDK) жырыяланган
китепканалар жана аспаптар пакети болуп, С/С++ тилдеринде приложениелерди түзсө
болот. NDK коддордун ылдамдыкка критикалуу жерлерде гана колдонго кеңеш беришет.

2007 жылдын Жетинин айында түзүүчүлөрдү стимулдоо үчүн Google компания Android
Developer Challenge 5 миллион долларлык приздик фонду менен сынак жарыялады
Сынактын катышуучуларына каалагандай ар кайсы тармактарын камтыган приложение
түзүүнү айтышкан - социалдык желелер, ар кандай маалымат менен иштөө, оюндар
ж.б.у.с ADC мероприятиясы 2008 жылда башталып аягында 50 марага чыккан
катышуучуларга чоң акчалай сыйлык беришкен(25-275 миң доллар)

2009 жылдын Бугу айында ADC2 жаңы сынагы жарыяланган, байге фондусу 2 миллион
доллар (башкы приз — 250 000). Сынакка приложенилерди көргөзүү 2009 жылдын Баш
Оона айынын 24 нөн баштап Баш Оона айынын 31 не чеейин кабыл алынган. Аяк Оона
айынын 24 баштап Тогуздун айынын 6 чейин ADC2 биринчи раундуна карата
колдонуучулар добуш берүү аркылуу приложенияларды экинчи раундга тандашкан.
Жетинин Айынын 5 де экинич раундга киришкен эң мыкты 200 приложениненин тизмеси
жарыяланган (ар бир 10 категорияынын биринде 20дан приложение), ушинтип
колдонуучулар экинич раунддун приложениелерин добуш бере башташкан. Жетинин
айынын 24 дө экинчи раундун добушу берүүсүү токтогон, жана атайын калыстар
эксперттер тобу колдонуучулардын ойлору менен мыкты приложениелерди тандай
башташкан. Жетинин айынын 30 да сынактын жеңүүчүлөрүнүн тизмеси жарыяланган.

2008 жылдын Тогуздун айынын 21 де OHA Android платформасынын баштапкы
кодунжарыялады. Релизге Android дин баардык агымдары кирди: иштетъъ системи,
ортоубакыттык ПЖ (middleware), жана негизги акыркы Java тилинде жазылган
приложениялар. Android баштапкы кодуну жалпы көлөмү 2,1 Гб түздү. "Укуктуу
лицензия" менен Android баштапкы кодуна Apache License 2.0 ээ. Android 3.0
Honeycomb чыккандан кийин Google уюлдук бөлүмүнүн президенти Энди Рубин, жаңы
система версиясынын баштапкы кодун жарыялоо койо турулат деп жарыялады, себеби
деп система коммуникаторлорго койо берүүгө даяр эместигин жана дээрлик
оптимизация боло элек деди. Бул чечим аналитиктердин критикалык баасына туш
болду: мисалга, баяндамачы ZDNet Кристофер Доусон, Google дун мындай кадамын
көңүл калтыраарлык деди. Бирок, Компаниянын убадасына ылайык Google 2011 жылдын
күзүндө Android 4.0 Ice Cream Sandwich кийинки версиясынын баштапкы кодун ачты.

Oracle Corporation Google'ду Java'да интеллектуалдык менчик укугунун бузду деп
күнөөлөдү жана керектүү доо менен сотко кайрылды. Google компаниясына ушундай
сыяктуу доолорду Brown Rudnick LLP компаниясынын юристтери да доолоду, алар
түзүүчүлөрдү GPL2 лицензиясын өзүнүн Bionic китепканасы менен бузууда деп күнөө
койушту. Бул арыз прессада көптараптуу реакция жаратты, бирок ага карабай бир
катар эксперттер алдын ала жыйынтыкка келип, күнөөлөр эрте берилген дешти.

2012 жылдын Бугу айынын 31 де Уильям Алсуп (William Alsup) судья Oracle'дын
доосундагы, Android платформасында колдонулган жана түзүчүүлөрдүн бирдиктүү Java
код менен түзө алышкан, 37 API'га автордук укуктарынын тууралыгын аныктап чечим
чыгарды. Алсуптун вердиктине ылайык, Oracle — Google талашындагы API
интерфейстери болгон предметти, автордук укуктарды коргоо обьектерине кирбейт:
"Анткени, реализация методикасында колдонулуп аткан, спецификалык код
айырмаланып турат, анткени автордук укуктарды коргоо мыйзамына ылайык даана эле
ушундай функция же спецификациясы, же башка Java API колдонулган методдор менен
өзүнүн кодун жазса болот. Декларация же башкы саптар методикасы окшош болуп
турса деле айырмасы жок. Анткени идеяны же функцияны орундатууда бир эле жол
барда, ар кимиси өз эркине ылайык жасай берет, жана мындай ишке ашыруу ыкмасын
эч кимисинин монополизациялаганга укугу жок".

FTP-сервер реализациясы жок, тармакка кошулуу точка режими(PAN кызматы) жана
группалык биррангалуу Bluetooth (GN кызматы) тармактагы менен.

PC Magazine басылмасы Android 4.0 Ice Cream Sandwich иштетүү системине "Редакция
тандоосу" деген сыйлыкты берди, жаңы ИС платформага көп жакшыртууларды жана
смартфон менен планшеттик системалар арасындагы айрымаларды да жоготту деп
бегилеп.

2012 жылдын Жалган куран айында «Ведомости» газетасы, Android орус базарындагы
планшетик компьютерлер тармагында өзүнүн каршылашы Apple ди артка калтырды деп
жарыялады. Себеби деп, аналитиктер Apple өзүнүнүн түзмөктөрүнүн чыгарылышын бир
нече айга кечиктирип атышат дешти. Буга катар бул колдонуучуларга алардын
"андроиддик" аналогдорун арзан баада сунуштап жатышты.

Android 4.0 Ice Cream Sandwich User Experience Awards 2012 де эң мыкты
платформасы аталып алтын алды.

HTC, Intel, Sprint Nextel, KDDI, NTT DoCoMo, China Mobile, микросхема
түзүүчүлөрү Broadcom, Marvell, NVIDIA, Qualcomm, SiRF, Texas Instruments, LG,
Motorola, Samsung Electronics,жана ИТ-индустриянын дүйнөлүк гиганты, жана
альянстын эң башкы идеялык шыктандыруучусу Google компаниясы. Бир убакытта OHA
ачылыш менен Linux өзөгүндө Android ачык уюлдук платформасы анонстолгон.



https://ky.wikipedia.org/wiki/%D0%A8%D0%B0%D0%B0%D1%80

Шаар – жашоочулары, эреже катары, айыл чарбасынан тыш чөйрөдө алектенишкен
калктуу конуш. КРде төмөнкүдөй шаарлар айырмаланат: республикалык, облустук,
райондук баш ийүүдөгү шаарлар. Республикалык баш ийүүдөгү шаарлар категориясына
калкынын саны 300 миң адамдан кем болбогон, өнүккөн өнөржайга жана шаар
чарбасынын баардык бөлүмдөрүнүн инфратүзүмүнө ээ жана республикалык маанидеги
экономикалык жана маданий борбор болгон, жетекчиликти түздөнтүз КР республикалык
бийлик органдары ишке ашыруу максатка ылайык келген калктуу конуштар кириши
мүмкүн. Облустук баш ийүүдөгү шаарлар категориясына калкынын саны 30 миң адамдан
кем болбогон, өнөржайлык жана транспорттук түйүн же борбор болгон, кыйла өнүккөн
коммуналдык чарбага ээ жана өнүккөн экономикалык жана маданий борбор болгон
калктуу конуштар кириши мүмкүн. Райондук баш ийүүдөгү шаарлар категориясына
өнөржай ишканалары, коммуналдык чарбасы, окуу, маданий-агартуу, дарылоо жана
соода мекемелеринин өнүккөн тармагы бар, калкынын саны 10 миң адамдан кем
болбогон калктуу конуштар кириши мүмкүн.



https://ky.wikipedia.org/wiki/%D0%A2%D0%B8%D0%BB

Тил – адамдардын байланыш қаражаты қатары қызмат қылған белгилердин системасы.
Тилдин жардамы менен дүйнөнү таанып билүү ишке ашырылат. Тил табиғый жана
жасалма болушу мүмкүн. Күндөлүк турмушта пайдаланылчу Тил табиғый тил деп, ал
эми қандайдыр бир өзгөчөлүү маселелерди түшүндүрүүчү, тар чөйрөдө қолдонулчу
тилди жасалма тил деп аташат. Мисалы, математикалық символиканын тили, физикалык
теориялардын тили ж. б. тил - социалдық қубулуш. Ой-жүгүртүүнүн жашаш формасы
катарында көрүнүү менен, тил ошону менен қатар аң-сезимдин қалыптанышында чоң
роль ойной тил тил топтолғон билимдерди сактоонун жана аларды кийинки муундарға
өткөрүп берүүнүн қаражаты болуп қызмат қыла тил тилдин жардамы менен конкретүү
ой жүгүртүү ишке ашырылат. Кийинки мезгилдерде тил жалаң ғана лингвистиканын
эмес, ошондой эле логиканын жана семиотиканын да изилдөө объектиси болуп жатат.
Ушуға байланыштуу азырқы замандын неопозитивизми философиялық изилдөөлөрдүн
бүткүл проблематикасын тилди логикалық талдоо ишине ыйғарып салууну көздөшөт.



https://ky.wikipedia.org/wiki/%D0%A1%D0%BF%D0%BE%D1%80%D1%82

Спорт - ар кандай дене тарбиялык көнүгүүлөр боюнча окуу-машыгууну жана
мелдештерди уюштуруу жана өткөрүү системасы. С. адамдын ден соолугун чыңдоо ,
мелдеште жогорку көрсөткүчкө жана жеңишке жетүү максатын көздөйт; дене тарбиянын
негизги бөлүгү. Спорттун ар кандай түрлөрү, оюндары, коомдору, комитеттери бар.
Спорт — атайын дене тарбиялык көнүгүүлөр боюнча окуу-машыгууну жана мелдештерди
уюштуруу, өткөрүү системасы. Спорт мелдешүү, жеңүү, эң жогорку спорттук
жетишкендиктер — рекорддорго жетишүү максатын көздөйт. Советтик спорт ар бир
кишинин ар тараптан өнүгүүсүн, ден соолукту чыңдоону камсыз кылат жана өзүнүн
массалуулугу менен мүнөздөлөт. Спорттук мелдештерге жана машыгууларга катышуу
ден соолукту чыңдоо, бош убакытты максаттуу пайдалануунун эң мыкты шарттарынын
бири. Спорт чечкиндүүлүк, туруктуулук, тартиптүүлүк, коллективди сүйүү, жеңишке
умтула билүү жана башкалар баалуу сапаттарды өнүктүрөт.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%9F%D0%BE%D0%BB%D1%8C%D1%88%D0%B0

Польша, Польша Республикасы-Европадагы мамлекет. Висла жана Одра дарыясынын
алабында; түндүгүнөн Балтика деңизи менен чулганат. Түштүгүнөн Карпат, Судет
тоолору, батышынан Германия жана түштүгүнөн Чехия, чыгышынан КМШ өлкөлөрү
(Россия, Беларуссия, Украина жана Литва) менен чектешет. Аянты 312,7 миң км2.
Калкы 38,7 млн (2010). Административдик-аймактык жактан 16 воеводдукка бөлүнөт.
Борбору – Варшава шаары Акча бирдиги – злотый. Административдик-аймактык
бөлүнүшү (2011)

Аймагынын 3/4 бөлүгүн ойдуң ээлейт. Балтика деңизинин жээги жапыз келип, кумдуу.
Түндүгүндө дөңсөө-морена рельефтүү Балтика жалчасы (бийиктиги 329 мге чейин)
жайгашкан; көлдөр көп кездешет (түндүк-батышында жана Мазур түздүгүндө).
Борбордук бөлүгүндө батыштан чыгышты карай ойдуңдар тилкеси (Улуу Польша-Куявия
жана Мозовецка-Подляски) созулуп жатат. Андан түштүгүрөөк Висла өрөөнү менен
бөлүнгөн Силезия, Кичи Польша, Люблин дөңсөөлөрү, батышында Одра өрөөнү орун
алган. Өлкөнүн түштүк чеги менен Судет (эң бийик жери 1602 м, Снежка чокусу)
жана Карпат тоолору (2499 м, Татра массивиндеги Рысы чокусу), Батыш жана Чыгыш
Бескид тоолорунун этек жалчалары созулуп жатат. Климаты мелүүн, деңиздиктен
континенттике өтөт. Түздүктөрүндө январдын орточо температурасы –1°Сден –3°Сге
чейин, июлдуку 16–19°С, бийик тоолуу бөлүгүндө 5–6°С. Жылдык жаан-чачыны 500–600
мм, тоолорунда 1000 лшден ашык. Дарыялары өтө жыш; негизги дарыялары: Висла
(куймалары: Сан, Пилица, Буг), Одра (Ныса-Лужицка, Варта). Польшанын аймагынын
1/2ине жакыны айдалат, токой 27%ин ээлейт (негизинен тоолорунда жана өлкөнүн
түндүк бөлүгүндө). Жазы жана ийне жалбырактуу токой (эмен, бук, мырза карагай,
көк карагай) басымдуу. Татра, Карконоше, Кампина, Пенин улуттук парктары
уюштурулган. Польшада Беловежа чер токоюнун батыш бөлүгү жайгашкан.

Элинин 98%тен ашыгы – поляктар. Ошондой эле украиндер, немистер, чехтер,
словактар, литвалыктар да жашайт. Католик динин калкынын 95%и тутат. тестанттар
да бар. Православныйлар менен протестанттар да бар. Мамлекеттик тили – поляк
тили. орточо жыштыгы 1 км2ге 124 киши. Өлкөнүн түштүгүндө жышыраак. Төрөлүүнүн
деңгээли орточо (1000 кишиге 11,5), өлүм-житим 1000ге 10 киши (балдардын өлүмү
1000ге 13,4). Калкынын жашынын орточо узактыгы эркектериники – 67 жаш,
аялдарыныкы – 75. Шаар калкы 61%. Ири шаарлары: Варшава, Лодзь, Краков, Вроцлав,
Познань, Гданьск, Шецин, Быдгош жана Катовице.



https://ky.wikipedia.org/wiki/%D0%9A%D0%B0%D1%80%D0%B0%D1%81%D0%B0%D0%B5%D0%B2,_%D0%9A%D1%83%D1%81%D0%B5%D0%B8%D0%BD_%D0%9A%D0%B0%D1%80%D0%B0%D1%81%D0%B0%D0%B5%D0%B2%D0%B8%D1%87

Карасаев Кусеин(1901-1998) – кыргыз совет тилчиси, улуттук туңгуч лексикограф
жана лексиколог. Филология илимдеринин кандидаты (1944), профессор (1966),
Кыргыз Республикасынын илимине эмгек сиңирген ишмер (1992).

1901-жылдын 5-январында азыркы Ысык-Көл областынын Түп районуна караштуу Кең-Суу
айылында орто чарба үй-бүлѳдѳ тѳрѳлгѳн. 1946-жылдан тарта КПСС мүчѳсү. Эски
мектептен кат тааныган. Алгачкы билимди Пржевальск шаарындагы орус-тузем
мектебинен алган. Ленинграддагы Енукидзе атындагы Чыгыш институтун бүтүргѳн
(1931).

1921-1922жж. Кең-Суу айылдык революциячыл комитетинин (Селревком) тѳрагасына
орун басарлык кызматты аткарган, маданий-агартуу кызматтарда иштеген.

1923-1925жж. Ташкент шаарындагы кыргыз агартуу институтунан окуган. Бул
института окуп жүрүп « Эркин-Тоо» гезитинин алгачкы сандарын чыгарышкан жана ага
кабарчылык кылган, Орто Азия мамлекеттик университинин жумушчу факультетине
кыргыз тилинен сабак берген (1923-1927) , ошондой эле ВКП (б) БКнын Орто Азия
бюросунун котормочулар жана рецензенттер тобунун бюросуна мүчѳ болгон.

Карасаев кыргыз алфавитинин бардык түрүн түзүүгѳ катышкан.Авторлош болуп чоңдор
үчүн «Жаңылык» (1927) деген туңгуч алиппе түзүшкѳн, ѳзү да «Сабат ачкыч» (1927)
алиппесин жазган.

1966-жылы Карасаев тарабынан чоң «Кыргыз тилинин орфографиялык сѳздүгү» (60 миң
сѳз) жарык кѳрдү.

Карасаевдин кыргыз фольклористикасы менен адабият таануусунун,котормо теориясына
да сиңирген эмгеги бар. Буга анын «Котормо жайында», Манас»,Кыргыз ырларынын
түзүлүшү дегендей макалалары далил.

Кыргыз ыр түзүлүшү боюнча терминдердин уюткусу да Карасаев тарабынан иштелип
чыккан.Ал ошондой эле элдик оозеки чыгармаларды жыйноо котормо ишине да кыйла
салым кошкон.Семетей баш болгон жомок дастандарды жыйнаган, 1931-жылы айтылуу
манасчы Саякбай Каралаевди Фрунзе шаарына алып келип, маданий илимий журтчулукка
тааныштырып, андан «Манас» эпосун жазып алууну уюштурган.

М.Горький, А.Радищев, Л.Крючковский, Р.Тагор жана башка жазуучулардын
чыгармаларын которгон.



https://ky.wikipedia.org/wiki/%D0%9A%D0%B0%D0%B7%D0%B0%D0%BA_%D1%82%D0%B8%D0%BB%D0%B8

Казак тили – казактардын тили. Казакстан Республикасынын мамлекеттик тили. Түрк
тилдеринин кыпчак тобуна кирет. Казак тили түндүк-чыгыш диалектинин негизинде
калыптанган. Жазма эстеликтери 19-кылымдан башталган. Казак тилинин негизги
өзгөчөлүктөрү: жалпы түрк тилдеринен «ч» тыбышынын ордуна «ш» тыбышы (мисалы,
кач-каш), «ш» тыбыштын ордуна «с» тыбышы (мисалы, кыш-кыс ж. б.); «й», «дж»,
«с», «ч» тыбыштарынын ордуна «ж» тыбышы (йук жок, суоz, чоz жоz) колдонулганы
менен айырмаланат. Казак тили адегенде араб, кийин латын алфавитинде болгон.
1940-жылдан орус графикасындагы алфавитке өткөн. Казак тили Кыргызстан,
Өзбекстан, Түркмөнстан, Россия мамлекеттеринин айрым аймактарына жана Кытай,
Моңголия, Иран, Афганстан, Пакистан, Түркия сыяктуу чет өлкөлөргө тараган. Казак
тилинде сүйлөгөндөрдүн жалпы саны 13 млнго жакын (2009). Морфологиялык жагынан
кыргыз тилине окшош. Синтаксистик өзгөчөлүгү боюнча Казак тилинде атоочтук жана
чакчыл түрмөктөрдүн негизинде уюшулган сүйлөм конструкциялары кеңири колдонулат.
Жөнөкөй жана татаал сүйлөмдүн компоненттеринин ортосундагы байланыш чектелген.
Казак тилинин лексикалык тутумун жалпы түрк сөздөрүнүн катмары жана аз сандагы
араб тилинен өздөштүрүлгөн сөздөр түзөт. Советтик мезгилде орус жана европалык
тилдерден көп сөз кирген. Адабий тили 15-19-кылымда калыптанып, адабий тилинин
негиздөөчүсү Абай Кунанбаев болгон.



https://ky.wikipedia.org/wiki/%D0%98%D0%BB%D0%B8%D0%BC

Илим – курчап турган дүйнөдөгү мыйзамченемдүүлүктөрдүн коомдук аң-сезимде
чагылдырылышы.

Объективдүү чындык, материя кыймылынын бардык формалары, о. эле алардын коомдук
аң-сезимде чагылуу формалары Илим предмети болуп эсептелет. Илим билимдердин
өзгөчөлүгү боюнча илимдер үч топко бөлүнөт:

Илим мазмуну эмпирикалык материалдан (байкоодон, тажрыйбадан жана эксперименттен
алынган фактылар) жана абстракттуу ой жүгүртүүдөн (гипотеза, жалпылоо,
концепция, теория, закондор) турат. Илим материалды изилдөөгө карата жалпы
мамиле жана аны теориялык жактан талдап изилдөөнүн методологиясын түзөт. Илим
изилдөө конкреттүү, эмпирикалык материалды окуп үйрөнүүдөн аны жалпылоого, андан
ары текшерүүгө, ачылган ил. чындыкты, теорияларды, закондорду практикада
текшерип көрүүгө багытталат. Практика чындыктын критерийи болуп саналат.
Эмпирикалык материалды, практиканы этибарга албоо жана абстракттуу ой жүгүртүүнү
ашыра баалоо идеализмге алып келет. Ал эми абстракттуу ой жүгүртүүгө маани
берилбесе, билим үстүртөн болуп, изилдөөчү И-деги кубулуштардын жана
законченемдүүлүктөрдүн ички маңызын ачып бере албайт. Илимдин максаты –
жаратылыш менен коомдун обьективдүү закондорун таанып билүү, коомдук өндүрүштүн
жана коомдук аң-сезимдин практикалык талаптарын канааттандыруу. Ушуга
байланыштуу шарттуу түрдө илимди теориялык жана прикладдык деп бөлүшөт.
Теориялык илимдер объективдүү дүйнөнүн законченемдүүлүктөрүн изилдейт (механика,
физика, химия, биология ж. б.). Прикладдык илимдер түздөн-түз практиканын
талаптарын тейлейт (машина куруу, хим. технология, жер иштетүү, медицина,
экономика ж. б.).

Илим – болмуш (жаратылыш, адам, коом, ой) жөнүндө объективдүү жаңы билимдерди
теориялык жактан системалаштырып, иштеп чыгууга багытталган илимпоздордун,
алардын билимдери менен жөндөмдүүлүктөрүн, квалификациясы менен тажрыйбасын;
илимий эмгектин бөлүнүшү менен кооперацияланышын; илимий мекемелердин
эксперименталдык жана лабораториялык жабдууларынын бардык шарттары менен
жагдайларын; илимий изилдөөнүн методдорун, түшүндүрмө аппаратын, илимий
информациялардын системасын, ошондой эле өбөлгөсү да, каражаты да, илимий
өндүрүштүн натыйжасы да боло алуучу даяр билимдердин жалпы суммасын камтыган
ишмердиктин бир түрү; коомдук аң-сезимдин бир формасы. Илим тарыхый өнүгүүнүн
жүрүшүндө коомдун өндүргүч күчүнө айланат. Илимдин коомдук аң-сезимдин башка
формалары (искусство, мораль) менен байланышы жана алардан принциптүү айырмасы
да бар. Философия менен илимдин байланышы татаал, бирок бири-бирине таяныч.
Философия Илимге методологиялык таяныч болот, Илимдин жетишкендиктерин
философиялык жактан түшүндүрөт. Философия да Илим сыяктуу билимдерди теория
түзүп, чыгарган тыянактарын логикалык жактан негиздейт жана далилдейт.
Философиянын тарыхында Илимдерди классификациялоонун үзгүлтүксүз изденүү менен
калыптанган өзүнчө салты бар. Илимди классификациялоо белгилүү принциптердин
негизинде Илимдин өз ара байланышын жана логикалык ырааттуулукта жайгашуусун
көрсөтүүгө багытталат.



https://ky.wikipedia.org/wiki/%D0%96%D1%83%D0%BC%D0%B0

′′′Жума′′′ - аптанын бешинчи күнү. Бейшемби менен ишембинин ортосундагы күн
болуп саналат.

Славян тилдеринин көпчүлүгүндө, анын ичинен орус тилинде жума күнү аптанын
бешинчи күнү болгондуктан анын аталышы «беш» («пять») сөзүнөн келип чыгат:
белоруссча — пятніца, болгарча — петък, чешче — pátek, польский — piątek,
сербтерче — петак, хорватча — petak, словенче — petek, словацча — piatok,
украинче — п’ятниця.

Индия тилдеринин көбүндө "Жума" сөзү — Шукравар деп аталат. Шукра кудайчасынын
атынан аталган жана ал санскритте да Венера планетасынын аты болуп эсептелет.



https://ky.wikipedia.org/wiki/%D0%91%D0%B8%D1%88%D0%BA%D0%B5%D0%BA

Бишкек – Кыргыз Республикасынын саясий, экономикалык, илимий, өнөр жай жана
маданий борбору жана өлкөдөгү эң ири шаары. Өзгөчө бир административдик бирдиги.
1878-жылы негизделген. Аянты 12,7 миң га. Калктын саны - 874,4 миңге чукул
(2012). Өлкөнүн түштүк аймактарына окшобой, калктын арасында орус жана орус
тилде сүйлөшкөндөрүн пайызы жогору. Бишкек шаарында 4 адм.-айм. бирдик — Биринчи
Май, Ленин, Октябрь, Свердлов райондору, Чоңарык шаарчасы (8,2 миң адам) жана
Ортосай айылы (4,5 миң адам) бар. Кыргыз Республикасынын түндүк тарабындагы, Чүй
өрөөнүндө, Теңир-Тоонун астында, Кыргыз Ала-Тоосунун этегинде, Казакстан чек
арасынан 25 чакырымдык алыстыкта жайгашкан. Шаар аймагы 127,3 чарчы чакырым
түзөт. Бишкек деңиз деңгээлинен 700-940 метр жерде жайгашкан.

Бишкек Кыргыз Ала-Тоосунун этегинде, Чүй өрөөнүнүн борбордук бөлүгүндө, Аламүдүн
жана Ала-Арча сууларынын шилендиси пайда кылган жантайыңкы түздүктөн орун алган.
Деңиз деңгелинен 750–900м бийиктикте жайгашкан. Лёсс сымал кыртыш каптаган
түздүк бара-бара түндүктү карай жантайып, Чүй суусунун жайылмасына кошулат.
Бишкек тушта Чүй суусунун нугу Чүй өрөөнүнүн түн. жагына карай четтеп, шаардан
20кмдей аралыктан өтөт. Чүй өрөөнүнүн Бишкек шаарынын туштагы жазылыгы 60кмдей.

Чүй өрөөнүнүн Бишкек шаары жайгашкан борбор бөлүгү геологиялык структурасы
боюнча кеңдикке жакын багытта созулуп жаткан асимметриялык мегасинклиналь.
Шаардын азыркы чеги Чүй синеклизасынын Бишкек ийилүүсү деп аталган түш. бөлүгүнө
дал келет. Ийилүү палеоген-неогенде пайда болгон чөкмө тектер менен толгон. Алар
палеозой фундаментинин үстүндө жатат. Палеозой тоо тек катмарлары 5000мден ашык
тереңдикте (геофизикалык маалыматтар боюнча) жатып, негизинен гнейс, кристаллдык
сланец жана акиташ тегинен, ошондой эле эффузия тоо тектеринен турат. Үстүндөгү
палеоген-неоген тоо тек катмарларынын жалпы калыңдыгы 4,5–5,0км. Аларды
төртүнчүлүк мезгилде пайда болгон борпоң тоо тектердин калың кабаты жаап жатат.
Алар кой таштардан, арасында кум-шагыл ширелген майда жумуру таштардан, ар
кандай бүртүктөгү кумдардын жана кумдуу чопонун кабатчалары менен топторунан
түзүлгөн аллювий-пролювий чөкмө тоо тектерден турат.

Бишкек шаарынын негизги суу артериялары мурда Аларча жана Аламүдүн суулары
болгон. Алар Бишкектин аймагында тармактанган нуктар менен түштүктөн түндүктү
карай аккан. Шаар курулушунун кеңири кулач жайышына байланыштуу алардын көптөгөн
салаалары эки гана нукка бириктирилген. Суу агымын жөнгө салуу үчүн Бишкектин
түш. тарабындагы тоо этектеринде курулган суу сактагычтар жана көптөгөн сугат
каналдары аркылуу шаар айланасындагы чарбалардын жерлерин жана шаар аймагын
сугарууга пайдаланылат. Бишкектин ирригация системасына шаар аркылуу ар тарапка
салынган арыктар менен каналдар тармагы кирет. Шаар аркылуу Батыш жана Түш. Чоң
Чүй каналдары өтөт. Бишкектен түндүгүрөөктө Төмөнкү Аларча суу сактагычы
жайгашкан: бир бөлүгү шаардын аймагына кирет. Кара жыгач багында жана Бишкек
Эркин Экономикалык зонасынын аймагында көлмөлөр бар. Шаардын түштүк бөлүгүнө
түндүктүн кадимки боз топурагы мүнөздүү, түндүк (төмөнкү) бөлүгүн боз шалбаа,
шалбаа жана шалбаалуу-саздак топурактары каптап жатат. Табигый өсүмдүктөр
шаардын чет-жакасындагы бош жерлерге гана мүнөздүү. Шаардын түн. бөлүгүнүн
өсүмдүк эгилбеген бош жерлеринде камыш, жекен, ыраң чөп, көлмө жана суу
жээктеринде жапайы тал, терек, сейрек жийде кезигет. Шаардын түш. жагында тоо
этектеринин адырларында кургакчыл жерге мүнөздүү өсүмдүктөр басымдуулук кылат.
Адырлардын төмөнкү бөлүктөрүн эфемер-шыбактуу жарым чөл ээлейт.

Бишкек шаарынын калкынын саны 1999-жылы марттагы эл каттоо боюнча 762,3 миң адам
болуп, респ-дагы калктын 15,8% түзгөн. Шаарда 1940-жылы 104,5 миң калк жашаса,
1950-жылы 218,0 миң, 1979-жылы 535,5 миң, 1989-жылы 619,9 миң калк болгон.
2003-жылы 797,4 миң калк жашап, анын 792,9 миңи (99,4%) шаарда, 4,5 миңи (0,5%)
шаардын чет-жакасындагы Ортосай айылында жашайт. Эркектер жалпы калктын 47,9%,
аялдар 52,1% түзөт. 2002-жылы үйлөнгөндөрдүн саны 3729 же болбосо 1000 кишиге
эсептегенде 3,8, ажырашкандар 1947 же 1000 кишиге эсептегенде 2,2 адамды түзгөн.
2002-жылы Бишкек шаардык кеңеши боюнча 1000 адамга төрөлгөндөрдүн саны 14,3,
өлгөндөрдүн саны 7,5, табигый өсүш 5,4 миңди түзүп, төрөлгөн 1000 баланын (1
жашка чейинки) 25,9 өлүмгө дуушар болгон. 2002-жылы жумушсуздардын саны
(катталганы боюнча) Бишкек шаары боюнча 8952 адамды түзгөн. 2000-жылы шаар
боюнча жалпы калктын 24,0% эмгекке жарамдуудан жаш, 64,9% эмгекке жарамдуу,
11,1% улуу муундагы адамдар болгон. Шаарда кыргыз (52,2%), орус (33,2%), украин
(11,2%), казак (1,6%), өзбек (1,6%), татар (2,1%), немис (0,7%), дуңган (0,5%),
уйгур (1,7%) ж.б. улуттун өкүлдөрү жашайт. Бишкек шаарынын калкынын 2002-жылкы
миграциясы: келгендердин саны 5741 адам, кеткендер — 12654 адам болуп, алардын
ичинен чет өлкөлөрдөн шаарга 1017 адам жана өлкөнүн башка региондорунан шаарга
4724 адам келип, шаардан башка чет өлкөлөргө 8092 адам жана өлкөнүн башка
региондоруна 4562 адам кетип, жалпы миграциялык азаюу 6913 адамды түзгөн.

Азыркы шаардын аймагын адамдар эң байыркы заманда эле отурукташкан. Аламүдүн
ГЭСтеринин жанынан табылган таш эмгек куралдары Бишкектин айланасында алгачкы
адамдар б.з.ч. 5–4 миң жылдыктарда жашагандыгын далилдейт. Темир доорунун
башталышы менен Кыргызстандын аймагында сак (б.з.ч. 7–3 кылымдары) жана усун
(б.з.ч. 3-кылым – б.з. 5-кылым) уруу бирликтери түзүлгөн. Бул уруу союздары
Аламүдүн, Аларча сууларын бойлото да отурукташкан. Буга кийинки мезгилге чейин
сакталып калган дөбө-мүрзөлөр далил болот.

Орто кылымда Аламүдүн жана Аларча сууларынын алабын көчмөн жана отурукташып
дыйканчылык кылган түрк уруулары мекендеген. Орто кылымдагы эң ири шаарлардын
бири азыркы Бишкек шаар чалдыбары (7–12 кылымдары) болгон. Татаал планда
салынып, бекем чеп курулмаларынан турган бул шаар 25–30 км2дей аянтты ээлеген
(Бишкек1 бекетинин жана мурунку Ключевой, Кызыласкер айылдарынын аймагы). Кийин
«Темир усталар чеби» аталып калган дагы бир байыркы чоң шаар (8–13 кылымдары),
азыркы Абдумомунов жана Орозбеков көчөлөрүнүн, Кара жыгач багы менен Аламүдүн
суусунун ортосунда жайгашкан.

Шаардын борбору кокондуктардын мурдагы чеби Бишкек чебинин аймагында (Аламүдүн
суусунун сол жээги, кийин «Темир усталар чеби» деп аталып калган шаар
чалдыбарынын орду) жайгашкан. Шаар 8-кылымындан 15-кылымдын башына чейин өнүгүп,
моңголдордун жапырыгында бүлгүнгө учураган жана бир аз убакыттан кийин кайта
жанданып, тиричилик 18-кылымга чейин созулган. Андан кийин шаар биротоло ээн
калган. Айрым маалыматтар боюнча 18-кылымында солто уруусунан чыккан Бишкек
аттуу адам ушул чөйрөнү жердеп, журтун душмандан коргоп турган. 19-кылымдын
башында кыргыз феодалдарынын өз ара чатагынан пайдаланган Кокон хандыгы Чүй
өрөөнүн басып алып, жергиликтүү элди башкарып туруу үчүн бир катар чеп
курдурган.

Кокондуктардын негизги чыңдоолорунун бири катары Чүй өрөөнүн борбор бөлүгүндө
курулган чеп — Бишкек чеби аталган (бул аталышты колониячылар Пишпек деп
бурмалап, өзгөртүп айтышкан). Бул чеп Аламүдүн суусунун батыш жагында азыркы
«Темир усталар чебинин» ордунда 6га жерди ээлеген. Борбор Азияны ээлеп алууга
умтулган Орусия аскерлери 1860-жылы 4-сентябрда Бишкек чебин убактылуу басып
алган. Бирок алар кетээри менен мында кокондуктардын бийлиги кайра орногон.
1862-жылы сентябрда падыша аскерлери Байтик башында турган кыргыздардын жардамы
менен чепти 2-ирээт ээлеп, аны биротоло талкалаган. 1864-жылы анын урандысынын
жанында казак-орустардын бекети, ага удаа чакан базар, 1887-жылы ат-почта бекети
курулган. 1868—70 жылдары шаардын азыркы чегинде орус келгиндери Аламүдүн жана
Бишкек айылдарын негиздешкен. 1865-жылга чейин чүйлүк кыргыздар акимий жактан
Алатоо округунун (борбору — Верный шаары) начальнигине баш ийген, 1865–67
жылдары Түркстан дубанына, кийин Токмок уездинин курамында Жетисуу облусуна
кирген. 1878-жылы 29-апрелде уездин борбору Токмоктон Бишкекке көчүрүлүп, ага
шаар статусу берилген. Шаар калкынын саны 1913-жылы 18468 жеткен. Бишкекте
кустардык-өнөр жайлык мүнөздөгү алгачкы ишканалар, а.и. тегирмендер 19-кылымдын
2-жарымында пайда болгон. 1883-жыды булгаары заводу, 1885-жылы сыр-быштак жасоо
ишканасы иштей баштаган. Ошондой болсо да шаарда ө.ж-га караганда
базардык-стационардык типтеги соода тезирээк өнүккөн. 1878-жылы алгачкы чакан
оорукана менен дарыкана ачылган. 1879-жылы приходдук бир класстуу окуу жай,
кийин башка окуу жайлар ачылган. 1916-жылы жайында Бишкек уездинин көп бөлүгүн
улуттук-боштондук көтөрүлүш каптаган. Орусияда февраль буржуазия-демократиялык
революциясы жеңгенден кийин, 1917-жылы мартта Бишкек солдат жана жумушчу
депутаттар кеңеши уюшулуп, анда чечүүчү позициянын Убактылуу өкмөттү колдогон
меньшевиктер менен эсерлер ээлеп алышкан. 1918-жылы 7-январда Бишкектеги жана
уездеги бийлик иш жүзүндө большевиктердин колуна өткөн. 1924-жылы 14-октябрдан
Бишкек — Кара Кыргыз АОсунун (1925-жылы 25-майдан Кыргыз АОсу), 1926-жылы
1-февралдан Кыргыз АКСРинин борбору, 1926-жылы 12-майдан Фрунзе деп аталган.
1936-жылы 5-декабрдан Фрунзе — Кыргыз КСРинин борбору (1991-жылдан Бишкек
аталып, эгемендүү Кыргыз Республиканын борбору), 1938-жылы Бишкекте 3 акимий
район Пролетар (азыркы Ленин), Биринчи Май, Свердлов райондору түзүлгөн.
1961-жылы шаарга Кызыласкер, Привокзальный (Попеновка), Төкөлдөш айылдары,
Аламүдүн, Көкжар айылдарынын бир бөлүгү, 1984-ж. Чоңарык, Ортосай айылдары
кошулган. 1974-жылы жаңы акимий район Октябрь район түзүлгөн. Кеңеш доорунда
Бишкек шаарынын саясий-коомдук, социалдык-экономиалык жана маданий турмушунда
зор өзгөрүүлөр болду. 1924-жылы алгачкы кыргыз газети «Эркинтоо» чыккан.
1926-жылы мамлекеттик басмакана менен музей түзүлгөн. 1932-жылы педагогика,
1938-жылы зооветеринария, 1939-жылы медицина институттары ачылган. Ошол эле
жылдары алгачкы ири өнөр жай ишканалары курулган. Бишкекке Улуу Ата мекендик
согуш жылдарында Украинадан, Орусиядан бир катар ө. ж. ишканалары көчүрүлүп
келинген. Азыркы учурда базар экономикасына багыт алуунун натыйжасында шаардагы
өнөр жай ишканаларынын, соода мекемелеринин ж. б-дын бир катары менчиктин түрдүү
формаларына өтүүдө. Көз каранды эмес мамл-тин борбору катары Бишкекте бир катар
чет өлкөлөрдүн элчиликтери жана эл аралык уюмдардын өкүлчүлүктөрү ачылып,
Кыргызстандын дүйнө элдери менен байланышы кеңейүүдө.

VII-кылымындан баштап Бишкек калаасы Жул шаарчасы катары таанымал болчу.
1825-жылында Чүй өрөөнүндөгү Пишпек аттуу калаасы эң ири аскерканасы (гарнизон)
менен кошоо курулган. Орус аскердери калааны 2 жолу (Аяк оона айынын (сентябрь)
4, 1860 жана тогуздун айынын (октрябрь) 24, 1862) басып алышкан. 1862-жылдын
Жетинин айында (ноябрь) калаа талкаланган. Эки жыл өткөндөн соң, анын ордуна
*казак пикети орнотулуп, кийинерек базар чогула башталды. 1868-жылы Пишпек аттуу
конуш курулган. Чын куран айынын (апрель) 29, 1878-жылы уезддын (Жети-Суу
дубаны) борбору Пишпеке которулган. Ошол учурдан бери Пишпек (Бишкек) шаар
наамдын ээси.

Тогуздун айынындан (октябрь), 1924-жылындан, Кара-Кыргыз Өзэрктин (автономия)
акимий борбору. Бугу айынан (май), 1925-жылдан - Кыргыз Өзэрктин (автономия)
борбору. 1926-жылы кеңештик (советтик) аскербашынын, Михаил Фрунзенин, аты
коюлуп Фрунзеге өзгөрүлгөн. 1936-жылдан баштап Фрунзе шаары - Кыргыз КСРдин
борбордук калаасы. 1991-жылы, эгемендүү Кыргыз Республикасында, шаардын аты
кайрадан Бишкекке өзгөрүлгөн. Бир уламыш боюнча шаардын жаңы аты, XVII-кылымында
бул жерде жашаган Бишкек-Баатырдын атынан чыккан. Башкасы боюнча - Пишпектен
(биринчи аты) жана Бишкек (май басуу үчүн курал).

Бишкек шаарынын экономикалык жана социалдык жактан башка дубандарга
салыштырмалуу жогору деңгээлде өнүккөн, саясий жактан Кыргыз Республикасынын
борбору катары өзгөчөлөнгөн аймак. Шаарда өнөр жай, транспорт, байланыш, курулуш
жана элди социалдык жактан тейлеген соода, илим, билим берүү, саламаттыкты
сактоо ж.б. тармактар өнүккөн.

Рыноктук шартка ылайыкташкан ушул ишканалар – өнөр жай, курулуш, транспорт,
соода же тейлөөнүн башка тармактарына таандык. Өндүрүштү базар экономикасынын
шартына ылайыкташтыруунун натыйжасында шаардын өнөр жайында дагы эң ири
структуралык өзгөрүүлөр болду.

Өндүргөн продукциялары рыногун жоготуп, сатылбай калган өнөр жай ишканалары,
айрыкча Бишкектеги машина куруу тармагынын ири ишканаларынын өндүрүшү токтотулду
же аларды башка өтүмдүү буюмдарды жасоого толук кайра курууга туура келди. Кээ
бир ишканалар жарым жартылай иштеп калышты. Ошого байланыштуу Бишкек шаарынын
өнөр жай өндүрүшү 1991—95 жылдары 4 эсеге төмөндөгөн.

Шаарда 1991-жылы чөп таңгактоочу машина жасоо 20 миң даанага жетсе, 1996-жылы
анын 200 араң чыгарылган. Электр машиналар 1125тен, 64кө, металлды кесүүчү
станоктор 1146дан 27ге, токулган кийимдер 16 млн даанадан 1,4 млн даанага, бут
кийимдер 3,5 млн жуптан 380 миң жупка чейин кыскарган. Ошондуктан, өнөр жай
өндүргөн продукциянын көлөмү боюнча Бишкектин республикадагы үлүшү 1991-жылы
31,0%тен, 1996-жылы 20,7%ке чейин азайган. Ал эми, 1996-жылы шаардын өнөр жай
өндүрүшүндөгү төмөндөө токтолуп, кайра жогорулоого багыт алды.

1995-жылга салыштырганда бир жылдык өсүш продукциянын көлөмү боюнча 3,0%ти
түзгөн. Жогоруда белгиленген өзгөрүүлөргө карабастан, Бишкек шаары дагы эле
Республиканын эң ири өнөр жай түйүнү катары белгилүү. 2002-жыды шаарында 125
ишкана иштеп, Кыргызстандын өнөр жайынын 20,0%ин же 8903,0 млн сомдук
продукциясын өндүргөн. Анын ичинен кеңири керектелүүчү товарлардын үлүшү шаардын
өнөр жай өндүргөн продукциянын 63,5%ин түзгөн.

Шаарда өнөр жай өндүрүшүнүн бардык тармактары бар. Алардын ичинен негизгилери
машина куруу жана металл иштетүү (2000-жылы 445,9 млн сомдук продукция
чыгарган), жеңил (576,6 млн), тамакаш (1877,3 млн) өнөр жайлары жана
электрэнергетика (996,6 млн сом) негизги орунду ээлеп, алар 2000-ж. жалпы өнөр
жайдын 60%тен көбүрөөк продукциясын өндүргөн. Ушул тармактардын республикадагы
үлүшү дагы жогору. 2000-жылы шаардын машина куруу өнөр жай Республиканын ушул
тармагы өндүргөн продукциянын 26,2%ин, тамак-аш 29,0%ин жана жеңил өнөр жай
23,5%ин чыгарган.

Көпчүлүгү, айрыкча машина куруу жана жеңил өнөр жай тармактарынын продукциялары
чет өлкөлөргө сатылып, алар менен экономикалык байланыш түзүүдө жана
Республиканын өнүгүшүндө Бишкек шаарынын мааниси зор. Экспортко сатылган
продукциялардын көлөмү 2002-жылы 312,9 млн АКШнын долларын (Республиканын
экспортунун 64,4%) түзүп, региондордун ичинен биринчи орунда болгон. Ошол эле
мезгилде башка өлкөлөрдөн сатып алынган калк кеңири керектөөчү продукциялардын,
башкача айтканда импорттук көлөмү 363,9 млн долларга жетип, импорттун 62,0%ин
түзгөн. Натыйжада, Бишкек шаарынын өзүнүн бюджетин өзү толук каражаттоо менен
Республиканын бюджетин толуктоодо зор салымы бар.

Бишкек шаары Республиканын илим, билим, саламаттыкты сактоо, көркөм өнөр жана
маданият мекемелеринин көпчүлүгү жайгашкан ири борбор катары белгилүү.
Республиканын илим изилдөө мекемелеринин дээрлик бардыгы Бишкек шаарында
жайгашкан. Билим берүү жагынан 2002/2003-окуу жылында 25 жогорку окуу жайында
65,4 миң студент (алардын 85,0%и контракт менен) окуган. Жогорку окуу жайларында
4594 мугалим иштеп, алардын 226сы илимдин доктору, 1400 илимдин кандидаты.
Шаарда жалпы билим берүүчү 116 орто мектеп, алардын ичинен 3 жатак-мектеп, 3
атайын мектеп жана 3 кечки мектеп иштеп, аларда 104,3 миң окуучу окуп, 5570
мугалим эмгектенген. Ушул мектептердин кээ бирлери гимназия, лицейлер жана 20
жеке менчик мектептер. Жеке менчик мектептерде 1,9 миң окуучу окуган. Ар кандай
сабактарды тереңдетип окуткан мектеп, гимназия жана лицейлердин саны 32. Бардык
мектептердин көбүндө информатика кабинеттери бар. Дээрлик бардык мектептерде
китепкана жана ашкана иштейт. Шаардын мектептеринде бир класста орт. алганда 27
окуучу окуп, бул республикада эң жогорку чек болуп саналат. Саламаттыкты сактоо
тармагында 2002-жылы 9680 орундуу (10 миң адамга 163 орун) 32 оорукана болуп,
аларда ар түрдүү адистиктеги 3792 дарыгер (10 миң адамга 97 дарыгер) жана 7253
медициналык орто билимдүү кызматкер (10 миң адамга 122) иштеген. Башкача
айтканда ооруканалардагы орундарды калктын 10 миң адамына эсептегенде, шаардын
деңгээли Республиканын орто көрсөткүчүнөн 1,8 эсеге, ал эми врачтардын саны
боюнча 2,9 эсеге жогору болгон. Бишкекте өлкөнүн ири мейманкалары, базарлары,
дүкөндөрү ж.б. жайгашкан.

Алар: «Достук», «Аккеме», «Саякат», «Ысыккөл», «Семетей», «Бишкек», «Алатоо»,
«Хаятт», «Эльдорадо» ж.б. мейманкалар, «Ош», «Аламүдүн», «Баткен», «Ортосай»,
«Аларча-2», «Дордой», «Кудайберген» ж.б. базарлар, «Айгүл», «Айчүрөк», «Береке»,
«Берекет», «Бешсары», «Диньчинь», «Жаңылык», «Миңтүркүн», «Сейтек» ж.б. соода
дүкөндөрү жана комплекстери д.у.с. Бишкек шаарында 22 ири китепкана иштеп,
аларда 7208 миң нуска китеп болгон. Шаарда 7 театр, анын бири опера жана балет
театры, экөө мамл. драма театры, 1 филармония, 3 клуб жана маданият мекемелери,
10 кинотеатр жана 11 музей иштеген. Ошондой эле шаарда мамлекеттик эмес бир нече
театрлар ж.б. маданияттык мекемелер ачылган. Бишкек Кыргыз Республиканын саясий
борбору болгондуктан өлкөнүн башкаруу бийликтери — Президенттин администрациясы,
Өкмөт, Жогорку Кеңеш, Республикалык сот жана прокуратура, ошондой эле төртүнчү
бийлик деп саналган басма каражаттары – гезит, журналдар, радио жана
телекөрсөтүүчү мекемелер шаарда жайгашкан. Ошондой эле Бишкекте ондон ашык чет
өлкөлөрдүн өкүлчүлүктөрү иштейт. Алар: АКШ, Беларусь, Германия, Индия, Иран,
Казакстан, Кытай, Орусия, Өзбекстан, Пакистан, Тажикстан, Түркия ж.б.

Бишкекте жай ысык жана кургак. Теке (июль) айында абанын температурасы 42
даражага (градуска) чейин ысыйт. Кышындагы орточо температура -7 даража
(градус). Жылына орточо Бишкекке 400 мм жаан-чачын жаайт. Абанын орточо
нымдуулугу Теке айында (июлда) 38%, Үчтүн айында (январда) - 68%.

Бишкектин архитектурасы 1878-жылдан башталат, себеби Верный шаарында(Алматы)
генерал Г.А.Колпаковский Бишкектин генералдык планына кол койгон.

1925-жылы ал кездеги Пишпек калаасына чехословакияк комунисстерден түзүлгөн
"Интергельпо" кооперативи шаардын архитектурасынын өнүгүшүнө зор салымдарын
кошушкан. Биринчилерден болуп кооперативдик ишканаларды куруп, "Жумушчулар
Шаарчасын" кура башташкан(бул шаарчанын планировкасы шакекчелик система болгон,
ошону менен шаардын башка райондорунан өзгөчөлөнүп турган.Согуштан кийинки
жылдары курулуш иштери мурункудай бойдон улана берген, бирок жаңы, кооз үйлөр
салынып, шаар көркүнө келе баштаган. Уникалдуу имараттар пайда болгон, биз
аларды "Сталиндик стиль" деп атап калганбыз.

Ленин районунун курамына Чоң-Арыктын айыл кеңеши кирет. Чоң-Арыктын ичине ШТА
(ПГТ) Чоң-Арык жана Орто-Сай айылы киришет.



https://ky.wikipedia.org/wiki/%D0%91%D0%B8%D0%BE%D0%BB%D0%BE%D0%B3%D0%B8%D1%8F

Биология (грек тилинен bios - өмүр, тиричилик жана logos - илим) - тирүү
жаратылыш жөнүндөгү илимдердин жыйындысы. Ошону менен бирге эле биология
жашоонун аспектилерин, башкача айтканда, функционалдаштыруу, өсүү, келип чыгуу,
Эволюция жана Жер бетине тирүү организмдердин таралышын, алардын
классификациясын, ошондой эле түрлөрдүн келип чыгышын жана айлана чөйрөдө өз ара
аракеттенишүүсүн изилдөөчү илим.

Биология өзүнүн өзгөчөлүгү менен башка табийгый илимдерден айырмаланып келет.
XIX кылымда, окумуштуулар тарабынан тирүү организмдер бири бирине окшоштуктары
бар экенин далилдеп чыгышканда. «Биология» терминин 1802-жылы Ламарк, Жан Батист
тарабынан киргизилден. Учурдагы биологияда беш фундаменталдык принциптер бар:
клеткалык теория, эволюция, генетика, гомеостаз жана энергия. Учурда биология —
дүйнө жүзүндө орто жана жогорку окуу жайларында окутулуучу стандарттык предмет
болуп саналат. Жыл сайын биология, Медицина, Биомедицина тармактарына тиешелүү
миллиондогон макалалар жана китептер жарык көрүшөт.

Көрчүлүк биологиялык илимдер дисциплиналардан турушат . Изилдөө организмдерине
жараша тайпаларга биригишет: ботаника - өсүмдүктөрдү изилдейт, зоология —
Жаныбарларды, микробиология — бир клеткалуу организмдерди.



https://ky.wikipedia.org/wiki/%D0%90%D1%81%D1%82%D1%80%D0%BE%D0%BD%D0%BE%D0%BC%D0%B8%D1%8F

Астрономия (астро... ж-а гр. nomos - закон) - ааламда болуп жаткан физикалык
процесстер м-н кубулуштарды талдоонун негизинде асман телолорунун,
системаларынын ж-а алардын ортосундагы мейкиндиктерди, жалпы эле Аалам жөнүндөгү
илим. Астрономия сфералык астрономия, практикалык астрономия, астрофизика, асман
механикасы, жылдыз астрономиясы, галактикадан тышкары астрономия, космогония,
космология ж. б. бөлүмдөрдү камтыйт. Астрономия адамдын практикалык
муктаждыгынан, б. а. мезгилдик кубулуштарды алдын-ала айтуу, убакытты эсептөө ж.
б-дан келип чыккан байыркы илим. Биринчи Жердин жасалма жандоочусун учуруу м-н
(1937, СССР) астрономиянын жаңы доору башталган. Космостогу эң чоң (диаметри 2,4
м) Э. Хаббл телескобу 1990 ж-а 2005-ж. Жердин орбитасына чыгарылып, Күн
системасындагы телолорду ж-а планета аралык чөйрөнү изилдөөнүн жаңы ыкмалары
пайдаланылган. Азыркы астрономиянын калыптанышы дүйнөнүн геоборбору системасынан
баш тартуу ж-а аны дүйнөнүн гелиоборбору системасы м-н алмаштыруу, асман
нерселеринин (телолорун) телескоп м-н изилдөөнүн башталышы ж-а бүткүл дүйнөлүк
тартылуу законунун ачылышына байланыштуу. Б. з. ч. 2000-ж. Кытайдагы астрономия
мектеби кытай астрономиясынын өнүгүшүнө салым кошкон. Астрономия ошондой эле
Египетте, Индияда ж-а Грекияда өнүккөн. Байыркы Грекия астрономдору эч кандай
аспапсыз эле көз м-н байкоонун негизинде чоң ачылыштарды жасашкан. Арисстарх
Самосский бардык планеталар ж-а Жер кыймылсыз турган Күндү айланат деп далилдеп,
дүйнөнүн гелиоборбору идеясын сунуш кылган. Шумер-аккад цивилизациясынын жрец
астрономдору көптөгөн кылымдар бою Күн, Ай ж. б. планеталардын кыймылдарын
жылдыз фонунда катташкан. Астрономиянын көп терминдери арабчадан келип чыккан,
мисалы, зенит, надир, альманах. Птоломей б. з. 140-жылдарында «Альмагест» деген
эмгегинде астрономия б-ча бүт билимди чогулткан. Ал ошол кылымдын аралыгында
негизги жетектөөчү эмгек болуп, 17-кылымга чейин астрономиялык ойлордун
өнүгүшүнө таасирин тийгизген. 1543-ж. поляк окумуштуусу Н. Коперниктин «Асман
сфераларынын байланышы жөнүндө» деген эмгеги чыккан. Кийин Ньютондун бүткүл
дүйнөлүк тартылуу законун ж-а кыймылдын үч законун Ай ж-а планеталардын
кыймылына пайдалануу Коперник, Кеплер ж-а Галилейдин иштерин бириктирген.
Кийинки эки жүз жылдыкта астрономия эки багытта өнүккөн. Биринчисинде чоң ж-а
кубаттуу телескоптун жардамы м-н Ааламдын көптөгөн аймактары изилденген.
Экинчисинде - планеталарды, анын жандоочуларын, кометаларды, астероиддерди
изилдөөдө Ньютондун динамика закону ж-а кош жылдыздарды аныктоочу өсүү саны
пайдаланылат.



https://ky.wikipedia.org/wiki/ISO_3166-1

ISO 3166 стандартын өзүнө өлкөлөрдүн жана аларга караган аймактардын аттарын
камтыган бөлүгү. Биринчи жолу 1974 - жылы жазылган. Ар бир өлкө үчүн үч башка
кодду аныктайт:

ISO 3166-1 alpha-2 (англ.), көптөгөн тармактарда, анын ичинде Интернетте да
(биринчи деңгээлдеги домендерди белгилөө үчүн) колдонулуучу эки тамгалуу
система. ISO 3166-1 alpha-3 (англ.), үч тамгалуу система. ISO 3166-1 numeric,
БУУнун статистикалык бөлүштүрүлүшүндөгү үч сандуу система. 249 өлкөнүн жана
аймактын өзүлөрүнө тиешелүү коду бар. ISO 3166 агенствосунун стандарттарына
ылайык, өлкө же аймак БУУнун Өлкөлөр аты же БУУнун статистикалык бөлүгү
колдонуучу өлкөнүн же аймактын коду статистикасынын бюллетенине кошулушу зарыл.
Бюллетенге кошулуу үчүн өлкө же аймак төмөндөгү шарттарды аткарышы керек:

ISO 3166-1де бюллетендер өзгөрүп, жаңыланып турат, акыркы жазуулар: II-2 аттуу
маалыматтык бюллетень 2010-жылдын 19-февралында жазылган жана акыркы кездеги
Албаниянын, Боливиянын, Венесуэланын, Гвинеянын, Гвинеи-Бисаунун, Грециянын,
Испаниянын, КЭДРнын, Марокконун, Маршаллдык Аралдардын, Сент-Китс жана
Невисанын, Сербиянын, Уганданын, Чехиянын, Шри-Ланканын геокоддордун өзгөрүүсү
камтылган. Маалыматтык бюллетень II-2, 2010-жылдын 30-июнь күнү жазылган, жана
анда Антигуа жана Барбуддардын, Аргентинанын, Белоруссиянын, Босния жана
Герцеговинанын, Буркина-Фасонун, Бурундинин, Венгриянын, Гренландиянын,
Египеттин, Италиянын, Йемендин, Кениянын, Комордун, Ливандын, Малавинин,
Молдованын, Нигериянын, Жаңы Зеландиянын, Омандын, Панаманын, Перунун,
Россиянын, Сейшелдик Аралдардын, Сенегалдын, Словениянын, Туркмөнстандын,
Филиппиндин, Борбордук Африка Республикасынын, Чаддын, Чилинин, Эквадордун
акыркы геокоддорунун өзгөрүүсү камтылган. Маалыматтык бюллетень II-3,
2011-жылдын 15-декабрь күнгеокодовгылган(эң акыркы версиясы), жана анда:
Азербайджандын, Арубанын, Афганистандын, Багам аралдарынын, Бангладештин,
Бельгиянын, Болгариянын, Бонэйрдин, Синт-Эстатиус жана Сабанын, Улуу
Британиянын, Чыгыш Тимордун, Вьетнамдын, Гондурастын, Даниянын, Джибутинин,
Индонезиянын, Ирландиянын, Индиянын, Иорданиянын, Кабо-Верденин, Катардын,
Кувейттин, Кюрасаонун, Латвиянын, Лесотонун, Мальдив аралдарынын, Монаконун,
Мьянманын, Непалдын, Нидерландынын, Норвегиянын, Ыйык Елена аралдарынын,
Вознесения жана Тристан-да-Куньянын, Пакистандын, Палестиндик улуттук
администрациясынын, Папуа — Жаңы Гвинеянын, Польшанын, Гаитинин, Македониянын,
Сауд Аравиясынын, Синт-Мартенанын, Судандын, Тунистин, Турциянын, Финляндиянын,
Франциянын, Хорватиянын, Черногориянын, Швециянын, Экватордук Гвинеянын,
Эритреянын, Түштүк Судандын акыркы геокоддорунун өзгөрүүсү камтылган.



https://ky.wikipedia.org/wiki/%D0%AD%D0%BA%D0%BE%D0%BB%D0%BE%D0%B3%D0%B8%D1%8F

Экология (грек тилинен oikos - үй, мекен,жашаган жер жана logos - илим,окуу.
Түздөн түз которгондо: үй жөнүндө илим, ал эми адамзат үчүн үй бул Жер
планетасы.)- организмдердин өз ара жана айлана чөйрө менен болгон байланышын
изилдөөчү илим. Тирүү организмдин жашоо шартын жана организмдердин жашоо чөйрөсү
менен өз ара байланышын изилдөөчү илим.

Экологиянын өтө көп аныктамалары бар, бирок көпчүлүк окумуштуулар, “Экология –
тирүү организмдердин тиричилигинин шартын изилдөөчү жана организмдер менен
чөйрөнүн ортосундагы өз ара байланышын изилдеген илим”, дешет.

Белгилүү окумуштуу америкалык эколог Ю.Одум мындай жалпы аныктама берет:
“Экология – бул илим аралык билим тармагы, көп денгээлдик системалардын
жаратылышта, коомдо жайгашуу жана алардын өз ара байланышы жөнүндөгү илим”.

«Экология» терминин 1-жолу немец биологу Э. Геккел 1866-жылы колдонгон. Тирүү
организмге чөйрөнүн түздөн-түз же кыйыр тийгизген таасири экологиялык фактор деп
аталат. Ал биотик жана абиотик факторлоруна бөлүнөт. Биотик түрүнө тамак-аш
факторлору, айрым особдордун же бир түрдөгү особдор тобунун жана ар башка түрдүн
ортосундагы өз ара мамиле (аймак, тамак-аш, суу жана башкалар үчүн күрөшүү)
кирет. Абиотик факторлор биологиялык объектиге сырттан таасир этет, мисалы,
температура, жарык, нымдуулук, жаан-чачын, атмосфералык басым, шамал,
атмосферанын иондошуусу жана башкалар.Белгилүү түрдүн жашаган шартынын жыйындысы
(жашаган, көбөйгөн жери, тамагы, башка түр менен өз ара мамилеси жана башкалар)
ошол түрдүн экологиялык очогун түзөт. Тирүү организмдин жашоо чөйрөсү менен өз
ара мамилесин үйрөнүүдө биологиялык ыкмалар менен маалыматтар гана
колдонулбастан физика, химия, геология, география, экономика жана башкалар
илимдер да пайдаланылат.

Адамдын өндүрүштүк активдүүлүгүнөн атмосфера, океан, көл, дарыя-суулардын
булганышы, өсүмдүктөрдүн жок кылынышы, жаныбарлардын көп түрүнүн тукум курут
болушу айлана-чөйрөнү коргоо маселесине чоң көңүл бурууга жана Экологиялык
изилдөөлөрдүн кеңейишине түрткү берди. Экологиянын алдында биологиялык
ресурстарды үнөмдүү пайдалануунун илимий негизин түзүү, адамдын иш-аракетинин
таасиринен табияттын өзгөрүшүн изилдөө, мындай өзгөрүүлөрдүн масштабын,
мүмкүндүгүн алдын ала прогноздоо, ошондой эле биосферада өтүүчү процесстерди
башкаруу методдорун иштеп чыгуу милдети турат. Экологиянын көйгөйлөрү медицина
менен тыгыз байланышта болуп, социалдык-гигиеналык мүнөзгө ээ. Өндүрүштүк
чарбанын улам тез темп менен тийгизген таасиринен чөйрөнүн ылдам өзгөрүшү адам
жана ал жашаган чөйрөнүн ортосундагы Экологиялык тең салмактын бузулушуна алып
келиши ыктымал, кээде анын бузулган учурлары да болуп жатат. Ошондуктан калктын
ден соолугун жана айлана-чөйрөнүн абалын жакшыртуу максатында адамзаттын
өндүрүштүк иш-аракетин жаңы негизде өркүндөтүү максатка ылайыктуу.

Айлана чөйрө жөнүндөгү илим: теоретикалык (классикалык), прикладдык (колдонмо),
глобалдык экология.

Кыргыз-Түрк Манас Университети. CEV-150 Экология. Киришүү. Экологиянын
маселелери, изилдөө объектиси жана структурасы. Экологиянын дисциплиналар
арасындагы мүнөзү



https://ky.wikipedia.org/wiki/%D0%A3%D0%B1%D0%B0%D0%BA%D1%8B%D1%82

Убакыт (Время) – Бул философия жана физика илимдеринин негизги түшүнүктөрү.
Убакыт- материянын (адам аң сезминен көз каранды болбогон реалдуулук) ошондой
эле убакыт мейкиндигинин координаттарынын бири дүйнө сызыгынын физикалык
катмарына чейин созулат. Убакыт бири-бирин алмаштырып турган (дүйнөдөгү кыйроо,
талкалануу, жаралуу, орноо, өнүгүү ж. б.) объектилерди координациялоо
(айкалыштыруу) формасы. Асман катмарларынын жолунун бөлүгү менен өлчөнгөн
объективдүү убакытты, убакытты баамдоого негизделген, субъективдүү убакыттан
айырмалоо керек. Убакыт кайталанбайт: бардык процесстер, жаратылыштын
кубулуштары бир абалда бир жолу гана болот. Убакыттын 3 аспекти бар:

Августин менен Лейбниц айтып кеткендей, Убакыт өткөндөрдү, учурду, келечекти
баамдоого мүмкүнчүлүк берген адамдын жашоосунун жолу. Ошондуктан убакытты
адамдын болмушунун шексиз өбөлгөсү катары кароо зарыл. Азыркы физика объективдүү
убакытты танып, анын ордуна төрт өлчөмдүү (ченемдүү) континуумдун координатын
коюшат «Тарыхый убакыт» деп аталган заман өзүнө болжол менен алты миң жылды,
тарыхка чейинки убакыт – бир нече жүз миң жылдыктарды, геологиялык убакыт – бир
нече миллиард жылдарды камтыйт, космостук убакыт – чексиз. Эгер адам болжол
менен Жерде 550 миң жыл жашайт деп, 550 миң жылды бир күнгө барабарласак, анда 6
миң жылдык дүйнөлүк тарых 24 сааттын акыркы 16 мүнөтүн гана түзөт.



https://ky.wikipedia.org/wiki/%D0%A2%D2%AF%D1%88%D1%82%D2%AF%D0%BA-%D0%90%D1%84%D1%80%D0%B8%D0%BA%D0%B0_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B

Түштүк-Африка Респу́бликасы (ТА́Р; африк. Republiek van Suid-Afrika,
англ. Republic of South Africa) — Африка континентинин түштүк бөлүгүндө
жайгашкан өлкө. Түндүгүндө Намибия, Ботсвана жана Зимбабве менен,
түштүк-чыгышында — Мозамбик жана Свазиленд менен чектешет. Түштүк-Африка
Республикасынын ичинде Лесото анклав-мамлекети жайгашкан .

Түштүк-Африка Республикасы континент боюнча ак, азиат жана аралаш калктардын
саны боюнча алдыңкы орунда. Өлкө баалуу минералдык ресурстарга ээ, ошондой эле
Африкада экономикасы боюнча эң өнүккөн өлкө болуп саналат.

Түштүк-Африка Республикасынын тарыхындагы жана политикасындагы эң маанилүү пункт
болуп каралар менен актардын ортосундагы раса аралык конфликт болду. Конфликт өз
кульминациясына 1990-чу жылдарга чейин иштеп турган, 1948 жылы орнотулган
апартеид режиминен кийин жеткен. Улуттук партия дискриминациялык мыйзамдарды
киргизүүнүн инициатору болду. Бул политика, алдыңкы ролду Стив Бико, Десмонд
Туту жана Нельсон Мандела сыяктуу кара активиситтер ойногон, көпкө созулган жана
кандуу күрөшкө алып келди. Кийинчирээк аларга актар жана түстүүлөр (аралаш
калктардын урпактары), ошондой эле инди насилиндеги түштүк-африкалыктар
кошулушту. Апартеиддин кулашында белгилүү ролду эл аралык коомчулук тарабынан
жасалган басым да ойноду. Политикалык системанын алмашуусунан кийин
салыштырмалуу тынч өттү: ТАР — бир да жолу мамлекеттик төңкөрүш болбогон Африка
өлкөлөрүнүн бири. .

«Жаңы Түштүк-Африка Республикасын» көбүнчө «Күн желелүү өлкө» деп аташат, бул
термин апартеид доорунан чыккан бөлүнүүлөрдү жайгарган жаңы, ар башка
маданияттуу, көп улуттуу коомдун метафорасындай, архиепископ Десмонд Туту
аркылуу ойлоп чыгылган (жана Нельсон Мандела аркылуу колдоого алынган).

Апартеид мезгилдеринде Түштүк-Африка Республикасында Африка улуттук конгрессинин
мүчөлөрү, «Азания» сөзүн, аларга ошол кезде эп келбеген өлкөнүн расмий
аталышынын альтернативасы катары мамлекетти атоо үчүн колдонушкан. «Азания» сөзү
ТАР Тайвань менен дипломатиялык мамилелерди жүргүзүп турган кезде, расмий кытай
дипломатиялык лексикасында Түштүк-Африка Республикасын атоо үчүн да колдонулган.

ТАР — ядролук курал иштеп чыгып жана кийин андан өз ыктыяры менен баш тарткан
өлкө.

ТАР Африканын түштүгүндө жайгашат. Жээк сызыгынын узундугу 2 798 км түзөт. ТАР
1 219 912 км² аянтка ээ, аянты боюнча дүйнөдө 24-чү орунда (Малиден кийин)
турат. Өлкөнүн эң бийик тумшугу — Ажыдаарлар тоолорундагы Нжесути тоосу.

Түштүк-Африка Республикасында кургак Намиб чөлүнөн, Мозамбиктин чыгыш чек арасы
менен Инди океанынын жээктериндеги субтропиктерине чейин ар түрдүү климаттык
зоналар көрсөтүлгөн.

Түштүк-Африка Республикасынын ички райондору — Карру деп таанылган, чоң,
салыштырмалуу жалпак жана аз отурукташкан мейкиндик, Намиб чөлүнө жакын
болгондуктан, кургап, катып бара жаткан жерлер. Тескерисинче, чыгыш жээги жакшы
нымдалган жана тропикалык климатка жакын климатка ээ. Өлкөнүн четки
түштүк-батышындагы климаты, Жер-Ортолук деңиз климатындай: жаанчыл кыш жана
ысык, кургак жай. Ал жакта белгилүү биом финбос жайгашкан. Атап айтканда бул
жерде негизинен түштүк-африка виносу чыгарылат. Ошондой эле бул аймак жыл бою
тынбай үйлөгөн шамал менен белгилүү. Жакшы Үмүт тумшугундагы шамал ушунчалык
күчтүү болот, ал деңизчилерге көптөгөн ыңгайсыздыктарды туудуруп, кемелерди
талкалоого чейин алып келет. Андан ары чыгыш жагында жамгыр теңдеп жаайт,
ошондуктан бул аймак өсүмдүктөрдүн өсүүсү менен камсыздалган. Ошондой эле ал
«Бакчалар жолу» деп да белгилүү.

Эркин мамлекет району — бийик платонун борборунда жайгашкан, айрыкча жалпак жер.
Вааль дарыясынан түндүгүрөөктө, Велд жакшыраак нымданат жана аябай ысык
температураларга чалдыкпайт. Йоханнесбург, 1740 м бийиктикте Велддин борборунда
болуп, жылына 760 мм жаан алат. Бул жерлерде кардын аз түшкөнүнө карабастан, кыш
суук болот.

Түштүк-Африка Республикасында 11 мамлекеттик тил (тилдердин саны боюнча Индия
жана Боливиядан кийинки үчүнчү өлкө), Түштүк-Африка Республикасында 11 расмий
аталышы бар:

Бирок ошончолук чоң ассортиментке карабастан түштүк-африкалыктардын кээ бирлери
өз өлкөсүн Азания деп атагылары келет: алар көбүнчө европалык, колониалдык
мурастан алыстагысы келген кара расисттер.

ТАРдын азыркы аймагын алгач бушмендер (жыйноочулар), б. з. 1-миң жылдыгынын
ортосунда көчмөн малчы уруулары – кой-койлор (готтентоттор) мекендеген.
Кийинчерээк бантулар жер которуп келишип, жерг. калк м-н ассимиляциялашкан.
17-к-да голландиялык колониячылар (бурлар) басып кирип, жерг. калкты толук
кырып, 1652-ж. Кап колониясын негиздешкен. Бул колония 1795-ж. англистерге,
1803-ж. голланддарга, 1806-ж. кайра англисттерге өткөн. Кап колониясын Англия
басып алган соң, бурлар башка жерлерди колониялоого өтүп, Наталь колониясын,
Трансвааль, Оранжевый респ-ларын негиздешкен. 1899-ж. англия бурларга согуш ачып
(к. Англия-Бур согушу), натыйжада Бур респ-ларын бүт караткан. 1910-ж. 31-майда
Кап, Наталь колониялары, Трансвааль, Оранжевый респ-лары Түш. Африка Союзуна
(ТАС) биригип, Британ империясынын доминиону болуп калган. Экинчи дүйнөлүк
согуштан кийин ТАСтын өкмөтү расалык дискриминация жүргүзгөн. 1948-ж. расачыл
реакциячыл чөйрөгө мүдөөлөш Улуттук партия бийликке келип, алар апартеид
саясатын жарыялаган. 1950-жылдары Африканын бир нече өлкөсү, дүйнөдөгү
мамлекеттердин көбүнүн саясий, коомдук уюмдары ТАСга байкот жасап, көп өлкө
дипл. мамилесин үзгөн. Буунун Генералдык Ассамблеясы ж-а Коопсуздук совети
ТАРдын (1961-жылдан Түш. Африка Республикасы) расалык дискриминация саясатын бир
нече жолу айыптаган. Натыйжада 1994-ж. ТАРдын конституциясына өзгөртүүлөр
киргизилип, апартеид саясатын жоюу ж-дө расмий билдирген. Азыркы мезгилде ТАРдын
жүргүзгөн саясаты социалдык ж-а саясий туруктуулукту сактоого багытталган.
Коррупцияга ж-а кылмыштуулукка каршы күрөшүүгө өзгөчө көңүл бөлүнгөн. О. эле
бардык өлкөлөр (а. и. Африка өлкөлөрү, АКШ, Улуу Британия ж-а Батыш Епропа ж.
б.) м-н достук мамилени жакшыртууга ж-а чыңдоого аракеттенүүдө.

Калкынын саны боюнча Түштүк-Африка Республикасы 26-чы орунда турат — өлкөдө 49,9
млн адам жашайт (2010 жылдын июль айынын көсөткүчү).

Өлкөдө актардын саны, алардын Түндүк Америкага, Европага, Австралияга жана Жаңы
Зеландияга эмиграциялоосунан, акырындан азайып жатат — 1985—2005 жылдары
Түштүк-Африка Республикасынан 0,9 миллионго жакын актар көчүп кетишти, көбүнчө
40 жашка чейинкилер жана алардын балдары. ТАРдагы каралардын санын, башка Африка
өлкөлөрүнөн келген кара эмигранттар өстүрүүдө.

Азыр ТАР унитардык өлкө болуп саналат. Өлкө аймагы 9 провинцияга
(административдик борборго) бөлүнгөн:

1994 жылга чейин ТАР федерация болгон жана 4 провинцияга бөлүнгөн: Кап
провинциясы, Наталь, Кызгыл-Сары эркин мамлекет жана Трансвааль. Мындай
бөлүнүүлөр Түшүк Африканын колония болгонун чагылдырат. Ошондой эле, 1951 жылдан
1994 жылга чейин ТАРда бантустан — автономиялар болгон. Бантустандардын сыртында
кара калктардын укугу дээрлик чектелүү болгон. Алардын төртү «эгемендүүлүк»
алышты (ушул себептен алардын жашоочуулары ТАР граждандыгынан айрылышкан),
бирок, алардын көзкарандысыздыгын ТАРдан башка бир да өлкө тааныган жок:

Өлкөнүн өкмөтү жайгашкандыгына байланыштуу, Претория расмий түрдө Түштүк-Африка
Республикасынын «негизги» борбору болуп саналат.Калган эки бийлик бутагы башка
эки шаарда жайгашкан: парламент — Кейптаунда, Жогорку сот — Блумфонтейнде. Ал
эки шаар да борбор катары саналышат.

Кээде Преториянын аталышы, Тшване деп өзгөргөн дешет. Бул туура эмес: Тшване —
провинциядан бир баскыч төмөн турган (сөз Гаутенг провинциясы тууралуу жүрүүдө)
шаардык муниципалитеттин, административдик бирдиктин аталышы. Тшване
муниципалитетинин курамына Претория, Центурион (мурдагы Фервурдбург), Сошангуве
шаарлары жана бир нече майда областтар кирет.

ТАР — парламенттик республика. Президент өзүнүн дээрлик баардык чечимдеринде
парламенттин колдосууна таянат. 30 жаштан жогору жаштагы ТАРнын граждандары
президенттикке талапкерлигин коё алышат.

ТАР парламенти эки палатадан турат: Провинциялар улуттук кеңеши (жогорку палата
— 90 мүчө) жана Улуттук ассамблея (400 мүчө).

ТАР — Африка континентиндеги эң өнүккөн жана ошол эле учурда жалгыз Үчүнчү
дүйнөгө кошулбаган өлкө.2009-чу жылга ИДП 505 млрд долл. түздү (дүйнөдө 26-чы
орунда). ИДП өсүшү 5 % деңгээлде болгон, 2008 жылы — 3 %.Рыногу активдүү кеңейип
жатканына карабастан, өлкө дагы деле дүйнөдөгү өнүккөн өлкөлөрдүн катарына кире
элек.

Forbes журналынын бизнес баштоо ыңгайлуулугу боюнча өлкөлөр рейтингинде 39-чу
орунда турат.

Банту, бушмендер жана готтентоттор сыяктуу көптөгөн жергиликтүү калктар
традициялык маданиятка өзүнүн салымдарын кошушту. Протея гүлү— ТАРнын улуттук
символу.

1930-чу жылдарда кара сүрөтчүлөр чыгып башташты. 1947 жылдан баштап Францияда
жашаган Жерард Секото, жана Жорж Пемба кара шаардык искусство жанрынын
негиздөөчүлөрүнүн бири болуп саналышат.

1995 жылы ТАР регби боюнча дүйнө чемпиондугун кабыл алды.Финалдык оюнда Жаңы
Зеландияны жеңди. 2010 жылы ТАР футбол боюнча дүйнө чемпиондугу 2010 өткөрдү.



https://ky.wikipedia.org/wiki/%D0%A2%D0%B5%D1%80%D0%B8

Анын калыңдыгы 0,2—4 мм. Тери татаал түзүлүштөгү бир нече катмардан турат. Анда
көптөгөн нерв учтары, кан тамырлар, май жана тер бөлүп чыгаруучу бездер
жайгашкан. Тери каптоочу (эпидермис) жана туташтырма ткандан (дерма, гиподерма)
турат. Алар бири-биринен морфологиялык, физиологиялык жактан айырмаланат.
Эпидермис — теринин эң сырткы катмары.

Тер бездери дененин эрин жана башкалар бөлүктөрүнөн башка бардык жеринде
жайгашкан. Алакан, таман жана маңдайда айрыкча көп. Тер бездери бөлүп чыгарган
тер 98—99% суу, калганы зат алмашуу процессинде пайда болгон мочевина, сийдик
кислотасы, натрий жана калий хлориддери жана башкалар химиялык заттан турат.
Тердөө процесси дене температурасын бир калыпта кармап турууда мааниси чоң
(Жылуулукту жөнгө салуу). Ар кандай себептердин натыйжасында тердөө бузулуп, тер
өтө көп (Терчилдик) же аз бөлүнүп, же такыр тер чыкпай (тер бездери тубаса жок
болсо) калышы мүмкүн.

Май бездери бет, көкүрөк жана далы терисинде өзгөчө көп. Ал холестерин, эфир май
кислотасынан, белок продуктулары жана гормондон турган май бөлүп чыгарат. Бул
май терини майлап жумшартып, чоюлгучтугун сактайт, сууну аз буулантып,
кургатпайт. Май бези, ошондой эле чач түбүн нымдап чачтын нормалдуу өсүшүн
камсыз кылат. Тер жана май бездеринин иши сырткы айлана-чөйрөнүн таасирине
түздөн-түз көз каранды жана адамдын жашына, ден соолугуна, эндокрин системасына
байланыштуу өзгөрүп турат. Тери майынын составында микробдордун өсүшүн
басаңдатып туруучу заттар болот. Кээде май көп бөлүнүп, жегичтүү чөйрө пайда
болуп, ириңдетүүчү микробдун көбөйүшүнө шарт түзүлөт. Терини туура эмес, кир
кармаганда безетки, теринин ириңдүү жаралары пайда болушу мүмкүн. Териде
жайгашкан кан жана лимфа тамырлары аны азыктандырат. Анын ар кандай катмарындагы
нерв учтары ооруну, суукту, жылуулукту жана химиялык дүүлүктүрүүнү, ошондой эле
басымды сезет. Тери алдындагы май клетчатка борпоң туташтырма ткандан турат.
Дененин ар кандай бөлүгүндө клетчатканын калындыгы бирдей эмес: мисалы, көз
жапкагында такыр болбойт, жаак, курсакта, сооруда өтө калың болот. Май
клеткасынын тканында көптөгөн кан тамырлар жана нервдер жайгашкан. Теринин түсү
меланин пигментине, кан тамырлардын кан менен толушуна, эпидермистин калыңдыгына
жараша болот. Тери чөйрөнүн жагымсыз таасиринен (механикалык, химиялык,
температуралык жана биологиялык) сактап турат. Мүйүз катмарынын тыгыздыгы,
бетинин майлуулугу, дерманын туташтырма тканынын талчалары, май клетчаткалар
организмди механикалык травмадан сактап турат.

Организм картайганда кан менен камсыз болуусу начарлап, теринин өңү өчө баштайт,
май жана тер бездеринин функциясы басаңдайт. Теринин оорулары жөнүндө, кара Тери
оорулары, Терини күтүү макалаларын.

Теринин сыйрылышы — теринин сырткы катмары же былжыр чел кабыгынын механикалык
жабыркашы. Теринин сыйрылган жеринде сары суюктук (лимфа) же майда кан тамчылары
пайда болот. Ал жерге йоддун спирттеги 5%түү эритмесин сүртүп, стерилденген
даки-кебез таңгак коюлат. 4—6 күн өткөндөн кийин таңгакты алып койсо болот.
Таңгыч жабышып, катып калса суулап же алып салууга болбойт. Стерилденген даки
болбосо, сыйрылган жердин тегерегин йод менен сыйпап, сыйрылган жерге стрептоцид
же норсульфазолдун күкүмүн себүү сунуш кылынат. Сыйрылган жерди май менен
майлоого же даки-кебез таңгак койбой туруп пластырь менен чаптоого болбойт.
Себеби мындай учурда жараат карттанбай, ириңдеп кетиши мүмкүн. Ириңдеп кетсе
ооруйт, күчөп ириңдесе температура көтөрүлөт, ага жакын лимфа түйүндөрү ооруйт
жана башкалар Анда сөзсүз врачка кайрылуу керек.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%A2%D0%B0%D0%B6%D0%B8%D0%BA%D1%81%D1%82%D0%B0%D0%BD

Тажикстан, Тажик Республикасы – Орто Азиянын түштүк-чыгышындагы мамлекет.
Батышынан жана түндүгүнөн Өзбекстан, Кыргызстан, чыгышынан Кытай, түштүгүнөн
Афганстан менен чектешет. Аянты 143,1 миң км2. Калкы 8,0 млн (2013). Борбору –
Дүйшөмбү шаары (өзгөчө административдик бирдик). Административдик-аймактык
жактан бир автономия областына (Тоолуу-Бадакшан), 2 областка (Согд, Хатлон), 13
районго, 17 шаарга бөлүнөт. Акча бирдиги – сомони. Административдик-аймактык
бөлүнүшү (2010) Тажикстан – КМШ өлкөлөрүнүн (1991), Коллективдүү коопсуздук
келишим уюмунун (ОДКБ, 1992), БУУнун (1992; 1991-жылга чейин СССРдин курамында),
Эл аралык реконструкциялоо жана өнүктүрүү банкынын (1993), Евразия экономика
коомунун (ЕврАзЭС, 2001), Шериктеш өлкөлөрдүн саммитинин (ШКУ, 2001) ИНТЕРПОЛдун
(2004) мүчөсү.

Элинин негизин тажиктер (79%) түзөт. Ошондой эле кыргыздар (19%тен ашык),
памирлик кыргыздар, өзбектер, орустар, татарлар ж. б. улут өкүлдөрү да жашайт.
Расмий тили – тажик тили. Мусулман динин (сүнөттөр) тутат. Орточо жыштыгы 1 км2
жерге 56,3 киши. Калкынын жашынын орточо узактыгы: эркектердики – 66 жаш,
аялдардыкы – 72. Төрөлүүнүн деңгээли жогору (1000 кишиге 34,6), өлүм-житим төмөн
(1000ге 6,6, ымыркайлардыкы жогору 1000ге 60,4). Шаар калкы 26,3%. Ири шаарлары:
Дүйшөмбү, Кожент (Худжанд).



https://ky.wikipedia.org/wiki/%D0%A1%D0%BF%D0%B8%D0%B4_(%D0%BA%D0%B0%D0%B1%D1%8B%D0%BB%D0%B4%D0%B0%D0%BD%D0%B3%D0%B0%D0%BD_%D0%B8%D0%BC%D0%BC%D1%83%D0%BD%D0%B4%D1%83%D0%BA_%D0%B6%D0%B5%D1%82%D0%B8%D1%88%D1%81%D0%B8%D0%B7%D0%B4%D0%B8%D0%BA_%D1%81%D0%B8%D0%BD%D0%B4%D1%80%D0%BE%D0%BC%D1%83)

Спид (кабылданган иммундук жетишсиздик синдрому) – (англ. Acguired Immunity
Deficit Syndrome, AIDS ) – иммундук тутумдун жок кылынышынан улам организмдин
коргоо күчү солгундай турган патологиялык абал; өтө коркунучтуу жугуштуу оору –
ВИЧ-инфекциянын (адамдын иммун таңсыктыгынын вирусу козгоочу дарт) акыркы чеги
болуп саналат. Бул ооруга каршы күрөшүү калктын саламаттыгын сактоо жаатындагы
мамлекеттик артыкчылыктуу милдеттердин бири. Ал 1982-жылдан бери белгилүү,
дүйнөдөгү баардык өлкөлөрдө атайын каттоого алынат. Жуктуруучусу – вирусту алып
жүргөн адам. Анын жугуусу: көбүнесе жыныстык катнаш аркылуу (айрыкча
гомосексуалдык катнашта); боюндагы же төрөт учурунда энеден түйүлдүккө жана ;
эмчек эмизген учурда баладан энеге; кан куйганда, ийне сайганда, ж. б. д. у. с.
КР кылмыш-жаза мыйзамдарында билип туруп башка адамдарга ВИЧ-инфекциясын жугузуу
коркунучуна дуушар кылгандыгы үчүн кылмыш жоопкерчилиги каралган.



https://ky.wikipedia.org/wiki/%D0%9F%D1%80%D0%B0%D0%B3%D0%B0

Прага (чех. Praha [ˈpraɦa]) – Чех Республикасынын борбору. Полаба түздүгүндө,
Влтава дарыясынын өйүз-бүйүзүндө, деңиз деңгээлинен 200–300 м бийиктикте, 5
дөңсөөдө жайгашкан. Өзүнчө административдик бирдикти түзөт. Ортонку Чех
областынын административдик борбору. Климаты жумшак, мелүүн континеттик.
Январдын орточо температурасы – 1,4°С, июлдуку 18,2°С. Жылдык жаан-чачыны 500
мм. Калкы 1,2 млн (2012 шаар айланасы менен 1,4 млн). Негизги маанилүү жолдор
тоому. Эл аралык аэропорту бар. Метрополитен иштейт. Өлкөнүн өнөр жай жана
маданий борбору. Шаар 2002-жылы суу ташкынынан катуу жабыркаган. Машина куруу
(станок жана кеме, транспорттук, электр-техникалык ), химия, текстиль, тигүү,
полиграфия, тамак-аш өнөр жай ишканалары иштейт. Праганын аймагына биздин
заманга чейинки 4-кылымда эле эл отурукташа баштаган. Биздин заманга чейинки
5-кылымында бойлор, биздин заманга чейинки 6-кылымда славяндар келишкен.
10-кылымдан Чех мамлекетинин, 1918–92-жылдары Чехословакия Республикасынын,
1993-жылдан Чех Республикасынын борбору. 973-жылы епископтук (1344-жылдан
архиепископтук) негизделген. Шаардын тарыхый чордону – Прага Град готика
стилиндеги Ыйык Вита кафедралуу собору (14–20-кылым) жана король (12–18-кылым),
ренессанс стилиндеги Бельведер ак сарайлары (16-кылым), барокко, готика жана
модерн стилиндеги, эклектика духундагы (улуттук музей жана театр) көптөгөн
курулуштар сакталган. Европанын кооз шаарларынын бири. Прагада таштан курулган
18 көпүрө бар (анын ичинде эң коозу Карл көпүрөсү). Алар шаарга өзгөчө көрк
берип турат. Чыгыш Европанын жана Чехиянын жогорку билим берүүсүнүн борбору. Чех
Илимдер академиясы, 8 жогорку окуу жай (анын ичинде университеттер, 17-ноябрь
атындагы, Карл ж. б.), Банк иштери жана политехникалык институттары, Жогорку
мектептер, китепканалар, музыка искусство академиясы, консерватория, улуттук ж.
б. театрлар, улуттук галерея, музейлер бар. Праганын 5 борбордук району
архитектуралык-тарыхый корук катары 1992-жылы Бүткүл дүйнөлүк мурастын тизмесине
киргизилген. Эл аралык дүйнөлүк мааниси бар фестивалдар («Прага жазы», «Прага
күзү» музыкалык, «Бир дүйнө» даректүү фильмдер, Бүткүл дүйнөлүк цыган
искусствосу ж. б.) өткөрүлүп турат. Ботаникалык бак (тропика оранжереясы менен)
жана зоопарк уюштурулган.



https://ky.wikipedia.org/wiki/%D0%9D%D1%8C%D1%8E-%D0%99%D0%BE%D1%80%D0%BA

Нью-Йорк (англ. New York City, IPA: [nuː ˈjɔɹk ˈsɪtɪ] же [njuː ˈjɔːk ˈsɪti]) —
Американын ири шаары, дүйнөнүн ири шаарларынын бири. Калкынын саны 8 363 710
адам(2010-жыл), шаар аймагын кошкондо — 20,61 млн. Атлантика океанынын жээгинде
Нью-Йорк штатынын түштүгүндө жайгашкан. Нью-Йорк XVII кылымда голландиялык
колонистер тарабынан негиделген. 1664-жылга чейин шаар «Жаңы Амстердам» деген ат
менен белгилүү болгон.

Нью-Йорк 5 аймактан турат: Бронкс, Бруклин, Квинс, Манхэттен жана Статен-Айленд.
Негизги маданий жана тарыхый баалуулуктары Манхэттенде орун алган. Алардын
ичинде: тарыхый мунаралар (Эмпайр-стейт-билдинг, Крайслер-билдинг),
Рокфеллер-борбору, Вулворт-билдинг, көркөм Метрополитен музейи,
Метрополитен-Операсы, Соломон Гуггенхайм атындагы искусство музейи (сүрөт),
Американын табийгый тарыхый музейи (динозаврлар скелети жана планетарий),
легендарлуу «Челси» мейманканасы, БУУ баш-кеңсеси, Гарлем.

Нью-Йорк шаарынын учурдагы аймагында, европейецтердин пайда болушунан көптөгөн
жылдар бою Манахаттоу жана Канарси индейлер уруулары жашап келишкен. Бул,
Инвуд-Хилл-Парк жана Риверсайд-Парктан табылган жаа окторунун учтары жана башка
артефактар менен тастыкталат. Европалык көчүп келүүлөр Манхэттендин түштүк
тарабында орун алган Жаңы Амстердам (Nieuw Amsterdam) деген шаарчадан 1626-жылы
башталган. 1664-жылы шаарды англиялык кемелер басышат, алардын башында
губернатор Стөйвесант болгон, көп өтпөй, шаар, герцог Йоркскийдин ысымынан
Нью-Йорк (англ. Жаңы Йорк) деп аталган. 1667-жылкы экинчи англиялык-голландиялык
согуштун жыйынтыгы менен голландиялыктар Нью-Йорк шаарын расмий түрдө Суринам
колониясына алмаштырышып, англичандарга беришкен.

Алгач Көз карансыздык үчүн согушта шаардын учурдагы аймагы салгылашуу үчүн
негизги аймак болуп саналган. Бруклин салгылашуусунун негизинде Бруклинде чоң
өрт чыгып, шаардын көпчүлүк бөлүгү өрттөлүп кеткен да, согуштун аягына чейин
Улуу Британиянын колуна өткөн, бирок 1783-жылы америкалыктар кайрадан басып
алышкан. Англиялыктардын чыгышынын негизинде «Көчүү күнү» деп аталып калган бул
күн Нью-Йоркто көптөгөн жылдар бою майрамдалып келген.

Иммигранттардын ири толкуну менен XIX кылымда шаардын калкынын саны кескин
жогорулаган. 1811-жылы шаарды кайрадан куруу генералдык планы иштелип чыгып,
көчөлөрдүү кеңейтүү иштери жүргүзүлө баштаган. Ал генералдык планга учурдагы
Манхэттен да кирген. 1835-жылга, Нью-Йорк калкынын саны боюнча, ал кездеги ири
шаарлардын бири Филадельфияны басып өтүп Кошмо Штаттардын эң чоң шаары болуп
саналган.

Жарандык согуштун негизинде Түштүк менен болгон бекем соода сатык байланыштары
жана ошондой эле иммиграциянын өсүшү, Кошуундун жана Конфедерациянын өз
жактоочулары тарабынан кайым айтышуунун негизинде американын тарыхындагы
жарандык согуштун келип чыгышына алып келген.

1898-жылы Нью-Йорк учурдагы чек араларга ээ болгон: ага чейин, ал, түштүк
тарабын Манхэттенден жана Бронкстон, Уэстчестер аймагынан (батыш Бронкс
1874-жылы, калган аймагын — 1895-жылы) алган. 1898-жылы жаңы мыйзам долбоорунун
негизинде Чоң Нью-Йорк деген аталыштагы жаңы коомлук бирдик түзүлгөн. Жаңы шаар
беш аймакка бөлүнгөн. Манхэттен жана Бронкс аймактары, өз аянттарын кеңейтип,
шаардын биринчи аймагын жана ага кошуп Нью-Йорк аймагынын калган бөлүгүн
түзүшкөн. Бруклин аймагы Бруклин шаарынан жана бир нече коомдоштуктардан түзүлүп
Кингс аймагынын чыгыш бөлугүн ээлеген. Квинс аймагы Квинс областынын батыш
бөлүгүн ээлеп, бир нече шаарчаларды жана айылдарды өзүнө камтыган, алардын ичине
Лонг-Айленд-Сити, Асторию жана Флашинг кирет. Статен-Айленд аймагы Ричмонд
областынын баардык аянтын камтыган. Бул аймактардын ичиндеги бардык шаарлардын
жана айылдардын административдик башчылары кыскартылган. Бир жылдан кийин Квинс
аймагына кирбей калган Квинс областы, Нассо (Nassau) областы болгон 1914-жылы
штаттын мыйзам чыгаруу өкмөтү Бронкс областын түзүшкөн, ал эми Нью-Йорк областы
Манхэттендин аянтына чейин кыскартылган. Учурда Нью-Йорктун беш аймагынын аянты
жогоруда саналган областардын аянттары менен дал келет.

XX кылымдын биринчи жарымында, шаар, өнөр жайдын, соода жана байланыштан
дүйнөлүк борборуна айланат. 1904-жылы метро өндүрүшүндө иштеген алгачкы
Интерборо Рэпид Трэнзит компаниясы өз ишин баштаган. 30- жылдары Нью-Йорктун
көрүнүшүн дүйнөдөгү эң бийик мунаралар өзгөрткөн.

Экинчи дүйнөлүк согуштан кийин Нью-Йорк дүйнөдөгү шаарлардын лидерине айланган.
БУУнун башкы-кеңсесинин Нью-Йоркто курулушу дүйнөдөгү саясий маанидеги шаар
экендигин тастыктап турган.

Ушуну менен катар эле, шаар калыкынын бир бөлүгү, шаардын четине көчө баштаган,
аз болсо да, бул шаардын калкынын санын азайтууга алып келген. Акырында,
өнөр-жайдын дана соода сатыктын өзгөрүүсү, 70- жылдары Нью-Йоркто саясий жана
экономикалык таңкыстыкты алып келген.

80-жылдары акырындык менен өсүү жылдар болгон. Ал эми 90-жылдары расалык
карама-каршылардын басаңдашы, кылмыштуулуктун азайышы, шаарга келген
иммигранттардын өсүшүнүн жогорулашы менен, Нью-Йорк тарыхта биринчи жолу 8
миллион калктан турган. 90-жылдырдын соңунда курулуш жагынан каржылык тейлөө
жаатында чоң жетишкендиктер болгон. Бул болсо, кыймылсыз мүлктүн баасынын кескин
жогорулап кетишине алып келген.

2001-жылдын 11-сентябрында болгон террордук акт Вашингтонду да тийип өткөн,
бирок Нью-Йорк эгиздер-мунарасына болгон соккудан катуу жаракат алган, андагы
түтүн менен чаңдын асманга көтөрүлүшү, мунаралардын калдыктары, калктын
жабыркашы жана өрт өз таасирин тийгизбей кеткен жок. Бирок ага карабастан
жардыруу аймагын тазалап ирээтке келтирүү пландаштыргандан алда канча тез
бүткөн, ошондон бери шаардын планы өзгөргөн. «Эгиздер-Мунарасынын» ордуна курула
турган Эркиндик Мунарасы дүйнөдөгү эң бийик мунаралардын (1776 футов же 532,8 м)
бири болот жана анын курулушунун аякташы 2013-жылы пландаштырылууда.

Нью-Йорк шаары Манхэттен, Статен-Айленд аралдарынан, батыш бөлүгү Лонг-Айленд
аралынан, кичине түндүкамерикалык материк бөлүгүнөн - (Бронкс) жана нью-йорк
жээктеринде жайгашкан бир канча майда аралдардан турат. Нью-Йорк болжол менен
40° түндүк кеңдигинде жана 74° батыш узактыгында жайгашкан. Нью-Йорктун эң бийик
чокусу болуп, Статен-Айлендде жайгашкан, бийиктиги 125 м. жеткен Тодт-Хилл дөңү
саналат. Статен-Айленд — абдан кеңири, тоолу, жашыл болгон шаардын аймактарынын
бири. Манхэттенде тескерисинче, жерлер кымбат жана аз, андыктан анын аймагында
көптөгөн бийик мунаралар жайгашкан. Американын каттоо борборунун маалыматтарынын
негизинде, шаар аянты 1214,4 км², алардын 785,6 км² — кургактын жана 428,8 км²
(35,31 %) — суу.

2008-жылы жүргүзүлгөн америкалык илимпоздордун геологиялык изилдөөлөрүнүн
негизинде, түндүккө карай, шаардан 40 километр аралыкта эки геологиялык сынык
бар. Эгерде жер титирөө катталса, болжолдуу түрдө 7 баллга чейин жетиши ыктымал.
Ошону менен бирге эле, ал сыныктардын кеслиши АЭСтен алыс эмес жерде. Андыктан,
курулуп жаткан мекемелер жана атомлук электростанциялыр кошумча текшерүүлөргө
жана бекемдөөлөргө дуушар болууда.

Нью-Йорк салыштырмалуу төмөнкү кеңдиктерде турат: мисалы, Нью-Йорк, божол менен
Стамбул, Мадрид, Ташкент, Баку жана Бэйжин менен бирдей кеңдикте орун алган.
Көппендин климаттык классификациясына таяна урган болсок, Нью-Йорк, нымдуу
континенталдык жана намдуу субтропикалык климаттын чектеринде жайгашкан.
Жаан-чачындардын түшүшү жыл ичинде бирдей денгээлде сакталган. Күн нурунун
орточо жылдык тийиши - 2680 саат. Шаар, океандын жээгинде жайгашкандыгына
карабастан, кышкы жана жайкы температуранын айырмачылыгы чоң, анкени шамал
көпчүлүк учурда метерик тараптан согот. Океандин таасири анчалык чоң эмес,
бирок, температуранын бир калыптуулугун кармап турат. Температуранын
жылуулугунун дагы бир фактору болуп, шаардын инфроструктурасы, башкача айтканда,
бийик мунаралардын катар тизилиши шамалдын согушунан сактап, жылуулуктун
кармалышына түрткү берет.

Кышында Нью-Йоркто орточо температура −2 °C жана +5 °C. Жыл сайын кыш айларында,
божол менен 60 см. кар түшөт. Жаз жумшак, орточо температурасы 7 °C - 16 °C.
Жайында Нью-Йоркто салыштырмалуу ысык, орточо температура 19 °C - 28 °C түзөт.
Шаар ичиндеги абанын намдуулугунун жогорулашы байкалат. Көпчүлүк убактарда
температура 32 °C жетет жана кээ бир учурларда 38 °C ысык болот. Күз мезгили
Нью-Йоркто жагымдуу, температура 10 °C - 18 °C кармалып турат. Бирок Нью-Йорктун
температурасын бир калыпта деп айтуу кыйын, кээ бир кыш мезгилинде кар жок,
жылуу болсо, жай мезгилинде болсо, тескерисинче мээлүүн шамал үйлөп турат.

Көп убакыт мурда, шаардын басымдуулук көпчүлүгүн Европанын жарандары түзүшкөн:
XIX к. ортосунда алардын көпчүлүгү - ирландецтер жана немецтер, ал эми XX к.
башында - жөөттөр жана итальяндыктар болгон. 40-жылдары Кошмо Штаттардын расмий
эмес борборунун 94% калкын ак жүздүү адамдар түзүшкөн. Бирок этникалык
өзгөрүүлөр, европеиддердин шаар четтерине да көчүп келиши менен өзгөрүп турган.
«Субурбанизация» деген аталыштагы бул кубулуш массалык түрдө Нью-Йоркто пайда
болгон. Шаардын четтеринен көчүп кете баштаган калкты, башка расадагылар түзө
башташкан. Акыркы он жылда Нью-Йоркто азиялыктардын көбөйүшү байкалат, айрыкча
кытайлар, индейлер жана пакистандыктар, ошондой эле Латын Американын жана Кариб
бассейнинин тургундары.

Нью-Йоркко болгон күчтүү толкундуу миграциянын жыйынтыгында, XX кылымдын
80-жылдары шаар калкынын басымдуулук көпчүлүгүн латынамерикалыктар жана
афроамерикалыктар түзүшкөн. Учурда Ричмонд — ак жүздүү адамдар басымдуу кылган
жападан жалгыз аймак болуп саналат. Ал эми анын аймагы көп убакыттан бери
«Гарлем филиалдарынан», «кичинекей Италиядан», «Чайнатаундардан», жөөттөрдүн
«ист-сайддарынан», «латын кварталдарынын» мозаикасынан турат. Нью-Йоркко көчүп
келгендердин чыныгы жүзүн Эллис-Айленддеги Иммигранттар Музейинен көрүүгө болот.
Анткени учурда Кошмо Штаттардын жарандарынын болжолдуу 20 миллиону, дал ушул
аймакта 1954-жылы орун алган, башкы өткөрүүчү бөлүмдөн катталып өтүшкөн.

Иммиграция — шаарлардын кескин турдө өсүүсүнүн башкы фактору болуп саналат. XIX
к. 70-жылдарында шаардын тарыхый өзөгүн түзгөн - Нью-Йорк графстосунда,
жашоочулардын саны миллиондон ашкан. Ал эми 1896-жылы бирдиктүү Нью-Йорк-Ситини
түзгөндө 3,4 млн. жеткен. 2000-жылы Нью-Йоркто 8 008 278 адам жашаган, 3 021 588
түрак жай жана 1 852 233 үй бүлө болгон. Калктын жыштыгы - 10 194,2/км². Шаарда
орточо жыштыгы менен 4074,6/км² жерде 3 200 912 турак жай бирдиги бар. Расалык
курамы: 44,66 % ак жүздүүлөр, 26,59 % каралар, 0,52 % жергиликтүү американецтер
(индейлер), 9,83 % азиаттар, 0,07 % тынчокеандыктар, 13,42 % башка расадагы
адамдар, жана 4,92 % болсо, эки же андан көп расадагы адамдар. Калктын 26,98 % —
латынамерикалыктар түзушөт.

Шаарда, дүйнөнүн бардык диндеринин жана секталарынын өкүлдөрү жашашат. Сан
жагынан алганда хкистиандар менен иудаизм басымдуулук кылат. Нью-Йоркто негизги
диндерге тиешелүү бардык мекемелер бар, мечиттер менен кошо.

Нью-Йорк - Кошмо Штаттардын жана дүйнөнүн негизги экономикалык борбору.
Нью-Йоркту, Лондон жана Токио менен катар, дүйнөлүк экономикалык үч борбордун
бири деп эсептешет. Шаардын дүң продуктысы 2007-жылы $1210,2 млрд түзгөн, бул
көрсөткүч менен ал АКШ ири мегашаарларынын алдына чыккан.

Нью-Йорк өлкөнүн жана дүйнөнүн негизги каржы борборлорунун бири, шаарда
жайгашкан каржы мекемелер 2008-жылдын аягында дүйнөлүк экономиканын 40% башкарып
турушкан. Нью-Йоркту өздөрүнүн баш-кеңсеси жайгашкан шаар болоорун төмөнкү,
дүйнөлүк ири компаниялар тандап алышкан, алардын ичинде, Citigroup, J.P. Morgan
Chase & Co., American International Group, Goldman Sachs Group, Morgan Stanley,
Merrill Lynch. Мындай башка, шаарда ири, бирок каржы жаатына тиешеси жок
компаниялар да бар, алардын ичине Verizon Communications, Pfizer, Alcoa, News
Corp., Colgate-Palmolive жана башкалар киришет. Шаарда төмөндөгү биржалар
кеңсеси орун алган Нью-Йорк фонддук биржасы, NASDAQ, Америкалык фонддук биржа,
Нью-Йорк соода-сатык биржасы жана en:New York Board of Trade. Нью-Йорктогу каржы
иштери төмөнкү Манхэттенде жайгашкан Уолл-стритте борборлоштурулган.

Шаардын экономикасынын жогорулашы, жергиликтүү салттык өндүрүштүн иштеп турушу
менен да кармалып келет, бирок бул көрүнүш жылдан жылга кыскарууда. Шаардын
өндүрүшүнүн негизги булактары болуп:унаа куруу, химиялык өнөр жай, мата өндүрүү
жана азык түлүк саналат. Кирешенин жаңы булактары да тез өнүгүү үстүндө:
биотехнология, программалык камсыздандыруу, интернет-бизнес.

Алгач Нью-Йорк американын кино жаатынын борбору болуп турган, убакыттын өтүшу
менен гана бул орунду Голливуд ээлеген, бирок Нью-Йоркто кээ бир көркөм тасмалар
жана программалар утурлай чыгарылып турат. Нью-Йорк Кошмо Штаттардын мода
борбору болуп саналат, шаарда көптөгөн, дүйнөгө белгилүү модельерлердин
баш-кеңселери жайгашкан. Ошону менен бирге эле шаарда, биринчилерден болуп, жаңы
китептер басылмалардан чыгат. Шаарда туристик индустрия жогорку денгээлде
өнүккөн.



https://ky.wikipedia.org/wiki/%D0%9C%D0%B0%D0%BD%D1%83%D1%8D%D0%BB%D1%8C_%D0%9D%D0%BE%D0%B9%D0%B5%D1%80

Мануэ́ль Но́йер (нем. Manuel Neuer; 1986-жылы 27-мартта Гельзенкирхен, Түндүк
Рейн-Вестфалия, ГФР) — немис футболчусу, «Бавария Мүнхен» футбол клубунун жана
Германия курамасынын дарбазачысы.

Мануэль Нойер Гельзенкирхенде төрөлгөн. 5 жашынан баштап «Шальке 04» клубунун
футбол мектебинде машыга баштаган. 2003-жылы 17 жашар дарбазачы «Шальке 04»
резервдик командасы үчүн Аймактык лигада ойноп баштаган, бирок аны менен бирге
төртүнчү немис дивизионуна четтеп калып, ал жерде бүтүндөй сезонду өткөргөн
(2002/03 сезонунда Германия лигалар системасында Регионаллиг системасы
татаалдуулук баскычы боюнча азыркы учурдагыдай төртүнчү эмес, үчүнчү болчу).

2005/06 сезонунда биринчи жолу камылгадагы голкипер катары чакырылган, негизги
орунду ал кезде Франк Рост ээлеп турган. Бундеслигада болсо, Мануэль 2006-жылдын
августунда биринчи жолу «Алеманияга» каршы ойногон (1:0). Мындан соң бир аз
убакыттан кийин онунчу турдун матчында «Баварияга» каршы ойногон (2:2), анын
ойногону гельзенкирхендиктердин башкы машыктыруучусу Мирко Сломкага аябай жагып
калып, Мануэль команданын негизги дарбазачысы болуп калган, ал эми Рост болсо
«Гамбург» клубуна өтүп кеткен. «Шальке 04» курамында 2006/07 сезонунда Нойер 27
матч өткөргөн.

Сумманы жогорулатуу сунушун да эске алганда, «Шальке» башкармасынын бир нече
ирет кылган аракеттерине карабастан, 20-апрель 2011-жылы клуб Нойердин 2011/12
сезонунун аягында бүтө турган «Шальке 04» менен болгон келишимин узартпай
тургандыгын билдирген

8-июнь 2011-жылы «Бавария» дарбазачы менен беш жылдык келишимге кол койгон,
келишим 18 млн еврону түзгөн, ага кошумча бонус катары 7 млн Нойердин мүнхендик
клубда ийгиликтүү ойношу үчүн берилген.

19-май 2012-жылы УЕФА чемпиондор Лигасынын финалдык матчында негизги жана
кошумча убакыттарда 1:1 эсебинде тең чыккандан кийин, Мануэль матчтан кийинки
пенальтилер сериясында бир он бир метрлик соккуну тосуп, андан соң Петр Чехтин
дарбазасына таамай сокку узаткан, бирок, ага карабастан «Бавария» күмүш байгени
алып, матчтан кийинки пенальтилер сериясында «Челсиге» 3:4 эсебинде жеңилип
калган.

2013/14 сезонунда Мануэль бир сезондо 4 трофей алып, командасы менен чогуу
«Бавария» клубунун тарыхында калышкан, анткени мүнхендик команда бир да жолу бир
сезондо 4 трофейге ээ болгон эмес. Мануэль өз карьерасында биринчи жолу дүйнөнүн
2013-жылдагы символдук курамасына кирген. Бул жылы Мануэль Бундеслиганы,
Германия Кубогун, Германия Суперкубогун ошол замат багынткан, ал эми жылдын
жигердүү жемиши УЕФА чемпиондор Лигасын утуу болду. Нойер Бундеслигада 18 гол
өткөрүп жиберип, 31 матч ойногон. УЕФА чемпиондор Лигасында болсо Нойер 11 гол
өткөрүп, 13 матч ойногон. Бирок «Барселонадан» бир да гол өткөргөн эмес.

Мануэль өлкөнүн ар кандай улуттук өспүрүмдөр футбол курамалары үчүн ойногон,
жаштар курамасы үчүн 9 матч ойногон. Негизги курамада биринчи жолу 2-июнь
2009-жылы БАЭ курамасына каршы өткөн достук матчында ойногон. Германия курама
команда 7:2 эсебинде жеңген. 2010-жылы немистер күмүш байге тагынган дүйнө
чемпиондугунда, үчүнчү орун үчүн болгон матчтан башка, командасынын бардык
беттештеринде катышкан. Дүйнө чемпиондугунан кийин немис курамасынын биринчи
дарбазачысы болуп калган. 2012-жылдагы Европа чемпиондугунда улуттук курамага
чакырылган, биринчи матчтарда ишеничтүү жана мыкты оюн көргөзгөн, Грекия менен
болгон матчта 2 гол өткөрүп жиберген. Италияга каршы өткөн жарым-финалдык матчта
Марио Балотеллиден келген 2 топту өткөрүп жиберген. 2014-жылдагы дүйнө
чемпиондугунда болсо, турнирдеги жалпы командалык жеңиштен сырткары, мундиалдын
мыкты дарбазачысы да аталган.

Жалпы: 51 матч / 43 өткөрүп жиберилген гол / 22 «кургак» матч; 41 жеңиш, 7 тең
чыгуу, 3 жеңилүү



https://ky.wikipedia.org/wiki/%D0%9B%D1%8E%D0%BA%D1%81%D0%B5%D0%BC%D0%B1%D1%83%D1%80%D0%B3

Люксембург (люксембургча Lёtzebuerg, фр. Luxembourg, нем. Luxemburg ),
Люксембург Улуу герцогдугу (люксембургча Groussherzogtum Lёtzebuerg, фр.
Grand-Duche de Luxembourg, нем. GroBherzogtum Luxemburg) – Батыш Европадагы
мамлекет. Түндүк-Батышынан Бельгия, чыгышынан Германия, түштүгүнөн Франция менен
чектешет (чек арасынын жалпы узундугу 356 км.). Аянты 2586 км2 (түндүктөн
түштүктү карай 82 кмге, батыштан чыгышка 57 кмге созулат). Калкы 503,1 миң
(2010). Борбору – Люксембург шаары Расмий тили – люксембург (мамлекеттик тил
статусуна ээ), француз, немис тилдери. Акча бирдиги – евро.
Административдик-аймагы жактан 3 округга, алар өз ичинен 12 кантонго бөлүнөт.
Администрациялык-аймактык бөлүнүшү (2008):



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B

Кыргызстан – (расмий түрү: Кыргыз Республикасы) Орто Азиянын түндүк-чыгышында
жайгашкан мамлекет. Өлкө түндүктөн Казакстан, батыштан Өзбекстан,
түштүк-батыштан Тажикстан, ал эми түштүк –чыгыштан Кытай Эл Республикасы менен
чектешет. Кыргызстандын калкы 6,0 миллиондон ашуун адам. Анын 72,6% (4 млн 6
миң) кыргыздар, 14,34% (816,2миң) өзбектер, 6,87%(375,4миң) орустар жана
дунгандар — 64 565, уйгурлар — 52 456, тажиктер — 50 174, түрктөр — 40 953,
казактар — 33 701, татарлар — 28 059, азербайжандар — 18 946, корейлер — 16 807,
украиндер — 14 485, немистер түзөт. Жалпысынан өлкөдө 80ден ашык улуттардын
өкүлдөрү жашайт. Жалпы калктын 32,8% 14 жашка чейинки балдар түзөт. Эмгекке
жарамдуулар калктын 56,1%, ал эми ишке жарамдуулардан улуулар – 8,7% түзөт.
Кыргызстан – Чыгыш менен Батышты бириктире турган тогуз жолдун тоомунда –
борбордук азия цивилизациясынын кан жолунда жайгашкан. Сулайман-Тоо, Өзгөндөгү
тарыхый комплекс, Саймалуу таштагы сүрөттөр, Манастын күмбөзү, Таш-Рабат тарыхый
кербен сарайы, Бурана мунарасы кыргыз жеринин байыркы тарыхтан калган
кереметтери катары бааланат.

Кыргыз Республикасынын Мамлекеттик символдору: 1) Кыргыз Республикасынын
Мамлекеттик Туусу; 2) Кыргыз Республикасынын Мамлекеттик Герби; 3) Кыргыз
Республикасынын Мамлекеттик Гимни.

Кыргыз Республикасынын мамлекеттик герби Жогорку Кеңештин 1994-жылдын
14-январындагы токтому менен бекитилген. Авторлору – Асейин Абдраев жана
Садырбек Дубанаев. Гербдин алдыңкы фонунда Ак шумкар эркиндиктин символу болуп
эгемен мамлекетибиздин эң башкы белгиси катары түшүнүк берип турат. Андагы
Ысык-Көл менен Ала-Тоонун элестери улуттук сыймыгыбыздын куту сыяктуу
кабылданып, нурун чачкан күндүн турушу- түбөлүктүүлүк менен бейпилчиликтин
белгиси. Ал эми бул ыйык элестерди айланта Кыргыз Республикасы деген алтын
түстөгү жазуу жана токчулуктун, мээрмандыктын түшүнүгүн берип, байгерчилик
турмуштун жышааны- буудай менен пахтанын сүрөтү орун алган.Жогорудагы белгилер
өлкөбүздүн жана андагы жашаган элдердин өнүгүүгө, келечекке болгон умтулуусун,
биримдигин айкындап турат. Келечек муундун бактылуу жашоосуна багыт берип турган
гербдеги элестер элибиздин эртеңки жаркын турмушуна болгон чакырыктай мааниге
ээ.

Кыргызстандын деңизге чыкчу жол жок. Кыргызстандын аймагынын төрттөн үч бөлүгүн
тоолор ээлейт. Бийиктиги 7439 метрди түзгөн Жеңиш чокусу Кыргызстандын эң бийик
жери.

Кыргызстандын аймагы эки тоо системасынын айланасында жайгашкан. Аянты боюнча
чоң түндүк-чыгыш бөлүгү Тянь-Шанга кирет. Түштүк-батыш тарабы Памир-Алай
тоолоруна карайт. Кыргызстандын мамлекеттик чек аралары тоо кыркалары аркылуу
өтөт. Республиканын бардык аймагы деңиз деңгээлинен 401 метрден жогору
бийиктикте жайгашкан. Анын жарымынан көбүрөөгү 1000 метрден 3000 метрге чейин
жана 3000 метрден 4000 метрге чейинки бийиктикте жайгашкан. Тоо кыркалары
аймактын төрттөн бир бөлүгүн ээлейт жана негизинен кеңдик тарапты карай
бири-бирине жанаша узатасынан жайгашкан.

Чыгышта Тянь-Шандын негизги тоо кыркалары басымдуу тоо кыркасын түзүп,
Меридиандык тоо кыркасынын районунда жакындашып кетет. Бул жерде Кытай,
Казакстан чектешкен жерлерде Жеңиш чокусу (7439) жана Хан-Теңири (6995)
көтөрүлөт.

1990-ж. мартта СССР Эл депутаттарынын 3-съезди өлкөдө Президенттик бийликти
белгилеген. Президенттик бийлик өлкөдө өкмөттүн ишмердигин аныктаган жана анын
ишин көзөмөлдөгөн. Мыйзам чыгаруучу жана сот бийликтеринин иштерин эл чарбасын
башкарууну, бюджеттик-финансылык системаны, эмгекке акы төлөө жана баалардын
аныкталышын, мыйзамдардын аткарылышын көзөмөлдөгөн. СССРде президенттик
башкаруунун киргизилиши менен Казакстанда, Өзбекстанда ж.б. бир катар союздук
республикаларда президенттик башкаруу киргизилген. 1990-ж. 27-октябрда Кыргыз
ССР Жогорку Советинин сессиясында альтернативалуу негизде Аскар Акаев
Кыргызстандын тунгуч Президенти болуп шайланган.1990-ж. 15-декабрда Кыргыз ССР
Жогорку Советинде “Кыргыз Республикасынын мамлекеттик эгемендүүлүгү жөнүндөгү”
Декларация кабыл алынып, Кыргызстан Советтер Союзунун курамындагы эгемен өлкө
катары жарыяланган. 1991-ж. 22-январда Кыргыз Республикасынын Жогорку Советинин
3-сессиясында “Кыргыз Республикасынын Министрлер кабинети жөнүндө” мыйзам
иштелип чыккан. Мыйзам боюнча биринчи жолу Президенттин, вице-президенттин
кызматтары киргизилип, жергиликтүү бийлик органдарынын милдеттери, укуктук
негиздери такталган. 1991-ж. 5-февралда республиканын борбор шаарынын тарыхый
аты кабылына келтирилип, Фрунзе шаарына кайрадан Бишкек деген баштапкы аты
берилген. 1991-ж. 8-майда Кыргыз ССРинин Жогорку Совети республиканын жаңы
Конституциясынын долбоорун иштеп чыгуу боюнча комиссиянын курамын бекиткен.
1991-ж. 19-апрелде “Жер реформасы жөнүндө” мыйзам кабыл алган.

Кыргыз Республикасынын Жогорку Кеңешинде 1991-ж. 31-августта “Мамлекеттик көз
карандысыздыгы жөнүндө” Декларация кабыл алынып, Кыргыз Республикасы көз
карандысыз, эгемендүү демократиялык мамлекет катары салтанаттуу жарыяланган. Көз
каранды эместиктин шартында 1991-ж. 12-октябрда Аскар Акаев жалпы элдик шайлоодо
Кыргыз Республикасынын Президенти болуп шайланган. Кыргыз Республикасынын
Президентинин Указы менен 1991-ж. 20-октябрда Мамлекеттик коопсуздук жоюлуп,
анын ордуна Улуттук коопсуздук боюнча мамлекеттик комитети, ал эми 3-декабрда
Кыргыз Республикасынын Улуттук Гвардиясы түзүлгөн. 1991-ж. 8-декабрда Минск
шаарына жакын Беловеж токоюндагы өкмөттүк резиденциясында Беларусь Республикасы,
Россия Федерациясы жана Украина Көз каранды эмес Мамлекеттердин шериктештигин
түзүү жөнүндөгү келишимге кол коюшат. 1991-ж. 21-декабрда Алматыда Беларусь
Республикасы, Россия Федерациясы, Украина, Азербайжан, Армения, Казакстан,
Кыргызстан, Молдавия, Тажикстан, Түркстан жана Өзбекстан КМШны түзүү келишимине
кол коюшкан. 25-декабрда М. С. Горбачев СССРдин жоюлгандыгына байланыштуу
СССРдин Президентинин милдетин аткарууну токтоткондугун билдирген.



https://ky.wikipedia.org/wiki/%D0%9A%D0%BE%D0%BE%D0%BC%D0%B4%D1%83%D0%BA_%D0%A2%D0%B5%D0%BB%D0%B5%D1%80%D0%B0%D0%B4%D0%B8%D0%BE%D0%B1%D0%B5%D1%80%D2%AF%D2%AF_%D0%9A%D0%BE%D1%80%D0%BF%D0%BE%D1%80%D0%B0%D1%86%D0%B8%D1%8F%D1%81%D1%8B

Кыргыз Республикасынын Коомдук телерадиоберүү корпорациясы (кыскача КТРК) –
Кыргызстандын дээрлик жалпы аймагын өзүнүн телеберүүлөрү менен камсыз кылган эң
көлөмдүү корпорация болуп саналат. КТРКнын курамына “Коомдук биринчи канал”,
“Музыка”, “Баластан”, “Маданият Тарых Тил”, “КТРК Спорт”, “Ала-Тоо 24” каналдары
жана “Кыргыз радиосу”, “Биринчи Радио”, “Миң Кыял FM”, “Балдар FM”, “Достук”
радиостанциялары кирет. Мындан тышкары корпорациянын түзүмүнө Республикалык
телерадиоборбору (РРТБ) менен “Кыргызтелефильм” кирет.

1927-жылы бул ой ишке ашып, Кыргыз АССРинин борбордук аткаруу комитетинин
курултайы өтүп, аткаруу комитетинин төрагасы Абдыкадыр Орозбековдун доклады
радио түйүндөр аркылуу элге угузулган.

Борбордук аткаруу комитетинин токтомунун негизинде республикалык радиоуктуруу
комитетинин төрагасы болуп Бектурсунов Сүйүнтбек 1931-жылдын 20-декабрында,
номери биринчи буйрук боюнча дайындалып, 1932-жылдын июлуна чейин иштейт.

Кыргыз радиосунун алгачкы кызматкерлери - айтылуу төкмө акын Калык Акиев,
музыкант Петр Шубин болушкан. Алгачкы дикторлору - белгилүү мамлекеттик
ишмер Сакин Бегматова, Кыргыз эл артисти Алиман Жангорозова, жазуучу Касымалы
Бектенов болгон.

1938-1941-жылдары радио комитеттин төрагасы болуп Төлөн
Шамшиев дайындалат. Улуу-Ата Мекендин Согуш жылдарында Кыргызстандагы күчтүү
маалымат булагы катары радионун ролу күчөгөн.

Экстратов, Курман Кыдырбаева сындуу адамдар жетекчилик кылып, Капар
Алиев, Гүлниса Мамбетова, Валентина Гонтарь дикторлук кесиптин устаттары болуп
таанылган. Белгилүү драматург Токтоболот Абдымомунов акыркы кабарлардын
редактору болуп иштеген.

1958-жылы Кыргыз ССР министрлер Советинин алдында Радио жана теле берүү комитети
уюштурулуп, Фрунзе телестудиясы 30-декабрда ишин баштайт.

20.  Илим Карыпбеков                     (2015-жылдан азыркы убакка чейин)      

1995-жылы 2-июнда «Замана» программасы алгачкы жолу Улуттук каналдагы  таңкы
эфирин алып чыккан. Ошентип, 1995-жылдан баштап Олжобай Токтосунов, Динара
Кодуранова, Алмаз Абдраев жана Кадыр Кошалиев окшогон таланттуу журналисттердин
чыгармачылык изденүүсү жана Улуттук каналдын ошол учурдагы президенти Абдиламит
Матисаковдун колдоосу менен “Замана” программасы эфирге чыга баштаган. Эң
алгачкы көрсөтүүнү Динара Кодуранова менен Алмаз Абдраев алып барышкан.

Социалдык-экономикалык жана инновациалык программалардын редакциясы (СЭИП) -
КРнын Коомдук телерадиокомпаниясындагы маанилүү бөлүмдөрдүн бири. Аталган
бөлүмдө негизинен социалдык жана экономикалык багыттагы телекөрсөтүүлөр,
долбоорлор даярдалып,эфирге чыгып келет. СЭИП редакциясында коомдун заманбап
өнүгүшүнө салым кошкон фундаменталдуу темалар болуп экономика, саясат, билим
берүү, айыл-чарбасын өнүктүрүү жана башка ушул сыяктуу программалар саналат.
КТРК дагы бул редакцияда маанилүү делген автордук долбоорлор, түз эфирлер,
мамлекеттин ичиндеги актуалдуу жана масштабдуу делген жаңылыктарды түз алып
көрсөтүү, онлайн режиминин негизинде жакынкы жана алыскы чет өлкөлөр менен
(Турция, АКШ, Азербайжан ж.б. телекөпүрөлөр (Телемост)  көрсөтүлүп келет.

“Кайдасың?”, – “Кайдасың?..” дайынсыз жоголгон жарандарыбызды издеп иликтеген,
замандаштарыбызды боорукердикке, ыйманга жана ынтымакка үндөгөн, түрдүү жагдайда
бири биринен кол үзгөн үй-бүлө мүчөлөрүн бириктирүүгө багытталган, социалдык
теледолбоор. Программа алгачкы жолу 2007-жылдын 5-апрель күнү эфирге чыгып, бир
айда эки жолу үзгүлтүксүз көрсөтүлүп келет. 9 жыл ичинде 5000ден ашык адам
кайрылып, алардын 2000ге жакыны максат-тилектери орундалгандар. Ар жолку
чыгарылыштын жыйынтыктоочу бөлүгү: күн менен түн алмашкан сыяктуу кайгынын
артында кубаныч бар экенине ынандыруу, күтүүнүн аягы кучак жая көрүшүү же
өмүрдөгү эң жакын адамы менен баарлашуу, кубанычтан аккан көз жаштар...

“Ийгилик сырлары”- Ар кандай багытта иш алып барып кантип ийгиликке жетүүгө
болот, ийгиликти кантип багындырууга болот? Теледолбоордо, спорт, маданият,
саясат, бизнес ж.б. чөйрөсүндө жаш курагында бир канча ийгиликтерди жаратууга
жетишкен каармандар ийгилик сырлары менен бөлүшөт. “Ийгилик сырлары”-
теледолбоору аркылуу сиздер жаңы жүздөрдү, жаңы идеяларды көрүп, жашооңузга
баалуу кеп-кеңештерди топтой аласыз.

“КТРК Кербени”– Кыргызстанда жашаган уникалдуу адамдардын турмушун чагылдырган
таанып билүү-көнүл ачуучу көрсөтүү. Алып баруучулар жети дубанды түрө кыдырып,
карапайым калктын арасында көмүскөдө көрүнбөй жаткан демилгелүү, ойлоп
тапкыч,эмгекчил жана таланттуу адамдарды таап, алар менен бир күн бою бирге
жашап, турмушун баяндап беришет. Ошондой эле, өлкөбүздүн кооз жаратылышы
даңазаланат. Көрсүтүүнүн негизги максаты – эмгекчил адамдардын турмушун
чагылдыруу менен телекөрүүчүлөрдүн жана каармандардын демилгелерин көтөрүү жана
жаңы идеялардын жаралышына түрткү берүү.

Музыка телеканалы – 2012 жылдын 1-октябрынан тарта иштеп келе жаткан
Кыргызстандын эң негизги музыкалык телеканалы болуп саналат. Музыканын эфиринен
Кыргызстан жана чет элдик ырчыларынын эң саркеч клиптерин, ошондой эле Хит-Парад
жана башка кызыктуу көрсөтүүлөрдү көрө аласыздар.

МУЗЫКА –бул музыкалык каналдар арасынан санарипке кирген жалгыз телеканал
болгондуктан Кыргызстандын ар-бир жашоочусуна жеткиликтүү телеканал. Бул жагдай
аркылуу, телеканалдын аудиториясы Кыргызстандын 98% көрүүчүлөрүн камтыйт.
Ошондой эле Музыка спутник жана кабелдик түйүндөр аркылуу да тартууланып келет.

Жаңыдан ачылган “Маданият-Тарых-Тил” телеканалы буга чейинки Коомдук
телерадиоберүү корпорациясынын “Маданият” каналынын базасында түзүлгөн.

Ал эми “Маданият-Тарых-Тил” жаңы телканалынын концепциясы  КР Президентинин
2014-жылдын 13-декабрындагы Жарлыгынын алкагында иштелип чыккан.

КТРК Спорт телеканалы -  Коомдук телерадиоберүү корпорациясынын курамындагы
Кыргызстандагы биринчи спорт көрсөтүүлөрүн чагылдырган телеканал. Телеканалдын
максаты   адамдарды дени сак жашоого үндөгөн спорт берүүлөрүн жайылтуу болуп
саналат.

Кыргыз радиосу мындан 80 жыл мурун, тагыраак айтканда, 1931-жылы негизделген. Ал
кездеги техникалык жана чыгармачылык мүмкүнчүлүк чектелүү болгондуктан
уктурууларды берүү ыкмасы азыркыдан кыйла айырмаланып, примитивдүү деңгээлде
болгон.



https://ky.wikipedia.org/wiki/%D0%98%D1%80%D0%B0%D0%BA

Ирак, Ирак Республикасы (АльЖумхурия аль-Иракия) – Түштүк-Батыш Азиядагы
мамлекет, Месопотамияда. Түндүгүнөн Түркия, чыгышынан Иран, батышынан Иордания
жана Сирия, түштүгүнөн жана түштүк-батышынан Сауд Арабиясы, түштүк-чыгышынан
Кувейт, батышынан Иордания менен чектешет; түштүк-чыгышын Перс булуңу чулгайт.
Аянты 435 миң км2; Ирактын курамына Ирак менен Сауд Арабиясынын ортосундагы
бейтарап аймактын 3,5 миң км2 жери кирет. Калкы 34,8 млн (2008). Борбору Багдад.
Расмий тили араб жана күрд тилдери. Акча бирдиги Ирак динары.
Административдик-аймактык жактан 18 мухафазага бөлүнөт.
Администрациялык-аймактык бөлүнүшү (2007) Ирак БУУнун (1945), ЭВФтин (1945), Эл
аралык реконструкция жана өнүгүү банкынын (1945), Нефть экспорттоочу өлкөлөр
уюмунун (ОПЕК; 1960), Араб өлкөлөрү лигасынын (1945); Ислам конференциясы
уюмунун (1975) мүчөсү.

Ирактын калкынын басымдуу бөлүгүн (71,3%) араб-ирандыктар түзөт. Өлкөнүн
түндүк-чыгышында күрддөр (14%тейи), түндүгүндө езиддер (2%), ассириялыктар
(1,2%) жашайт, өлкө калкынын 5,3%и азербайжандар; ошондой эле египеттик арабдар,
палестиналыктар, фарстар, түркмөндөр жана башкалар жашайт. Мамлекеттик дини
ислам (калктын 97%и). Калктын табигый өсүүсү 2,6% (2007); төрөлүү (1000 адамга
31,4 бала туура келет) өлүм-житимден (5,3) дээрлик 6 эсе ашык. 15ке чейинки
балдар калктын 39,4%ин, эмгекке жарамдуу курактагылар (15-64) 57,6%ин, 65 жаштан
ашкандар 3%ин түзөт. Өмүрдүн күтүлгөн орто узундугу 69,3 (эркектердики 68,
аялдардыкы 70,6). Орто жыштыгы: 1 км2 жерге 80,2 адам туура келет; калктын көбү
Тигр, Евфрат, Шаттэль-Араб дарыясынын өрөөндөрүндө жана тоо этектеринде
отурукташкан. Шаар калкы 67% (2005). Ири шаарлары (2008): Багдад (калкы 6432
миң, шаар айланасы менен 10 634 миң), Мосул (2595 миң), Басра (1862 миң, шаар
айланасы менен 3803 миң), Эрбиль (1628 миң), Сулеймания (1201 миң), Киркук (676
миң), Эн-Нажаф (615 миң).

Ирактын экономикасынын негизин нефть казып алуу жана аны иштетүү түзөт. Анын
запасы боюнча (дүйнөлүк запастын 11%и) Сауд Арабиясынан кийинки 2-орунда. Нефть
1979-ж. эң көп (175 млн т) казылып алынган. Иран-Ирак согушу башталганга чейин
нефтини экспорттоодон түшкөн киреше жылына 21-26 млрд долларга жеткен.
1958-жылдан кийин агр. реформа жүргүзүлүп (жер ээликтерге чек коюлган,
калгандарын мамлекет сатып алган), банк, камсыздоо коомдору, ири өнөр жай жана
соода ишканалары мамлекеттештирилип, мамлекеттик сектор түзүлгөн (андан ичкери
Ирак улуттук нефть компаниясы, 1964). Ирактагы согуш жана 12 жылга созулган эл
аралык санкция өлкөнүн социалдык-экономикалык инфраструктурасына өтө зор терс
таасирин тийгизди. Өнөр жай дээрлик кыйраган, айыл чарба жана тейлөө чөйрөсү көп
залал тарткан. 2006-ж. ИДП 50,7 млрд долларды түзгөн; аны киши башына
бөлүштүргөндө 2,9 миң доллардан туура келет. ИДПдеги өнөр жайынын үлүшү 66,6%,
тейлөө чөйрөсүнүкү 26,1% , айыл чарбаныкы 7,3% . Суткасына 2,13 млн баррель
нефть казып алынат. Иштетилүүчү кендеринин негизгилери өлкөнүн түндүгүндө
(Киркук, Мосул) жана түштүк-чыгышында (Эз-Зубайр, Эр-Румайла, Нафт-Хан
аймактарында) жайгашкан. Нефть ажыратуучу 8 завод, нефть-химия өнөр жай
ишканалары иштейт. 2006-ж. 1,75 млн м3 табигый газ, 34,6 млрд кВт-с электр
энергиясы (анын 98%и ЖЭСтен) өндүрүлгөн. Цемент, машина куруу (андан ичкери
аккумулятор, желдеткич, кондиционер, транспорт жабдуулары да бар), тамак-аш
алкаголсуз ичимдиктер, кант жана башкалар), текстиль, булгаары, тамеки, кагаз
өнөр жай тармактары өнүккөн; ошондой эле фосфорит, уран, күкүрт, таш, туз
өндүрүлөт. Индустриялык ири объектилеринин көбү Багдад, Басра, Мосул шаарынын
чегинде жайгашкан. Дыйканчылыкка жарамдуу жери өлкөнүн аймагынын 27%ке жакынын
түзөт, анын 1/2и сугатка муктаж. 1980-жылдарга карата азыктүлүккө болгон
муктаждыгын өзү толук камсыз кылган; 1990-жылдардан баштап айыл чарба өндүрүшү
туруктуу кыскара баштап, 21-кылымдын башталышынан өлкөнүн азык түлүккө болгон
муктаждыгынын жарымына жакыны импорттон толукталат. Негизги айыл чарба
өсүмдүктөрү: арпа, буудай, ошондой эле шалы, жүгөрү, гозо, таруу, ак жүгөрү,
арпа өстүрүлөт. Жашылчачылык (томат, бадыраң, пияз, баклажан, бамия, ашкабак
жана башкалар), бакчачылык (дарбыз, коон), бакчылык (цитрус өсүмдүктөрү, алма)
жана жүзүмчүлүк өнүккөн. 1980-жылдарга чейин Ирак дүйнөгө курма экспорттоочу
негизги өлкө болгон; курма пальмасы негизинен өлкөнүн түштүгүндө өстүрүлөт. Мал
чарбасы негизинен тоолуу аймактарда жана батышындагы жарым чөлдөрдө өнүккөн;
анда бодо мал, кой, эчки, буйвол, төө асыралат. Тейлөө чөйрөсүнө Борбордук банк,
7 мамлекеттик коммерциялык, 19 менчик жана 6 эл аралык банк, коопсуздуктун
камсыз кылуу кызматы кирет. 2003-жылдан кийин туризм дээрлик жок болду. Майда
чекене соода ыкчам өнүгүүдө. Ирактын транспорт тармагы согуштан улам өтө
бузулган. Автомобиль жолунун жалпы узундугу 45,5 миң км (андан ичкери 38,8 миң
кми асфальтталган, 1999); Негизги автомобиль жолдору: Иорданиянын чек арасы
Багдад Басра жана Багдадды өлкөнүн бардык шаарлары менен туташтырган шоссе.
Темир жолунун узундугу 2272 км (2006); негизги темир жолудору:
Багдад-Басра-Умм-Каср, Багдад-Мосул-Сирия, Багдад-Эр-Рамади-Эль-Каим,
ЭльКаим-Акшат, Киркук-Байжи-Эль-Хадита. 6 деңиз порту бар, алардын эң ирилери:
Умм-Каср, Басра, Эз-Зубайр. Нефть куюучу 2 терминалы бар. Деңиз соода флотунун
13 кемеси бар. Ирактын аймагындагы Киркук (түндүгүндө) жана Эль-Румайла
(түштүк-чыгышында) нефть промыселдеринен нефтини пайдалануучу жана иштетүүчү
жерлерге, Перс булуңунун портторуна нефть куурлары жүргүзүлгөн. Нефть
куурларынын жалпы узундугу 5,5 миң км, нефть продукту куурунуку 1,6 миң км, газ
куурунуку 2,2 миң км (2006). Сауд Арабиясы, Түркия, Сирия жана Ливандын
аймактары аркылуу өткөн куур менен Ирак нефтисин Кызыл жана Жер Ортолук деңиз
портторуна жеткирип, сырткы рынокко чыгарууга болот. Ички суу жолдорунун
узундугу 5279 м; Шатт-эль-Араб, Евфрат жана Тигр (Багдадга чейин) дарыясында
кеме жүрөт. Басра жана Багдад шаарында эл аралык, Мосул, Киркук жана Эрбиль
шаарында ири аэропорттор бар. Негизинен нефть, ошондой эле курма, булгаары
сырьёлору, жүн экспорттолуп, сырттан азык-түлүк, отун, дары-дармек, өнөр жай
товарларын алат. Негизги соода шериктери: АКШ, Сирия, Түркия, Италия, Иордания,
Канада, Испания.



https://ky.wikipedia.org/wiki/%D0%93%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%B4%D1%83%D1%83%D0%BB%D1%83%D0%BA

Гомосексуалдуулук (грек тилинен ὁμός — ошондой эле, окшош жана лат. sexus —
жыныс) — адамдын өзү менен бир жыныстагы (же гендердеги) адамдарга эмоционалдык,
сүйүү, романтикалык, эротикалык жана сексуалдык жактан умтулуусу.
Гомосексуалдуулук кең түшүнүүдө бул - гомосексуалдык ориентациядан (өз
жынысындагы адамдарга болгон сексуалдык умтулуу), гомосексуалдык
индентивдиктен(орус. идентичеость - eng. identity) (өзүн гомосексуалдык
ориентацияда экенин кабыл алуу) жана гомосексуалдык жүрүм-турумдан(өзүнүн
жынысндагы адам менен сексуалдык практика) түзүлгөн нормалдуу сексуалдык
ориентацияларынын бири жана 1990-жылы 17-майда Дүйнөлүк Саламаттык Сактоо Уюму
(WHO) тарабынан ЭОК-10(ICD-10) психикалык илдеттер топтомунан чыгарылган.



https://ky.wikipedia.org/wiki/%D0%90%D1%8F%D1%82_(%D1%81%D2%AF%D1%80%D3%A9%D3%A9)

Аят (сүрөө) (арапча аят - керемет, укмуш) - Курандын касиеттүү «ырлары»;
Курандын эң кичине, өз алдынча бөлүктөрү. Бир нече аят биригип, сүрөөнү (бапты)
түзөт. Аятты мусулмандар кереметтүү ырлар деп аташат. Аят Куран 114 сүрөөдөн
турат. Ал сүрөөлөр узундугу, көлөмү боюнча белгилүү бир тартип менен жайгашкан
жана ар бир сүрөө аятка бөлүнөт. Эң узун сүрөөдө 286 аят бар. Аяттарда бир
сөздөн 68 сөзгө чейин болушу мүмкүн. Куранда бардыгы 6204-6236 (ар кыл
эсептөөлөр боюнча) аят, анда 77934 сөз бар. Араб ири дин уламаларынын ою боюнча,
Курандын аят сүрөөлөрү кереметтүү күчкө, укмуштай купуя сырга ээ болгондуктан,
аны башка тилге которуу болбойт деген табу кылымдар бою сакталып келген. Бирок,
мусулман калкынын билим-маданият деңгээлинин жогорулашы, Куранга болгон
кызыгуулардын натыйжасында жогорудагы табу өз күчүн жоготконсуду. Азыр Куран
кыйла элдердин тилине которулуп, жарык көрүүдө. Кыргызчасы Эрнис Турсуновдун
которуусунда жарык көргөн.



https://ky.wikipedia.org/wiki/Nokia

Nokia Corporation (окулат Но́киа) — Уюлдук, фиксирленген, кеңиритилкелик, жана
IP-тармактарга жабдуулар менен камсыз кылуучу. финдик трансулуттук компания.
Азыркы убакта дүйнөдөгү уюлдук телефондорду чыгаруучу эң ири компания болуп
эсептелинет.

Компания өзүнүнү аталышын (Nokianvirta) даярыясынын атынан алган, качан Фредрик
Идестам 1868 жылы өзүнүн экинчи кыгаз фабрикасын курганда. Компанияга Nokia Ab
аталышы 1871 жылы берилген.

Башка иш, дарянын өзүнүн аталыш тарыхы, илгерки nois (көп. nokia) фин сөзүнөн
чыккан деп эсептелинет, түшүндүрмөсү болуп кара киш эсептелинет, качандыр бир
убакта ал жерде жүргөн экен. Качан киш жоголгондо, бул сөз баардык кара аңтериси
бар жырткычтар атала баштаган, мисалга, суусар же норканы.

Компаниянын тарыхынын башталышы болуп 1865 жыл эсептелинет, качан тоо инженери
Фредерик Идестам (фин. Knut Fredrik Idestam)Финляндиянын түштүк-батышындагы
Тампереде чоң эмес кагаз фабрикасын курганда башталат. Ага тиешелүү компания
1871 жылы Nokia Ab болуп аты алмашылган.

1898 жылы негизделген желим буюмдарды чыгаруучу Finnish Rubber Works компаниясы,
1922 жылы Nokia Ab жана 1912 жылы негизделген Finnish Cable Works кабель
чыгаруучу компанияларына контроль алат, а 1967 жылы бул үч компаниянын расмий
биригүүсү болот. Бул опреация ошондогу фин мыйзамына ылайык болуш үчүн,
формалдуу түрдө Finnish Rubber Works жана Finnish Cable Works Nokia Abка,
алардын эң кичинекейине биригишет.

Бириккен компаниянын беш негизги ишмердүүлүгү болгон: желим буюмдарды өндүрүү,
кабелдер ана электроникалар, жыгачты кайра иштетүү жана электроэнергия өндүрүү.
Жылдар менен аларга, экинчи даражадагы, мисалга, аңчылык курал, пластикалар жана
химиялык материалдар кошула баштаган.

1980 жылдын башынан баштап Nokia электроника өндүрүшүн активдүү өнүктүрө
баштайт, ага бир катар электрондук компанияларды сатып алуулар да себеп болгон.
1987 жылы компаиянын негизги бизнеси болуп тиричилик электроника болуп калат,
ошону менен катар Nokia, Европада сыналгы чыгаруучу эң ири үчүнчү компания болуп
калат.

Өзүнчө компания болуп Nokia-дан 1988 жылы Nokian Renkaat бөлүнөт, ал 1967 жылдан
бери Nokia-нын «желим» бөлүмү эле. Азыр болсо Nokian Renkaat-тын, Nokia-га эч
кандай тиешеси жок.

1989 жылы компания, Radiolinja фин операторуна GSM тармагына жабдуу сатат, а
1992 жылы өзүнүн биринчи колдук Nokia 1011 GSM-телефонун чыгарат.

1992 жылы компаниянын жарнамалык урааны болуп «Адамдарды байланыштыруу»
(англ. Connecting people) сөзү болуп калат.

1994 жылы Nokia президенти Йорма Оллила компанияны акыркы страгеясын чечет: эски
бизнестен баш тартып, телекоммуникациялык технологияларга көңүл буруу. Бул
стратегия дүйнө боюнча телефон чыгаруучу эң ири компанияга айланат: 2009 жылы
Nokia-нын базардагы үлүшү 39% бааланган..

2006 жылдын июнунда Nokia жана Siemens өзүлөрүнүн телекоммуникациялык
жубдууларды чыгаруучу бөлүмдөрүн Nokia Siemens Networks болуп аталган жаңы
компания кылып бириктиришет.

Салодогу (Финляндии) Nokia заводу 2012 жылдын күзүндө толук жабылат. Персоналды
кыскартуу сүйлөшүүлөр ишкананын 780 кызматкерине тийет. Ушинтип компаниянын
уюлдук секторунун өндүрүү күчүн, 2012 жылдан баштап Азия өлкөлүнө гана бет
алдырат.

2012 жылдын декабрында Nokia жетекчилиги өзүнүн Exilion Capital штаб квартирасын
€170 млн сатып жана аны кайра арендага алышып, жогорку жетекчиликтин саясий
рамкасында профилсиз активдерден кутулууга.

2009 жылдын 12 августунда Nokia жана Microsoft өнөктөштүк боюнча келишим
түзүшөт. Келишимдин негизинде Nokia жана Microsoft-тун түзүүчүлөрү Microsoft
Office Mobile түзүүгө киришишет жана Nokia смартфондоруна байланыш корпоративдик
аспаптарын, Symbian иштетүү системинин башкаруусунда иштегендерди жасай
башташат. Бул чечимдер кеңири айлампадагы түзмөктөргө мүмкүнчүлүктүү болушат, Е
сериясындагы бизнес смартфондоруна кошо. Келечекте жаңы биргелешкен
продуктуларды өндүрүүгө пладап атышат.

2011 жылдан 11 февралында Nokia, Microsoft менен толук кызматташып атканын
жарыялайт, өзүлөрүнүн уюлдук түзмөктөрүнө Windows Phone иштетүү системин
колдонууга чечишип. Бул платформа Nokia смартфондорунун страгеясиянын негизги
бирикмеси болушу керек. Ушу менен катар бейрасмий маалыматтарында Microsoft
компаниясы Windows Phone-го өткөнү үчүн, Nokia-га $1 млрд төлөп бериши керек.
Жана дагы жарыялангандай, Nokia колдонулуп келе жаткан Symbian иштетүү
системинен баш тартпайт жана бул система өзүнүн кээ бир смартфондор моделинде
колдонулат. MeeGo иштетүү системи да платформанын open-source катары колдонулат
жана анын негизинде да чыгаруу пландалып жатат. Bing Nokia-нын кызматтарында
жана гаджеттеринде негизги издөөчү болуп калат.

Nokia-нын өзүнүн уюлдук түзмөктөрүн Windows Phone ИС өтүүсү компанияын
өнөктөштөрүнүн жана финдик телефон гигантынын кызматкерлери арасында бир
жагдайлуу эмес реакцаларын чакыртты. Альянс жөнүндө жарыялагандан кийин
Nokia-нын акция баалары 14% төмөндөдү, бул 2009 жылдын июнунан бери эң чоң
төмөндөө эле.

2011 жылы 16 майда Nokia өзүнүн блогунда, Ovi брендинен баштартуу ниетин айтты,
музыкалды кызматтар, приложениялар дүкөнү жана башка фин компаниясынын
кызматтарын бириктирген Nokia Services пайдасына. Команиянын сөзүнө караганда
Ovi-ден баш тарткандан кийин, Nokia өзүнүн жеке брендин күчтөөгө таянууда.

Nokia сервистеринин [[ребрендинги]] бара бара болот. Ал 2011 жылдын июль айында
башталып 2012 жылдын аягына чейин бүтөт.

2012 жылдын 26 октябрында Nokia Windows Phone 7 иштетүү системинин базасындагы
Nokia Lumia 800 жана 710 смартофндорунун көргөзмөсү болду, а позднее, в начале
2012 года, — ещё два смартфона из этой серии, Nokia Lumia 900 и 610.

2012 жылдын 5 сентябрында Nokia World 2012 көргөзмөсүндө Windows Phone 8
базасындагы жаңы түзмөктөр тартууланган - Nokia Lumia 920 жана 820 смартфондору.

2007 жылдын октябрында Nokia, Navteq компаниясын сатып алуусун жарыялады (ар бир
акцияны $78 акчалай). Компания санариптүү топографиялык карталарга
адистештирилген жана автомобильдик навигациялык системдерин, уюлдук
телефондорго, атайынкы интернет-сервистерге, малекеттик жана жеке уюмдарга
керектүү маалыматтар менен камсыз кылуучу.

2008 жылы Nokia, Trolltech (Qt китепканасынын түзүүчүсү) жана Symbian Ltd.
(кийинчерээк ал Symbian Foundation болуп алмашылган) компаниясын сатып алды.

Компаниянын директорлор кеңешинин - Йорма Оллила. Nokia (FWB: NOA3, HEX: NOK1V,
NYSE: NOK) - базар капитализациясынын эң ири финдик компания. Анын
капитализациясы ($19,02 млрд 2012 жылдын январь айына карата) баардык фин
компаниясынын базардагы капитализациясынын олуттуу үлүшүн (2007 жылы үчкө чейин)
түзөт, Хельсинки фондалык биржасына котировкаланган - өнүккөн өндүрүштүк өлкө
үчүн сейрек кырдаал.

Президент — Стивен Элоп, Олли-Пекку Калласвуо 2010 жылдын 21 сентябрында
алмаштырган.



https://ky.wikipedia.org/wiki/%D0%AD%D1%82%D0%B8%D0%BA%D0%B0

Этика(грек. ethika(ἠθικόν), ethos-адат, салт, каада) – изилдөө объекти болуп
мораль эсептелинген философиялык илиминин бир булагы. 1. Философиялык этика
кишинин кулк-мүнөзү, жүрүм-туруму жөнүндөгү философия окуу, идеология калыптарын
бири. 2. Адеп, сылыктык, тартип ченеми.

Этика – байыркы теоретикалык илимдердин бири, философиянын бөлүгү катары кул
ээлөөчүлүк коомдун калыптануусунда пайда болгон. Адеп-ахлак жөнүндө окутууну
белгилөө үчүн этика терминин ойчул Аристотель биринчи болуп киргизген.
Адеп-ахлактык этика коомдо пайда болгон жана ага активдүү түрдө таасир берген
коомдун өнүгүшүн чагылдырган, коомдук аң-сезимдин бир калыпы болуп саналат.
Этиканын максатына адамдын жашоосунда пайда болгон адеп-ахлак көйгөйлөрүн чечүү
да кирет. Этика илиминин негизги көйгөйү – жамандык менен жакшылык көйгөйү.

Этика боюнча окумуштуулардын изилдөөлөрү жетишерлик көп болгону менен жалпы
кабыл алынган аныктамалар аз эле. Окумуштуулардын жалпылаган материалдары
боюнча: «Этика – бул коомдук кызыкчылыктын бийиктигин моюнга алган, коомдук жана
инсандык кызыкчылыктардын гармониялык, же карама-каршы теңдиги. Обьективдүү
муктаждыкктан улам моралдык талаптар жалпыдан индивидге карай болот жана ар бир
индивид коомдун кызыкчылыгы менен жашайт». Этика - жаратылыш программасыбы?

Каркыралардын учканын байкадыңар беле? Кимдир бирөө асманда түз үч бурчтук
тартып койгондой, миңдеген километр жолдон тайбай, башчысын ээрчип кете беришет.
Алардын эч бири башкалардан калып, өз аралын издөө аракетин жасабайт. Себеби,
бөтөн жерде жашап кетүү үчүн жаратылыш инстинкти аларга ушундай программа
берген.



https://ky.wikipedia.org/wiki/%D0%A3%D0%BB%D1%83%D1%83_%D0%B6%D0%B8%D0%B1%D0%B5%D0%BA_%D0%B6%D0%BE%D0%BB%D1%83

Бул жол Чыгышта - Кытай, Батышта - Рим жана Византия дөөлөттөрүн, түндүктө -
Чыгыш Европаны жана Сибир аймагын, түштүктө - Түндүк Индия аймагын (айрым
кылымдарда) баш коштурган.

Соода кербендери Кыргызстандагы Ош, Өзгөн, Баласагын, Суйаб, Барскан,
Кочкор-Башы, Атбашы, Тоң сыяктуу орто кылымдардагы шаарлар аркылуу өткөн.

Эне-Сай кыргыз каганаты менен Орто Азияны бириктирген сода жолу Кыргыз жолу деп
аталган.

1. Урстанбеков Б.У., Чороев Т.К. Кыргыз тарыхы: Кыскача энциклопедиялык сөздүк:
Мектеп окуучулары үчүн. – Фрунзе: Кыргыз Совет Энциклопедиясынын Башкы
Редакциясы, 1990. 113 б. ISBN 5-89750-028-2 2. Кыргыз Совет Энциклопедиясы: 6
томдук/ Башкы редактор Орузбаева Б. Ө./ - Ф.: Кыргыз Совет Энциклопедиясынын
башкы редакциясы, 1979. Т.4. 155-157 бб.



https://ky.wikipedia.org/wiki/%D0%A2%D3%A9%D0%BB%D3%A9%D0%B3%D3%A9%D0%BD_%D0%9A%D0%B0%D1%81%D1%8B%D0%BC%D0%B1%D0%B5%D0%BA%D0%BE%D0%B2%D0%B4%D1%83%D0%BD_%C2%AB%D0%A1%D1%8B%D0%BD%D0%B3%D0%B0%D0%BD_%D0%BA%D1%8B%D0%BB%D1%8B%D1%87%C2%BB_%E2%80%93_%D1%82%D0%B0%D1%80%D1%8B%D1%85%D1%8B%D0%B9_%D1%80%D0%BE%D0%BC%D0%B0%D0%BD%D1%8B.

“Баатыр куштун шаңшыганынан “Кел, кайран эр, учалы! Пастык, ыпластык жок
жайларга, чагылгандуу кара булуттун нары үстү жайнап турган жарык күнгө чабыт
кылалы. Жүр, кайран эр” – деген чакырык уккандай чөккөн көңүлү көтөрүлүп,
эркиндикти самоо, тилөө, ардуу толгон жүрөгү лак-лак согот”. Чебер сүрөткер Т.
Касымбеков чыгармада жогорудагыдай эпизоддор аркылуу “Элдик турмуштун жан сырын”
– негизги элдик мүдөөнү чагылдырган. Эркиндик жөнүндөгү кылымдар бою калыптанган
элдик түшүнүктөн улам, балким, кайра жаралган эгемендүү Кыргызстандын гербинен
бүркүттүн сүрөтү орун алды. Чыгарманын тарыхый роман катары кийинки муундарга
берүүчү нравалык сабагы арбын. Анын кийинки 1998-жылкы кайра басылышында “Сынган
кылыч”, “Кел-кел” романындагы түндүк–түштүк кыргызды бириктирүү идеясын
чагылдырган Алымбек жана Курманжан даткалардын саясий ишмердүүлүгү тууралуу
окуялар жөнүндөгү автордук ой дагы тереңдеди. Улуттук биримдиктин зарылдыгы,
анын куну чыгармада түбөлүккө баш кошуп мамлекеттин кичинекей бөлүкчөсү болгон
бир үй-бүлө ээлери датка жубайлар Алымбек датка менен Курманжан датканын саясий
ишмердүүлүгү аркылуу берилиши да (анын тарыхый негизи да чындык) символикалуу.
Жазуучу түндүк-түштүк кыргыздардын ынтымагынын наркын жогорку чеберчиликте
сүрөттөй алган. Романдын “Сынган кылыч” деп аталышы да бекеринен эмес. Окурманга
белгилүү, чыгармада кылычка сыйынат, кылыч менен курмандык чалынат, кылыч менен
адам башы кесилип, топтой томолонот, кылыч байланып сапарга аттанышат, кылыч
белекке берилет. Бул жөнүндө жазуучу өзү мындай дейт: “Кыргыз элинде “назарын
сындырба”, “шагын сындырба” деген сөз бар. Мындай сөз көбүнчө кичүү менен
улуунун ортосундагы мамиледе көрүнөт. Улуу адам кичүү киши бир нерсеге умтулган,
үмүт кылганда ага камкордук кылып шагын сындырбоо керек. Ал эми бул роман –
кыргыз рухунун тебелениши, улуттун өз жеринде өзүнүн кор болушу, саны аз улуттун
көп сандуу улуттар тарабынан басмырланышы”. “Сынган кылыч” өзүнүн көркөм аянты,
идеялык-тематикалык проблематикасы, образдар системасы, структуралык түзүлүш
жагынан татаал чыгарма. Анда тээ тарыхтын терең катмарында жаткан санжыраларга
жасалган экскурстар менен бирге Алтынбешиктен тараган 13 муундун тагдыры,
Ферганага бий болгон Теңиряр, андан туулган мыкты уул Нарбото бийдин улуттук
үчүн болгон демилгеси, анын баласы Алим хандын Кокон хандыгына биринчи хан
шайланышы XIX кылымдагы кыргыз элинин коомдук саясий абалы, анын жашоо шарты,
экономикасы, башка элдер менен болгон байланышы, маданияты, нарк–нускасы, дини,
салт–санаасы эрикалык кеңири планда сүрөттөлөт;

Романда катышкан каармандардын көпчүлүгү тарыхый инсандар: Нарбото, Алим хан,
Өмүр–хан, Мадали, Шерали, Ажыбай датка, Нүзүп, Мусулманкул, Алымкул молдо,
Кудаяр, Абдурахман, Алымбек датка, Курманжан датка, Абдылдабек, Жангарач,
Байтик, Скобелев, Ионов, Болот (Исках) ж.б. Аталган тарыхый инсандардын көркөм
образын түзүү үчүн автор тарыхый булактар, архивдик документалдуу материалдар
менен көшөрө иштеген. Көркөм образ менен тарыхый булактарда материалдарды
салыштыруу менен алардын ортосундагы бир топ дал келүүлөрдү байкоого болот.
Мисалы, романдагы негизги каармандардын бири Мусулманкулдун образы менен реалдуу
турмушта жашаган Мусулманкул кол башчынын өмүр–тагдыры, ишмердүүлүгүнүн
ортосунда түздөн-түз байланыш бар. Мусулманкулдун Кокон хандыгында аскердик
күчтүн жетекчиси болгондугу кыпчактарга артыкчылык бергени, Кудаяр хандын такка
олтурушуна активдүү роль ойногондугу, ага өз кызын аялдыкка бергени, кийин
кайнатасына каршы чыккан Кудаяр кыпчактын атын жер бетинен өчүрүпсалууга буйрук
кылгандыгы, миң башынын бир жолу өлүмдөн качып кутулуп, экинчи кармаганда
Кокондо өлтүрүлүшү чыгармада сүрөттөлгөндөй эле чындык катары тарыхый булактарда
да тастыкталат. Албетте, көркөм чыгарма тарыхый чындыктын түздөн-түз көчүрмөсү
эмес. Тарыхый инсандардын коомдук процесстеги ишмердүүлүгү чебер сүрөткер Т.
Касымбеков тарабынан көркөм интерпретицияга алынып, алардын образы жогорку
деңгээлде жалпыланган. Айталы, тарыхый инсандардын ичинен романда Алай ханышасы
аталган Курманжан датканын кайталангыс образы түзүлгөн. Жан-дүйнөсүнө улуу
чыгыштын адебин сиңирген асылзаада бул аялдан Курманжан өзүнүн зирек акылы,
сыпайы мүнөзү, ички ыйбаасы, жароокер мамилеси, аяр мээрим менен убагында
даңазасы таш жарып турган дөөлөттүү Алымбек датканын арзуусуна татып, байбиче
курагында да кебелбес эр адамды сагыныч кумарына зарыктырып турат. Чыканагына
куш жаздык коюп, өмүрлүк жубайын меймандап күтө билген бул табышмактуу аруу
аялды мээримине арбалган Алымбек датка “зирегим, ай” деген жалыныч көөдөнүндө
“күү чертип” турганын өзү байкабай калат. Бул Курманжандын жубайлык
асылзаадалыгы дейли. Анын энелик улуулугу Абдылдабекке болгон сагынычынан өзгөчө
көрүнөт. Бирок дарга асууда ачылат. Ошону менен бирге Курманжан аяр дипломат,
кыраакы саясатчы. “Экспедиция” аталган падышачылык Россиянын кандуу кыргындар
дүйнөлүк басма сөздө айыптала баштаганда Скобелев дал ушул “азия амазонкасындай”
болгон сырдуу аялга биригүү, баш ийүү сунушу менен киши жиберүүгө мажбур болот.
Түркстандагы кандуу кыргындын кунун эскертүү максатына Курманжан майор Ионов
менен Шабдан Жантаев келгенде “айыпсыз шейит өлгөндөргө куран окуу” өтүнүчү
менен ички нааразычылыгын туйундурат. Ушунун өзү дипломатиялык мамиле эле. Ал
эми шартнаамга кол койуунун талаптары аркылуу Курманжан аялдан чыккан саясатчы
экендигин далилдей алган. Роман тарыхый инсандардын көркөм образынан башка да эл
ичинен чыккан типтүү каармандардын не бир укмуш мүнөздөрү иштелип чыккан.
Мүнүшкөр Сарыбайдын, жаш жесир Айзааданын, Абил бийдин, баатыр Бекназардын,
момун Мадылдын образдары окурмандын рухий кудуретин күүгө келтирүүчү касиетке
ээ.



https://ky.wikipedia.org/wiki/%D0%A2%D0%B8%D0%BB_%D0%B8%D0%BB%D0%B8%D0%BC%D0%B8

Тил илими, лингвистика – тил жөнүндөгү илим. Негизги тармактары; фонетика,
морфология, синтагматика, синтаксис, лексикология, стилистика, диалектология.
Тил илими биздин замандан бир нече кылым мурда эле Индия жана Грекияда өнүгө
баштаган. Индияда көбүнчө грамматика (морфология) менен фонетика иштелген.
Байыркы инди грамматикасын изилдөөдөгү башкы роль С. Паниниге (б. з. ч. 4-кылым)
таандык. Тил илими Байыркы Грекияда адегенде практикалык зарылчылыктан улам
изилденген. Теориялык жалпылоолорго кийинчерээк (логиканын негиздери иштелип
чыкканда) алынган. Системалуу түрдө Аристотель тарабынан б. з. ч. 4-кылымда
иштелип чыккан. Тил илими Римде грек Тил илиминин таасиринде өнүккөн. Рим
тилчилеринен Донат (б. з. 4-кылым) менен Присциандын (б. з. 6-кылым)
грамматикасы өзгөчө мааниге ээ. Мисалы, Донаттын грамматикасы Европада орто
кылымда латын тилин изилдөөдө колдонулуп, жаны европалык тилдердин грамматпкасын
түзүүдө үлгү катары пайдаланылган. Тил илимине да жаңы идеялар, илимдин башка
тармактарындагыдай эле Кайра жаралуу доорунда кирген. Бул доордо жана андан
кийинки мезгилдерде Тил илимин изилдөө үч багытта жүргөн: 1) классикалык тилдер
деп аталган латын, айрыкча, байыркы грек тили түп нускасы боюнча изилденген; 2)
илимпоздор араб, еврей, сирия илимдери, асыресе филологиясы менен иликтенген; 3)
Батыш Европа элдеринин учурдагы тилдерин изилдөө ишке ашырылган. Бул
багыттардагы изилдөө иштеринин натыйжасында ар башка уядагы көптөгөн тилдерден
материалдар чогултулуп, тилдерди салыштырып изилдөөгө кадам ташталган.
16–18-кылымдарда тилдердин тектештик маселеси боюнча Г. В. Лейбниц тарабынан көп
жумуш жасалган. Ушул эле мезгилде логикалык негиздерге таянган универсал
категориялуу рационалдуу грамматикалар түзүлгөн. Россияда Тил илими
15–16-кылымдардан өнүгө баштаган. Орус грамматикасын иликтөөдө М. В. Ломоносов
чон салым кошкон. Анын «Орус грамматикасы» (1755) деген эмгегинде орус адабий
тилинин фонетикалык жана морфологиялык нормасы биринчи жолу системалуу
сыпатталган. 19-кылымдын биринчи жарымында салыштырма-тарыхый тил илими өрчүп,
изилдөөнүн өзгөчө ыкмалары иштелип чыккан. Бул тармакта төмөнкү илимпоздор
үзүрлүү эмгектенишкен: Р. Раск, Ф. Bonn, Я. Гримм , Ф. Диц, A. X. Востоков, Й.
Добровский, П. Й. Шафарик ж. б. 19-кылымдагы Тил илиминин өнүгүшүнө немец
окумуштуусу В. Гумбольдт көп эмгек синирген. Ал тилдин өрчүшүнүн жалпы теориясын
иштеп чыгып, тилди адамдын чыгармачылык ишинин манызы катары аныктаган. Тил
илиминдеги «жаш грамматиктер мектебинен» башка кийинки багыттардын баары
аздыр-көптүр В. Гумбольдттун лингивистика системасынын таасиринде өнүккөн. Тил
илимин психологиялык негизден изилдөө тажрыйбасын 19-кылымдын 50-жылдары немец
окумуштуусу Г. Штейнталь баштаган. Ал эмгектеринде улутташы И. Герберттин
психологиялык системасына таянып, речтин иш-аракетинин психологиялык абалын
анализдөө аркылуу ачып берүүгө аракеттенген. Бул кылымда Тил илиминде биологизм
(натурализм) багыты пайда болуп, анын өкүлдөрү Ф. Бопптун тилди организм
жөнүндөгү окуу катары караганына таянышып, филология – тарых илиминин бир
тармагы, ал эми Тил илими табият илимдерине кошулат дешкен. Мындай натуралисттик
көз карашты америкалык Тил илиминин айрым багыттарында азыр да кеңири
пайдаланууда. 19-кылымдын 70-жылдары Лейпциг лингвисттер ийриминен «жаш
грамматикалык мектеп» багыты өсүп чыккан. Ал индивидуалисттик психологизмди үлгү
тутуп, Тил илиминин жалгыз гана обектиси бар, ал – индивиддин речтик иш-аракети,
ошон үчүн жалпы тил - шарттуу нерсе жана өзүнчө бир илимий фикция деген көз
карашты таңуулаган. Жаш грамматиктер ушул сыяктуу бир жактуу көз карашты
карманышса да, нечендеген ар башка уядагы тилдердин диалектилерин, фонетикалык
түзүлүшүн сыпаттап жазып чыгышып, эксперименттик фонетиканын, диалектографиянын
түзүлүшүнө өбөлгө түзүшкөн. 19-кылымдын акырында Россияда речтеги тыбыштарды
тилдин маанилүү бирдиктерин туюнтуу жана колдонуу максатында изилдөө жүргүзгөн
багыт пайда болгон. Анын теориясы боюнча жеке бир тилде түрдүү тыбыш канчалык
көп болсо да алардан белгилүү сандагы негизги тыбыштар (кийин алар фонема деп
аталган) гана бөлүнүп алынат. Ушул эле мезгилде Ф. Ф. Фортунатов башында турган
дагы бир багыт пайда болуп, сөз формасы жөнүндөгү окуу келип чыккан. 19-кылымдын
аягы – 20-кылымдын башында Тил илиминде «социологиялык мектеп» аталган жаны
багыт түзүлгөн. Ага Женева жана француз мектептери кирген. Социологиялык
мектептин теориясы боюнча тил – индивидуалдык эмес, социалдык көрүнүш катары
каралган. Тил илиминде 20-кылымда да бир нече багыттар пайда болгон. Алар:
эстетикалык мектеп (негизги өкүлү К. Фослер), италян неолингвисттер мектеби (М.
Бартоли, Ж. Бонфанте, В. Пизани ж. б.), Прага лингивистика ийрими (В. Матезиус,
Б. Трика, Н. С. Трубецкой, Р. Я. Якобсон ж. б.) Копенгаген структуралисттер
мектеби (В. Брёндаль, Л. Ельмслев ж. б.) жана америкалык Тил илиминдеги
дескриптивдик лингвистика багыты ж. б. Тил илими 20–30-жылдары ылдам өнүккөн.
Буга СССР элдеринин тилдеринин жазмалары, грамматикаларынын иштелип чыгышы (Л.
И. Жирков, Е. Д. Поливанов, Н. Ф. Яковлевдердин эмгектери), грамматиканын
принциптеринин (A. Н. Пешковский, М. Н. Петерсон ж. б. илимпоздордун эмгектери),
көркөм адабият тилинин (В. В. Виноградов, Б. В. Томашевский, Ю. Н. Тынянов, Л.
П. Якубинский ж. б. окумуштуулардын иштери) жана тилдин коомдук функциясынын
изилдениши өбөлгө болгон. Андан кийинки жылдары Н. Я. Маррдын тил жөнүндөгү
«жаңы окуусунун» кеңири жайылып кеткенине байланыштуу СССРде Тил илими жакшы
өнүгө алган эмес. Ал окуунун негизсиз экени 1950-жылкы жана андан мурунку
лингивистикалык талаш-тартыштарда аныкталгандан кийин Тил илими ылдам темпте
өрчүй баштаган: салыштырма-тарыхый Тил илими, фонетика, орус тилинин жана СССР
элдеринин тилдеринин грамматикасы боюнча кыйла маанилүү эмгектер жарыяланган.
Тил илиминин математикалык, лингвистика, эксперимент фонетика сыяктуу жаңы
тармактарында бир топ ийгиликтерге жетишилген.



https://ky.wikipedia.org/wiki/%D0%A1%D0%B0%D1%80%D0%B8%D0%B5%D0%B2,_%D0%A2%D0%B5%D0%BC%D0%B8%D1%80_%D0%90%D1%80%D0%B3%D0%B5%D0%BC%D0%B1%D0%B0%D0%B5%D0%B2%D0%B8%D1%87

Темир Аргембаевич Сариев (17-июнь 1963-жылы, Төш-Булак айылы, Сокулук району,
Кыргыз ССР) — кыргыз мамлекеттик ишмери. Кыргызстан убактылуу өкмөтүнүн
төрагасынын орун басары, каржы министри, «Ак-Шумкар» саясый партиясынын
төрагасы. 2015-ж. 2-майынан 2016-ж. 11-апрелине чейин Кыргыз Республикасынын
Премьер-министри болуп иштеген.

1963-жылдын 17-июнда Чүй облусунун Сокулук районундагы Төш-Булак айылында
төрөлгөн.

Билими – жогорку: 1989-жылы Кыргыз Мамлекеттик университетин экономист адистиги
боюнча бүтүргөн. 2000-жылдан 2007-жылга чейин Жогорку Кеңештин 2 жана
3-чакырылышынын депутаты болуп шайланган.

Мамлекеттик кызматтын экинчи класстагы мамлекеттик кеңешчиси класстык чинине ээ.
Үчүнчү даражадагы "Манас" ордени менен сыйланган.



https://ky.wikipedia.org/wiki/%D0%A1%D0%B0%D0%B3%D1%8B%D0%BC%D0%B1%D0%B0%D0%B9_%D0%9E%D1%80%D0%BE%D0%B7%D0%B1%D0%B0%D0%BA_%D1%83%D1%83%D0%BB%D1%83_(%D0%9E%D1%80%D0%BE%D0%B7%D0%B1%D0%B0%D0%BA%D0%BE%D0%B2)

Сагымбай Орозбак уулу (1867-1930) - улуу манасчы. Айткан "Манасы" кагаз бетине
түшүрүлүп, чыгармачылык мурасына илимий изилденген баа берилип, "алп манасчы"
наамына татыган манасчылардын бири.

Сагымбай Орозбак уулунун айткан "Манастын" эң негизги артыкчылыгы - анын бийик
көркөмдүгү - эч бир талашсыз аксиома. Сагымбайдын айтуусунда эң байыркы
поэтикалык ыкмалар менен бирге - аллитерация, синтакстистик параллелизм, рефрен
жана кийинки мезгилдерде пайда болгон ыкмаларды кезиктиребиз - татаал рифма,
антитеза, метафора ж.б..

Сагымбай Орозбак уулунун айткан "Манас" эпосунун сыры ички маңызында жатат.
Сагымбайдын "Манасынан" байыркы орхон-енисейлик эстеликтеринин сюжеттик жана
поэтикалык окшоштуктарды байкаса болот.

Көрүнүктүү "Манас" изилдөөчүлөрдүн бири К. Рахматуллин колдо болгон жана ошол
кездерде көзү тирүү жомокчуну жакшы билген кары адамдардын берген маалыматтарына
таянып: "Сагымбай ошол учурдагы чоң манасчылдардын дээрлик бардыгын угат. Ал
Чоңбаш, Тыныбек, Найманбайларды гана эмес, Балык менен Келдибекти дагы угуп,
үлгү алгандыгы туурасында айтышат. Келдибек Сагымбайга Манасты айттырып көрүп
жактырат, бирок "обондон жетише элек экенсиң" - деп обонду, кол шилтөөнү башка
кыймыл аракеттерди үйрөткөн экен - деп жазат.

Сагымбайдын "Манасынын" дагы бир баалулуугу - кыргыз элинин өткөндөгү көз
караштарын, түшүнүктөрүн, үрп-адатын, турмуш -абалын илиздөөдө эң бай материал
таба ала тургандыгында экендигин белгилүү "Манас" изилдөөчү Самар Мусаев
белгилейт.

Сагымбайдын "Манасына" мүнөздүү көрүнүштөрдүн дагы бири - ислам дининин таасири.
Сагымбай өзү беш маал намаз окуган, динге берилген адам болгон. Жеке
жашоосундагы бул учур анын айткан вариантына да өз таасирин тийгизген.

Сагымбай Орозбак уулу 1867 ж. Ыссык-Көлдүн күңгөй тарабындагы Кабырга деген
жерде (Сары-Ой) туулган. Бул дата манасчынын дүйнөдөн кайтаар жылы өзү "мен
быйыл 63 жаштамын" деп айткан маалыматтын негизинде алынган. Бул маалымат
кыргызча жыл сүрүштүрүү боюнча айтылгандыгын, андагы жыл саноо өзгөчөлүгүн эске
алган учурда, манасчынын туулган жылы 1868-жыл болуп калат. Ушуларды эске алуу
менен биз дагы 1868-жылы туулгандыгы туура деген пикирге кошулабыз.

Теги жумгалдык саяк уруусунун мойнок уругунан. Атасы Орозбак өз мезгилин мыкты
чоорчу-сурнайчыларынан болгон. Орозбактын сурнай тарткандыгы 1847-ж. болгон
кыргыз-казак согушунда эскерилет. Орозбактын өз аты - Акеше. Атың начар экен
деп, Орозбак ысымын Ормон хан койгон. Алгач Ормон ханга Орозбактын агасы Орозой
келип турган. Аны жакын туугандары Кашкарга соодагерлерге сатып жибергенин
жолдон билип калып, кайра качып, өз элине кайрылбастан Ормон ханга келип туруп
калат. Бул кезде Акеше күрүчбек уругуна колго түшүп кетип, кул катары жүргөн.
Орозойдун Ормон ханга токтогонун угуп жүргөн Акеше да агасынын үстүнө качып
келип туруп калат. Алгач Ормон хандын кернейчиси Орозой болгон. Ал өлгөндөн
кийин Орозобак Ормон хандын кернейчиси болуп калган. Сагымбай 12-13 жашка
келгенде Орозобак 80 жашында дүйнөдөн кайтат. Сагымбайдын тайлары атбашылык
азыктардан болгон. Чоң манасчы Келдибек Сагымбайдын жакын тайкелеринен болгон.
Энеси атасы менен бир жылы өтөт.

1881-ж. Орус империясы Кулжаны Кытайга кайта бергендигине байланыштуу кээ бир
кыргыз уруулары мурунку өз конуштарынан көчүрүлөт. Ушул саясаттан улам сарыбагыш
уруусунун Эсенкул, Надырбек уруктары Ыссык-Көлдөн Кочкорго сүрүлөт. Ормон хандын
уулу Чаргындын айылына кирген Сагымбайдын үй-бүлөөсү дагы эл менен кошо 1862-ж.
Кочкорго көчүп келишип азыркы "Ормон Хан" айылында отурукташып калышат.

Сагымбай 9-10 жашынан тартып 3-4 кыш катары менен молдодон окуган. Китепти
окуганды билгендигине карабастан, кат жазууну өздөштурө алган эмес. Сагымбайдын
жаш чагынан эле сөзгө шыктуу болуп, ыр курап айта койуп жүргөндүгү белгилүү.
1882 ж. Ыссык-Көлдү тыштап кеткенге айласыз болгондого, 14 жашар манасчы
Ыссык-Көлдү кошуп ырдаган ырын "Сагымбайдын зары" деген ат менен манасчынын өз
оозунан 1889-жылы жазып алгандыгын тарыхчы Б. Солтоноев кабарлайт. Манасчынын
акындык талантын аны менен узак жылдары катышып жүргөн Шапак манасчы белгилейт.

1887-ж. Сагымбайдын үй-бүлөөсү оокаттын айынан Чүй бооруна көчүп келишет. Ошондо
Боролдойдун Кара-Булак деген жерине эккен эгинин куурай басып кеткенде
Сагымбайдын чыгарган ырын Б. Солтоноев жазып калган.

Сагымбай "Манасты Чүйдө жашап жүргөн жылдары айта баштаган. Бирок Ыссык-Көлдүн
көңгөйүндө жашап жүргөн бала курагында эле айыл аралап "Манас" айтып жүргөн
Чоңбаштын (Нармантай) аткаруусун делөөрүп, ээрчип кетмекчи болгон. Сагымбай өзү
манасчылык өнөргө ээ болушун арбактардын колдоосу, аян алуу, түш көрүү менен
байланыштырган. Алгачкы жолу түшүндө Манасты көргөндөн тартып "Манас" айтып
баштаса, кийин эки жолку арбактардын аян берүүсү демөөр болуп, шыгымды арттырды
деп ишенген. Сагымбайдын жашоосунда аян алып, түш көрүп эпостун каармандары
менен жоолугушуусу көп эле болгон экен. "Манасты" жаздырып жүргөндө түш көрүп,
мен айткан мындай жерин туура эмес болуп калыптыр, түшүмдө көрдүм - деп кайра
жаздырган учурлары болгондугун Ы. Абдырахманов эскерет.

Кочкорго көчүп баргандагы жылдын жазында элге чечек оорусу жайылып,Сагымбайдын
үй-бүлөөсү дагы чечекке кабылат. Сагымбай да катуу чечек болот. Бир түнү таңга
жуук түш көрөт. Түшүндө Кочкордун талаасында жөө келе жаткан болот. Талаа
толтура тоодой чоң боз үйлөр, кермеде абдан чоң аттар байланган, үйлөрдүн
алдында курал-жарактар үйүлүп турган болот. Сагымбай боз үйлөрдүн бирине кирмек
болуп жөнөйт. Ошол учурда алдынан акбоз ат минген, калпакчан, зор денелүү адам
жоолугуп: "Балам, сен коркпо, бул тигилген үйлөрдүн ээлерине эч кимдин шаасы
келип, күчтөрү жете алган эмес!" - деп баланы жооткотот. Бул адам кадимки Ормон
хан экен. Аны көргөн Сагымбайдын корккону басылып, бир үйгө кирип барат. Үйдүн
ичи толтура кыргыз түспөлдүү сөөктүү, алп денелүү кишилер отурган болот. Ажыбай
баатыр баардыгын күлдүрүп отурган болот. Отургандардын бири "бул бала жомок
айтат экен" - дейт. Бир киши кана, балам, айт - дейт. Сагымбай билбейм — дейт.
25 жаштар чамалуу, кара сур жигит колуна айбалтасын алып эшиктен кирип келет да
чабамбы, же айтабы?—деп тап берет. Элди күлдүрүп олтурган ак жүздүү киши балам,
жаш экенсиң, бөөдө өлүп калба, айтам де—дейт. Сагымбай коркконунан айтам дейт.
Үч сурап, үч жолу айтам дедирип жооп алат. Сагымбай абайлап караса ошол өзү
кирип турган чоң үйдүн ар кайсы жеринде жомок айтып жаткан кишилер. Алар бир эле
окуяны эмес,ар кимиси чыгарманын ар кайсы окуясынан бирөө Манастын туулган
жерин, экинчиси Көзкамандардын окуясы, үчүнчүсү Чоң казатты ж. б. айтып
жатышыптыр. Сагымбайдын үч жолку жомок айтам! — деген жообун уккан соң олтурган
кишилер тарткыла! — деген сөз менен жабдыктарын алып, дүр коюп чыгып жөнөшөт.
Үйдүн ичине жарык кирип таң атып калган экен. Ойгонуп кеткен Сагымбай үйдөн
чыгып жаткандарды даана көрүп, үйдөн чыгып жаткандарды көрдүңөрбү? деп үн чыгара
катуу айтат. Үй-бүлөлөрү да көргөн болушат. Сагымбай да, башка ооруп жаткан ал
үйдөгү адамдар да куландан соо болуп айыгып калышыптыр. Үйдөгүлөр жапырт туруп,
түлөө союп жиберишет" Ушул окуядан кийин агасы Алишер экөө тең "Манас" айтып
калышат.Венара

Сагымбай "Манас" айтып Чүй, Ыссык-Көл, Ат-Башы, Нарын, Суусамыр, Талас
аймактарын аралап жүргөн. Өнөрү такшалып калган мезгилде Кетмен-Төбө аркылуу
Анжиян тарапка "Манас" айтып кетип, 3 жыл жүрүп, аргымак минип, коштогон атка
толтура пул жүктөп келгенин Сагымбайдын "Манасын" жазып калган Ы. Абдырахманов
эскерет. Ушул эле окуяны, бирок 6 жыл жүргөн, - деп манасчы Шапак айткан.

1916 жылы эл менен кошо Үркүндө Кытай жергесине барат. Ал жакта Сагымбай "Манас"
айтып жүрүп үй-бүлөөсүн асырайт.

1917 ж. Кытайдан кайткан элдин алды менен Ат-Башыга келип Кара-Коюн деген жерде
кыштап калат. Кытайдан келген жылдын жайында агасы Алишер дүйнөдөн өтүп, жыл
аягында жаш калган балдарын бириктирип бир үйдө багуу максатында, элдик салт
боюнча жеңеси Марияны алат. Андан соң Ак-Талаадагы кытаттардын арасында көчүп
барып, анда эки кыштайт. Үркүндө жүргөндө тапкан-тергенинен толугу менен
ажыраган Сагымбай эки аял, алты кыз, бир эркек баланы ырдап жүрүп катуу
жокчулукта, эптеп багып, күн өткөзгөн.

Ат-Башыдан көчүп Сагымбайдын үй-бүлөөсү Нарындын Бети-Кара деген жеринде эки
жылча туруп калышат (1920-1922 жж.). Ушул жерде жашап жүргөндө Сагымбайдын
айткан "Манасын" жазып алуу иши башталаган.

1921-ж. Ысык-Көлдүн Төрткүл (Бөкөнбаево) деген жеринде мугалим болуп иштеп
жүргөн Каюм Мифтаков ал жакта "Манас" айтып жүргөн Сагымбайга жоолугуп, ал
айткан "Манас" зор таасир бергендиктен кагаз бетине түшүрүп калууну сунуштайт.
Сагымбай башка бирөөнүн атын минип келгендиктен узакка кала албасытыгын айтып,
кийинки жылы жоолугушуну шартташышат.

1922-ж. К. Мифтаков менен Сапарбай Сооронбаев Нарын аймагына Сагымбайдын
"Манасын" жазып алганы келишет. Нарын уезддик Аткаруу Комитетинин төрагасы
Ыбырай Тойчунов этнографтарга кагаз, сыя ж.б.у.с. шаймандар жагынан жардам
көрсөтүп, расмий документтер менен жабдып Манасты жазуу ишине кеңири колдоо
көргөзөт. К. Мифтаков Сагымбайды үйүнөн таппай, издеп барып Көк-Торпок деген
жерде "Көкөтөйдүн ашын" айтып жаткан жерден үстүнөн чыгат. Бир жумача Сагымбайды
ээрчип "Көкөтөйдүн ашын", "Чоң казатты" угушат. Бул жерден экспедицияга Ы.
Абдыракманов келип кошулат. "Манасты" жаздыруу манасчынын көнгөн шартында,
аудиториясынан бөлбөй аткаруу учурунда жазылып башталган. Текст жазуу иштери бир
эле жерде жүргүзүлбөй, жомокчунун салттык турмушуна жакын мүнөздөгү шартта эл
кыдырып, улам жаңы аудиторияда жүргүзүлгөн. Жазуу ишине киришүүдөн мурда
катчылар текстти кандай жазуу боюнча атайын нускоолорду алышкан. Ушуларды эске
алуу менен эпосту жазуу иши канааттандырарлык деңгээлде башталгандыгын
белгилөөгө негиз бар. Тексттер ошол кезде кыргыздар арасында колдонулган араб
тамагасында жазылынып алынган. Бирок ал тамгаларды кыргыз тилинин
өзгөчөлүктөрүнө ылайыкташтыруу аракети көрүлгөн эмес.

К. Мифтаков жана 1922 ж. май - ноябрь айларында Сагымбайдын "Манасын" жаздырууга
катышып, кайра кайтат. Мындан кийин тексттерди жазуу ишине аралашкан эмес. С.
Сооронбаев дагы мындан кийин кайрыла алган эмес. "Манасты" жаздырууну улантууга
Сагымбай менен Ы. Абдыракманов калышат. Ы. Тойчунов Нарын уездик аткаруу
комитетинин чечимин чыгарып, "Манастын" текстин жаздырууну колдоого алып,
Сагымбай менен Ы. Абдыракмановду камсыздоону Ат-Башынын Ача-Кайыңды айылынын
тургуну Жаанбай уулу Абдылданын жоопкерчилигине жүктөйт. Текстти жазуу иштери
системалык негизде жүргүзүлгөн эмес. Мисалы, кыргыздардын Алтайдан Ала-Тоого
көчкөн эпизоду 1922 ж. жазылып алынса, сюжет боюнча андан кийин келген Алооке
жөнүндөгү окуялар 1924 ж. башында гана жазыла баштаган.

1924 ж. ноябрь айында манасчы менен анын катчысы Ташкенге илим комиссиясына
чакырылат. Ы. Абдыракманов Анжиян аркылуу ат менен кетип, Сагымбай барбай калат.
Ы. Абдыракманов Ташкенден кайрылып келип Сагымбайды Пишпектен жоолуктурат.
Базарда Сагымбайды алып кетебиз деп солто уруусунун Бөлөкбай жана Талкан
бөлүктөрү талашып жаткан болот. Натыйжада Пишпек станциясындагы чала-казактар
алып кетип, Сагымбай жети күнү жүрүп, бир ээр-токумдуу ат минип, кездеме, көп
акча, зер буюмдарын алып келген. Андан кийин Бөлөкбай, Талкандардын манаптары
алып кетип 15 күн жүрүп бир тогуз жылкы, толгон өлүү буюмдарды алып келген.
Сагымбай келип, эми "Манасты бүтүрөлү" - деп Ы. Абдыракмановду ээрчитип Кочкорго
кетет.

1925 ж. чакырык кайта келет. Сагымбай менен Ы. Абдыракманов Ташкенге барышат.
Жолдо баратканда, "эми чоңдор мага "Манасты" абдан айтырып сындайт ко" - деп
Ыбырайымга кеңешип барат. Ташкенде болгон Эшенаалы Арабаев, Сыдыков Абдыкерим,
Тыныстанов Касым, Токобаев Турдаалы, Тойчунов Ыбырайлардын бири дагы Сагымбайды
чакыртып "Манас" айтырып же кара сөз түрүндө "Манастын" жайын айтырып угуп
көрүшпөйт. Ал кездеги жаш жигит К. Тыныстановдун "Сиздин жаздырган "Манасыңыз"
өзбекче болуп калыптыр " - деген сындоосуна катуу катуу теригет. Э. Арабаев
Сагмбайга: "Иттин тезеги дары десе дарыянын башына кетет деген ырас ко. Сагымбай
билген "Манасыңды" тез жазып бүтүрсөңчү, болбосо судга беребиз" - дейт. Э.
Арабаевден кагуусу Сагымбайга катуу таасир тийгизет. Чогуу барган Ыбырай
Абдыракмановдун пикири боюнча Ташкенде болгон жоолугушуу Сагымбайга оор из
калтырып, чыгармачылыгына терс таасир тийгизген. Кочкорго кайтып келишип "Чоң
казатты" жаздырып башташат. Жомокчу мурункудай айткысы келбей калгандыгы
тууралуу Ы. Абдыракманов: "Сагымбай баштагыдай көөндөбөй коюп, мен жалынып
бергенде айтып бергенде, жаздым. 1926 ж. "Манасты" жазып бүттүк. "Чоң казаттын"
урушун, "Манастын" өлүмүн эң тар кылып жаздырды. Мен качалык жабышып айтсам дагы
болбой, менин билгеним ушул - деп болбоду".

1926 ж. август айында "Манасты" жаздыруу иши аяктап, жомокчу менен катчы өз
жактарына тарап кетишет.

1929 ж. тартып айылдык жергиликтүү бийлик өкүлдөрү Сагымбайды бай-манаптардын
ырчысы деп кодулап, ыгым-чыгымды көп салышып, унчукпай төлөгөнүнө карабастан
куугунтуктай башташат. Сагымбай эки аялы бар болгондуктан өзү дагы чочулайт.
Натыйжасында Ысык-Көлдүн Тору-Айгырына көчүп кетет. 1930 ж. жазында Сагымбайдын
оорусу катуулайт. Кочкордон туугандары келип жергиликтүү элдин каршылыгына
карабастан Кочкорго алып кетишет. Жолдоно кабар уккан эл үч жерден тосушуп
манасчыга жоолугуп абал сурашат. Аңырты суусуна боюна келгенде, 1930 жылдын май
айында дүйнөдөн кайтат.

1. "Манас" эпосу: Сагымбай Орозбаковдун варианты боюнча. - Бишкек, 2006, т. 1.
2. Улуу Манасчы Сагымбай //Башкы редактору К. Жусупов. /Жыйнак. - Бишкек, 199



https://ky.wikipedia.org/wiki/%D0%9F%D0%B5%D1%80%D1%83

Перу, Перу Республикасы – Түштүк Американын батышындагы мамлекет.
Түндүк-батышынан Эквадор, түндүк-чыгышынан Колумбия, чыгышынан Бразилия,
түштүк-чыгышынан Боливия, түштүгүнөн Чили менен чектешет. Батышы менен
түштүк-батышын Тынч океан чулгайт. Аянты (жээк аралдары менен) 1285,2 миң км2.
Калкы 30,3 млн (2012). Борбору – Лима шаары Административдик-аймактык жактан
борбордук провинция (Ла-Метрополитан) жана 25 регионго бөлүнөт. Акча бирдиги –
жаңы соль. Администрациялык-аймактык бөлүнүшү (2007) Перу – Бириккен Улуттар
Уюмунун (1945), Америка өлкөлөрү уюмунун (1948), Эл аралык валюта фондунун
(1945), Эл аралык өнүгүү ассоциациясынын (1961), Эл аралык финансы
корпорациясынын (1956), Эл аралык реконструкциялоо жана өнүктүрүү банкынын
(1945) ж. б. мүчөсү.

Калкынын негизин индейлер (45%), метистер (37%), европалыктар (15%) түзөт,
ошондой эле башка улуттардын өкүлдөрү да жашайт. Негизинен христиан (католиктер
81,3%, евангелисттер 12,5% ж. б.) жана салт болуп калган жергиликтүү динди
тутат. Расмий тили - испан жана кечуа тилдери, ошондой эле аймар ж. б.
жергиликтүү диалекте сүйлөгөндөр да бар. Орточо жыштыгы 1 км2ге 23 киши.
Төрөлүүнүн деңгээли жогору (1000 кишиге 24,88; өлүм-житим төмөн, 1000ге 6,84;
жаш балдардын өлүмү өтө жогору, 1000ге 52,1). Калктын жашынын орточо узактыгы
эркектериники – 69, аялдарыныкы – 73. Шаар калкы 71% (2008). Ири шаарлары; Лима,
Трухильо, Ape-Kuna, Чиклайо ж. б. ==Тарыхы Перу аймагын индейлер б. з. ч. 10 миң
жыл мурда мекендеген. Б. з. 12-кылымында инктердин Тауантинсуйу (1438) мамлекети
түзүлүп, ири империяга айланган. 16-кылымдын башында Ф. Писарро ж. б. баштаган
конкистадорлор индейлердин катуу каршылыктарына карабастан Перуну каратып, Перу
вице-королдугун түзгөн (1544). Катаал эзүүгө дуушар болгон жергиликтүү эл көз
каранды эмеетиги үчүн испан колониячыларына каршы күрөшкөн. 1821-ж. Перу көз
каранды эмес мамлекет болуп жарыяланган. 1855-ж. кулчулук жоюлган. 19-кылымдын
ортосунда америкалык жана англ. капитал кире баштаган. Тынч океан согуштарынын
(1864–65- жана 1879–83-жылдары) мезгилинде Перу селитрага бай жерлеринен ажырап,
зайым берип турган Улуу Британияга экономикалык жактан көз каранды болгон.
1918–19-жылдары Перуда тоо-кен, жеңил өнөр-жай жана порт жумушчуларынын иш
таштоолору чыгып, өкмөт аскерлери менен куралдуу кагылышка жеткен. 1927-ж. X. К.
Мариатеги жетектеген солчул күчтөрдүн кыймылы күчөп, 1928-ж. Перукомпартиясы
(1930-ж. чейин Социалисттик партия) түзүлгөн. Өлкөдө жалпы эмгекчилер
конфедерациясы уюшулган, бирок 1968-ж. чейин АКШ капиталынын коштондусунда
калган. 1968-ж. Перуда аскер төңкөрүшү болуп, башында X. В. Альфарада турган
солчул офицерлер бийликке келип, өлкөдө кеңири социалдык экономикалык реформа
жүргүзүү аракеттери ишке ашкан эмес. 1980-2000-жылдары Перуда бир нече жолу
аскер төңкөрүштөрү болгон.



https://ky.wikipedia.org/wiki/%D0%9F%D0%B0%D0%BA%D0%B8%D1%81%D1%82%D0%B0%D0%BD

Пакистан, Пакистан Ислам Республикасы (Ислами Жумхурие Пакистан) – Түштүк
Азиядагы мамлекет. Түштүк-батышынан Иран, батышынан, түндүк-батышынан Афганстан,
түндүк-чыгышынан Кытай, чыгышынан Индия менен чектешет. Түштүгүн Араб деңизи
чулгайт. Аянты 796 миң км2 (айрым маалыматтарда 803,94 миң). Калкы 190,3 млн
(2012; калкынын саны боюнча дүйнөдө 6-орунда). Борбору – Исламабад шаары
Административдик-аймактык жактан 4 провинцияга, 2 Кашмирге, борбордук
федерацияга жана федерация тарабынан башкарылуучу уруу аймагына бөлүнөт. Акча
бирдиги – пакистан рупийи. Пакистан – Бириккен Улуттар Уюмунун (1947), Эл аралык
атом энергетикасы боюнча агенттиктин (1957), Эл аралык валюта фондунун (1950),
Бүткүл дүйнөлүк Соода уюмунун (1995), Интерпол (1952) ж. б. уюмдардын мүчөсү.



https://ky.wikipedia.org/wiki/%D0%9C%D1%8C%D1%8F%D0%BD%D0%BC%D0%B0

Мьянма (1989-жылы чейин Бирма), Мьянма Союзу Республикасы – Түштүк-Чыгыш
Азиядагы мамлекет. Индикытай жарым аралынын түндүк-батыш бөлүгүндө жайгашкан.
Батышынан Индия жана Бангладеш, түндүк-чыгышынан Кытай, чыгышынан Лаос,
Түштүк-чыгышынан Тайланд менен чектешет. Түштүк-батышынан жана түштүгүнөн Бенгал
булуңу, Андаман деңизи менен чулганат. Аянты 678,5 миң км2. Калкы 58,8 млн
(2009); калкынын саны боюнча дүйнөдө 26-орунда. Борбору – Нейпьидо (2006-жылдан;
башкы экономикалык борбору – Янгон). мененын курамында 7 улуттук жана 7
административдик облусу бар. Акча бирдиги – мьянма кьяты. Мьянма – БУУнун
(1948), ЭВФтин (1952), Азия өнүктүрүү банкынын (1973), Эл аралык
реконструкциялоо жана өнүктүрүү банкынын (1952), Бүткүл дүйнөлүк соода уюмунун
(1995), АСЕАНдын (1997) мүчөсү.



https://ky.wikipedia.org/wiki/%D0%9C%D0%B0%D1%88%D0%B0%D1%8F%D0%BA%D1%87%D1%8B%D0%BB%D1%8B%D0%BA

Ал I кылымда пайда болгон. Андагы башкы фигура Ыйсус Христос, Ыйса Машайак -
Адам Уулу менен Кудайдын Уулу (Mатай 14:33), адам кудай болуп эсептеленет, ал
адамдардын күнөөлөрүн көтөрүп, айкаш жыгачка кадалып өлтүрүлгөн эле. Ал
тирилгенден кийин, асманга кайып болуп учуп кеткен.

Бул диндин ыйык китеби эки бөлүктөн: Байыркы жана Жаңы Осуяттан турган Инжил
(Библия) болуп саналат. Байыркы осуятка Мусанын Беш китеби кирет. Анын биринчиси
- "Башталыш" - дүйнөнүн жаралышы, Адам жана Обо эне, дүйнөлүк топон суу, Жусуп
жана египеттиктердеги туткун жөнүндө баяндалат. "Мисирден чыгуу" - экинчи китеп
- еврейлердин Египеттен кетүүсү, Муса жана анын насааттары жөнүндө баяндайт,
кадаа-салттардын жыйындысы болуп эсептелет. Төртүнчүсү - "Сандар" - жана бешинчи
китеп - "Мыйзам кайталоо" - еврейлердин египеттик туткундан кийинки тарыхына
арналган. Анан дагы Инжилде пайгамбарлардын, соттордун жана Израиль
падышаларынын китептери, Давиддин псалмалар жыйнагы, Соломондун ырлар жыйнагы,
Соломондун аңыз-китептери жана башкалар орун алган.

Жаңы осуят төрт Жакшы кабардан (Евангилие): Марктын, Матайдын, Луканын, Жакандын
жакшы кабарларынан, ыйык апостолдордун каттарынан, Жакандын Кудайчылдын аянынан
(же "Апокалипсистен") турат. 1054-жылы христианчылык эки жыйынга: чыгыш жана
батыш жыйындарына бөлүнөт. Батыштагысы католиктер деп, чыгыштагысы -
православлиелик деп аталып калган.



https://ky.wikipedia.org/wiki/%D0%9C%D0%B0%D0%BC%D0%BB%D0%B5%D0%BA%D0%B5%D1%82

Мамлекет – 1) укук теориясында коомду уюштуруунун белгилүү ыкмасы, баардык
коомго таралуучу, анын ырасмий өкүлү катары чыгуучу жана аргасыз кылуу
каражаттары менен чараларына таянган саясий тутумдун, жалпы саясий бийликти
уюштуруунун негизги катышы. Коомду башкаруучу тутум катары ички түзүмгө, өзүнүн
ыйгарым укуктарын ишке ашыруучу атайын органдарга – М. механизмдерине жана
аппаратка ээ; 2) конституциялык укукта бийликтин ырасмий органдарынын (өкмөт,
парламент, соттор ж. б.) жыйындысы, бир өлкөнүн же башка аймактык-саясий
бирдикте ошол органдардын (префектери, комиссарлары ж. б.) жергиликтүү агенттери
(өкүлдөрү) менен аракеттенүү; 3) эларалык укукта эларалык мамилелердин негизги
субъекти. Өзүнө уюмдашкан саясий бийликти жана белгилүү аймактагы калкты
камтыйт. Негизги аныктоочу белгиси эгемендүүлүк болуп саналат.



https://ky.wikipedia.org/wiki/%D0%9B%D0%BE%D1%81-%D0%90%D0%BD%D0%B6%D0%B5%D0%BB%D0%B5%D1%81

Лос-Анжелес шаары – АКШнын түштүгүндөгү ири порт шаар (жылына 25 млн т жүк
ташылат). Тынч океандын жээгинде жайгашкан. Калифорния штатында. Калкы 3,9 млн
(2010; Чоң Анжелестики шаар айланасы менен 13 млн). Шаар түндүктөн түштүктү
карай 80 кмге созулуп жатат. Эл аралык аэропорту бар. АКШнын батышындагы башкы
экономикалык борбор. Авиа-космос, радиоэлектроника, машина куруу, аскер, химия,
тамак-аш өнөр жай ишканалары иштейт. Шаардын аймагынан нефть казылып алынат.
Кино өнөр жайынын жана видео бизнестин (Голливуд) башкы жана илимий-изилдөөнүн
ири борбору. Үч университет (анын ичинде Түштүк Калифорния), музейлер (анын
ичинде Лос-Анжелес графтыгынын табигый тарыхы жана искусствосу жана башка) бар.
Шаарды суу менен камсыз кылуу үчүн Оуэн көлүнөн жана Колорадо дарыясынан суу
алынат. Лос-Анжелесте X, XXIII олимпиа оюндары (1932, 1984) өткөрүлгөн. Шаардын
четинде деңиздик климаттык курорт жайгашкан. 1781-ж. испандар тарабынан
негизделген. 1848-ж. чейин Мексиканын курамында болгон. Туризм өнүккөн.



https://ky.wikipedia.org/wiki/%D0%9A%D0%B5%D0%BD%D0%B8%D1%8F

Кения, Кения Республикасы – Чыгыш Африкадагы мамлекет. Түштүк-чыгышынан Инди
океаны, түштүк-батышынан Виктория көлү жана чулганып, түндүгүнөн Судан жана
Эфиопия, чыгышынан Сомали, түштүгүнөн Танзания, миң км2. Калкы 35,1 млн (2008).
Борбору – Найроби. Расмий тили – англис жана суахили тилдери. Акча бирдиги –
Кения шиллинги. Адм.-айм. жактан 8 провинцияга бөлүнөт. Кения – Бириккен Улуттар
Уюмунун (1963), Шериктештиктин (1963), Африка союзунун (1963), Эл аралык Валюта
Фондунун (1964), Бүткүл дүйнөлүк соода уюмунун мүчөсү.

Кениянын аймагынын басымдуу бөлүгү Чыгыш Африка бөксө тоосунун түндүк-чыгыш
бөлүгүндө жайгашкан. Деңиз деңгээлинен орточо бийиктиги чыгышында 500 мден,
батышында 1500 мге чейин. Бөксө тоонун борбордук бөлүгү аркылуу тектоникалык
ойдуңдардын кууш тилкеси (Чыгыш Африка риф системасынын чыгыш тармагы) өтөт; ал
ойдуңдардын айрымдарына суу толуп, көлдөр (Рудольф, Баринго, Магади) пайда
болгон. Ойдуңдар чыгышынан жана батышынан бийик кырка тоолор (чыгышынан Абердэр,
эң бийик жери 4000 м; батышынан Мау жана Элгейо, 3000 м), жанар тоо массивдери
(5199 м, Кения чокусу – Кениянын эң бийик жери) жана лава платолору жана
торолгон. Кениянын батыш бөлүгүн калдык тоолору бар бийик келки бөксө тоо
ээлейт. Чыгышында бөксө тоо аккумуляциялык жээк түздүгүнө (жазылыгы 50–200 км)
тепкичтенип түшөт. Кениянын аймагы кембрийге чейинки кристаллдык жана
метаморфизмделген тоо тектерден (гранит, гнейс, кварцит, кристаллдык сланец)
түзүлүп, жаракалар зонасы кайнозой лавалары жана капталган. Жээк түздүктөрү
мезозойдун жана неоген-төртүнчүлүк мезгилдин деңиз чөкмөлөрүнөн турат. Табигый
сода жана флюорит кендеринин запасы мол; цемент, курулуш акиташ теги, диатомит,
бентонит, каолин, вермикулит, гипс, талаа шпаты, айнек жана курулуш куму, баалуу
таштардын (аметист, аквамарин, кордиерит, жашыл гранат, рубин, сапфир, турмалин)
өнөр жайлык мааниси бар. Алтын, темир, ниобий, сейрек жер элементтери, коргошун,
күмүш, никель, титанциркондуу оор кум чачыранды кендери да белгилүү. Геотерм
ресурстарынын запасы да мол. Кенияда субэкватор климаты үстөмдүк кылат; аймагы
кыйла бийик жайгашкандыгына байланыштуу өтө ысык эмес, ным салыштырмалуу
жетишсиз. Тайпак тоодо температуранын суткалык өзгөрүүсү зор, климаттын бийиктик
алкактуулугу даана байкалат. Июлдун орточо темпрасы жээк бөлүгүндө 24–25оC,
тоолуу аймактын борбордук бөлүгүндө 12–15оC, батышында 22оC; январдыкы ошол эле
тартипте 27оC,14–18оC, 24оC. Экваторго жакын жаан-жачындуу 2 сезон (март— апрель
жана ноябрь—декабрь) болот; түндүгүндө жана түштүгүндө жаан-чачындын жайкы
максимуму даана байкалат. Жаан-чачындын жылдык орточо өлчөмү өлкөнүн эң
кургакчыл түндүк-чыгышында 250 ммден батышында жана түштүк-батышында 1500–2000
ммге чейин. Кения тоосунда (4700–4800 м бийикте) төр жана өрөөн тибиндеги ондон
ашык чакан мөңгү бар. Мөңгүлөрүнүн бардыгы чегинип баратат. Дарыялары сейрек,
суусу аз; түндүгүндө жана түндүк-чыгышында агым айрым сезондо же мезгил-мезгили
мн пайда болот. Ири дарыялары – Тана, Галана Инди океанынын алабына кирет.
Өлкөнүн борбордук бөлүгүндөгү ойдуң суусу сыртка агып чыкпаган туюк облуска
кирет. Көлдөрүнүн Викториядан башкалары (Викториянын акваториясынын чыгыш бөлүгү
Кениянын чегинде) туюк, тектоникалык кыймылдан пайда болгон (Рудольф, Баринго,
Магади ж. б.) көлдөр. Аймагынын басымдуу бөлүгүн феррозём топурактары ээлейт,
чыгышында жана түндүк-чыгышында шор жерлер да кездешет. Тоолоруна кызыл
ферралит, Инди деңизин жээктей күңүрт түстөгү силитозём топурактары мүнөздүү.
Флорасынын курамында татаал өсүмдүктөрдүн 6000 түрү бар; алардын 150дөн ашуун
түрү сейрек жана жоголуп бараткандар. Токой жана сейрек токой өлкөнүн аймагынын
30%ин ээлейт. Эң кургакчыл түндүк жана түндүк-чыгыш бөлүктөрүнө тикендүү токой
жана бадалдар, ксерофилдик сейрек токой мүнөздүү. Алар түштүктү карай өлкөнүн
басымдуу бөлүгүн ээлеген чөлдөшкөн саваннага (ньикага) өтөт. Өлкөнүн нымдуу
батыш бөлүгүндө негизинен экинчи жолку өскүлөң саванна жана парк сымал тараган
токой басымдуу. Кениянын борбордук бөлүгүндө баалуу дарактарга бай дайыма жашыл
нымдуу тоо токою, Кения жана Элгон тоолорунун кырларында африка-альп өсүмдүктөрү
өсөт. Жээктей мангр токойлору кездешет. Кениянын жаныбарлар дүйнөсү өтө ар
түрдүүлүгү жана өзгөчөлөнөт; анда сүт эмүүчүлөрдүн 400дөн, куштардын 1100дөн,
сойлоочулардын 3б0тан, жерде-сууда жашоочулардын 75тен ашык түрү мекендейт.
Саванналарда ар түрдүү туяктуулар көп; алар көңдөй мүйүздүүлөр (африка буйволу,
гну антилопасы, орикс, топи, стенбок, бушбок, жейрен ж. б.), ошондой эле африка
пили, кара керик, жираф, зебра ж. б.; жырткычтардан арстан, кабылан, кара кулак
шер, каракал ж. б. кездешет. Саваннанын орнитофаунасына африка төө кушу,
бүркүт-турна, тоодак ж. б. мүнөздүү. Рудольф көлүндө нил крокодилинин эң ири
популяциясы бар. Коргоого алынган көптөгөн табигый аймактар өлкөнүн 6% аянтын
ээлейт; резерваттары: Амбосели, Масаи-Мара, Нгонг, улуттук парктары: МаунтКения,
Найроби, Цаво ж. б.; деңиз фаунасын жана коралл рифинин экосистемасын коргоо
максатында деңиз акваториясын коргоого алган 11 участок уюшулган. Бүткүл
дүйнөлүк мурастын тизмесине Рудольф көлүндөгү 3 улуттук парк, Маунт-Кения
улуттук паркы кирет. Эл аралык маанидеги суулуу-саздак жерге 6 көл киргизилген.
1980-жылдын аягынан баштап Кениядагы жоголуп бараткан жаныбарлардын (африка
пили, кара керик, хантер бубаласы ж. б.) түрлөрүн коргоо боюнча улуттук
программа ишке ашырылууда.

Кениянын калкынын басымдуу бөлүгү (64,6%) — бантулар; алар негизинен өлкөнүн
түштүгүн жана түштүк-чыгышын мекендейт. Батышта нилоттор (калктын з0,4%и),
чыгышта жана түштүк-чыгышта кушиттер жашайт. Арабдар 0,3%ти, Европадан жана
Америкадан келгендер 0,2%ти, ТүштүкЧыгыш Азиядан келгендер 0,5%ти түзөт. Калктын
табигый өсүүсү 2,8% (2007). Төрөлүү (1000 адамга 39 бала) өлүм-житимден (1000
тургунга 11 адам) 2 эсе ашык. 15 жашка чейинки өспүрүмдөр 42,1%ти, эмгекке
жарамдуу курактагылар (15–64 жаштагылар) 55,3%ти, 65 жаштан ашкандар 2,6%ти
түзөт. Калктын орточо курагы 18,6 жыл. Эркектер жана аялдардын саны тең чамалаш.
Күтүлгөн орточо жашы 55,3 жыл (эркектердики 55,2, аялдардыкы 55,4). Калктын орт
жыштыгы: 1 км2 жерге 60,4 адам (2007); Түндүк-Чыгыш провинциясында сейрек (11,2
адам), Батыш провинциясында эң жыш (524,9 адам) отурукташкан. Шаар калкы 30%тей.
Ири шаарлары (2007): Найроби (3038,6 миң), Момбаса (867,0 миң), Накуру (271,0
миң), Элдорет (239,7 миң), Кисуму (225,5 миң). Адамзат өнүгүүсүнүн индекси 0,521
(дүйнөдөгү 177 өлкөнүн ичинен 148-орунда; 2005).



https://ky.wikipedia.org/wiki/%D0%9A%D0%B0%D1%80%D0%B0-%D0%A1%D1%83%D1%83_%D1%88%D0%B0%D0%B0%D1%80%D1%8B

Кара-Суу шаары (мурдагы аты Дөлөнчөк). Ош дубанындагы Кара-Суу районунун
борбору.

Шаар калкы 20 900 адам. Негизги калкы кыргыздар жана өзбектер, андан сырткары
татар, орус, уйгур, тажик ж.б. улуттардын өкүлдөрү жашашат. Шаарда К. Жакыпов
атындагы интернат-лицей, жана Манас, Ленин, Бабур атындагы кыргыз, орус, өзбек
тилиндеги мектептер, бир музыкалык мектеп иштейт. Ж. Бөкөмбаев атындагы парк,
Ала-Тоо кинотеатры эс алуучу шаардыктарды тейлейт. Шаардын чыгыш тарабында
белгилүү Кара-Суу базары жайгашкан. Батышында райондук оорукана жайгашкан.
Кара-Суу темир жол бекети да ушул шаарда.

Кыргызстандагы белгилүү ырчы, саясатчы Ибрагим Жунусов жана ыйык Куранды
өзбекчеге которгон Алауддин Мансур ушул шаарда туулуп өсүшкөн.



https://ky.wikipedia.org/wiki/%D0%98%D1%80%D0%BB%D0%B0%D0%BD%D0%B4%D0%B8%D1%8F

Ирландия (ирландча Eire, англисче Ireland) – Батыш Европадагы мамлекет. Ирландия
аралынын 5/6 бөлүгүн, ошондой эле анын батыш жээгине жакын жайгашкан чакан
аралдарды (Акилл, Аран, Клэр ж. б.) ээлеп, Улуу Британия жана Түндүк Ирландия
Бириккен Королдугуна кирген Түндүк Ирландия менен чектешет. Чыгышынан Улуу
Британиядан Ыйык Георг кысыгы жана Ирланд деңизи аркылуу бөлүнөт.
Түндүк-батышын, батышын жана түштүгүн Атлантика океаны чулгайт. Европадан Түндүк
Америкага кеткен деңиз жолунда жайгашкан. Аянты 70,2 миң км2. Калкы 4364,5 миң
(2008). Борбору – Дублин шаары. Мамлекеттик биринчи тили – ирланд (гэль) тили,
экинчиси – англис тили. Акча бирдиги – евро. Ирландиянын аймагы 4 тарыхый
провинцияга – Коннахт, Ленстер, Манстер жана Ольстерге (Ольстердин негизги
бөлүгү Түндүк Ирландиянын курамына кирет) бөлүнөт. Администрациялык-аймактык
жактан 29 графтыктан жана 5 шаар графтыгынан турат.

Ирландия аралынын чыгыш жээги көбүнчө жапыз, тегиз, түштүгү булуң-буйткалуу,
батышында терең булуңдар бар, айрым жээктери риас тибинде. Борбордук
аймактарында түздүктөр басымдуу; жээкке жакын айрым тоо массивдери 1041 м
бийиктикке чейин (Керри тоосу өлкөнүн эң бийик жери) көтөрүлөт. Чым көң,
коргошун, цинк, таш көмүр, алтын ж. б. кендери бар. Мелүүн океандык, дайыма
нымдуу климат өкүм сүрөт. Ал негизинен атлантикалык циклондордон улам пайда
болот. Кышы жумшак (январдын орточо температурасы 5–8°С), жайы серүүн (июлдуку
14–16°С). Жылдык жаан-чачыны 7001500 мм, тоолордун батыш капталдарында 2000
ммден ашык. Суусу мол дарыялар (эң ириси Шаннон), көл жана саз көп. Өлөң чөп,
дайыма жашыл бадалдар, шалбаа, тоолоруна эмен, кайың, мырза карагай мүнөздүү
(өлкөнүн аймагынын 4%ин токой ээлейт). Өлкөнүн табиятын коргоого алган 104
табигый аймак (анын ичинде 6 улуттук парк, биосфералык резерваттар, табият
коруктары) бар; Уэксфорд резерватында (эл аралык маанидеги суулуу-саздак жер)
Гренландия кашка казынын дүйнөлүк популяциясынын 1/2и кыштайт.

Негизги калкы (88,8%и) ирланддар (анын ичинде гэлдер жана цыган-шелттер да бар).
Иммигранттар жана алардын тукумдары (жалпы калктын 11,2%и) негизинен Дублиндин
тегерегинде жашайт, алардын 2,7%и англистер жана шотланддар; ошондой эле
Европадан келгендер да арбын. 100 жылдан ашуун мезгил ичинде (1841–1961)
Ирландиянын калкы кескин кыскара баштаган. 1961-ж. чейин 2,82 млнго кыскарган.
Эмиграциянын мындай кескин күчөшүнө 1845–47-ж. картөшкөнүн түшүмү болбогондугу
жана эпидемиологиялык оорунун башталышы себеп болгон. 1960жылдардан калктын саны
акырындап өсө баштаган. 21-кылымдын башталышында төрөлүүнүн деңгээли (1000
адамга 14,45 бала) жана калктын табигый өсүүсүнүн темпи боюнча (0,66%) Европада
алдыңкы орундардын бирин ээледи. Ирландия Европадагы калкы эң жаш өлкөлөрдүн
бири; 15 жашка чейинки өспүрүмдөр 20,9% , эмгекке жарамдуу курактагылар (15–64
жаштагылар) 67,6%, 65 жаштан өткөндөр 11,6% (2006). Ирландия калкынын орточо
жыштыгы (1 км2 жерге 60 адам) жана шаар калкынын саны (59,3%) боюнча Европада
арткы орундардын бирин ээлейт. Ири шаарлары: Дублин (калкы 1,7 млн; өлкөнүн
калкынын 40%и), Корк (380 миң), Голуэй (90 миң), Лимерик (100 миң), Уотерфорд
(50 миң). Калкынын 88%и католиктер.

Ирландиянын аймагын адам биздин заманга чейинки 6-миң жылдыкта мекендеген,
биздин заманга чейинки 4-кылымда кельт уруулары жашай баштаган. Алгачкы коомдук
түзүлүш кландык (уруу) уюм формасында болуп, анын саркындылары 17–18-кылымдарга
чейин сакталган. 3-кылым ченде пайда боло баштаган чакан аймактык бирикмелердин
негизинде алгачкы мамлекеттер түзүлгөн. 5-кылымда христиан дини тарай баштаган.
795-ж. Ирландияны норманндар басып кирген, бирок алар 1014-ж. кайра ирландиялык
кошуундардан жеңилген. 1169–71-ж. Ирландияны англис-норманн феодалдары басып
алып, анын түштүк-чыгыш жээгинде англиялык Пейл колониясы түзүлгөн. Шаарларда
кол өнөрчүлүк менен соода өнүгүп, мал чарбасы негизги тармакка айланган.
Англиялык колониячыл саясат 16-кылымда өзгөчө күчөп, 16-кылымдын аягы
17-кылымдын башында Манстер, Ольстер жана Лентердин бир бөлүгү колонияга
айландырылган. Колониячыларга каршы көп жолу көтөрүлүш чыккан. 16–17-кылымдарда
Англия бүткүл Ирландиянын жеринин 6/7 бөлүгүнө жакынын ээлеген. 18-кылымдын
аягында Ирландияда ири мануфактура менен фабрика тибиндеги ишканалар пайда
болгон. 1798-ж. «Бириккен ирландиялыктар» (1791-ж. негизделген) коому уюштурган
көтөрүлүш басылган соң, Ирландиянын 1782–83-ж. берилген парламенттик автономиясы
жоюлган (1801). 19-кылымда Ирландия метрополиянын агрардык базасына айланган.
Эмиграциянын күчөшү Ирландиянын тарыхый өнүгүшүнүн мүнөздүү белгилерине
айланган. 19-кылымдын 70–80-жылдары гомруль (Британ империясынын чегинде өзүн
өзү башкаруу) үчүн күрөш күчөп, анын жүрүшүндө Гомруль лигасынын (1873-ж.
негизделген) өкүлдөрү башында турган буржуазиялык-либералдык элементтер менен
улуттук кыймылдын революциячыл-демократиялык тарабы бириккен. 1905-ж. түзүлгөн
Шин фейн партиясы И-нын саясий-экономикалык өз алдынчалыгы үчүн күрөшкөн.
1912-ж. Лейбористтик партия негизделип, анын жетекчилери реформачыл саясат
жүргүзгөн. Ирландиядагы революциялык кырдаал англиялык либералдык өкмөттү
1912–14-ж. парламентке гомруль жөнүндө билль (мыйзам долбоору) киргизүүгө
мажбурлаган. Бирок аны Улуу Британия менен Ирландиянын реакциячыл чөйрөсү четке
каккан. Улуттук таламдарды революциячыл жол менен ишке ашырууну көздөгөн
1916-жылдагы Ирландия көтөрүлүшү ырайымсыз басылган. Улуттук-боштондук кыймылы
күч алып, 1919-ж. январда Ирландиянын көз карандысыздыгы жарыяланган. 1921-ж.
декабрда Улуу Британия менен Ирландиянын ортосунда кол коюлган келишим боюнча
Ирландия доминиондук статус алган. Бирок түштүк-чыгыштагы өнөр жай өнүккөн 6
графтык Улуу Британиянын бийлигинде калган. 1922–23-ж. граждандык согуш
республикачыл күчтөрдүн жеңилиши менен аяктаган. Өлкөдө 1932-ж. чейин полициялык
кысым тартиби орногон. 1932-ж. бийликке келген Де Валердин (1948-ж. чейинки
премьер-министр) өкмөтү Улуу Британия менен колониялык байланышты үзгөн. 1937-ж.
Ирландиянын жаңы конституциясы кабыл алынып, ага ыйык Британиянын мурдагы
доминиону «Эйре суверендүү мамлекети» болуп жарыяланган. 2-дүйнөлүк согуштун
башында Ирландия өкмөтү өзүнүн бейтараптыгын билдирген. Өлкө аймагынын бир
бөлүгүн Улуу Британия бийлеп турган кезде Англия менен Ирландия согуштук союз
түзүүнү мүмкүн эмес деп эсептеген. Ирландия 1949-ж. көз карандысыз республика
деп жарыяланып, ал Британ шериктештигинен чыккан. Ирландия 1955-жылдан БУУнун
мүчөсү. Ирландия өкмөтү 1963-ж. ядролук куралды сыноого тыюу салуу, 1968-ж.
ядролук куралды таратпоо жөнүндөгү келишимдерге кол койгон. 1990-жылдардын баш
ченинде өлкөдө экономикалык өсүш башталып, ал ирландиялык «экономикалык керемет»
(«кельт жолборсу») деп аталган. Курулуш, маалыматтык технология ж. б.
секторлордун өтө тез темпте өнүгүүсү байкалган. 1998-ж. кол коюлган Англия
Ирландия макулдашуусунун шарты боюнча Түндүк Ирландия жашоочуларынын каалоосу
боюнча Британиянын карамагында болот. Ошол эле учурда Түндүк Ирландиянын калкы
Ирландия менен биригүүнү кааласа, эки тарап тең бардык чараларды колдонушу
белгиленген. 1998-ж. референдумда 94% ирландиялыктар «улуттук аймактарды
бириктирүү» маселесин колдогон. 1999-ж. Ирландия НАТОнун «Тынчтык үчүн
өнөктөштүк» программасына кошулган. 2002-ж. евро зонасына кирген.

Ирландия дүйнөдөгү өнүккөн өлкөлөрдүн бири. ИДПнин көлөмү 177,2 млрд доллар, аны
киши башына бөлүштүргөндө 41,8 миң долларды түзөт (Ирландия бул көрсөткүчү менен
дүйнөдө Люксембург, Норвегия жана АКШдан кийинки 4-орунду ээлейт). 21-кылымдан
Ирландия экспорттук чарбага багыт алууда: иштеп чыгаруучу өнөр жай
продукциясынын 80%тен жана айыл чарба продукциясынын 50%тен ашыгы экспорт үчүн
өндүрүлөт. Ошол эле мезгилде өнөр жай сырьёсунун 80%тен ашыгы сырттан алынат;
өлкөнүн рыногунда ошондой эле импорттук машина, жабдуу, химикат ж. б. даяр
продукциялардын үлүшү да зор. Өлкөнүн экономикасынын тез өнүгүүсү айрым
социалдык теңсиздикти жаратты (калктын кирешесинин деңгээли боюнча эң бай
катмары менен эң жакыр катмарынын ортосундагы айырмачылык өтө зор, бул көрсөткүч
боюнча экономикасы өнүккөн өлкөлөрдүн ичинен АКШдан кийинки 2-орунда), жумушчу
күчүнүн жана аянтты ижарага алуунун баасы көтөрүлдү ж. б. ИДПнин 60%ин тейлөө
чөйрөсү, 37%ин өнөр жай жана курулуш, 3%ин айыл чарба, токой чарбасы жана балык
кармоо түзөт. Экономикасы 2 секторго бөлүнөт: ири чет өлкөлүк (негизинен жогорку
технологиядагы өнөр жай тармактары: электроника, машина куруу, химия) жана
улуттук (тармак-аш жана жеңил өнөр жай ). Өнөр жай өндүрүшүнүн көлөмү акыркы
жылдары негизинен чет өлкөлүк компаниялар чыгарган продукциялардын тез
көбөйүшүнө байланыштуу. Чет өлкөлүк компанияларга ИДПнин 1/2инен ашыгы, өлкөнүн
экспортунун 92%и таандык. Мамлекеттик компаниялар энергетика, транспорт, билим
берүү, саламаттык сактоо ж. б. чөйрөлөрдүн негизги тармактарын көзөмөлдөйт.

Экспортко электрондук өнөр жай товарлары, дары-дармек, ошондой эле машина жана
жабдуу, химикат, тирүүлөй мал, мал чарба продуктулары, алкоголь ичимдиктерин
чыгарып, сырттан электроника үчүн компоненттерди, машина куруу продукцияларынын
башка түрлөрүн, химикаттарды, нефть жана нефть продуктуларын, текстиль, кийим
жана бут кийим алат. Негизги соода шериктери: Улуу Британия (импорт менен
экспорттун 1/2), АКШ, Германия, Франция, Бельгия, Нидерланд.



https://ky.wikipedia.org/wiki/%D0%98%D0%94%D0%9F

Ички Дүң Продукт - (ИДП) [gross domestic product, GDP] - Белгилүү убакыт ичинде
(жыл, квартал, ай), өлкө аймагында чыгарылган товар жана тейлөөнүн жалпы наркын
көрсөткөн эң негизги макроэкономикалык көрсөткүчтөрдүн бири. ИДП төмөнкү ыкмалар
менен эсептелиши мүмкүн: а) экономиканын бардык тармактарында кошулган
нарктардын суммасы (өндүрүштүк ыкма); б) өндүрүш факторлорун колдонуудан түшкөн
кирешенин суммасы (бөлүштүрүү ыкмасы); в) жыл ичинде товар жана тейлөөго кеткен
чыгашанын суммасы. Улуттук эсептер системасында, ИДП негизги макроэкономикалык
көрсөткүч катары пайдаланат.



https://ky.wikipedia.org/wiki/%D0%92%D1%8C%D0%B5%D1%82%D0%BD%D0%B0%D0%BC

Bьeтнам - (Вьетн. Việt Nam), Расмий аталышы Вьетнам Социалисттик Республикасы
(ВСР),(Вьетн. Cộng Hòa Xã Hội Chủ Nghĩa Việt Nam) — (Тьы-ном 共和社會主義越南 конг хоа
са хой чю нгиа вьет нам) — Түштүк-Чыгыш Азияда, жана Индокытай жарым аралдарынан
орун алган өлкө. Вьeтнамдын аймагы кууш тилке түрүндө (жазылыгы түндүгүндө 600
км, борбордук бөлүгүндө 50 км, түштүгүндө 375 км) жарым аралдын чыгышын жээктей
меридиан багытында 1750 км аралыкта созулуп жатат. Түндүгүнөн Кытай, батышынан
Лаос жана Камбожа менен чектешип, чыгышынан Түштүк Кытай деңизи жана анын булуңу
Бакбо (Тонкин), түштүк-батышынан Сиам булуңу чулгап турат. Аянты 329,3 миң км2.
Калкы 90,5 млн (2011). Борбору Ханой шаары. Расмий тили вьетнам тили.
Административдик-аймактык жактан 59 провинцияга, өзгөчө округка жана борборго
баш ийген 5 шаарга; алар 8 экономикалык районго биригет (к. таблица).
тарыхый-географиялык. жактан 3кө Түндүк (Бакбо), Борбордук (Чунгбо) жана Түштүк
(Намбо) болуп бөлүнөт. Вьeтнам Бириккен Улуттар Уюмунун (БУУ) (1977), Эл аралык
валюта фондунун (1956), Эл аралык реконструкция жана өнүгүү банкынын (1956),
Бүткүл дүйнөлүк соода уюмунун (2007), Түштүк-Чыгыш Азия өлкөлөрү ассоциациясынын
(1975) мүчөсү. Акча бирдиги донг. Экономикалык райондору (2006) Экономикалык
райондору Аянты, км2 Калкы, миң Башкы шаары Меконг дельтасы 39738,7 17743,3
Кантхо Тоолуу Борбор (Бор- 54473,7 4463,5 Далат бордук бөксө тоолору)
Түндүк-Батыш 37336,9 14394,0 Хоабинь Түндүк-Чыгыш 63629,8 Тхайнгуен Түндүк деңиз
бою 51510,8 11005,8 Хюэ борбору Түштүк деңиз бою 33069,0 8884,2 Дананг борбору
Түштүк-Чыгыш 34743,1 11176,6 Хошимин Хонгха дельтасы (Кы- 14812,5 16276,9 Ханой
зыл дарыясынын дельтасы)



https://ky.wikipedia.org/wiki/%D0%90%D0%B9

Ай — Жердин жалгыз табигый жандоочусу, Жерге жакын жайгашкан асман телосу.
Асманда жарыгы боюнча Күндөн кийинки экинчи объект. Жер менен Айдын аралыгы 384
467 км.

Айдын массасы Жердикине салыштырганда 81,3 эсе кичине, радиусу 1738 км, Жерден
орточо аралыгы 384400 км, перигейде 21000 км, апогейде ошончо өлчөмгө чоң. Айдын
бетиндеги эркин түшүү ылдамдануусу Жердикинен 6 эсе аз болуп, g=163 см/сек2 жана
андагы параболалык ылдамдык 2,38 км/секга барабар. Ай өзүнөн жарык чыгарбайт. Ал
жарыкты Күндөн алат да, Жердин айлануу учурунда фазада болуп өтөт.

Ай деңиздери – Айдын бетинин күңүрт тарткан аймагынын аты. Ал Айдан орточо
деңгээлинен төмөн жайгашкан, топурагынын теги Жердин базальтына окшош. Ай
деңиздери Айдын бетинин 16%ин ээлейт, жашы 3–4,5 млрд. жылга барабар.

Айдын айлануусы – Айдын өз огунда айлануусу. Ал Жерди айланып чыгуу мезгилинин
27,32 жер суткасын түзүп, эки кыймылда болгондуктан анын бир жарым шары дайыма
Жер тарапты карайт. Ал Айдын көрүнгөн жарым шары деп аталат.

Айдын альбедосу – Айдын түшкөн жарык нурун чагылдыруу жөндөмдүүлүгүн мүнөздөөчү
чоңдук. Айдын бетинин чагылдыруусу 7%ти түзүп, көк түстөгү нурга караганда кызыл
түстөгү нурду көбүрөөк чагылдырат,к. Альбедо.

Айдын атмосферасы – Айдын бетинин орточо температурасы 130°Сге жете ысыйт, жеңил
газ молекулалары 2,4 км/сек ылдамдыкка жетет жана Айдын бетиндеги биринчи
космостук ылдамдык 1,68 км/секга барабар. Айда Жердеги сыяктуу атм-ра, суу жана
шамал болбойт, анын бетинде метеориттердин жана жанар тоолордун издери жакшы
сакталган.

Айдын бетинин температурасы – күндүзү өтө жогорулап экваторунда чак түштө +
177°Сге жетет, түнкүсүн өтө суук тартып – 153°Сден – 173°Сге чейин төмөндөйт.

Айдын галосу – Айдын дискасынын аймагынан же ага жакыныраак жерден байкалган
тегерек же тоо формасындагы жаркыраган жарык. Ал абадагы майда муз
кристаллдарынан Күн нуру чагылганда жана сынганда пайда болот.

Айдын глобусу – бетине ай координатасынын торчолору, экватору, меридиандары жана
Айдагы кратерлер, деңиздер, тоочолор, ойдуңдар ж. б. тартылган шар. Глобустун
огу Айдын айлануу огу менен дал келип, жогору жагы түндүк, төмөн жагы түштүк
уюлу делет. Анын селенографиялык кеңдиги ай экваторунан эсептелип, мааниси
түндүк уюлду көздөй оң, түштүк уюлду көздөй терс болот да, b тамгасы менен
белгиленет. Экинчи координаты – селенографиялык узундук, эсептөөнүн башталышы
Местинг А кратерине жакын жерден башталат да, l тамгасы менен белгиленет.
Мисалы, Тынчтык деңизинин координаталары b =0,7°; l=23,5°.

Астрономия. Энциклопедиялык окуу куралы, 2004, Бишкек Башкы рекдактор: Ү.
Асанов. Жооптуу редактор: Э. Мамбетакунов



https://ky.wikipedia.org/wiki/HTML

HTML (англ. HyperText Markup Language — «гипертекст белгилөө тили») - дүйнөлүк
желедеги документтерди стандарттык белгилөө тили. Көпчүлүк веб-баракчалар HTML
(же XHTML) тилинде жазылат. HTML тили браузер менен которулуп, кишиге ыңгайлуу
документ калыбында көрсөтүлөт.

HTML SGML-дин (стандарттуу жалпыланган белгилөө тили) тиркемеси жана ISO 8879 эл
аралык стандартына ылайыкташтырылган.

Көпчүлүк колдонуучулар HTML ди программалоо тили деп ойлошот, бирок HTML текст
белгилөө тили болуп саналат. Болгону ал браузерге веб-барактын курамын:
тексттерди, сүрөттөлүштөрдү, жадыбалдарды кандай көрсөтүү керек экенин сыпаттап
берет.

HTML тили британ окумуштуусу Тимом Бернерсом-Ли тарабынан 1986—1991 жылдары
аралыгында (так эмес) иштелип чыгарылган. Алгач ал илимий-техникалык
документтерди өз ара алмашуу максатында түзүлгөн. Бирок убакыттын өтүшү менен
HTML мультимедиялык жана графикалык кооздоо жагына өтүп кетти.



https://ky.wikipedia.org/wiki/%D0%A8%D0%B5%D1%80%D0%BB%D0%BE%D0%BA_%D0%A5%D0%BE%D0%BB%D0%BC%D1%81

Шерлок Холмс (англ. Sherlock Holmes) — Артур Конан Дойль жараткан адабий
персонаж. Лондондо жашаган жеке тергөөчү Шерлок Холсмтун укмуштуу окуяларына
арналган Артур Конан Дойлдун чыгармалары детектив жанрынын классикасы болуп
эсептелет. Эдинбург падышалык ооруканасында иштеген, майда-чүйдө бараттар менен
адамдын тарыхын жана мүнөзүн таап алуу өзгөчүлгү менен белгилүү болгон Конан
Дойлдун кызматташы, доктор Жозеф Белл (Dr. Joseph Bell) деген киши Холмстун
прототиби болгон деп эсептелет.

Экрандаштыруу боюнча Шерлок Холмс менен доктур Ватсондун окуялары Гиннесс
рекорддор китебине кирген. Азыркы учурда тергөөчүнүн катышуусу менен 210дой
кинотасма бар.



https://ky.wikipedia.org/wiki/%D0%A8%D0%B5%D0%BA%D1%81%D0%BF%D0%B8%D1%80

Уильям Шекспир 1564 -жылы 23-апрелде Англия мамлекетинин Эйвонадагы Стратфорддун
кичинекей бир шаарчасында, булгаары иштетишкен соодагер жана кол өнөрчүнүн
үй-бүлөөсүндө туулган. Жергиликтүү грамматикалык мектепте билим алган соң,
Стратфордду таштап, Лондондогу лорд Стрэндждин театр труппасына кирип, адегенде
аткана тазалагыч, андан соң театр жумушчусу, кийин ушул театрдын драматургу,
режиссеру жана артисти болуп эмгектенген. Өзү иштеген театрда чыгармаларын өзү
сахналаштырган. Шекспир орто кылымдагы Кайра жаралуу доорунда (Ренессанс доору)
жашап, жүздөгөн пьесаларды жазган, бирок ушул кезге чейин сакталып калганы
кырктай чыгарма. Ал 1616-жылы Эйвонадагы Стратфорддо каза болгон.

-оптимисттик; -пессимисттик; -романтикалык. Оптимисттик мезгилинде комедиялары,
“Ромео менен Жульетта” сыяктуу трагедияларынын тартып, Ричарддар, Генрихтер
жөнүндө драмалары кирет. Пессимисттик мезгили “Отелло”, “Гамлет”, “Король Лир”,
“Макбет”, “Кориолан” ж.б.у.с улуу трагедияларын камтып турат. Романткалык учуру
“Бороон”, “Кышкы жомок”, “Цимбелин” сыяктуу жомокторун камтыйт. Репертуардуулугу
жагынан Шекспир ушул кезге чейин алдына бир дагы драматургду сала элек.
Чыгармалары дүйнө элдерининбаардык тилдерине (кыргыз тилинде да) которулган.
Кыргыз элине биринчи жолу Шекспирдин чыгармачылыгын 1942-жылы Кыргыз мамлекеттик
драма театры тартуулаган, “Он экинчи түн” комедиясы аркылуу. Кыргыз театрлары
“Он экинчи түн”, “Отелло”, “Король Лир”, “Ромео менен Жульетта”, “Гамлет”,
“Ричард III”, ”Макбет” ж.б. чыгармаларын сахналаштырган.



https://ky.wikipedia.org/wiki/%D0%A5%D0%B8%D0%BC%D0%B8%D1%8F%D0%BB%D1%8B%D0%BA_%D1%8D%D0%BB%D0%B5%D0%BC%D0%B5%D0%BD%D1%82

Химиялык элемент — ядро заряды жана электрондук катмарлары бирдей атомдор тобу.
Жаратылышта кездешкен жөнөкөй жана татаал заттар бардыгы X. э. турат. X. Э. физ.
жана химиялык касиеттеринин өзгөрүшүндөгү закон ченемдүүлүүктөр, Д. И. Менделеев
түзгөн элементтер мезгилдик системасында алган орду менен аныкталат. Көпчүлүк X.
э. атом ядросунун заряды (ат. н.) жана электрондук катмарлары бирдей, бирок атом
массалары ар түрдүү болгон бир нече изотоптон турат. Изотоптор атомунун
ядросунда протондор саны бирдей, ал эми нейрондор саны ар түрдүү. Көпчүлүк
элементтер ат. масс. бүтүн санга барабар болбогондугу жараталышта жөнөкөй жана
татаал заттар ар түрдүү изотоптор аралашмасынан тургандыгы менен түшүндүрүлөт.
X. э. жаратылышта таралышы геохимия менен космохим жана X. э. пайда болушунун
теориялары менен түшүндүрүлөт. X. э. химиялык процесстер учурунда өзгөрбөйт,
мында мол-ны түзгөн атомдор валенттик электрондору гана өзгөрүп кайрадан
түзүлүп, жаңы бирикмелер пай-да болот. Химиялык элементтер атомдору ядролук
реакцияларда гана башка элемент атомуна айланат. Космосто X. э. таралуусу
алардын жалпы касиеттерине жараша болот. Космосто суутек менен гелий жерге
караганда өтө көп таралган, себеби алар өтө жеңил. Негизинен X. э. космосто
таралышы алардын масс. өсүшү менен азайып отурат, темир тобунун элементтери,
нейтрондору сыйкырдуу санга (50-82-126) барабар жана протон-нейтронунун саны
жуп-жуп болгон элементтер (С, О, Nе, Мg, Si, S, Са) көп таралган, ал эми ат.
масс. так сан болгон элементтер азыраак таралган. Жерде X. э. таралышы жер
шарында жүргөн геохим-лык процессгерге жараша болгон. Азыркы мезгилде
жаратылышта кездешкен X. э. бардыгы ачылып, элементтер мезгилдик системасында
тие-шелүү ордун алган, ал түгүл урандан кийин жайгашкан жаратылышта кездешпеген
дагы 20 жакын элемент жасалма ыкма менен синтездеп алынып, алар да элементтер
мезгилдик системасында өздөрүнө тиешелүү орундарын ээледи.



https://ky.wikipedia.org/wiki/%D0%A1%D1%83%D1%83

Суу — суутек менен кычкылтектин химиялык бирикмеси. Ал метеорологиялык шартка
жараша түрдүү абалда (туман, булут, жаан, кар, мөңгү, муз) болот. Сууда көпчүлүк
заттар жакшы эригендиктен табиятта таза химиялык суу кезикпейт. Андагы эриген
заттын түрүнө жараша суу тузсуз, туздуу жана өтө туздуу (рассол) болуп
айырмаланат. Тузсуз суу тиричиликте чоң мааниге ээ. Жер шарынын 3⁄4 бөлүгү суу
менен капталып, дайыма жаратылышта айланып жүрөт. Жер бетинин 60%ке жакыны
тузсуз сууга муктаж. 500 млндой киши суунун жетишсиздигинен же сапатсыз
болушунан түрдүү оорулар менен жабыркашат. Суу ресурсунун көбүн ичүүгө жана өнөр
жайга жараксыз туздуу деңиз жана океан суулар түзөт. Суунун азыктык касиети
болбогону менен тирүү организмдин ажырагыс составдык бөлүгү болуп эсептелет.
Өсүмдүктөрдө 90%га, чоң кишинин денесинде 65%га жакын суу болот. Организмде
суунун белгилүү санда туруктуу болушу — тиричиликтеги зарыл шарттардын бири.
Организм керектөөчү суунун саны жана андагы туздун составы өзгөрсө, тамак
сиңирүү, кан пайда болуу жана башкалар процесстер бузулат. Суусуз организм менен
айлана-чөйрөнүн ортосунда жылуулук алмашуу, дененин туруктуу температурасын
сактоо мүмкүн эмес. Адам суусуз бир нече күн жашай алат. Эгер ал 1 —1,5 л суу
жоготсо чаңкай баштайт, дене салмагынан 6—8%га жакын суусун жоготсо
жарым-жартылай эстен танат, 10% суу жетпесе галлюцинация болуп, жута албай
калат, ал эми 12%тен ашык жетпесе өлөт. Кишилер иштеген ишине, чөйрө шартына
жана тамак-аштагы туздун санына жараша орто эсеп менен күндө 2ден 4 лге чейин
суу ичет. Суткалык орточо керектөө — 2,5 л. Сууну ашыкча ичүү жүрөк-кан тамыр
системасына күч келтирип, көп тердетет, тер менен кошо туздар чыгат. организм
алсызданат. Ичилүүчү 1 л сууда 0,02ден 2 гга чейин минерал заттар болот. Алар
организмдин физиологиялык процесстеринде чоң роль ойнойт. Мисалы, сууда фтор
жетишпесе тиш чирийт, ашык болсо ал карарып тактар пайда болот. Сууда кальций,
магний, темир туздары көп болсо шордуу суу деп аталат. Анда жашылча, эт жакшы
бышпайт, чай жакшы чыкпай, даамы да болбойт, кир жууганда самын жакшы көбүрбөйт.
Үй шартында шордуу сууну жумшартуу үчүн кайнатуу керек. Эгерде сууда темир көп
болсо суунун түсү өзгөрүп, темир даамданат, аны кайнатканда идиште кызыл күрөң
кебер пайда болот. Сууга жугуштуу оорунун козгогучу түшсө (мисалы, ич келтенин
таякчасы агын сууда 183 күнгө чейин, дизентериянын таякчасы 92 күнгө чейин
жашайт), алардын таралышына шарт түзөт. Суунун сапатын баалоодо адам сезүү
органдары аркылуу сезген анын температурасы, тунуктугу, жыты, даамы, шордуулугу
кыйла маанилүү. Биздин өлкөдө ичилүүчү суунун сапатын санитария-эпидемиологиялык
станция көзөмөлдөйт. Суу жалаң гана ичүү, чарбалык-тиричилик жана өндүрүш үчүн
эмес, анын ден соолук, эстетикалык жана спорт үчүн да мааниси чоң. Суунун
жетишсиздиги экономикалык, техникалык процесске терс таасир этет. Анын айыл
чарба жана өнөр жай үчүн мааниси баа жеткис. Мисалы, 1 т эгин өстүрүү үчүн 1000
м3, 1 т күрүч үчүн 4000 м суу талап кылынат.



https://ky.wikipedia.org/wiki/%D0%9F%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%8F

Психология - (гр. «психе»-«жан», «логос»-«илим») – адамдардын, айбанаттардын
обьективдүү дүйнөнү активдүү чагылдыруу процессин үйрөнүүчү илим.

Психологиянын башкы изилдөө предмети – психика, аң-сезим. Психология инсандын
ички дүйнөсүндө өтүүчү психикалык процесстердин тегин, түзүлүшүн, өсүп -
өнүгүшүн, абалын иликтейт.

Психология илими инсанга айрыкча көңүл буруп, аны изилдөөнү дифференциялдык
(индивид өзгөчөлүктөрүн изилдөө), онтогенездик (жеке адамдын балалык, тестиер
жана өспүрүм курагында калыптанышын изилдөө), адам психологиясы (жеке адамды
бүтүндөй, толук бойдон мүнөздөө) боюнча - үч багытта жүргүзөт. Психология –
эксперименталдык илим. Ал өзүнүн изилдөөлөрүндө эксперименттен тышкары байкоо,
иш-аракеттин туундуларын талдоо, салыштырма генезис методу, психологиялык
тесттер (сыноолор), анкета, маек жана башка методикалык ыкмаларды кеңири
колдонот. Азыркы психология өз алдынча илим катарында өнүгүп отуруп, бир нече
тарамдарга ажырап кетти. Андан зоологиялык психология, медициналык психология ,
балдар психологиясы, педагогикалык психология, курак психологиясы, эмгек
психологиясы, спорт психологиясы, социалдык психология, этнопсихология, аскер
психологиясы, инженердик психология, космос психология жана башкалар өсүп чыкты.

Психология илиминин өнүгүшүнө батыш өлкөлөрүнүн жана орус илимпоздорунун салымы
чоң. XIX–XX кылымдарда Россияда психология илими болуп көрбөгөндөй өнүгүүгө
жетишсе (Л. С. Выготский, С. Л. Рубинштейн, А. Н. Леонтьев, Б. Г. Ананьев жана
башкалар), ал эми австриялык врач З. Фрейд психоанализ теориясын негиздеген,
Америкада бихевиоризм, Батыш Европада Гештальт-Психология агымдары пайда болгон.



https://ky.wikipedia.org/wiki/%D0%9C%D0%B0%D0%B4%D1%80%D0%B8%D0%B4

Мадрид (исп. Madrid [maˈðɾið]) – Испаниянын борбору. Автономия Кастилия тарыхый
областынын жана Мадрид провинциясынын административдик борбору. Административдик
жактан районго бөлүнөт Пиреней жарым аралынын борбордук бөлүгүндөгү Месета
платосунда, деңиз деңгээлинен 650 м бийиктикте, Мансанарес дарыясынын
өйүз-бүйүзүндө жайгашкан. Калкы 3,2 млн (2011; шаар айланасы жана шаар
спутниктери менен Чоң Мадрид шаар агломерациясын түзөт; анда 6,4 млн). Өлкөнүн
саясий, экономикалык, маданий борбору жана ири шаары. Ири жолдор тоому. Барахас
эл аралык аэропорту бар. Метрополитен иштейт. Шаар маврлардын Мажирит чебинин
(сакталбай калган; алгач 932-жылдан эскерилет) айланасында калыптанган. Чеп
1083-жылы арабдардан бошотулган. 1118-жылы чепке шаар укугу берилген.
14–15-кылымда Мадрид Кастиль королдорунун резиденциясы жана кортестердин
(парламент) отурумдары өтүүчү жай болгон. 1561-жылдан шаар статусуна ээ. Ошол
жылы Филипп II тарабынан Испаниянын борбору болуп жарыяланган. Мадридде өлкөдө
өндүрүл­гөн өнөр жай продукциясынын 1/10 бөлүгү даярдалат. Автомобиль жана
локомотив куруу, электр-техникалык, радиоаппаратура, жабдуулары, аскер,
химиялык-фармацевтика, жеңил (тигүү, текстиль, бут-кийим), тамак-аш, кагаз,
полиграфиялык, жыгаччылык, цемент ж. б. өнөр жай ишканалары иштейт. Кол
өнөрчүлүк [сайма саюу, тор токуу, желпүүр даярдоо, урма музыкалык аспаптар
(кастаньет), зер буюмдар] өнүккөн. 17-кылымдан тартып иретсиз салынган шаар
курулуштары классика жана барокко стилинде болсо, кийинчерээк заманбап
курулуштар менен алмашылды. Мадридде банктар, соода компанияларынын
башкармалыктары, улуттук жана чет өлкөлүк АКтар, камсыздандыруу мекемелери, фонд
биржасы жайгашкан. Шаарда 11 көпүрө курулган. Илимдер академиясы, университет
(анын астында студенттер шаарчасы), бир нече жогорку окуу жайлар жана илимий
коомдор, китепканалар (анын ичинде улуттук), Испания королдор академиясы,
Королдук улуттук медициналык академия, астрономиялык обсерватория, королдор
дарыканасы, театрлар, 100дөн ашык музей (анын ичинде Прадо музейинде Боттичелли,
Рафаэль, Тициан, Рубенс, Рембрандт, Гой, Караважо ж. б. белгилүү сүрөтчүлөрдүн
эмгектери коюлган) жана сүрөт галереялары бар. Епископ капелласы (16-кылым),
Сан-Хинес (17-кылым), Сан-Исидро эль Реаль (17-кылым), Сан-Франциско эль Гранде
(18-кылым) ж. б. чиркөөлөрү, Пласа Майор аянтында ансамбль (17-кылым) сакталган.
Ботаникалык бак уюштурулган. Мадридде жылына 2 жолу коррида (букалар урушу)
өткөрүлөт. Эл аралык туризм өнүккөн.



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D0%BA%D0%B0%D0%B3%D0%B0%D0%BD%D0%B4%D1%8B%D0%B3%D1%8B

Энесай Кыргыз кагандыгы – 6-13-кк. Борбордук Азияда жана Түштүк Сибирде жашап
өткөн энесайлык кыргыздардын башкаруусундагы мамлекеттик түзүлүш. 6-кылымдан
13-кылымдын башына чейинки доордо жашаган Кыргыз кагандыгынын тарыхынын орчун
бөлүгү - Улуу Кыргыз кагандыгы доору (840-925-жж.).

Энесай Кыргыз кагандыгы ж-дө алгачкы маалымат Тан династиясынын тарыхында
(Тан-шу) кезигет. Ошол кезде Хакяньсы, Хагас, Хягас байыркы мезгилде хунндардын
батыш чек арасынан орун алып, Гяньгунь (кээде Гюйву, же Гйегу) мамлекети деп
аталган ж-а ал Хаминин (Комул) батышы, Карашаардын түндүгү, Ак-Тоонун (Ала-Тоо)
жанында жайгашкан.

Б. з. ч. 50-ж. хунндардын башкаруучуларынын (шанүй) бири Чжичжы түндүктө
динлиндерди жеңип, болжол м-н Ордосто жайгашкан ордосунан 7000 ли (1 ли = 576
м.) батышта жайгашкан Гяньгунь мамлекетин талкалаган. Бул доордогу Кыргыз журту
Чыгыш Теңир-Тоодо, азыркы Боро-Хоро тоо кыркасынын, Манас дарыясынын өрөөнүндө
орун алган.

Натыйжада кытай тарыхында Кыргыз кагандыгы жаңылыш Гйегу, Гйегйесы деп атала
баштаган.

Б. з. III к. гяньгундардын ээлиги Кангюйдун түн.-батышынан орун алып, 30 миң
таңдамал аскери болгон.

Түрк кагандыгы түзүлөрдүн (552) алдында Кыргыз кагандыгы (Хягас) кайрадан күчтүү
мамлекетке айланып чыгыштагы чек арасы гулигандар турган жер (Байкал), түштүгү
Тибет, түш.-батышта карлуктарга чейин созулган деп түшүндүрүлөт], аймак жагынан
түрктөргө (тукюе) тең тайлашкан. Кыргыз кагандыгынын бир нече жүз миң түтүн эли
болуп, бир убакта 80 миң аскер чыгара алган. Түрк кагандыгы күч алганда
(553-ж-дан кийин), Муюй хан Корей булуңунан Батыш деңизге (Жер Ортолук же
Каспий) чейинки аймакты багындырып, түн-тө кыргыздарды (Цигу) да жеңип алган.
Ушул мезгилдерден баштап жазма маалыматтарда Түштүк Сибирдеги Кыргыз кагандыгы
ж-дө кабарлар кезиге баштайт. Бул учурда кыргыздардын мамл. админ. башкаруу
түзүлүшү калыптана баштаган. Мис., алардын каганынын мамлекет башкара турган үч
министри (Гйеси-бей, Гюйшабо-бей, Ами-бей) болгону айтылат.

820-ж. Кыргыз кагандыгы м-н Уйгур кагандыгынын ортосунда согуштар башталып,
840-ж. кыргыздар уйгурлардын борбору Ордо-Балык ш-н басып алган. Ички Азияда
Улуу Кыргыз кагандыгы негизделген. Уйгурларды биротоло талкалоону көздөгөн
кыргыз каганы мындан кийин Кытай м-н союз түзүүгө бир топ аракет кылган, бирок
андан майнап чыккан эмес.

Улуу Кыргыз кагандыгынын аскери уйгур, телес урууларын куугунтуктап, Түш.
Манжурия, Алашань, андан ары Чыгыш Түркстанга да жеткен. 843-ж. жазында Кыргыз
кагандыгынын аскери Чыгыш Түркстандагы Аньси, Бэйтин ш-ларын каратып, Кашкарга
ээ болгон, бирок аларды кайра эле уйгурларга тарттырып жибеген. IX к. орто чени
– X к. башында Кыргыз кагандыгы кайрадан күчтүү мамлекетке айланып, бул мезгил
илимде «Улуу Кыргыз державасы» деп аталып калган.

648-ж-га чейин кыргыздардын Кытай мамлекетине каттабаганы, ушул жылы кыргыз
элтебери (сылифа) Шибокюй Ачжанды император Тайцзун кабыл алганы ж-а ушундан
баштап кыргыздар ээлеген аймак кытайлардын жазмасында Гянь-гунь деп атала
баштаганы ж-дө да маалымат бар.

Кыргыз кагандыгы Кытайга 650–83-ж. 713–55-ж. 4 жолу элчи жиберген. Уйгурлардын
басып алышы м-н 758-жылдан кийин хягастардын элчилери Кытайга барбай калган,
бирок, араб ж-а карлуктар м-н соода мамилесин күчөтүшкөн. Ушул кезде түндүктөгү
көчмөн уруулар аларды жаңылыш Хакяньсы, Гягяс деп атай баштаган.



https://ky.wikipedia.org/wiki/%D0%9A%D1%83%D0%B1%D0%B0

Куба, Куба Республикасы (испанча República de Cuba) – Латын Америкасындагы
мамлекет, аймагынын аянты жана калкынын саны боюнча Кариб деңизинин алабындагы
эң ири өлкө. Куба, Хувентуд ж. б. Чоң Антил аралдарындагы 1600дөн ашык аралдар
тобунда (Лос-Колорадос, Сабана, Камагуэй, Хардинес-дела Рейна, Лос-Канарреос
архипелагдарында, Сан-Фелипе ж. б. аралдарда) жайгашкан. Чыгышында Атлантика
океаны, түштүгүндө Кариб деңизи менен чулганат. Түндүк Америкадан батышында
Юкатан, түндүгүндө Флорида кысыктары аркылуу бөлүнөт. Аянты 110,88 миң км2.
Калкы 11 163 934 (2012). Борбору – Гавана. Расмий тили – испан тили. Акча
бирдиги – песо. Административдик-аймактык жактан 169 муниципияга бөлүнгөн 15
провинциядан (2011-жыл) турат; анын ичинде Хувентуд аралы борборго баш ийген
атайын муниципия болуп саналат. Куба – Бириккен Улуттар Уюмунун (1945),
Бейтараптык кыймылынын (1961), «77 тобунун» (1964), Кариб өлкөлөрү уюмунун
(1994), Бүткүл дүйнөлүк соода уюмунун (1995), Латын Америка интеграция
ассоциациясынын (1999), «Биздин Американын элдеринин Боливар альтернативасынын»
(2004), «Рио тобунун» (2008) мүчөсү. Администрациялык-аймактык бөлүнүшү (2007)

Жээк сызыгынын жалпы узундугу 3735 км, өтө тилмеленген (айрыкча Кариб деңизинин
аралдары), 200гө жакын булуң-буйтка бар; ирилери: Батабано, Ана-Мария,
Гуаканаябо. Мангр токойлуу жээктери арбын. Айрым аралдарынын жээктеринен 20–200
м аралыкта коралл (шуру) курулуштары кеңири таралган. Рельефи негизинен
түздүктүү; Куба аралынын чет-жакасын, Пинос аралынын түштүгүн ж. б. жерлерин
деңиздик аккумуляциялык жана абразия-аккумуляциялык, айрым жерлерин тектирлүү
түздүктөр ээлейт. Өлкөнүн ички аймактарына дельта, эрозия-аккумуляциялык жана
денудациялык түздүктөр мүнөздүү. Дөңсөөлөр жана тоолор Кубанын аймагынын 1/3
бөлүгүн ээлейт. Куба аралынын борбордук бөлүгүндө терең тилмеленген Гуамуая
массиви (бийиктиги 1156 мге чейин, СанХуан чокусу) жайгашкан. Бийик тоолору
өлкөнүн түштүк-чыгыш чет-жакасынан орун алган. Кубанын эң бийик жери – өтө
тилмеленген Сьерра-Маэстра тоосу (1974 м, Туркино чокусу) түштүктү жээктей
созулуп жатат. Куба Антил-Кариб тектоникалык аймагынын Антил аралынын догосунун
сегментинде жайгашкан. Кубанын маанилүү кен байлыктары – никель жана кобальт кен
таштары; кобальт кен ташынын запасы боюнча дүйнөдө Конго Демократиялык
Республикасынан кийинки 2-, никель кен ташыныкы боюнча Жаңы Каледония жана
Австралиядан кийинки 3-орунду ээлейт. Башка негизги кен байлыктары: жез,
марганец, хромит, каолин, темир, нефть, алтын, курулуш материалдары ж. б. Куба
тропиктик климаттык алкакта жайгашкан, кышында түндүк-чыгыш, жайында чыгыш,
түндүк-чыгыш пассаттарынын таасири тиет. Климаты мелүүн нымдуу, айрым жерлеринде
(негизинен Куба аралынын түштүк-чыгыш бөлүгүндө) мелүүн кургакчыл. Өлкөнүн
климатына Гольфстрим жылуу агымы зор таасирин тийгизет, анын 2 тармагы Кубанын
бүт аймагын жыл бою чулгап агат, ошондуктан өлкөнү чулгап турган суунун бетинин
температурасы кышында 26 – 270С , жайында 28 – 300С. Январдын орточо
температурасы 20 – 220С, июлдуку 27 – 290С. Эң төмөнкү температура түндүктөн
кирген муздак аба массасына байланыштуу, ал 50Сден төмөндөбөйт; эң жогорку
температура 400 Сге чейин көтөрүлөт. Жылдык жаан-чачыны түздүктөрдө 1000–1200
мм, тоолордо 2200 ммге чейин. Дарыялары кыска жана суусу аз. Эң ириси – Кауто
дарыясы (узундугу 370 км) Сьерра-Маэстра тоосунан башталат. Дарыялары негизинен
жамгыр сууларынан куралат. Агымынын 80%ке жакыны күзгө туура келет. Нуктары
босоголуу. Карсттуу аймактарда жоголуп кеткен жана жер астындагы агын суулар
кездешет. Колониялаштырууга чейин Кубанын аймагынын 50%тен ашык аянты токой
менен капталган, азыр ал 10%ти гана ээлейт. Токой негизинен тоолордо жана саздак
жерлерде сакталган. Түздүктөрдүн жана тоо капталдарынын этектеринин кызыл жана
кызыл-күрөң топурактарында жалбырагы күбүлмө жана дайыма жашыл түрлөргө бай
(анын ичинде король жана кана пальмасы) тропик токою өсөт. Батышындагы
(Пинар-дель-Рио провинциясында) жана чыгышындагы (Нипе-Баракоа массивинде),
Пинос аралындагы кургакчылыраак жана таштак топурактарында кызыл карагайлуу
токойлордун ири массивдери кездешет. Айрым жерлерин (Кауто дарыясынын алабы)
кылкандуу саванна тибиндеги өсүмдүктөр ээлейт. Түштүк-чыгыш жээктерине жана
айрым башка жерлерге кактус, агава аралаш өскөн тикендүү майда жалбырактуу
бадалдар жамааттыгы мүнөздүү. Аймакты өздөштүрүү процессинде негизинен
түздүктөрдүн токою кыйылып кеткен. Токойду тазалоодо дарактардын айрымдары, анын
ичинде король пальмасы сакталып калган, ошондуктан түздүктөрдүн азыркы ландшафты
пальмалуу саваннаны элестетет. Король пальмасынын сүрөтү өлкөнүн улуттук
гербинде тартылган. Түздүктүү жээктерине мангр токою мүнөздүү. Кубанын
флорасынын 50%тен ашыгы эндемиктер. Антропогендик таасирден (токойдун кыйылып
кетиши, алардын ордун тамеки, бал камыш плантацияларынын, маданий жайыттардын
ээлеши ж. б.) Кубанын табигый ландшафты кыйла жапа чеккен. Токойду калыбына
келтирүү боюнча ургаалдуу чаралар көрүлүүдө. Өлкөнүн уникалдуу экосистемасын
сактоо максатында коргоого алынган аймактардын тармагы уюшулган. Уникалдуу деңиз
фаунасын сактоо үчүн Куба аралынын тегерегиндеги аралдар жана коррал (шуру)
рифтери бүт резерват деп жарыяланган. Варадеро, Сьерра-Маэстра улуттук парктары,
Баияде-Наранхо, Ла-Менсура табият парктары, Эль-Кабо, Купеяль коруктары,
Хувентуд аралындагы Сан-Фелипе коругу жана Пунта-Франсэс деңиз паркы уюшулган.
Коргоого алынган 6 аймак ЮНЕСКОнун биосфералык резерваты статусуна ээ. Бүткүл
дүйнөлүк мурастын тизмесине Александр Гумбольдт, Гранма, Виньялес өрөөнү улуттук
парктары кирген.

Калкынын көбүн кубалыктар түзөт. Ошондой эле гаитиликтер, кытайлар,
инди-пакистандыктар, орустар ж. б. жашайт. 20-кылымда калктын саны 7 эсе өскөн
(1899-ж. 1572 миң; 1980-ж. 9638 миң). Төрөлүү кыскарууда (1965-ж. 1000 адамга
34,3 бала; 2007-ж. 10,0 бала); өлүм-житим туруктуу (2007-ж. 1000 адамга 7,3).
1980-жылдардан калктын курактык структурасында 15 жашка чейинки балдардын саны
кыйла кыскарган (1981-ж. 30,3%; 2007-ж. 18,4%), 60 жана андан улуу
курактагылардын саны өскөн (1981-ж. 10,9%; 2007-ж. 15,9%). Өмүрдүн күтүлгөн
орточо узактыгы 77,97 жыл (эркектердики – 76,0, аялдардыкы – 80,02 жыл). 100
аялга 100,3 эркек туура келет. Калктын миграциясы 2000-жылдардан туруктуу
(2007-ж. 1000 адамга 2,9). Башка өлкөлөрдө (негизинен АКШда) 1,3 млндон ашык
кубалык жашайт. Калкынын орточо жыштыгы: 1 км2 жерге 37,4 адам туура келет. Эң
жыш жайгашкан жерлери: Гавана жана ага чектеш жерлер (Гавана шаары
провинциясынын калкынын орточо жыштыгы 1 км2 жерде 2995,3 адам, Гавананыкы 129,1
адам), өлкөнүн чыгыш бөлүгү (Сантьяго-де-Куба провинциясында 169,6 адам, Ольгин
провинциясында 111,5 адам). Калк сейрек отурукташкан жерлери: Хувентуд а. (1 км2
жерде 35,7 адам) жана архипелагдагы майда аралдар (1 адамдан аз). Урбанизация
өтө жогору: шаар калкы 75,6% (2007). Кубанын калкынын 60%ке жакыны католиктер.
Ири шаарлары (2009): Гавана (2,2 млн, шаар айланасы менен 2,6 млн), Сантьяго-де
Куба (443,6 миң), Камагуэй (309,8 миң), Ольгин (291,6 миң), Гуантанамо (221,4
миң), Санта-Клара (219,7 миң). Экономикалык активдүү калкы 6721,3 миң адам
(2007), анын 4754,6 миңи экономикада эмгектенет. Тейлөө чөйрөсүндө 63,4%и (анын
12,7%и соода, ресторан, мейманкана иштеринде, 40,9%и илим, билим, саламаттыкты
сактоо, социалдык чөйрөдө, 5,8%и транспорт жана байланышта), 20%и айыл, токой
чарбаларында жана балык кармоодо, 11,5%и өнөр-жайыда, 5,1%и курулушта иштейт.

СССР жана Чыгыш Европа өлкөлөрү менен экономикалык байланышы үзүлүп, экспорттук
негизги продукция болгон кант нефтиге жана нефть продукцияларына алмашылбай
калгандыктан, өлкөнүн экономикасы кризистик абалга жеткен. 2000-жылдардын
ортосунда өлкөнүн экономикасынын негизин чет өлкөлүк туризм жана никель өндүрүшү
түздү. Келечекте жогорку технологиядагы жаңы өндүрүштөрдү өнүктүрүү
биотехнологиялык, фармацевтикалык тармактар менен байланыштуу; Латын
Америкасындагы жана Кариб деңизинин алабындагы өлкөлөр менен байланыштар
кеңейүүдө. Чет өлкөлүк инвестицияларды тартуу өлкөнүн негизги экономикалык
саясаты бойдон калууда; чет өлкөлүк (негизинен канадалык, кытайлык,
венесуэлалык, батыш европалык) капитал катышкан 250дөй биргелешкен ишкана жана
экономикалык ассоциация, 1997-жылдан борбордук региондо 3 эркин экономикалык
зона иштейт. Ички дүң продукция (ИДП) көлөмү 52,7 млрд песо (2007). Адамзат
өнүгүүсүнүн индекси 0,860 (дүйнөдөгү 182 өлкөнүн ичинен 51-орунда; 2007). ИДПнин
структурасында тейлөө чөйрөсүнүн үлүшү (анын ичинде курулуш, транспорт,
байланыш) 69,3%, өнөр-жайыныкы 26,1%, айыл, токой чарбаларыныкы жана балык
уулоонуку 4,6%. Калктын реалдуу кирешеси өтө төмөн; чет өлкөлөрдө жашаган
кубалыктардын финансылык жардамынын (жылына 1 млрд доллар) мааниси зор. Өнөр-жай
продукциясынын өсүүсү 2,5% (2007). Никель жана өнүгүп бараткан нефть өндүрүү
өнөр-жай тармактарынын, ошондой эле тамак-аш өнөр-жайынын экспортко багытталган
айрым өндүрүштөрүнүн (кант, ром, тамеки, мөмө-жемиш жана балык консерваларын
чыгаруу) мааниси зор. 2007-ж. 3,5 млн т нефть өндүрүлгөн; негизги аймактары:
Мексика булуңунун жээги, Кабайгуан шаарынан чыгыш тарапта. Нефть менен кошо газ
да (2007-ж. 1085 млн м3) өндүрүлөт. Бул тармакты жана өлкөнүн жалпы чарбасын
өнүктүрүү келечеги Мексика булуңунун жээгиндеги зонага жана өлкөнүн батышына
байланыштырылат. Жалпы кубаттуулугу 130 миң баррель/сутка болгон нефть
ажыратуучу 4 завод иштейт. Нефтини негизинен Венесуэладан алат. Электр
станцияларынын аныкталган кубаттуулугу 4,5 миң мВт (2005). 2006-ж. 16,5 млрд
кВт.с электр энергиясы өндүрүлгөн. Электр энергиясынын 75,6%тейи нефть менен
иштеген ЖЭСтен, 13,5%и газ турбиналуу ЖЭСтен, 10%и альтернативалуу булактардан,
0,9%и ГЭСтен өндүрүлөт. Кара металлургиясы кара металл сыныктарын (анын кыйла
бөлүгүн сырттан алат) жана бир аз өз сырьёсун (2006-ж. 7,8 миң т темир кен ташы
казылып алынган) пайдаланат. Болот прокат жана металл конструкциялары Кариб
деңизиндеги өлкөлөргө экспорттолот. Түстүү металлургияда валютанын негизги
булагы болгон никель өнөр-жайынын мааниси зор. Никелдүү концентраттарды өндүрүү
(73,3 миң т) боюнча Куба 6-орунду ээлейт (дүйнөлүк өндүрүштүн 16%и). Никель
сырьёсу казылып алынуучу негизги аймак — Ольгин провинциясы. Үч ири никель
комбинаты иштейт (Пунта-Горда-Абахо, Мао, Никародо). Хромит, кобальт Ольгин
провинциясында (жылына 3 миң тдан), алтын Пинар-дель-Рио провинциясында (жылына
500 кгдай) казылып алынат. Машина куруу өнөр-жай айыл чарба жана автомобиль
техникасын тейлөөгө, ошондой эле түрдүү тетиктерди даярдоого багытталган.
Заводдору Ольгин, Гавана, Матансас шаарында жайгашкан. Гаванада түстүү телевизор
кураштыруучу завод, Сантьяго-де-Кубада медициналык жабдуу чыгаруучу ишканалар,
Санта-Клара шаарында тиричилик техникалар заводу, порт шаарларда кеме
ремонттоочу ишканалар иштейт. Фармацевтика өнөр-жай – Куба индустриясынын
жогорку технологиялык жана илим сыйымдуу артыкчылыктуу тармактарынын бири; ал
түрдүү медикаменттерди, ошондой эле офтальмология жана стомотология үчүн
приборлорду чыгарат (анын чордону – Гавана шаары). Куба фармацевтикалык жана
биотехнологиялык тармактардын продукцияларын 40тан ашык өлкөгө экспорттойт.
Химия өнөр-жай ошондой эле фосфор жана азот жер семирткичтерин, сорбитол, кир
жуугуч каражаттарды чыгарат. Курулуш материалдар өнөр-жай өз сырьёсу (табигый
мрамор, цемент) менен иштейт. Азык-түлүк импортко караганда көбүрөөк
экспорттолот; негизгилери – кант менен ром. Чийки канттын негизги бөлүгү (80%тен
ашыгы) Европа өлкөлөрүнө экспорттолот. 2007-ж. 83,4 млн л ром даярдалган; анын
60%и экспорттолот, 20%тейин туристтер алып кетет. Ромдун 34 соода маркасы расмий
катталган. Тамеки – Кубанын дүйнөгө белгилүү экспорттук товары. 2007-ж. 411,9
млн даана сигара, 13,8 млрд даана сигарета чыгарылган. Куба сигарасынын негизги
кардарлары: Испания, Франция. Мөмө-жемиш, жашылча консерваларын, шире, сүт
азыктарын, суусундук, пиво, кофе чыгаруучу ишканалары бар. Өлкөнүн айыл-чарба
ишканалары калктын этке (уй, чочко, куш этине), жумурткага, күрүчкө, жүгөрүгө,
буурчакка, мөмө-жемиш жана жашылчага болгон муктаждыгын канааттандырат. Сырттан
буудай (100%), арпа, сулуу, жашылчанын айрым түрлөрүн, ошондой эле кургак сүт,
соя концентратын алат. Айыл чарбага жарактуу жери 6629,6 миң га (2006), анын
3124,3 миң гасы (айыл чарбага жарактуу жердин 47,1%и) иштетилет, калганы
(52,9%и) шалбаа жана жайыт. Бал камыш 1260,1 миң га, цитрус ж. б. мөмө-жемиш
өсүмдүктөрү 169,2 миң га, банан 104,2 миң га, тамеки 65,2 миң га, шалы 180,4 миң
га жерди ээлейт. Экспорттук негизги өсүмдүктөрү: бал камыш, цитрус, ананас,
кофе, тамеки, какао; керектелүүчү маанилүү өсүмдүктөр: шалы, банан, буурчак,
мөмө тамырлуу өсүмдүктөр. Мал чарбасынын башкы тармагы – эт багытындагы уй
чарбасы. 2006-ж. 3,74 млн уй, 1,76 млн чочко, 3,93 млн кой жана эчки, 29,85 үй
кушу, 0,48 млн жылкы болгон; 54,8 миң т балык жана деңиз продуктулары, 5,8 миң т
креветка кармалган. Куба – бал (жылына 5 миң тга жакын) экспорттоочу дүйнөдөгү
бирден бир өлкө. Туризм – Куба экономикасынын алдынкы секторлорунун бири, андан
түшкөн валютанын өлчөмү 2 млрд евродон ашык (2006). 2006-ж. Кубага 2,2 млн
турист келген; анын 54,2%и Түндүк жана Түштүк Америкадан, 43%и Европадан
келгендер. Мейманкана инфраструктурасы, деңиздик ден соолукту чыңдоо (пляжда эс
алуу), спорттук (суу астында сүзүү, балык уулоо, яхтачыларды тейлөө, деңиз
саякаты ж. б.) туризми өнүккөн. Транспорттун негизги түрлөрү – автомобиль жана
темир жолдору. Автомобиль жолунун жалпы узундугу 63,2 миң км, анын 11,5 кми
улуттук мааниде. Негизги автомобиль магистралы — Борбордук шоссе (узундугу 1140
км, өлкөнүн борбордук бөлүгүн кесип өтөт), ага жарыш улуттук автострада
курулууда (2009; долбоорлонгон узундугу 1020 км). Темир жолунун узундугу 7182
км; Транскуба темир жол магистралы (Гуане – Гавана – Санта-Клара – Камагуэй –
Гуантанамо; узундугу 900 км) өлкөнүн түндүгү менен түштүгүндөгү негизги
экономикалык борборлорду туташтырат. Өлкөнүн деңиз соода флотуна 33 кеме
таандык; 35 деңиз порту бар. Ири порттору: Гавана, Сантьяго-де-Куба, Матансас,
Сьенфуэгос, Нуэвитас. Эл аралык маанидеги аэропорттору: Хосе Марти (өлкөдөгү эң
ириси, Гаванада), Хуан Гуальберто Гомес (Варадеро), Хайме Гонсалес (Сьенфуэгос),
Виталио Акунья (Кайо-Ларго), Франк Паис (Ольгин) ж. б. Сырткы соода айлануусунун
көлөмү 13,8 млрд доллар, анын 3,4 млрд доллары экспортко, 10,08 млрд доллары
импортко таандык (2007). Экспорттун товардык структурасынын наркынын 56,7%и
никелдүү концентраттарга, 6,4%и тамекиге, 5,5%и кант өнөр-жай продукциясына,
2,2%и балыкка жана деңизден алынуучу азыктарга туура келет, импорттун товардык
структурасында машина жана жабдуулар, нефть жана химия өнөр-жай продукциялары,
компьютер, оргтехника, азык-түлүк (дан жана ун кошо), текстиль жана булгаары-бут
кийим басымдуулук кылат. Негизги соода шериктештери: Венесуэла, Кытай, Испания,
Канада, Нидерланд, Германия, Россия. Билим берүү системасы 2ден 5 жашка чейинки
балдарды мектепке чейинки тарбиялоону, милдеттүү 6 жылдык башталгыч, 3 жылдык
негизги (толук эмес), 3 жылдык толук орто жана жогорку билим берүүнү камтыйт.
Толук эмес орто мектептин базасында кесиптик-техникалык окуу жайлар жана
тармактык (математикалык, педагогикалык, спорт ж. б.) мектептер иштейт. Окуу
билим берүүнүн бардык баскычтарында акысыз. Өлкөдө 9 миңден ашуун башталгыч, 2
миңдей толук эмес орто, 371 толук орто мектеби, 568 атайын техникалык окуу
жайлар, 60тан ашык Жогорку окуу жайлары (ЖОЖ), 3 миңден ашуун университеттик
борборлору бар (2007). Калктын сабаттуулугу 99,8%и түзөт (2006). Башкы илимий
мекемелери (Куба Илимдер академиясы жана анын институттары), ЖОЖдору,
китепканалары, ири музейлери Гавана, Камагуэй ж. б. шаарында жайгашкан.



https://ky.wikipedia.org/wiki/%D0%98%D1%81%D0%BF%D0%B0%D0%BD_%D1%82%D0%B8%D0%BB%D0%B8

Испан тили – Испандардын жана Латын Америкасындагы көпчүлүк элдердин тили.
Испания Королдугунун (анын ичинде Түндүк Африкадагы Сеута жана Мелилья
анклавдарынын), Түштүк Америкада Гватемала, Гондурас, Коста-Рика, Никарагуа,
Панама, Сальвадордун расмий, Аргентина, Венесуэла, Колумбия, Парагвай, Перу,
Боливия, Уругвай, Чили, Эквадордун тең расмий тили (жергиликтүү тилдер менен
катар). БУУнун расмий жана жумушчу тилдеринин бири. Испан тили роман тил тобуна
кирет. Испания аймагы эки негизги диалектилик ареалга бөлүнөт: Түндүк (кастилия,
арагон-каварра ж. б. диалектилер) жана түштүк (андалус, канар ж. б.
диалектилер). Испан адабий тили кастилия диалектисинин негизинде түзүлгөн.
Грамматикалык түзүлүшү боюнча жөнөкөйүрөөк: зат жана сын атоочтор жөндөлбөйт,
сөз ирети француз тилине караганда эркин келет. Башка роман тилдериндегидей эле
испан тилинде этиштин формалары да бар. Испан графикасы латын алфавитинин
негизинде. Жазуусунда тыбыштык принцип алынган.



https://ky.wikipedia.org/wiki/%D0%94%D0%B0%D0%BA%D0%BA%D0%B0

Дакка – Бангладеш Республикасынын борбор шаары (1971-жылдан). Дакка облусунун
административдик борбору. Калкы 7,1 млн (2007; шаар айланасы менен).Ганга –
Брахмапутра дарыясынын дельтасындагы дарыя порту. Эл аралык аэропорту бар.
Нараянганж шаары менен агломерацияны түзөт (калкы 12,3 млн). Агломерациясында
өлкөнүн негизги өнөр жайлары жайгашкан. Кебез, кездеме, жут, дары-дармек,
булгаары буюмдар, бут кийим, электр-техника, электроника, тамак-аш (анын ичинде
жемиш консервалары), металл иштетүү өнөр жайы, муслин кездемесин токуучу эски
ишканасы иштейт. Бангладеш ИА (1973), жут илимий-изилдөө институту (1951),
Бангладеш атом энергиясы боюнча комиссия (1973), Бенгалия академиясы (1972), эл
аралык жана стратегия институту (1978), университет (1921), улуттук китепкана,
Дакка музейи жана Балда музейи бар. Шаар катары биздин заманга чейин. 1-кылымдан
белгилүү. 1608–1717- ж. Бенгалиянын, 1947–71-ж. Чыгыш Пакистандын
административдик борбору. Лаи-Багх чеби, Биби Пари мавзолейи (1684), Сат Гумбад
мечити (1680), 17-кылымдын эстелиги болгон Чоң Рынок жана башка сакталган.
Даккага жакын тоют даярдоочу эң ири Саварда заводу иштейт. Жыл сайын китеп
ярмаркасы өткөрүлүп турат.



https://ky.wikipedia.org/wiki/%D0%93%D1%80%D0%B8%D0%B3%D0%BE%D1%80%D0%B8%D0%B9_%D0%B6%D1%8B%D0%BB%D1%81%D0%B0%D0%BD%D0%B0%D0%B3%D1%8B

Григорий жылсанагы – убакытты өлчөө системаларынын бири. Ал Жердин Күндү
айланышынын циклин эсептөөгө негизделген. Мында Жер планетасы Күндү 365,2425
күн-түн ичинде айланаары негиз кылып кабыл алынган. Бул жылсанакта 400 жыл
ичинде 97 жылдын феврал (бирдин айы) 29 күндөн турат, калган жылдары бул ай 28
күндөн турат деп кабыл алынган.

Айтмакчы, эски тарыхый даталар 1582-жылдын 4-октябрына чейинки учур үчүн Юлий
жылсанагына ылайык гана жазылат, ал эми бул датадан кийин болсо – Григорий
жылсанагына өткөн калктар атайын жадыбал аркылуу датаны жаңы жылсанакка
алмаштырып алышат.

Астрономдор Христофор Клавий менен Алоизий Лилий Рим папасынын буйругуна ылайык
календарлык реформаны жүзөгө ашыруунун камылгаларын уюштурушкан.

Дүйнө элдеринин оригиналдуу жана атаандаш жыл санак системаларынын бири –
Евразиянын чыгышындагы кыргыз, түрк, монгол, тибет, кытай ж.б. чыгыш элдеринде
колдонулуп келген он эки жаныбардын атына негизделген мүчөлдүк жыл санак
системасы.

Махмуд Кашгари (Барскани) болсо 11-кылымдагы теңир-тоолук түрк калктарынын
жомогун өзүнүн “Түрк тилдеринин сөз жыйнагы” (1072-1077) эмгегинде чагылдырып
калган. Анда жыл санактын келип чыгышы Иле дарыясынан чубап өткөн жаныбарлардын
ирээти менен байланыштырылат.

Жыл сүрүүнүн 12 жылдык циклинин биринчи жылы “чычкан”, экинчиси “уй”, үчүнчүсү
“барс”, төртүнчүсү “коён”, бешинчиси “улуу” (кытайча “лу” – “ажыдаар”),
алтынчысы “жылан”, жетинчиси “жылкы”, сегизинчиси “кой”, тогузунчусу “мечин”
(“маймыл”), онунчусу “тоок”, он биринчиси “ит”, он экинчиси “доңуз” деп аталат.



https://ky.wikipedia.org/wiki/SMS

SMS («англ. Short Message Service» кыскартылып айтылышы SMS, «кырг. Кыска кабар
берүү кызматы» жөнөкөй айтылышы (Кат / Кабар) деп айтылат) Ооз менен айта албай
жаткан сөздөрүбүздү Телефондон СМС аркылуу жиберип, «ох» деп алабыз. Бирок
баарыбыз эле СМС деген түшүнүктү ким, качан, эмне себептен ойлоп тапканы
тууралуу биле бербейбиз же кызыкпайбыз. СМСти чечмелей келгенде англис тилинен
«Short Message Service», бизче «кыска кабар берүү кызматы» деген түшүнүктү
берет. Аталган кызматты 1984-жылдан тарта иштеп чыгууну бир топ компаниянын
инженерлери ойлой башташкан. Ал ой 1992-жылы декабрда жүзөгө ашып, «Vodafone»
компаниясынын инженери Нейл Пэпуорс өзүнүн телефонунан кесиптешине алгачкы
«Рождество майрамыӊ менен!» деген СМС жиберген. Бүгүнкү күндө бул кызмат кеӊири
жайылып, 2014-жылга карата алынган статистика боюнча бир күндө дүйнө жүзүндө 200
000, жылына 7 триллион СМС жазылары аныкталган. Бул кызматты колдонууну мыкты
өздөштүргөн америкалык Остин Виршке 149 символду 39 секундда жазган­га жетишип,
50 000 доллар өлчөмүндөгү сыйлыкты бөк­төрүп кетсе, 2011-жылы Юта штатында
мектеп окуучусу бир убакта 667 адамга «жолдо жүргөндө этият болгула» деген кат
жиберип рекорд койгон. Бул ийгилиги үчүн ал «Гиннесс рекорддор китебине» кирген.
Ал эми 97 жаштагы америкалык жазуучу Герман Вук 2012-жылы 20 жылдан бери
чогулган СМСтеринен «Конгрессмен» аттуу китеп чыгарган.



https://ky.wikipedia.org/wiki/PHP

PHP (англ. PHP: Hypertext Preprocessor — «PHP: гипертекст препроцессору »;
башында Personal Home Page Tools — «Жеке веб баракчаларды түзүү аспабы ») —
жалпы багыттагы программалоо скрипттик тил, интенсивдүүлүк менен
веб-приложенияны түзүүдө колдонулуп атат. Азыркы убакытта басымдуу көпчүлүк
хостинг-провайдерлери көтөрөт жана динамикалык сайтты түзүүчү программалоо
тилдеринин арасынан лидердик орундардын биринде турат.

Тил жана анын интерпретатору ачык код проектисинде энтузиасттар группасы менен
түзүлүп атат. Проект өзүнүн жеке лицензиясы менен таралат, жана ал GNU GPL менен
дал келишпейт. Долбоор өзүнүн жеке лицензиясы менен таралат, жана GNU GPL менен
дал келишпейт.

Интернет тармагы үчүн программалоо областында PHP - эң популярдуу скрипттик
тилдердин бири (JSP, Perl жана ASP.NET тилдери менен бр катарда), өзүнүн
жөнөкөйлүгү, аткаруу ылдамдыгы, бай мүмкнүчүлүктөрү, кроссплатформалыгы жана PHP
лицензиясы менен баштыпкы кодун жайылтууда.

Веб-сайттарды куруу обласытндагы поулярдуулук веб приложенияларды түзүү үчүн
алдын ала отургузулган көп түрдөгү ыкмалар менен белгиленет.. Алардын
негизгилери:

Азыркы учурда PHP жүз миңдеген түзүүчүлөр колдонот. TIOBE корпорациясынын, издөө
системдерине байгытталган рейтингине ылайык, декабрдын 2012 PHP программалоо
тилдердин 6 орунунда турган. PHP колдонгон ири сайттардын арасына Facebook,
Wikipedia жана башкалар кирет.

LAMPка кирет - кеңири таралган веб-сайттардын хостингдерине (Linux, Apache,
MySQL, PHP) жасалган программдык жабдуу.

PHP мындай тармакта кеңири таралбаса дагы, бирок аны GUI-приложенияларды түзүүдө
да колдонсо болот.

Кроссплатформалык приложенияларды түзүү үчүн PHP-GTK жана PHP-Qt пакеттери
кызмат кылат, алар популярдуу виджеттер китепканасын түзүшөт.

Windows үчүн графикалык приложенияларды түзүү үчүн атайын бекер WinBinder пакети
бар (Си тилинде жазылган, фактикалык түрдө — WinAPI үчүн каптама) жана
алакалашкан чөйрө Devel Studio.

Жана дагы .NET/Mono — Phalanger үчүн PHP реализациясы бар, PHP кодунун жыйынтыгы
болуп Phalanger-де ар кандай .NET-приложение болушу мүмкүн, олуттуу же колдонмо
болсо дагы.

Калып:Уикикитеп PHP тилинин синтаксиси Си программалоо тилине окшош. Кээ бир
элементтер, ассоциативдик массивдер жана foreach цикли Perl тилинен алынган.

<?= түзүлүшүндөгү ачылуучу тег саптын чыгуу түрүн кыскартуу конструкциясы катары
колдонулат.

PHP <?php ?> деген чектөөлөрдүн ичинде турган кодду аткарат. Чектөөнүн сырткары
турган калган баары, эч өзгөрүлүүсүз чыгат. Негизи мындайлар HTML-документке
PHP-кодду кошууда колдонулат. Маселен:

Өзгөрүлмөлөрдүн аталыштары <tt>$</tt> символунан башталат, өзгөрүлмөнүн тибин
жарыялап кереги жое. Өзгөрүлмөлөрдүн, функициялардын жана класстардын аталыштары
регистрге сезимталдуу. Константалар да регистрге сезимталдуу. Өзгөрүлмөлөр
апострофтордо жана экилик тырмакчаларда жана  heredoc (<<< операторунун жардамы
менен жасалган саптарда)-саптарда иштешет.

PHP жаңы сапка кенемте аркылуу HTML жана башка бош форматтагы тилдер сыяктуу
кылып өтүүнү кароодо. Инструкциялар үтүрү бар чекит (;) аркылуу бөлүнөт, if/else
жана цикл констукрцарияларынан башкасы. 

Функцияда өзгөрүлмөлөрдү маанисине жана шилтемеге(& - белгиси колдонулат) жараша
бере берсе болот. 

PHP үч типтеги пикирлерди колдойт: Си тилинин стилинде (чектөөлөр /* */), C++
(// башталып саптын аягына чейин барат) жана UNIX оболочкасы ( # баштап саптын
аягына чейин).

1944 жылы Дат программисти Расмус Лердорф, Perl/CGI тилинде анын
онлайн-резюмесининин колдонуучуларынын эсебин жана чыгаруусун,
HTML-документтеринин калыптарын иштетүүнү талап кылуучу скриптик тилдеринин
чогулмасын жасайт. Лердорф чогулманы Personal Home Page (Жеке үй баракчасы) деп
атаган. Кийинчерээк Perl-дин функционалдуулугу жана ылдамдыгы - скрипт
инттерпретаторунун - жетишпегендиктен Лердорф Си тилин колдонуп жаңы калыптардын
PHP/FI (англ. Personal Home Page / Forms Interpreter — «Жеке үй баракчасы /
Формалар Интерпретатору»). интерпретаторун түзгөн.

1997 жылы көп убакыттык бета-тестирлөөдөн киийн иштеткичтин Cи тилинде
жазылган — PHP/FI 2.0 экинчи версиясы чыкты. Аны болжол меенен жалпы дүйнөдөгү
домендеринин 1%( болжолдуу 50 миң) колдонгон.

PHP 3.0 версиясы кыйла оңдоолорго алынып, азыркы заманбап кейиби жана
программалоо тилинин стили аныкталган. 1997 жылы эки израилдик программистер,
Энди Гутманс жана Зеев Сураски, интерпретатордун кодун кайра толук жазып
чыгышкан. PHP 3.0 расмий түрдө 1998 жылдын июнь айында чыккан.

PHP 3.0 эң күчтүү жагы болуп, өзөгүнүн кошумча модулдар аркылуу кеңейлиши
мүмкүнчүлүгү бар эле. Кийинчерээк PHP-ге кеңейтүүнү жазган интерфейс,көптөгөн
башка четтик түзүүчүлөрдү тарткан, ал болсо PHP -ге аябагандай көптөгөн база
маалыматтары, протколдор, көптөгөн сандагы API колдоого мүмкүнчүлүк түзүлгөн.
Көптөгөн сандагы түзүүчүлөрдүн иштөөсү тилдин тез өнүгүүсүнө жана жана ылдамдуу
популяардуулугуна шар түзүлгөн. Ушул версиясынан баштап php акроними мындай
чечмеленип калган:«PHP: hypertext Preprocessor», мурдакы эскиси «Personal Home
Page».

1998 жылдын кышында, PHP 3.0 расмий чыгышынан кийин дароо Энди Гутманс жана Зеев
Сураски PHP-нин өзөгүн кайра оңдоп түзөөнү башташат. Маселеге оор тиркемелердин
ылдамдыгы жана PHP кодунун модулдуу базисин мыктылоо кирген. Zend Engine деп
аталган жаңы кыймылдаткыч койулган маселелерди ийгиликтүү аткара алган жана 1999
жылдын ортосунда жарыяланган. Ушул кыймылдаткычта негизделген PHP 4.0 версиясы
бир нече жаңы ачкычтуу жаңыланууларды камтыган, мисалы: сессияларды колдоо,
чыгуулардын буферизациясы, колдонуучу аркылуу кирген маалыматтарды коопсуздуу
иштетүү жана жаңы бир нече тил конструкцияларын.

PHP - нин алтынчы версиясы 2006 жылдын октябрынан баштап түзүлө баштаган.
Көптөгөн жаңылоор киргизилген, мисалы, регулярдуу туяютмалардын өзөгүнөн
POSIX жана «узун» суперглобалдуу массивдердин четтетилиши, php.ini
конйигурациялык айлдан safe_mode, magic_quotes_gpc жана register_globals
директивалары өчүрүлгөн. Эң башкы жана негизги жаңылоосу болуп Юникодду колдоосу
болгон. Бирок 2010 жылдын мартында PHP6 түзүүсү, Юникодду колдоодо оорчулуктар
чыгып келечексиз болуп таанылган. PHP6 баштапкы коду бутакка жылдырылган, а
негизги түзүү линия болуп 5.4 версиясы калган.



https://ky.wikipedia.org/wiki/%D0%A7%D0%BE%D2%A3%D0%B1%D0%B0%D1%88_%D0%BC%D0%B0%D0%BD%D0%B0%D1%81%D1%87%D1%8B

18-кылымдын залкар жомокчусу Чоңбаштын таржымалы жана чыгармачылыгы тууралуу так
маалымат жок. Кадимки Тыныбек жомокчунун устаты, өз доорунун эң көрүнүктүү
манасчыларынын бири Чоңбаштын өз аты Нармантай. Башынын чоңдугунан улам
жогоркудай ылакап атка ээ болгон. Чоңбаштын манасчылыгы тууралуу маалыматтар
сакталган эмес. Андан таалим алган Тыныбек гана, Чоңбаш кандай ырчы эле дегенде:
“Чоңбаш кыргыздын эң алдыңкы жомокчуларынын бир эле. “Чоңбаштын жомогу ай!”
дегенде элдин оозунан көк түтүн буркурайт эле!”- деп тамшанып алчу дешет. Ал
тургай, айтылуу Келдибек менен Акылбекти “Чоңбашчалык ырчы эмес экен” – деп,
Тыныбек өз устатынын өнөрүн жогору баалачу дейт. Буга караганда, тулпар
манасчылар Келдибек менен Акылбектен өнөрү аша түшпөсө да, ошолорго
теңтайлашкан, өз учурунун беделдүү манасчыларынан болгону айныксыз.



https://ky.wikipedia.org/wiki/%D0%A4%D0%BE%D0%BD%D0%B5%D1%82%D0%B8%D0%BA%D0%B0

Тил илими ичинде, фонетика деген үндөрдүн өзгөчөлүктөрү жөнүндөгү илим. Тилдеги
тыбыштардын жасальшы, тыбыштык системасы, тыбыштык өзгөрүүлөрү жөнүндөгү тил
илиминин бир тармагы. Гректин phone — үн деген сөзүнөн алынган: салыштыр:
телефон, магнитофон, микрофон.

Тыбыштарды жасоого катышкан органдар сүйлөө органдары деп аталат. Сүйлөө
органдарына: дем алуу органдары, үн түйүндөрү, ооз жана мурун көндөйү, тил жана
эриндер, борбордук нерв системасы ж.б. кирет. Буларсыз эч качан тыбыштар
жасалбайт.

Белгилүү бир тартип боюнча кабыл алынган тамгалардын жыйындысы алфавит деп
аталат. Алфавит деген сөз альфа жана бета деген эки башкы грек тамгаларынан
алынган, бул cөз алфавиттеги а жана б нын аталышы, башкача айтканда альфа – а,
бета – б. Алиппе араб алфавитиндеги биринчи тамга а (алиф) жана экинчи тамга б
(бэ) нин аталыштары, алиф жана бэ фонетикалык жактан өзгөрүүлөргө учураган.
Кыргыз алфавити орус алфавитинин негизинде түзүлүп, үч тамга (ө, ү, ң) кошулган.
Орус алфавитине 1941-жылдан баштап өттүк.

Сөздөгү айрым үндөр тыбыш деп аталат. Тыбыштарды белгилөө үчүн кабыл алынган
шарттуу белги – тамга. Кыргыз тилинде 36 тамга бар.



https://ky.wikipedia.org/wiki/%D0%A2%D1%8B%D0%BD%D1%8B%D0%B1%D0%B5%D0%BA

Тыныбек Жапы уулу Ысык-Көлдүн тескейиндеги Кайнар деген жерде туулган. Бугу
уруусунун Тынымсейитинен. Атасы Жапый аргымактарды таптаган саяпкер адам болгон.
Тили тантыгыраак болгон экен, атасынын. Апасы Бопуй. Он төрт жашында,
Тянь-Шандан эжесиникине, көлгө бараткан жолдо, Тосордун тушундагы мазарга түнөп
калганда, кадимкидей даарып, көзүнө айкөл Манастын өзү көрүнүп, ошондон тартып
жолду карата тынбай "Манас" айтып жүрүп олтурган. Ошондон тартып "Манас" айтып
калган. Уламадан калган кептерге караганда Тыныбек манасчы "Манастын" Чоң Казат
бөлүгүнүн жаратуучусу жана аны алты ай айтса талбаган улуу жомокчу. Тыныбектин
үнү ушунчалык күчтүү анан тунук болгон экен Туюктан туруп "Манас" айтканда Оттук
айылынын оозуна чейин угулчу дешет. Тыныбек манасчы катары өтө кубаттуу
гипнотизердук кудуретке ээ болгон манасчы. Күбө замандаштарынын айтууларына
караганда жайдын саратанында кыламык кар жаадырып, ал кардын үстүндө алп Манас
баш болгон баатырлардын тулпарларынын чарадай-чарадай болгон издери түшүп калчу
экен. Тыныбек манасчылыгы менен Тянь-Шанда ушунчалык кадыр-баркка жеткен, аны
отуз жашында бий кылып шайлашкан. Кадимки "Манас" жыйноочу В.Радлов 1898-жылы
Тыныбектин айтуусунда дастандын "Семетей" бөлүгүнүн айрым үзүндүлөрү жазылып
алган деп айтылат. Тыныбектин "Семетейи Казань шаарында жарык көргөн. Улуу
манасчы Тыныбек 1902-жылы Нарындагы Байдулу жайлоосунун Туюк төрүндө каза
болгон. Ал "Манастын" баардык бөлүмдөрүн толугу менен эң жогорку көркөмдүктө
айта билген.

Анын "Манасты" айтуудагы өзгөчөлүгү айтуучулук чеберчилигинин абдан жогору
болгондугунда. Тыныбек ХIХ кылымдагы манасчылардын көпчүлүгүнө таасир берүү
менен бул өнөрдүн өзүнчө мектебин түзүүчүлөрдүн бири болуп эсептелет. Мисалы,
Тыныбек өзү окуучуларым деп эсептеген Тоголок Молдо, Калыгулдан Молдобасан
Мусулманкул уулу, Байбагыштан Багыш Сазан уулу, Дөңүзбайдан Мамбет Чокмор уулу
таалим алышкан. Демек, кийин белгилүү манасчы, семетейчи болуп чыга келишкен
Молдобасан, Багыш, Мамбеттер да өз устаттары аркылуу кыйыр түрдө Тыныбектен
таасир алышкан. Колдо бар материалдарды салыштыра келгенде аталган манасчылардын
варианттары да көп жагынан бири-бирине жакындык кылып, өзүнчө мектепти түзүшөт
да, «анын негиздөөчүсү же эң эле бери болгондо» аны толуктап, өркүндөтүп өзүнөн
кийинкилерге өткөрүп берген «эң көрүнүктүү өкүлү» деп Тыныбек Жапый уулун атоого
мүмкүнчүлүк берет (С. Мусаев. Эпос «Манас», Фр. 1979, 83-б.). "Манас" эпосунун
бүгүнкү көркөм бийиктикке жетишишине анын да кошкон салымы зор болгон. Ал өзгөчө
"Семетей" бөлүмүн зор эргүү менен айткандыгын эскерүүлөр далилдеп турат. Анын
айтуусундагы "Семетейдин" бөлүмүнөн үзүндү кийин 1925-жылы араб алфавитинде
Москва шаарынан басылып чыккан. Тыныбектин аты манасчылык өнөрдүн тарыхында
сыймык менен айтылат. Анын айтуусундагы эпизоддор Экинчи дүйнөлүк согуш убагында
Сатар Алмамбетов тарабынан Германияда жарыяланган.

Тыныбек манасчы туурасында драматург Жаныш Кулмамбетов 1992-жылы "Кагылайын,
Манасым!" ("Тыныбек") аттуу драма жазып, Кыргыз мамлекеттик академиялык драма
театрында режиссер Искендер Рыскулов койгон. Бул драма менен оюнду койгон
чыгармачылык топ мезгилдин образын метафоралык маанайда таасын чагылдырышкан.

С. Мусаев. Эпос «Манас», Фрунзе. 1979, 83-б. "Манас" энциклопедиясы/Мамлекеттик
тил жана энциклопедия борбору.Бишкек: Кыргыз энциклопедиясынын Башкы редакциясы,
- 1995. 1-т. - 440. ISBN -5-89750-013-4 Жаныш Кулмамбетов. "Манас" -кыргыз
элинин эпикалык театры. Ала-Тоо журналы. Бишкек, 1995, 216-бет. Алтынай
Тажыбаева. Борбордук Азиянын эпикалык театры: калыптанышы жана өнүгүшү. Бишкек,
"Бийиктик", 2009. - ISBN 978-9967-13-540-6.

U.A.Asanov, A.Z.Jumanazarova, T.Chorotegin. Kyrgyzskaia nauka v litsah: Kratkiy
istoricheskiy I bio- bibliograficheskiy svod / Otv. Red. U.A.Asanov. – Bishkek:
Tsentr gosyazyka I entsiklopedii. 2002. – 544 pages, ill., map. (ISBN
5-89750-142-4)



https://ky.wikipedia.org/wiki/%D0%A1%D0%B8%D0%BD%D0%B3%D0%B0%D0%BF%D1%83%D1%80_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B

Сингапур республикасы (англ. Republic of Singapore; мал. Republik Singapura;
Калып:Китайский; там. சிங்கப்பூர் குடியரசு Ciŋkappūr Kudiyarasu ) —
шаар-мамлекет, Түштүк-Чыгыш Азия аралдарында жайгашкан, Малакка жарым аралынан
ичке Жохор кысыгы аркылуу бөлүнүп турат. Малайзиянын курамына кирүүчү Жохор
султанаты менен жана Индонезиянын курамындагы Риау аралдары менен чектешет.

Сингапур - синга (арстан) деген өздөштүрүлгөн (санскритчеси सिंह siMha (арстан))
малайя сөзүнө, санскритче पुर pura (шаар) сөзүн кошкондон алынган. Б.а.
"арстандын шаары" дегенди билдирет.

Сингапур тууралуу алгачкы маалыматтар кытайлык хроникаларда (III кылымдагы)
жолугат. Арал Шривиджая империясынын ээлигинде болгон, империянын борбору
Суматра аралында жайгашып, Темасек деп явалыктарча аталган экен.. Темасек бир
учурда маанилүү соода борбору болуп туруп, кийин өз маанисин жоготуптур. Темасек
шаары тууралуу айрым археологиялык табылгалардан башка маалыматтар жокко эсе.

1819-жылдын 6-февралында сэр Томас Стамфорд Раффлз, - Британдык Ост-Индия
компаниясынын өкүлү, - Жохордун султаны менен Сингапурда ар түрдүү этникалык
топтордун көчүп келишине уруксат берүү менен соода аймагын уюштуруу тууралуу
келишим түзөт. 1867-жылы Сингапур Британ империясынын колониясы болуп калат,
анткени англистер Китайга баруучу жолдогу таяныч пункт катары Сингапурга чоң
маани беришкен. Экинчи дүйнөлүк согуш убагында Япония Малайяны ээлейт, анан
Сингапур үчүн урушта англистердин аскерлери көп болгонуна карабастан аларды
жеңип алат (бул стратегиялык калпыс чечимдин натыйжасы эле — англистер
япондордун кол салышын деңиз жактан күтүшкөн, алар болсо бүткүл Малайяны басып
өтүп, Сингапурга анча корголбогон кургактан сокку урушат), 1942-жылдын
15-февралында Сингапур Япониянын колуна өтүп, бул абалда Япониянын 1945-жылдын
сентябрында жеңилишине чейин турат. 1959-жылдан баштап Сингапур Британ
империясынын курамындагы өзүн өзу башкарган мамлекет болуп калат, Ли Куан Ю
болсо шайлоодон кийин премьер-министр болот. 1963-жылы референдумдун жыйынтыгы
менен Сингапур Малайзия Федерациясына - Малайя, Сабах жана Саравак мамлекеттери
менен бирге - кирет, бирок 1965-жылы 7-августта чырдашуудан кийин Сингапур
Малайзиядан чыгып кетип, 1965-жылдын 9-августунда эгемендигин жарыялайт.
Сингапур тынчтык менен ажырашат, анткени федерациянын жетекчилиги анын
Малайзиянын курамында болушу этникалык балансты кытай калкынын пайдасына
кыйшайтат деп эсептешкен. 1959-жылдан 1990-жылга чейин Ли Куан Ю башкарып
турганда, эч бир байлыгы жок Сингапур (ичүүгө сууну дагы Малайзиядагы Жохордон
ташып келишчү), толуп жаткан ички-сырткы проблемаларын өзү чечип, 3-дүйнөнүн
кедей өлкөсүнөн жашоо деңгээли жогору турган эң өнүккөн өлкөнүн даражасына
чейинки секирикти жасайт. 2004-жылы 10-августта Сингапурдун 63 жаштагы
премьер-министри Го Чок Тонг, бул постту кийинки 14 жыл ээлеп тургандан кийин
кызматтан чегинип, бул тууралуу расмий өтүнүчүн өлкө президенти С. Р. Натанга
тапшырат. Өкмөттү 52 жаштагы Ли Сянь Лун — Ли Куан Юнун тун уулу - башкарып
калат. Ал финансы министринин постун да ээлеп турат. Бийликтен кеткенден кийин
ага министрдин кызматын аткарып келген 80 деги Ли Куан Ю, уулунун өкмөтүндө
2011-жылга чейин өкмөттүн кеңешчиси болуп турган. Сингапур эгемендик алгандан
бери өткөн 53 жылдын ичинде эки гана премьер-министр (Ли Куан Ю жана Го Чок
Тонг) алмашты, азыр өкмөттү Ли Куан Юнун уулу Ли Сянь Лун башкарып жатат.
Сингапурдун гүлдөп өсүшүнүн дагы бир себеби, так ушул стабилдүүлүктө болсо
керек. 1959—1990-жылдардагы модернизация Эгемендик алган кезинде Сингапур ичүүгө
сууну жана курулушка кумду да сырттан ташып келген кичинекей кедей шаар-мамлекет
эле. Чынында мамлекет эмес эле, балыкчылардын кыштагы экен. Кошуна мамлекеттер
достук маанайда эмес эле, калктын үчтөн бири коммунисттерге тилектеш болгон. Ли
Куан Ю өзүн жана өз командасын "англис тарбиясын алган буржуазиялык лидерлердин
тобу"[5] деп мүнөздөгөн.

Сингапурдун символу — жомоктогу персонаж Мерлайон («жарым балык-жарым арстан»)
Ли Куан Юнун өкмөтү экономикалык өнүгүш Стратегиясы боюнча Сингапурду
Түштүк-Чыгыш Азиянын финансылык жана соода борборуна айландырууну, ошондой эле,
четтен инвесторлорду тартууну көздөгөн. Ли Куан Ю: «Биз ар бир инвесторду
кошколдоп тосчубуз… Ага өндүрүштү жолго коюуга жардам бериш үчүн жан
талашчыбуз», — деп жазат. Натыйжада «америкалык транснационалдык корпорациялар
Сингапурда жогорку технологиялуу масштабы чоң өндүрүштүн байдубалын тургузушту»,
ошентип бул шаар-мамлекет, мисалга, электрониканын[6]ири өндүргүчү болуп калды.
Эгемендикти алгандан кийин Сингапурда коррупциянын деңгээли жогору болгон. Ли
Куан Ю минтип жазат: «Коррупция - азиялык турмуштун ажырагыс көрүнүшу эле.
Адамдар параны ачык эле алчу, бул алардын жашоо мыйзамы болгон». Коррупция менен
күрөш «чечимдерди кабыл алуу процедурасын жөнөкөйлөтүүдөн, мыйзамдарды ачык жана
жөнөкөй эрежелерди кабыл алуу менен кош маанилүүлүктөн арылтуудан - керек болсо,
ар кандай ишмердикке уруксат берүүлөрдү жана лицензиялоону алып таштоодон -
башталды». Судьялардын эмгек акысы кескин көтөрүлдү, бул кызматка «мыкты жеке
менчик адвокаттар» чакырылды. Сингапур судьясынын жылдык кирешеси бир нече 100
миң долларга жетти (ал эми 1990-жылдарда — 1 млн доллардан ашты.). Триада
(уюшкан кылмыштуу топтор) аёосуз түрдө жок кылынды. Полициянын курамы
кытайлардан туруп калды (мурда булар малаялыктар болуп, ичтен чыккан этникалык
чырларын Ли Куан Ю өзү келип токтоткон учурлар да болгон). Жооптуу посттордогу
мамлекеттик кызматкерлердин эмгек акылары жеке менчик компаниялардын
топ-менеджерлериникиндей деңгээлге чейин көтөрүлдү. Чоңдордун арасындагы
коррупция менен күрөшүү үчүн өзүнчө эч кимге баш ийбеген орган түзүлдү (Ли Куан
Юнун жакындарына дагы кылмыш иштери козголгон болучу). Коррупционер катары бети
ачылган министрлер ар кандай мөөнөткө кесилишти, кээ бирөө өз жанын кыйды, кайсы
бирөөлөрү өлкөдөн качып кетти. Булардын ичинде Ви Тун Бун[7] (айлана-чөйрөнү
коргоо министри) сыяктуу Ли Куан Юнун жолдоштору да болгон. Натыйжада Сингапур
(эл аралык рейтингбоюнча) дүйнөнүн коррупцияга өтө аз чалдыккан мамлекеттеринин
бири болуп калды.

Букит-Баток району. Ли Куан Ю өзүнүн мемуарларында дайыма мыйзамдын биринчилик
принцибин жана мыйзамдын алдында - чоңдор менен өз туугандары кошо - баары
бирдейлигин камсыз кылып келгендигин айтат. Өлкөнүн мыйзам чыгаруу системасы
англиялык колониялык башкаруудан мураска калган болучу[8]. 1960—1970-жылдарда
билим берүү системасы реформаланды. Сингапурда болгон көп ар түрдүү улуттук
мектептерге бирдиктүү минималдуу стандарттар берилди. Англис тили бардык
мектептерде милдеттүү түрдө окутулуп, жогорку окуу жайларда окутуу да ушул тилде
жүргүзүлүп калды. Өкмөт сингапурдук студенттерди дүйнөнүн мыкты
университеттеринде[9] окутууга акча аяган жок. Өкмөт калктын көпчүлүгүн менчик
турак-жай менен камсыз кылууга чоң маани берип турду. 1960-жылдарда ипотекалык
кредиттөө системасы түзүлдү, турак-жай курулушу кескин өстү, ошентип 1996-жылга
карата шаардагы квартиралардын 9 %ы гана ижарага берилип калды, калгандары
менчиктештирилди.[10] Буга кыймылсыз мүлккө салынган салыктын төмөндүгү себеп
болду (менчик ээси өзү жашаса квартиранын базар баасынын 3,7 %ын, ижарага берсе
- 10 %ын төлөгөн).

Шаар панорамасы. Сингапур — базар экономикасы бар жана алык-салыгы төмөн мыкты
өнүккөн өлкө, бул жерде транснационалдык корпорациялардын ролу жогору. Улуттук
дүң азыкты (УДА) ар бир жанга бөлгөндө дүйнөдө жогорку орундардын бирин ээлейт
(2014-жылы — 81300 АКШ долл., 230 мамлекет ичинде 7-орун). Конкуренцияга
жөндөмдүүлүк рейтингинде (ВЭФ - Бүткүл дүйнөлүк экономикалык форум - БЭФ)
Сингапурдун экономикасы 2009-жылы 3-орун алган (2008-жылы134 өлкөнүн ичинен
5-орун, 2007-жылы 131 өлкөнүн ичинен 7-орун, 2006-жылы — 5-орун). Сингапурду
экономикасы өнүккөн өлкөлөрдүн деңгээлине тез жеткен секириги үчүн чыгыш азиялык
жолборстордун катарына кошушат. Өлкөдө (белгилүү европалык, америкалык, япондук,
жана Flextronics сыяктуу сингапурдук компаниялардын) электроника өндүрүшү, кеме
куруу, финансылык кызмат көрсөтүү сектору мыкты өнүккөн. Өлкө - CD менен иштөө
каражаттарын чыгаруунун дүйнөлүк борборлорунун бири. Биотехнология жаатында чоң
изилдөөлөр жүрүп жатат. Raffles Сингапур холдинги Swissotel отелдеринин эл
аралык тармагынын ээси. Экономикасы, өзгөчө тиричилик электроникасы,
информациялык технологиялар, фармацевтика тармактарында,.экспорттон абдан көз
каранды, Сингапур — өз аймагындагы эң ири соода дөөлөтү. Тышкы сооданын көлөмү
(2008) — 455,3 млрд АКШ.долларын түздү Экспорт — 235,8 млрд долл. болду, мунун
ичинде электрондук жана электротехникалык өндүрүштүн продукциясы, керектөө
товарлары, переработки натуралдык каучукту иштетүүнүн продуктылары,
нефтепродуктылар бар. Экспорт (2007 г.) негизинен Малайзияга (12,9 %), Гонконгко
(10,5 %), Индонезияга (9,8 %), Кытайга (9,7 %), АКШга (8,9 %), Японияга (4,8 %),
Таиландга (4,1 %) кетет. Импорт — 219,5 млрд долл.: машиналар жана жабдуулар,
отун, химиялык товарлар, азык-түлүк. Импорт боюнча башкы өнөктөр: Малайзия
(13,1 %), АКШ (12,5 %), Кытай (12,1 %), Япония (8,2 %), Тайвань (5,9 %),
Индонезия(5,6 %), Түштүк Корея (4,9 %) (2007). 2004-2007-жылдарда УДА жыл сайын
орточо 7 %га өсүп турду, бирок 2008-жылы глобалдык финансылык кризистин айынан
1,2 пайызга түштү. Инфляция — 2,3 % (2008-ж.). 2001-жылы Сингапур технологиялар
жаатындагы дүйнөлүк кризистин айынан экономикалык кыйынчылыктарга тушукту.
2005-жылы экономика кайра көтөрүлдү. Правительство стабилдүү экономический
өнүгүштү камсыздоонун үстүндө иштеп жатат. 2008-жылы жумушсуздук 2,2 % болду
(2005 — 3,3 %). Калып:Также Транспорту Калып:Главная Сингапур порту дүйнөнүн эң
ири портторунун бири, ал эми көп көрсөткүчтөр боюнча 1-орунду ээлейт.

Сингапур абажолдору Airbus A380 Авиациясы Сингапурдагы эң ири аэропорт — Чанги
эл аралык аэропорту . Ал Түштүк-Чыгыш Азиядагы башкы авиациялык дарбаза болуп
эсептелет, жүргүнчүлөр агымы — жылына 36 млн адамдан, ал эми жүк агымы — 1,9 млн
тоннадан ашат. Аэропорт Чанги аймагында, коммерциялык борбордун түндүк-чыгышында
17,2 км аралыкта жайгашып, 13 чарчы чакырым аянтты ээлейт[17]. Аэропорт
Сингапурдагы негизги ташыгыч болгон Сингапур авиалиниялары үчүн дарбаза болуп
эсептелет. Авиакомпания Star Alliance тын мүчөсү. Администрациялык-аймактык
бөлүнүшү Негизги макала: Сингапурдун администрациялык бөлүнүшү Администрациялык
жактан өлкө 5 аймакка[18] бөлүнгөн. Салыктар Калып:См. также 2008-жылдан баштап
Сингапурда бир деңгээлдүү салык системасы киргизилген, ага ылайык салык
кирешелерден компаниялардын деңгээлинде гана алынат (мурдагы импутациялык салык
системасы боюнча акционерлердин дивидендинен алынуучу салык компаниялардын
эсебинен алына турган). Эми Сингапурдагы компаниялардын түзүүчү-резиденттери
алуучу дивиденддер салыктан толук бошотулду. Компания жергиликтүү же чет өлкөлүк
экенине карабастан (Сингапур мыйзамдарынын топтомунуну 134-бөлүмүнө ылайык),
компаниялардын кирешелерине (чыгашалардан тышкаркы кирешелер) бирдиктүү 18
пайыздык (2010-жылы — 17 пайыз) салык салынат. Сингапурдагы резиденттик эмес
компаниялардын чет өлкөдөгү булактардан алынган жана Сингапурга которулбаган
кирешелерине киреше салыгы салынбайт, бул жагынан алганда территориалдык
принциптеги салык системасы Гибралтардын жана Гонконгдун салык системаларына
окшош. Корпоративдик киреше салыгынан жана товарлар менен кызмат көрсөтүүгө
салыктан тышкары, сингапурдук компаниялар мүлк салыгын жана гербдик жыйымдарды
төлөшөт. Салык салууну көзөмөлдөөнү ишке ашырууга Сингапур ички кирешелер
Кызматы[19][20] жооп берет. Физикалык жактарга салынуучу кыймылсыз мүлк салыгы
ижаранын потенциалдык наркынын 4%ын түзөт (өз үйүндө жашаган менчик ээлери
үчүн), ал эми ижарага берилген турак-жай үчүн бул салык - 10 %. Калкы Негизги
макалалар: Сингапурдун калкы, Сингапурдагы дин, Сингапурдагы католицизм Сингапур
— калкынын жыштыгы боюнча дүйнөдө экинчи орундагы өлкө. Калкы 2012-жылы - 5,31
миллион ( 2005-жылы - 4,42 миллион), улуттук курамы кошуна Малайзиядан
айырмаланып турат. Калкынын көпчүлүгү кытайлар — 76,8 %. Теги ар кандай
малайялыктар - 13,9 %. Индиядан келгендер 7,9 %, булардын көбү — тамилдер,
азыраагы — малаяли, пенджабдыктар жана бенгалдыктар. Аз-маз англичандар,
арабдар, еврейлер, тайлар, армяндар[21][22], япондор жана метистер
(евроазиаттар) бар. Сингапур — көп диндүү өлкө. калктын 40 %ы буддизм багытында.
Кытай калкынын көпчүлүгү даосизм,конфуциандык, буддизм жана байыркы
анимизм.сыяктуу традициялуу ишенимдерди карманышат. Мусулмандын көпчүлүгү —
малайялыктар, бирок башка элдерден да исламды кармангандар бар. Христиандыкты
калктын 14 %ы карманат; мында католиктер, православдар ж.б. конфессиялар бар.
1960-жылдарда Сингапурда болгон олуттуу улут аралык чатактардан кийин өкмөт улут
аралык мамилелерге дыкаттык менен көз салып, билим берүү, турак-жай берүү
системасында, армияда жана башка социалдык сфераларда гармония принцибин
киргизди. 1970-жылдардан баштап чатактар дээрлик токтоду. Азыр мектептерде ислам
жоолуктарына тыюу салынган. 2005-жылдын октябрында Интернет тармагында расисттик
комментарий бергендиги үчүн бир кардар бир ай түрмөгө кесилген. Саламаттык
сактоо Сингапур саламаттык сактоого өнүккөн өлкөлөргө салыштырмалуу[23]
бюджетинен каржыны азыраак бөлгөнүнө карабастан, бул тармакта кыйла ийгиликтерге
жетишкен. Бүткүл дүйнөлүк саламаттык сактоо уюму өз отчетунда Сингапурду дүйнөдө
алтынчы орунга коёт[24]. Сингапур кийинки 20 жылдын ичинде балдардын өлүмү
боюнча дүйнөдө эн мыкты көрсөткүчтү ээлеп турат[25]. Сингапурда өмүрдүн узактыгы
орточо алганда эркектер үчүн 79 жашка, аялдар үчүн 83 жашка жетти, бул дүйнөдөгү
15-орун болуп эсептелет. Калк толугу менен сапаттуу суу менен жана канализация
менен камсыз болгон дешке мүмкүн. Өлкөдө СПИДден өлгөндөрдүн саны 100 000 адамга
10 дон ашпайт. Иммундаштыруу деңгээли жогору. Чоң адамдардын арасында семиздер
10% дан төмөн[26]. Саламаттык сактоо системасы 3 «M» принцибине негизделген деп
коюшат: • «Медифанд» (англ. Medifund), - өздөрүн медициналык тейлөө менен
камсыздай албагандарды коргойт, • «Медисэйв» (англ. Medisave), - медициналык
аманаттардын милдеттүү схемасы, калктын 85 % ын камтыйт, • «Медишилд» (англ.
Medishield), - медициналык камсыздандыруунун мамлекет каржылоочу схемасы[23].
Сингапурда мамлекеттик ооруканалар башкаруу чечимдери жагынан өз алдынчалуулукка
ээ, жана пациенттерди өзүнө тартуу боюнча мелдеше алышат. Кирешеси төмөн адамдар
үчүн субсидия[27] схемалары аракеттенет. 2008-жылы саламаттык сактоо системасы
31,9 % га каржыланган, бул Сингапурдун УДА сынын 3,5 % ын түзөт[28]. Маданияты
Калып:Главная

С.Дали, «Ньютон» Калып:Нет ссылок в разделе Сингапурда жергиликтүү малайялыктар
аз гана пайызды ээлейт, калктын көпчүлүгүн улуту кытайлыктар, азыраагын индиялык
же араб келгиндери түзүшөт. Өзгөчө маданияттын өкүлдөрү катары евразиялык
сингапурлуктарды жана перанакандарды (кытайлык иммигранттар менен алардын
малайялык аялдарынын тукумдары) көрсөтүп жүрүшөт. Туура улуттук саясат ар түрдүү
маданияттардын тынч жол менен аралашуусуна алып келди жана Сингапурга гана
тиешелүү болгон өзгөчөлүк пайда болду. Сингапурда Литл-Индия («чакан Индия»)
жана «Чайна-таун» сыяктуу этникалык райондор бар. Бул райондор, жаңы келгендерди
улуттук геттолорго жайгаштырып жашатуу аркылуу көндүрөбүз деген Раффлздын планы
боюнча пайда болгон. Азыр бул райондор мурдагы маанисин жоготушканы менен,
маданий борбор бойдон калышты; буларда улуттук товарлар сатылат жана улуттук
ресторандар иштейт. Өкмөт толеранттуулук принцибинин, анын ичинде динге ишенүү
эркиндигинин сакталышына көз салып турат. Сингапурда бир нече индуисттик,
буддисттик жана даостук храмдар, ошондой эле мечиттер жана христиандык чиркөөлөр
бар. Башка дагы ортодокстук эмес диний топтордун бардыгы белгилүү .

«Эспланада» театры Сингапур маданиятынын космополиттик багыты адабиятта[29],
көркөм өнөрлөрдүн түрлөрүндө, музыкада жана театрда ар түрдүүлүккө алып келди.
2003-жылы Сингапурда көп орундуу жаңы «Эспланада» театры (формасы жергиликтүү
дуриан) жемишине окшогон) курулду, анда чоң спектаклдер жана оюндар коюлат.
Шаарда көп сандаган скульптуралар коюлган, алардын ичинде «Ньютон» (Сальвадор
Дали) дагы бар. Ашканасы Калып:Главная Архитектурасы Калып:Главная Сингапур
тилдери Калып:Главная Тарыхый шарттарга ылайык, улуттук тил болуп малайя тили
эсептелет, жана мамлекеттик гимн Majulah Singapura малайя тилинде ырдалат.
Англис, путунхуа (普通話), малайя жана тамил тилдери расмий тил болуп эсептелишет
Эгемендик алгандан бери администрация англис тилин активдүү пайдаланат. Кытай
тилинин бардык диалекттерин бириктирүү максатында «Путунхуада сүйлөгүлө» деген
кеңири масштабдуу кампания өткөрүлгөн. Көптөгөн жарыялар, газеталар жана
басылмалар англисче жана кытайча. Тарыхый жактан кытай иммигранттары бир нече
топторго бөлүнүшөт жана түшүнүүгө кыйын бир нече диалекттерде сүйлөшөт: булар -
хоккиен же хок-кьень (福建話; Fújiànhuà, фуцзянь же южноминь), юэ же кантон (粤语
Yueyu), хокчу (福州話 fuzhouhuà фучжоу), чаошань (潮州话, Cháozhōuhuà, англ. Teochew),
хакка (客家话 Kèjiāhuà) жана хайнань (海南話 Hǎinánhuà). Мектептер аркылуу кирген
англис тили «синглиш» (англ. Singlish) деген көчө формасына ээ болду, мындан
тышкары — аралаш малайя-англис тили болгон «манглиш» (Manglish) тили дагы бар.
Ошентсе дагы, сингапур адабияты жана расмий мекемелер нормативдик англис тилин
пайдаланышат. Билим берүү Калып:Главная Сингапурдун мамлекеттик билим берүү
системасы - дүйнөдөгү эң мыктылардын бири. Көп улуттуу мамлекетти бириктирүү
жана чоң дүйнөгө тезинен кошулуу максатында окутуунун башкы тили болуп англис
тили тандалган. Өлкөдө 6 жергиликтүү ЖОЖ бар, алардын негизгиси - мамлекеттик
Улуттук Сингапур университети. Сингапур уламыштары Мерлайон (англ. Merlion,
башка транскрипцияда Мерлион) — жомоктогу грифондорго жана дракондорго окшош
көркөм адабий традицияда кезиккен жаныбар. Байыркы Сингапурдун көзүнөн кызыл
жалын чачкан коргоочусу (пири) делген арстан баштуу, балык куйруктуу бул
жандыктын сүрөтүн Индияда Аджантадагы жана Матхурадагы храмдардын дубалдарынан,
байыркы этрусктардын жана эллинизм доорунун монеталарынан, англистик Норфолк
графтыгынын, Манила (Филиппиндер) шаарынын жана Ост-Индия компаниясынын
гербдеринен жолуктурууга болот. Легенда боюнча, илгери бул жерде арстан баштуу,
балык куйруктуу мокочо жашап, жергиликтүү элди коргоп туруптур. Кас душманды
көргөндө көзүнөн кызыл жарык чачырап, аларды куйкалап кетчү экен. Эгер катуу
шторм болсо, ал суудан чыгып элди өлүмдөн сактап калчу имиш. Сингапурдун бул
пирине арналып жарым балык-жарым арстан сүрөтүндөгү фонтан курулган. Анын
бийиктиги 8,6 м, салмагы 70 тонна жана баасы 165 тыс. сингапур доллары.
Автору-скульптор Лим Нанг Сенг. 1972-жылы курулган. Малайя санжырасы
«Сулалат-ус-салатин»де[30] айтылгандай 1299-1347-жылдарда Санг Нила Утама аттуу
малайя ханзадасы (индиялык ханзада Раджа Кулан менен суу падышасынын кызынын
уулу) башкарып турган. Ханзада Тамасек (Temasek) аралынан («деңиз жээгиндеги
шаар») бул жаныбарды көрүп калып, жанындагылардан анын атын сураптыр. Эч ким эч
нерсе билбейт, бир акылман гана арстанга окшоштурат. Ханзадага бул окуя катуу
таасир этип, аралды бул жаныбардын урматына Сингапур деп[31][32][33] атаган
экен. Белгилүү жерлери Калып:Переписать раздел Калып:Смотри также Клар-Ки жээги
өз атына Сингапурдун 2-губернатору сэр Эндрю Кларктын урматы үчүн ээ болгон.
Жээкти кыдырата XIX кылымда негизинен кытайлыктар ээлеген пакгауздар
жайгашыптыр. 1990-жылдарда бул аймак шаар куруучулардын көзүнө түшүп,
магазиндер, пабдар, калкыма ресторандар жана кол өнөрчүлөрдүн дүкөндөрү
жайгашкан комплекске айланат. Ушул жээктен баштап катер менен дарыя боюнча
саякаттар уюштурулат. Жаныбарлар табийгый шартта багылган Сингапур зоопаркы бар.
70 гектар тропик токоюн ээлеген «Букит Тима» коругун, көп тропик канаттуулары
жашаган 20 гектарлык Журонг канаттуулар паркын көрүүгө болот. Сентоc туристтик
аралында гольф ойноп жана көңүл ачууга шарттар түзүлгөн.



https://ky.wikipedia.org/wiki/%D0%A1%D0%B0%D0%B0%D1%82

Сааттын иштеши турактуу мезгилдүү процесстер: Жердин айланышы (Күн сааты),
маятниктин (механикалык жана электр-магнит сааты), кварц пластинкасынын (кварц
сааты), камертондун (камертон сааты) термелүүсү, атомдун бир энергия абалынан
экинчи абалга өтүшү (кварц сааты) пайдаланылат. Саатта убакытты эсептөө
пайдаланылуучу процесстин мис., маятниктин термелүүсү мезгилдүү санын өлчөөгө
келтирилет. Саат турмуш-тиричиликте колдонулуучу жана атайын арналыштагы саатка
бөлүнөт. Өтө эле так сааттарга камертондуу (каталыгы ±0,1 сек), кварцтуу
(10-7сек), атомдук (10-9 сек) сааттар кирет. Эң алгачкы саат – Күн сааты. Ал б.
з. ч. 2 миңинчи жылы пайда болгон. Азыркы механикалык саатты 1657-ж. Х. Гюйгенс
жараткан. 20-к-дын 70-ж-дарынан электрондук саат кеңири тараган.

Астрономия. Энциклопедиялык окуу куралы, 2004, Бишкек Башкы редактор: Ү. Асанов.
Жооптуу редактор: Э. Мамбетакунов



https://ky.wikipedia.org/wiki/%D0%9E%D1%88_%D0%BE%D0%B1%D0%BB%D1%83%D1%81%D1%83

Ош, облусу – Кырг-ндагы ири административдик-аймактык бирдик. Кыргыз Респ-нын
түштүгүндө жайгашкан. Түндүгүнөн Жалалабат облусунун Сузак р-ну, түн.-батышынан
Өзбекстан, батышынан Баткен облусу,түштүгүнөн Тажикстан, түн.-чыгышынан жана
чыгышынан Нарын облусу, Кытай менен чектешет. Ош облусу 1939-ж. 21-ноябрда
уюшулган.1959-ж. 27-январда Жалалабат облусу менен биригип, 1990-ж. 14-декабрда
кайра эки облуска – Ош жана Жалалабат облустарына ажыраган. 1999-ж. Ош облусунун
курамынан Баткен облусу бөлүнгөн. Облус 7 районго (Алай, Араван, Каракулжа,
Карасуу, Ноокат, Өзгөн, Чоң Алай), 3 шаарга (а. и. Ош шаары облуска, Карасуу,
Өзгөн районго баш ийет), 2 шаарчага (Найман, Сарыташ), 82 айыл өкмөтүнө, 469
айылга бөлүнөт. Аянты 29,2 миң км2. Калкы 1247,3 миң (2003).

Табияты. Ош облусу Памир–Алай жана Батыш Теңир-Тоо аймагында, Амударыя менен
Сырдарыянын алаптарында жайгашкан. Тоолуу рельеф мүнөздүү, деңиз деңг. бийиктиги
түндүгүндө 500 мден түштүгүндө 7000 м бийиктикке чейин өзгөрөт; тоо аралык
өрөөндөрү жана ойдуңдары 900 мден 3000 мге чейинки бийиктиктерде жайгашкан.
Түрдүү абс. бийиктиктерде жайгашкан бийик тоолор менен адырлардын, тоо аралык
ойдуңдар-дын татаал айкалышы аймактын рельефинин өзгөчөлүгүн түзөт. Ош облусунун
түш.бөлүгүн Памир-Алай тоо системасына кирген Алай, Чоң Алай кырка тоолору,
түн.-чыгышын Батыш Теңир-Тоо системасындагы Фергана тоо тизмеги, түндүгүн
Фергана ойдуңунун түш. чет жакасы жана аны чектеп турган кырка тоолорду этек
тоолору ээлейт. Алай кырка тоосунун (бийикт. 6000 мге чейин) Фергана өрөөнүн
караган түн.капталы жантайыңкы келип, узатасынан созулган бир нече тоолор менен
татаалданган. Аны түштүктө Алай өрөөнү (деңиз деңг. орт. бийиктиги 3000 м) Чоң
Алай кырка тоосунан бөлүп турат. Чоң Алай кырка тоосунун эң бийик чокусу – Ленин
– 7134 мге чейин көтөрүлөт; түн. капталы Ош облусуна, түш. капталы Тоолуу
Бадакшанга карайт. Бул кырка тоолор негизинен кумдук-чопо, акиташ тектери жана
аларды жиреп чыккан магма тоо тектеринен түзүлүп, альп тибиндеги рельеф
мүнөздүү; алардын капталдары дарыя өрөөндөрү менен тилмеленген, бийик кыркаларын
түбөлүк кар, мөңгүлөр ээлейт. Облустун түн.-чыгыш чегин Фергана тоо тизмеги
түзүп (эң бийик жери Тар суусунун алабындагы Үчсейит массивинде, 4948 м), анын
структурасында кристаллдык тектер басымдуулук кылат. Анын жазы, жантайыңкы
түш.-батыш капталы дарыя өрөөндөрү менен тилмеленген. Фергана тоо тизмегинен
түш.-чыгышты карай Алайкуу (эң бийик жери 4733 м) жана Академик Адышев (4745 м)
кырка тоолору созулуп жатат.Облустун эң түн. бөлүгүн, Фергана өрөөнүнун
чет-жакасын адырлар тилкеси ээлейт; адырлардын негизин конгломерат тектери
түзүп, үстү лёсс жана лёсс сымал тектер менен капталып, Алай кырка тоосунан агып
түшкөн суулар менен тилмеленген; облустун аймагынан күрөң жана таш көмүр
(Алмалык, Өзгөн ж. б.), ысык жана минералдуу суулар(Өзгөн, Карашоро ж. б.),
курулуш материалдары ж. б. кендер чыгат.



https://ky.wikipedia.org/wiki/%D0%9E%D1%80%D1%83%D1%81%D1%82%D0%B0%D1%80

Орустар (өздөрүн 18-кылымга чейин роусь, 1917-жылдан кийин великорусстар деп
аташкан) – чыгыш славян эли; РФтин жергиликтүү калкы. Латвия, Литва, Эстония,
Украина, Беларуссия, Молдавия, Азербайжан, Грузия, Армения, Казакстан,
Өзбекстан, Кыргызстан (381 562, 2012), Тажикстан, Түркмөнстан, ошондой эле АКШ,
Канада, Бразилия, Германия, Англия, Кытай, Франция ж. б. мамлекеттерде
диаспоралары бар. Жалпы саны дүйнөдө 133 млн, анын ичинде 111016896 киши
Россияда жашайт (2010). Динге ишенгендеринин көбү – православныйлар. Орус
тилинде сүйлөшөт. Орустар чыгыш славян урууларында уруулук мамилелер ыдырап,
Киев айланасында Байыркы орус мамлекети түзүлгөн мезгилде пайда болгон байыркы
орус элинен (9-к.) келип чыккан. Этностук негизин чыгыш славян элдери
(кривичтер, словендер, вятичтер, северяндар), ошондой эле финн-угор уруулары
түзгөн. Орустар мал чарбачылык, дыйканчылык жана кол өнөрчүлүк менен
кесиптенишет. Салттык кийимдери түн. жана Түштүк аймактарында бири-биринен
айырмаланат. Эркектери тик жакалуу ак көйнөк, кендир ыштан, сыртынан таардан
тигилген жакасыз узун кемсел, бутуна жөкө чокой же өтүк кийип, белине кур
курчанат. Аялдары – түн. аймактары сарафан, түштүгү юбка, көйнөк, кофта кийип,
алжапкыч тагынган. Тамак-ашы негизинен ботко, щи, пельмен, суусундук катары
квасты көбүрөөк колдонушат.



https://ky.wikipedia.org/wiki/%D0%9E%D1%80%D0%BB%D0%B0%D0%BD%D0%B4%D0%BE%D0%B4%D0%BE%D0%B3%D1%83_%D0%BC%D0%B0%D1%81%D1%81%D0%B0%D0%BB%D1%8B%D0%BA_%D3%A9%D0%BB%D1%82%D2%AF%D1%80%D2%AF%D2%AF_2016

Орландодогу массалык өлтүрүү - 12-июнь күнү Америка Кошмо Штаттарынын Орландо
шаарындагы кумсалардын клубунда октон каза болгондордун саны 50гө, жаракат
алгандардын саны 53 адамга жеткен.Окту АКШнын 29 жаштагы Омар Матин аттуу жараны
чыгарган. Ал 11-июндан 12-июнга караган түнү саат экилер чамасында клубга кирип,
клубдагыларды аткылап баштаган жана 100дөй кишини барымтага алган. 3 саат өткөн
соң полиция жардамга келип, клубдун дубалын тешип кирип, андагыларды бошотуп,
кылмышкерди жок кылышкан. Полиция 29 жаштагы кылмышкер жалгыз болгонун жана өтө
дыкаттык менен даярдык көргөнүн айтууда.Жоопкерчиликти Ислам мамлекети мойнуна
алган.



https://ky.wikipedia.org/wiki/%D0%9B%D0%B8%D0%BC%D0%B0

Лима – Перу Республикасынын борбору. Лима департаментинин административдик
борбору. Тынч океандын жээгинде, Римак дарыясынын боюнда, Анд тоосунун этегинде
жайгашкан. Калкы 7,4 млн (2010; шаар айланасы менен борбордук агломерациясын
түзөт; калкы 8,3 млн). Өлкөнүн саясий, экономикалык жана маданий башкы шаары.
Лима аркылуу Панамерика шоссе жолу өтөт. Эл аралык аэропорту, метрополитен бар.
Жогорку ылдамдыктагы автобус системасы түзүлүүдө. 1535-ж. испандар тарабынан
негизделип, алгач Сьюдад-де-лос-Рейес («королдор шаары») деп аталган. 1821-ж.
чейин Перу вице-королдугунун, 1821-жылдын 28-июлунан Перу Республикасынын
борбору. Машина куруу, тамакаш (балык кармалып, беленделет), текстиль, нефть
ажыратуу, нефть-химия, металл иштетүү, түстүү металлургия, эмерек, курулуш
материалдар өнөр жай ишканалары иштейт. Фармацевтика (350дөн ашык тармактык
ишканалары бар) өнүккөн. Лимадa алдынкы улуттук банктардын, компаниялардын жана
алардын өкүлчүлүктөрүнүн штаб-квартиралары жайгашкан. Университеттер, музейлер
(анын ичинде археология, Перу искусствосунун маданияты, улуттук антропология
жана этнография жана башка), китепканалар, театрлар, улуттук консерватория,
симфониялык оркестр, ак сарайлар, чиркөөлөр, монастырлар (16–18-к.) бар. Эл
аралык көргөзмө-ярмаркалар, бизнес-конференциялар жана башка иш-чаралар
өткөрүлүп турат.



https://ky.wikipedia.org/wiki/%D0%9A%D2%AF%D0%BD_%D1%81%D0%B8%D1%81%D1%82%D0%B5%D0%BC%D0%B0%D1%81%D1%8B

Күн системасы — планеталардын системасы, анын ичине Күн жылдызы жана аны
айланган бардык космос объектилери кирет. Күн системасында Күндүн өзү, анын 48
жандоочусу, 9 зор планета, 100 000ден ашуун кичине планеталар (астероиддер),
1012 сандагы кометалар, о. эле метеордук уюктан орун алган сансыз көп метеордук
телолордун бар экени азыркы күндө жакшы белгилүү болду.

Күндүн тегерегинде 9 ири планета эллипс боюнча (айланадан өтө аз айырмалуу)
дээрлик бир тегиздикте айланышат. Планеталардын Күндөн алыстыгы ирети менен
алганда төмөнкүдөй: Меркурий, Чолпон, Жер (Ай менен бирге), Марс, Юпитер,
Сатурн, Уран, Нептун жана Плутон. Андан тышкары күн системасында кичине
планеталар орун алып, алардын көпчүлүгү Марс менен Юпитердин ортосунда
кыймылдашат. Күн айланасында анчалык чоң эмес, абдан сейректелген газ курчалган
кометалар (гр. «саксагай жарык чыгаруучу») айланат. Алардын көпчүлүгү Плутондун
орбитасынан да чыгып кеткен эллипс түрүндөгү орбитага ээ.

Мындан сырткары, өлчөмдөрү кум күкүмүнөн баштап майда астероиддерге чейинки
сансыз көп метеордук телолор Күн айланасында эллипс боюнча айланышат. Алар
астероиддер жана кометалар менен бирге күн системасынын кичине телолоруна
таандык. Планеталардын арасындагы мейкиндиктер өтө сейректелген газ жана
космостук чаңдар м-н толгон. Аларды электр-магниттик нурлануу аралап өтүп турат,
ал магниттик жана гравитациялык талааны алып жүрүүчүлөр болуп саналат.

Күн диаметри боюнча Жерден 109 эсе, ал эми массасы боюнча 333 000 эсе чоң.
Бардык планеталардын массалары күн массасынын 0,1%ин гана түзөт, ошондуктан ал
өзүнүн тартуу күчүнүн натыйжасында күн системасынын бардык мүчөлөрүнүн кыймылын
башкарат.

Күн массасы бардык планеталарды бирге алгандагыдан 750 эсе чоң. Күндүн
айланасында айланган планеталар жана башка майда телолордун бардыгы бүткүл
дүйнөлүк тартылуу законунун негизинде кыймылдашат. Күн менен Жердин ортосундагы
аралык 1 астрономиялык бирдик деп аталат. Ал 1,5•108 кмди түзүп, астрономиядагы
бирдиктердин негизгилеринин бири болуп саналат.

Француз окумуштуулары Леверье жана Адамс Уран планетасынын козголушун изилдөө
аркылуу математикалык татаал эсептөөнүн негизинде, бири-бири менен байланышпай,
андан кийинки Нептун планетасынын ордун да илимий жол менен көрсөтүшкөн.

Күн системасынын кыймылы – Күн бардык планеталар системасы менен Геркулес топ
жылдызына багытталып, өзүн курчап турган жылдыздарга карата асман сферасында
толук айлананы – эклиптиканы сызган мейкиндиктеги кыймылы.

Астрономия. Энциклопедиялык окуу куралы, 2004, Бишкек. Башкы рекдактор: Ү.
Асанов. Жооптуу редактор: Э. Мамбетакунов.



https://ky.wikipedia.org/wiki/%D0%9A%D2%AF%D0%BD

1) Күн - сутканын жарык бөлүгү, Күн чыккандан батканга чейинки убакыт. Күндүн
узактыгы ал жердин географиялык кеңдигине жана жыл мезгилине жараша болуп,
күндүн жантайышына карата өзгөрөт.

3) Күн - Күн системасындагы, аны баардык объектилери: планеталар жана алардын
жандоочулары, кодоо планеталар, астероиддер, метеориттер, кометалар, космостук
чандар айланган, жалыгыз гана жылдызы: Өзүнөн жарык нур, жылуулук таратып,
негизги жана борбордук планета катары эсептелинүүчү асман телосу; өтө ысык
плазмалуу шар.

1. Ички, борбордук область (ядросу), бул жерде басым жана темп-ра ядролук
реакциянын жүрүшүн камсыз кылат да, ал борборунан баштап, болжол менен
радиусунун 1/3 аралыгына чейин созулат. 2. «Нурдуу» зона борбордук областтан
баштап Күн радиусунун 1/3инен 2/3 исине чейинки радиустук аралыкты ээлеп,
электр-магниттик энергиянын нурланышынын жана жутулушунун натыйжасында энергия
катмардан катмарга берилип, сыртка чыгарылат. Мына ушул зона Күн жарыгынын
табигый булагы болуп саналат. 3. Конвекция зонасы «нурдуу» зонанын жогорку
бөлүгүнөн баштап, дээрлик Күндүн көзгө көрүнгөн чегина чейин созулат. 4.
Атмосфера түз эле конвекция зонасынан баштап Күндүн көзгө көрүнгөн
фотосферасынын чегинен да алыска кетет.

Химиялык составы:суутек 90%тей, гелий10%, калган элементтери 0,1%тен аз. Күн
энергиясынын булагы – Күндүн борбордук бөлөгүндө суутектин гелийге айлануусу
болуп саналат: анда температура 10млн. градустан ашык болот. Күн атмосферасы
(хромосфера жана күн таажысы) өтө кыймылдуу, анда хромосфералык жарк этүүлөр,
протуберанецтер байкалат, планета аралык мейкиндикке таажы заттары таралып
турат. (күн шамалы). Күн жердин географиялык кабыгында, биосферада,
магнитосферада өтүүчу бүт процесстер үчүн энергиянын негизги булагы болуп
саналат.

Астрономия. Энциклопедиялык окуу куралы, 2004, Бишкек Башкы редактор: Ү. Асанов.
Жооптуу редактор: Э. Мамбетакунов



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D0%A0%D0%B5%D1%81%D0%BF%D1%83%D0%B1%D0%BB%D0%B8%D0%BA%D0%B0%D1%81%D1%8B%D0%BD%D1%8B%D0%BD_%D0%9A%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F%D1%81%D1%8B

Кыргыз Республикасынын Конституциясы — Кыргызстандын негизги мыйзамы. Кыргыз
Республикасынын азыркы Конституциясы 2010-жылдын 27-июнунда Референдумда (бүткүл
элдик добуш берүүдө), ал эми мурункусу болсо — 5-май 1993-жылы Жогорку Кеңеш
тарабынан кабыл алынган.

30-апрель 1929-жылы Экинчи Бүткүлкыргыз Кеңештер съезди Конституция долбоорунун
акыркы редакциясын карап чыгып аны бекиткен. Кыргыз АССРинин 1929-жылдагы
Конституциясы ОСФСР Конституциясынын негизинде кабыл алынган. Кыргыз АССРинин
1929-жылдагы Конституциясына чейин кыргыз мамлекетинде бир да конституция болгон
эмес.



https://ky.wikipedia.org/wiki/%D0%9A%D0%B8%D1%82%D0%B5%D0%BF

Китеп (ар. — жазма) — 1) көлөмдүү басылма; 2) маалыматты сактоонун, аны
муундан-муунга өндүрүмдүү өткөрүп берүүнүн бир формасы. Илим-билим, маданият,
адабий-көркөм чыгармаларды жайылтуунун, сактоонун маанилүү каражаты. Ал коомдук
мааниге ээ. Алгачкы китепти байыркы вавилондуктар, ассириялыктар ылайдан
жасашкан. Алар жумшак ылай тактачага учтуу таякча менен өзгөчө белгилерди чийип
жазышкан. Андан кийин тактачаны кургатып, отко бышырышкан. Мындай ылай
тактачалардан китептер түзүлгөн. Ал эми Кытайда алгачкы китептер бекем жипке
кабатталып өткөрүлгөн жука бамбук тактачалар түрүндө болгон. Кийинчерээк
кытайлар кыл калемди тушка малып, жибекке жазышкан. Байыркы Египетте таш
такталарга чегип, китеп жазышкан. Кийин алар папирусту ойлоп табышкан. Камыштын
сөңгөгүн жалпайтып таптап, бири-бирине улаштырып, узундугу ондогон метрге жеткен
тасма жасашкан. Жазуу жазылган мындай тасманы түтүк кылып ороп сакташкан. Египет
папирусу ошол кездеги эң мыкты жазуу каражаты катары Байыркы Греция менен Римде
да дээрлик 2 миң жыл пайдаланылган. Кийин Кичи Азиядагы Пергам падышалыгы
учурунда (биздин заманга чейинки 2-кылым) жаңы жазуу материалы катары —
айбанаттардын терисинен пергамент жасалган. Папирус менен пергамент өтө кымбат
болгондуктан, Байыркы Грекия менен Римде аларды үнөмдөө үчүн адегенде мом
чапталган тактачага учтуу таякча менен жазышып, андан кийин гана папируска же
пергаментке көчүрүшкөн. Ал эми орто кылымдарда Комитети пергамент баракчаларынан
жасалган дептерге кол менен жазышкан. Барактары бүктөлүп же бырышып калбас үчүн
дептерлерди эки жагына жыгач такта коюп бириктирип көктөшкөн. Жыгач тактаны
булгаары же кездеме менен капташкан. Азыркы биз билген Комитетин алгачкы
формалары мына ушинтип пайда болгон. Бирок анын белгилүү 2 негизги тарыхый түрү
бар: биринчиси — түрмөк (биздин заманга чейинки 4—3-миң жылдыктар), кийин ал
2—4-кылымдан кодекс менен алмашылган. Китеп даярдоо биздин заманга чейинки
7-кылымда Египеттен Грекияга, андан Римге өткөн. 105-жылы кытай чебери Цой Лунь
кагазды ойлоп тапкан. Алгачкы китеп 11-кылымда Кытайда пайда болгон. 13-кылымдан
Европада негизги жазуу материалы катары кагаз колдонулуп, 15-кылымдан китеп
басылып чыга баштаган. Орустун байыркы кол жазма китеби 11-кылымдарга таандык
(«Остромиров инжили», 1073, 1092 ж. б.). Кол жазма доорунда китеп каллиграфиялык
өзгөчө сулуулугу менен бааланып, китеп басып чыгарууну көбөйтүүгө көңүл
бурулган. 15-кылымдын 40-жылдары Европада немис ойлоп табуучусу И. Гутенберг
(Германия) эң жөнөкөй станок менен китеп чыгаргандан кийин китеп тарыхында жаңы
доор башталган. Ал 42 саптуу Библияны полиграфиялык жол менен басса, оюм-чийимди
китепке П. Шеффер (1457) биринчи түшүргөн. 1461-жылы А. Пфистер (Бамбергле)
Комитети тактайга оюлган сүрөт менен көркөмдөп, 15-кылымдын 70—80-жылдары Э.
Ратдольт (Венеция) китеп басуу ишинде түрдүү боёк колдонгон. 15—16-кылымда
басмаканачылар үнөмдүү, кооз, окууга эптүү ариптерди издей баштаган. Россияда
китеп басууга И. Фёдоров жана П. Мстиславец биринчи жол ачып, 1564-жылы
«Апостол» деген Комитети басып чыгарышкан. Орус китепти басып чыгарууда
агартуучу Н. И. Новиковдун (1744—1818) салымы чоң. 18-кылымдын акырында кагаз
машинасы, 19-кылымдын башында басма машина, 2-жарымынан терип басуу машинасы
колдонулган. Бийиктиги бир жарым метрге жеткен, бир адам көтөрө алгыс өтө чоң
жана эң кичинекей «эргежээл» жана почта маркасындай болгон китептер да бар.
20-кылымдын башынан фототехниканын колдонулушу менен китеп басып чыгарууну
механикалаштыруу кыйла өркүндөгөн. Техникалык прогресс Комитетин формасын жана
таратуу жолдорун өзгөрттү: Интернетке жайгаштырылган жана компьютердин эсинде
сакталуучу цифралык китеп фонддору пайда болду. Электрондук форматта жазылган
китеп электрондук китеп (же е-китеп), ал эми аудиоформаттагысы аудиокитеп деп
аталат. Учурда Кыргызстанда жылына миңге жакын аталыштагы китеп басып чыгаруучу
басмаканалар иштейт. Китеп басуу мезгил талабына ылайык, жаңы технологияны
колдонуу менен, башкача айтканда. компьютер аркылуу сапаттуу жана тез арада
чыгарууга ыңгайлаштырылган.



https://ky.wikipedia.org/wiki/%D0%9A%D0%B5%D1%81%D0%B8%D0%BF_%D1%82%D0%B0%D0%BD%D0%B4%D0%BE%D0%BE%D0%B3%D0%BE_%D1%82%D0%B0%D0%B0%D1%81%D0%B8%D1%80_%D1%82%D0%B8%D0%B9%D0%B3%D0%B8%D0%B7%D0%B3%D0%B5%D0%BD_%D0%BA%D3%A9%D1%80%D2%AF%D0%BD%D2%AF%D1%88%D1%82%D3%A9%D1%80

КЕСИП ТАНДООГО ТААСИР ТИЙГИЗГЕН КӨРҮНҮШТӨР Бообекова Кадиян, Кыргыз-Түрк “Манас”
Университети, ага окутуучу, педагогика илимдеринин кандидаты.

Кесиптердин баары адам баласына кызмат кылуу үчүн коомдо пайда болгон карым –
катыш, муктаждыктын натыйжасында келип чыккан. Кесип XIX кылымдын аягына чейин
кенири ойлоону жана пландоону талап кылбаган тема болуп эсептелчү. Балдары да
атасынын кесибине окшош түрдөгү кесип тандай турганына ишенишчү. Эгер киши жыгач
уста болсо, анын атасы да балким жыгач уста эле, баласы да буга окшош бир кесип
тандоосу күтүлөт болчу. Техниканын өнүгө элегинде кесиптердин бири-биринен
айырмачылыгы аз эле. Индустриянын өнүгүүсү менен кесиптерде жаңы түрлөр пайда
боло баштап, жаны иш мүмкүнчүлүктөрү чыкты. Мурунку коомдук структуранын
бузулушу менен кишилердин кесиптер жөнүндө маалыматы кеѕейди, мунун натыйжасында
кесип тандоо да татаалдай баштады ( Кузгун, 1988, 97-б ). Бир кесипке ээ болуу
үчүн билим алуу жана ал кесиптин кесип катары коомдо кабыл алынуусу керек. Кээ
бир кесиптер түздөн-түз кишилер менен, кээ бирлери машиналар (станок, техника)
менен; Кээ бири кишилер менен да техника менен да байланыштуу. Ошентип кесиптер:
кишилер менен иштей турган, техника менен иштей турган, кишилер жана техника
менен иштей турган болуп бөлүнөт (Кулаксызоглу, 1995). Кесип - өмүрүбүздүн үчтөн
бирин өткөргөн ишибиз, алагды болгон нерсебиз. Кишилер кесиптери менен өздөрүн
таанытышат. Кишилер менен кесиптердин арасында көптөгөн байланыштар бар. Кесип
ал кишинин адамкерчилигине, дүйнөгө көз карашына, кабыл алуусуна таасир этип,
кишилерде окшоштуктар, айырмачылыктар, өзгөчөлүктөр жана жакындыктарды пайда
кылат. Мисалы, куруучу менен мугалимди, милиционер менен инженерди салыштыралы.
Алар кесиптери жана иштеген иштеринин негизинде бири-биринен айырмаланып
турушат. Кесиптер жалпысынан - товар өндүрүүчү (көзгө көрүнгөн) жана кызмат
кылуучу (көзгө көрүнбөгөн) иш болуп экиге бөлүнөт. Кесиптердин саны канчалык
көбөйгөн сайын, кесип тандоо да ошончолук оордошуп бара жатат. Мында максат
көптөгөн кесиптердин ичинен бирин тандоо, бир чечимге келүү процесси болуп
эсептелет. Адистикти тандоодо баланын ошол адистикке даярдыгы болушу керек
(Өзжан, 1985). Кесип тандоодо эмнелерге көңүл буруу керек? Ар бир киши
кичинекейинен баштап эле чонойгондо ким болоорун ойлоп, келечеги жөнүндө
кыялданат. Башында жалан гана кыял катары эсептелген кесип тандоо, чонойгон
сайын чындыкка жакын негиздерге таянат. Башкача айтканда, түрдүү кесиптер
жөнүндөгү көз карашы кеңейет, окуп үйрөнөт, кенири маалыматка ээ болот. Бирок,
жаштардын көбү толук эмес орто же орто мектепти бүтүргөндөн кийин кесип тандоодо
бир чечимге келе алышпай, эмне кылаарын билбей калууда. Кээ бирөөлөрү өмүр бою
бир боло турган кесибин тандоодо тобокелге салышат. Окуучулардын стипендия,
окутуучу - мугалимдерге айлык төлөгөндөн башка, ошончо убакыт коротуп плансыз
түрдө даярдалган адистер кийин өздөрүнө ылайык иш таба алышпай кыйналышат. Бар
болгону ишсиздер армиясынын санын көбүйтөт. Окуучулар өздөрүнүн табиятына төп
келбеген кесиптерди тандоосундагы негизги факторлор - алардын иш жөнүндө толук
билбегенинен улам келип чыгат. Лицей же орто мектептин жогорку класстарынын
окуучуларына кайсы кесипти тандай турганын сураганда көбүнчө мурунтан белгилүү
болгон кесиптерди тандаганы байкалууда. А бирок тандаган кесиптери алардын
жекече өзгөчөлүктөрү, жан дүйнө байлыктары менен төп келбейт. Башкача айтканда,
жөндөмдүүлүгүнө, шыгына, кабыл алуусуна, ден соолугуна ж.б. көңүл бурушпай,
кесиптер жөнүндө кеѕири билбей туруп тандаган учурлар кездешет (Кузгун, 1988).
Кыргызстанда да акыркы жылдарда бир топ өзгөрүүлөр болуп, бул өзгөрүүгө жараша
коомдун жаны адамын – жаны кесиптердин ээлерин даярдай турган көптөгөн
университеттер, факультеттер, окуу борборлору ачылды. Кыргызстандын эгемендөө
мамлекет болушу менен айрыкча акыркы беш жылда билим берүүдө жаңы типтеги
мектептер, гимназиялар көбөйдү. Бул жаны типтеги мектептер - жалпы орто
мектептер, гимназиялар, лицейлер, автордук мектептер, өзүмдүк, мамлекеттик
мектеп, кыргыз – түрк кыз жана эркек лицейлери, экспериметалдык мектептер болуп,
бардыгы 28 түрдөгү мектептер бар. Бул мектеп, гимназия, лицейлердин окуу
программалары көбүнчө ошол мектептин коллективи тарабынан түзүлгөн. Бул
мектептерде окуучуларга кийинки жылдардагы коомдогу саясий, социалдык,
экономикалык өзгөрүүлөргө жараша экономика, эсептөө техникаларынын негиздери,
компьютердик билим ж.б. түрдүү кесиптерге даярдыктар берилет (Мирошниченко,
Иманкулова, 1996). Ар бир мектеп, гимназия өз алдынча программа кабыл алгандай
эле, ар бир колледж, институт, университет, академиялар да өздөрүнө таандык
программалар менен иштешет. Азыр Кыргызстанда ЖОЖдордун кайсынында кандай
кесипке даярдай турганын билүү үчүн ар бир окуу жайын кыдырууга туура келет.
ЖОЖдор жөнүндө абитуриентке жол көрсөтүүчү маалымат китепчелерин жыл сайын
чыгаруу, сатууга коюу зарыл. Акыркы жылдарда түрдүү окуу жайларынын санынын
көбөйүшү менен жаңы бөлүмдөр да ачылып жатат. Бирок кайсы окуу жайында кандай
факультеттер, бөлүмдөр бар экени жалпыга тегиз белгилүү боло элек. Информация
жетиштүү болбогонунан, мектептердин бүтүрүүчүлөрү кайсы кесипти тандаарын
билишпей, бир чечимге келүүдө кыйналууда. Көптөгөн кесиптердин эмне экендигин,
бүтүргөндө каяктан иш таба ала турганы тууралуу айрыкча айылдын жаштары элестете
алышпайт. Орус педагогу Харламов кесипке багыттоодо буларга көңүл буруу
керектигин белгилейт: "Мектепти бүтүргөндөн кийин окуучулардын көбү өндүрүшкө
киришет. Аларга кесиптик багыт берүү үчүн коомдук пайдалуу эмгектин ар кандай
түрлөрүн колдонуп, өндүрүштүн түрдүү тармагында өз күчтөрүн жана
жөндөмдүүлүктөрүн сынап көрүүгө мүмкүнчүлүк берүү керек" (Харламов, 1997,
358-б.). Кесипке багыттоодо окуучуларды ар кандай кесиптин түрлөрү,
өзгөчөлүктөрү менен тааныштыруу зарыл. Бул окуу процессинде чечиле турган
маселе. Окуучулар өмүрү өрнөк болгон кишилердин эмгек жолдору менен таанышат. Эѕ
таасирдүү каражат болуп, кесиптер жөнүндө лекциялар, докладдар, аѕгемелешүүлөр,
кесип тандоо кечелери эмгек каармандары менен жолугушуу эсептелет. (Харламов,
1997, 369-б.). Тигил же бул кесипти тандоодо ал кесип үчүн керек болгон кээ бир
өзгөчөлүктөрдү, кесиптин өзгөчөлүгүн, оной жана опурталдуу жактарын коомдогу
ордун, кесиптик оорулар, жөнүндө баланын билүүсү зарыл (Кулаксызоглу, 1995). Кээ
бир иштер жалан гана акыл эмгегин талап кылат. Кээ иштер акыл эмгегин көп талап
кылбайт. Бул учурда зээндүү бирөө мындай ишке канааттанбоосу жана ушундан улам
өзүн бактысыз сезиши мүмкүн (Кузгун, 1988). Бала чоңоюп коомго аралаша
баштаганда чондордун кыймыл аракеттерин, бирөөгө жасаган мамилелерин (Кузгун,
1998) ар кайсы кесип ээлеринин кырдаалга жараша жасаган иштерин байкап,
туурашат. Бул мамилелер баланын болочок кесиби үчүн үлгү болуп калышы ыктымал.
Кээ биринин тандаган кесиби анын психологиялык жана физиологиялык
өзгөчөлүктөрүнө төп келбеген учурлар болот. Же болбосо иштин жалаѕ гана жакшы
жактарын билип, ал эми оор жактарын байкабай калат. Натыйжада ал кесипке ээ
болгон күндө да өзүн бактысыз, эрки бош, колунан эч нерсе келбеген киши сыяктуу
сезиши мүмкүн. Кээде бала кесип тандоодо өзүнүн жөндөмүн, деѕгээлин толук
билбеши, ушундан улам тартынып бир чечимге келүүдө коркушу да ыктымал.
Ошондуктан окуучуларга кесиптердин түрдүү жактарын ар тараптуу түшүндүрүү керек.
Бул иш мектепте кеѕешчи / даанышман - психологдун, класс жетекчилердин,
тарбиячылардын милдети. Жаштардын өздөрүнүн мүнөзүнө, жөндөмдүүлүгүнө төп келген
кесипти тандоосу үчүн, кызыккан кесиптерди обьективдүү жана ар тараптуу
изилдегенден кийин гана бир чечимге келүүсү абзел. Кесиптер жөнүндө туура жана
так билүү, бир окуучуга төмөнкүдөй таасирин тийгизүүсү мүмкүн экендигин жана ал
кесип боюнча төмөнкү суроолорго жооп издөө керектигин түрк психолог - даанышманы
Кузгун мындайча көрсөтөт: Мисалы, - Баланын ден соолугунун чың болушу, бул
кесиптин анын кишилик өзгөчөлүгүнө, ден соолугуна ылайык болгонун билүүсү зарыл.
- Же болбосо жаш, бой, салмак, сырткы көрүнүштүн бул кесип үчүн мааниси,
белгилүү бир шарты барбы? - Иш үчүн өзгөчө бир шыктын болушу керекпи? - Кесипти
тандагандан кийин ал тармакта келечекте иш таба алуу ыктымалы кандай? - деген
суроолорго жооп изделет. - Кишинин ишинин ийгиликтүү болушу - анын тандаган
кесиби менен тыгыз байланыштуу (кесипти сүйүүсү, кайраты, сабырдуулугу,
тырышчаактыгы, жөндөмдүүлүгү); - Кесип тандоо кишинин ал кесипти канчалык
денгээлде жактырганына жараша өзгөрөт; - Кесип тандоо жашоонун башка жактарына
да таасир этет (кайда иштейт, кимдер менен иштейт ж.б.); - Кесип тандоо
демократиялык коомдун ошол иш күчүн кандай пайдаланаарына таасир тийгизет (
Кузгун, 1998). Тандалган кесиптин мааниси - Тандалган кесип кишинин өмүр бою бир
иштин ээси болушун жана ал иште ийгиликтүү иштешин көрсөтөт; - Кесип тандоо
менен бирдикте ар дайым чогуу иштей турган кишилерди, жолдошторун, ал тургай кээ
де өмүрлүк жарын тандоосуна да маанилүү роль ойнойт; - Өмүр бою бирге жашай
турган чөйрөнүн өзгөчөлүгүн жана жерин; - Үй бүлөнүн тапкан кирешесин жана
сарптоо өзгөчөлүгүн; - Кишинин өз ишине болгон мамилесин; - Жоопкерчиликтүү бир
жумушчу же кызматчы экенин; - Иши менен сыймыктанып, турмушуна ыраазы, бактылуу
же нааразы экенин көрсөтүүчү мааниге ээ (Тан, 1986.); Кесип тандоодо маанилүү
көрүнүштөр Кишилер кесиптерин түрдүү кырдаалга жараша тандашат. Бул болсо анын
кесипти жетишээрлик денгээлде билип-билбегенине да жараша өзгөрөт. Төмөндө ирети
менен көрсөтөлү жана баяндайлы: 1. Жекече өзгөчөлүктөр: - Акылы; -
жөндөмдүүлүгү; - кызыгуусу; - кулк-мүнөзү; - жынысы; - физиологиялык
өзгөчөлүктөрү: жаш, бой, салмак, ден соолугу ж.б. 2. Үй бүлөгө таандык
өгөчөлүктөр: - үй бүлөнүн жашоо (экономикалык) денгээли, - маданий денгээли, -
үй бүлөнүн баладан күткөндөрү, - ата-эненин, бир туугандардын кесиптери, -
авторитар ата-эне; - кайдыгер ата-эне; «колу бошобогон» ата- эне. 3. Чөйрөгө
жараша өзгөчөлүктөр: - аймактык өзгөчөлүктөр; - технологиялык өнүгүүлөр; -
өлкөнүн экономикалык абалы; - кээ бир кесиптердин таасирденүү (Кулаксызоглу,
1995). - Ошол аймакта маанилүү, барктуу болгон кесиптер; Эми бул өзгөчөлүктөрдүн
таасирлерин тактап көрөлү. 1. Жекече өзгөчөлүктөр инсандын (личностун)
акыл-эсин, үйрөнүү жөндөмүн, түшүнүү, кабыл алуу деңгээлин көрсөткөн сапат болуп
эсептелет. Кишилер өз ара акыл-эс деңгээли, адамкерчилигине, мүнөзүнө жараша
бири-биринен айырмаланат. Бул кызыгуусуна, кабыл алуусуна, билимине де таасир
тийгизет. Оѕой үйрөнүлө турган, ойлоо күчүн көп талап кылбаган кесипте
иштегендер менен үйрөнүүсү оор жана акыл эмгегин, ойлоо күчүн талап кылган
кесиптерде иштегендердин арасында айырма бар (Кулаксызоглу, 1998). Мисалы,
заводдун цехинде ар дайым станоктон бир тетикти жасаган жумушчу менен ошол
станоктун проектисин чийген инженердин иштери түрдүү ойлоо күчүн талап кылат.
Жөндөмдүүлүк кишиде өзгөчө сапат. Белгилүү бир иш-аракетти жасоо үчүн тубаса
талант менен кийин үйрөнгөн "жасай алуу" күчүнө жөндөмдүүлүк дейбиз
(Кулаксызоглу, 1995). Жөндөмдүүлүк кишинин кызыгуусуна жараша өзгөрөт. Мисалы,
сүйлөө жөндөмү, эсептөө жөндөмү, искусствого болгон шыгы, музыкалык аспаптарда
ойной алуу, сүрөт тартуу, жаны моделдер жаратуу ж.б. Кызыгуу бир ишке белгилүү
бир убакыт ичинде алаксуу же жакшы көрүү маанисинде; кесип тандоодо да он же
терс таасир бериши мүмкүн. Кызыгуу көбүнчө белгилүү бир убакыттан кийин өзгөрүп,
тарап кетиши, тескерисинче өмүр бою калышы да мүмкүн. Башкача айтканда ишке
кызыгып кесип тандоо, убакыт өткөн сайын тандаган кесибинин ага төп келбегенин,
жөн гана убактысын өткөрүп жатканын ойлоп, өзүн кызыктырган башка кесипти чечиши
керек болот. Ошондуктан жаштарда өз кызыгуусуна жараша кесип тандоосу, тандоодон
мурун жакшылап ойлонуусу абзел. Кулк-мүнөз, бир кишинин башкалардан айырмалаган
өзгөчөлүктөрдү камтыйт. Жаштардын кесибин тандоосу мүнөзүнө жараша деген ойлорго
караганда бирөө кесип тандап жатып, ошол эле убакта өзүн бул жолго салып
жаткандыр. Бул жагынан алып карасак, кишинин өзү жөнүндө ойлоосу, өзүнө берген
баасы менен тандаган кесиби арасында бир байланыш бар. Мындан "кесиптик мен
тууралуу" сөз кылууга болот. "Кесиптик мен" кишинин кайсы кесиптик ролду
жактырып жана сыймык менен тандаганы жөнүндө ойлорун чагылдырат (Кулаксызоглу,
1995). "Кесиптик менде" кесипти сүйүп, ошол кесипте өзүн ойлойт, элестетет,
ортого коюп таанытат. Жаңылыштык менен, туура эмес кесип тандоо кишинин
мүнөзүнүн өзгөрүшүнө, ишине канааттанбоосуна түрткү болот, бат чарчайт ж.б. ишин
сүйгөн кишинин мүнөз, көз карашы ошол кесипти чагылдырат. Мисалы, мугалим,
доктор, инженер, ветеринар, адвокаттар кесиптеринде өздөрүн көрсөтүшүп,
бир-биринен мүнөздөрү ого эле айырманалып турушу мүмкүн. Жынысы. Байыркы
уруулар, элдер жашаган доорлордон бери эле кишилердин жынысы кесип тандоодо
маанилүү роль ойногон. Байыркы замандарда да эркектерди анчы, каарман, үй
бүлөсүн баккан; аялдарды болсо балдарды чоңойтуп, тарбиялоочу, үй иштерин
жасаган бирөө катары көрүшкөн. Аялдын кесип тандоосу жана үйдөн алыс иштөөсү ХХ
кылымга тиешелүү көрүнүш болуп эсептелет. Кээ бирөөсү бир окууну бүтүрүп иштеп
жатышса, кээси үй иши менен алектенип иштей алышпайт. Жыныска байланыштуу
коомдук көз караштар, ишенимдер жана пикирлер иштин өзүнө жараша кесип тандоого
жол ачат. Мисалы, кесиби архитектор, инженер болгон же командировкага көп чыга
турган, нөөмөткө (күзөткө) көп кала турган аялдар үй бүлө, турмуш шартына жараша
иштей албаган учурлар көп болот. Ушул себептен кыз балдардын туура кесип
тандоосуна жол көрсөтүп, коомдо эркектер үчүн да, аялдар үчүн да билинген
кесиптерди айтып, анда иштеп кете алаарын, ошондо үй бүлө арка планга кала
турганын түшүндүрүп бул кесиптин жакшы–жаман, кааланган жана кааланбаган
жактарын ачык айтып, таанытуу керек. Азыр да мурунку убактагыдай эле кесип
тандоодо жыныстын ролу бар. Кыздар көбүнчө үйгө тиешелүү же болбосо социалдык
тармактарда кишилер менен же компьютер менен иштей турган кесиптерди тандашса,
эркек балдар көпчүлүк учурда сыртта, үйдөн алыс, илимий изилдөөлөр менен алышып,
техника менен иштей турган, саясатка байланыштуу болгон же күч эмгегин талап
кылган кесиптерди тандашат (Өзжан, 1985). Азыр Германияда жана Европанын башка
өлкөлөрүндө, Японияда жалан гана "кыздарга ылайык" болгон, үй экономиясы, үй
тиричилигин башкаруу токуучулук, тигүүчүлүк, дизайн, ашпоздук, балдар бакчасында
тарбиячы, башталгыч класстын мугалими сыяктуу кесиптер берилет. Кесип тандоодо
да маанилүү роль ойногон башка бир фактор да физиологиялык өзгөчөлүк болуп
эсептелет (Ерден, Фиданлы, 1994). Мисалы, кээ бир кесиптерде бою, салмагы, туюу
органдарынын бешөөнүн тең чың болушу, шамдагайлык, ж.б. талап кылынат. Алсак,
космонавт же учкучтарда көзү курч, ден соолугу чын болушу керек. Музыканттарда
манжаларынын узун болушу, балерондордо атайын окуу жайын бүтүргөнү, артисттерде,
мугалимдерде, кабарчыларда, кээде саясатчыларда, айрыкча дикторлордо дикциясынын
так, үнү жагымдуу болушу талап кылынат. Жаш. Жаштын кесип тандоодо да маанилүү
ролу бар. Бала иштөө, кесипке ээ болуу жөнүндө кичинекейинен, мектепке чейинки
курактан эле билип баштайт. Бирок бул убакта фантазиялык ойлоосу жана көңүл
буруусу туруксуз болгондуктан, кесип жөнүндө ойлору өзгөрүп турат. Башталгыч
класстарда балдардын кесип жөнүндөгү түшүнүгү кеңейип, бир кесипке ээ болуу
тууралуу ойлору калыптана баштайт. Балдар мектепке чейинки куракта чоңдордун
иштегенин туурап оюн ойношот. Ар кимдин бир иши бар экенин, бул иштердин
арасындагы байланыштарды жана өзгөчөлүктөрдү байкашат. Орто класстарда кесип
жөнүндө түшүнүгү дагы да кеңейип, өздөрүнө кайсы кесип ылайык экенин изилдей
башташат. Уландык куракта да кызыгуусу өзгөрүп турушу мүмкүн, кыялданып, ар
кандай кесипке ээ болууну кесипти ойлошот (Тан, 1986). Кесип тандоодо кээси
10-16 жашында бир чечимге келсе, кээси 20-22 жашында да бир чечимге келе албайт.
2. Үй бүлөгө таандык өзгөчөлүктөр. Үй бүлөнүн коомдо өзгөчө мааниси бар. Баланын
кесип тандоосунда ар кандай таасири болот. Анын дүйнөгө көз карашы, кишилиги,
кулк-мүнөзү, баалуулуктары, кызыгуусу, кесиптер жөнүндөгү түшүнүктөрү эң биринчи
үй бүлөдө калыптанат. Үй бүлө мүчөлөрүнүн кесипке болгон көз карашы абдан
маанилүү. Үй бүлөнүн экономикалык жашоо шарты баланын кесип тандоосунда таасир
берет. Кирешеси көп же жетиштүү болгон үй бүлөдөгү балдардын көз карашы менен
орто же аз кирешелүү болгон үйдөгү баланын көз карашы айырмалуу болоорун түрк
психологу Кулаксызоглу белгилейт. Бала канчалык зээндүү болсо да кээде кирешеси
аз үй бүлөнүн баласы каалаган кесибин тандоо бактысына ээ боло албашы мүмкүн
(Кулаксызоглу, 1995). Үй бүлө мүчөлөрүнүн билим денгээли. Ата-эне жана бир
туугундар балага өз таасирин тийгизбей койбойт. Үй бүлө мүчөлөрүнүн билим
деңгээли, алардын келечек жөнүндө ой жүгүртүүлөрү, кыялдануусу балдардын
ойлоруна да таасир тийгизет (Кулаксызоглу, 1998). Ата-эненин балдарга кесип
тандоодо жардамдашуусу, алар менен кеңешүүсү зарыл. Бул жардам бала үчүн өтө
маанилүү. Кээ бир ата-эне жоопкерчиликтен качып, "өзүң бил", - деп баланы өтө
зарыл убакта жалгыз таштап койсо, кээде баласынын эмнеге шыгы бар экенин жакшы
билбегени үчүн туура эмес көз караштар пайда болобу деп коркушат. "Өзүң бил", -
деп балага ушундайча жардам берип жатабыз, тоскоол болбодук", -деп ойлошот.
Ата-эненин баласынан күткөнү. Үй бүлөнүн баладан күткөнү, анын окуудагы
ийгилигине, зээндүүлүгүнө жана ден соолугуна да байланыштуу. Баласынан күтүүсү
аз болсо үй бүлө ага тескери таасирин тийгизет (Кулаксызоглу, 1995). Үй бүлөнүн
баладан анын деңгээлинен (жасай ала турганынан) жогору, көп ийгилик күтүүсү да
баланы кайгыртат. Өзү каалабаган кесипти ата-энесинин каалоосу боюнча тандап,
кийин өмүр бою кыйналышы мүмкүн. Баланы маселени өзү чечип, жоопкерчиликти өзү
алганга үйрөтүү, көндүрүү зарыл. Бул иште мектеп психологунун ролу чон.
Авторитар ата (эне) да баланын кесип тандоосунда терс таасир берет. Өзүнүн көз
карашы боюнча баланын каалоосуна жана жөндөмүнө көңүл бөлбөй туруп, өз кесибин
баласынын улантуусун каалоосу баладагы личносттук "мен" түшүнүгүнүн
калыптанышында терс роль ойнойт. Үй бүлөсүнө каяша айтып баштайт, атайылап
ата-энесине жакпаган же алар тыюу салган нерселерди жасап баштайт, таптакыр
чүнчүп, өзү менен өзү болуп, басмырт болуп кетет, депрессияга кирет, үйдөн качат
ж.б. Ата-эненин кесиптери да кээде баланы ойлонтот. Атага баласы окшош болгусу
келет, анын кесиби кызыктырат. Алар үчүн кээ бир кесиптер башкаларына караганда
маанилүү, сыйлуу болуп көрүнүшү мүмкүн. Ошол кесипти алса баласы бактылуу
болоорун же жакшы иш таба алаарын, кирешеси жакшы болуп, жашоо шарты да жеңил
болоорун ойлойт. Кээ кесиптерди жактырбашы мүмкүн. Ата-эненин өз иштерин
сүйүүсү, урматтоосу же башка сезимдери балага кесип тандоого бир жол көрсөткүч
да боло алат. Кээде бир доктор ата баласынын да доктор болуусун каалаганы
сыяктуу, кесип коомдо урмат көргөнүнө байланыштуу да көз караштар өзгөрөт
(Өзжан, 1985). Кээ бир кесиптер балага оң таасир тийгизгендей эле терс да таасир
тийгизиши мүмкүн. Бирок, кыйнап кесип тандатуу зыяндуу. Ата-эненин ишсиз же
кайдыгер болушунун да баладан көптү күткөн сыяктуу эле терс таасири бар. Кээ бир
ата-эне баарын балага таштап, кесиптер жөнүндө жакшы түшүнүктөрү болбогонун
айтып, жардам берүүдөн качат (Өзжан, 1985). Ушул убакта мектеп психологунун
кесип тандоо боюнча тесттерди жүргүзүп, анкеталарды толтуруп, алардын жыйынтыгы
боюнча балдар менен аңгемелешип жол көрсөтүүсү чон мааниге ээ болор эле.

3. Аймактык- өзгөчөлүктөр Кесип тандоодо жашаган жер, айлана – чөйрөнүн чоң ролу
бар. Үй бүлөнүн тааныштарынын, тууган-туушкандардын кесиптери, баланын
жолдошторунун каалаган кесиптери, жашаган жери, району, техникадагы
жетишкендиктер, радио, телевизор, басма сөз ж.б. баланы ойлондурат. Техникадагы
жетишкендиктердин натыйжасында кол менен жасалган көп иштердин автоматтык, жарым
автоматтык түрдө оңой жана бат жасалуучу иштер, кесип тандоодо белгилүү
деңгээлде ойлонтот. Аймактык айырмачылык да ролго ээ. Мисалы, ошол аймакта шахта
болуп же бир кен табылып ал жерде иштөө, же башка иш бар болсо бөлөк жерге
барбай эле ошол жерде иштөө ыңгайлуу. Аймакка жараша, тамеки иштетүү, мал
чарбачылыгы боюнча адистерге ж.б. оңой иш табылышы мүмкүн. Кесип тандоодо
өлкөнүн кайсы кесипке кандай план түзгөнү да маанилүү. Мисалы, 1985-жылдагы Жаны
Билим Берүү Реформасынан кийин өлкөдө инженерлерге жана "адам жанынын
инженерлери" болгон мугалимдерге өкмөт тарабынан коюлган талапка жараша ушул
адистиктерди тандагандарын (анын ичинде жанылыш тандагандардын да) саны
көбөйгөн. Кээ бир кесиптерге болгон талап мезгилдерге жараша көбөйөт же азаят
(Кулаксызоглу, 1995). Булар өлкөнүн жалпы өнүгүүсүнө байланыштуу. Кээ бир
аймакта адис даярдоодо кесиптик техникалык окуу жайлары маанилүү роль ойнойт.
Кесиптик, орто же жогорку окуу жайларында, завод же фабриканын өзүндө курстардын
болушу ал аймактагы жаштарга жардам берет. Кээде аймактык өзгөчөлүктөр жаштардын
ал адистикти тандоосуна түрткү бериши мүмкүн же тескерисинче жактырбай качуусуна
да негиз болот. Жаштардын көбү өз кесиптерин ойлонбой туруп тандашат. Мурда
жакшы билбеген кесип жөнүндө ал кесип ээсинен маалымат алуусу да таасир берет.
Кээде таанымал артист, ырчы, сүрөтчү, жазуучулар да шыктандырат. Кээде
телевизордо, радиодо уккандары, окуган китептердеги, газеталардагы, көргөн кино
фильмдердеги каармандар да таасир этет. Же өзү үлгүлүү деп ойлогон, жакшы көргөн
кишинин адистиги да аны ойлонтуусу ыктымал. Карман жөнүндө жазылган китеп,
макала, анын ийгиликтүү иши ошол кесипке кызыктырат. Кээде жакшы реклама да
жаштардын ошол адистикке кетүүсүнө өбөлгө болсо, кээде "мода" болгон кесиптер
роль ойнойт. Албетте, кесип тандоодо баланын кийин ал тармакта иш таба алуу
ыктымалы, анын жөндөмү да эске алынуусу, кандай түрдөгү иш экени жакшылап
изилденүүсү керек экенине жогоруда токтолгон элек. Улам убакыт өткөн сайын
коомдун жана билим менен технологиянын өнүккөнүнө байланыштуу жаны иш түрлөрү да
пайда болууда. Коом өнүккөн сайын өзү менен бирге кээ бир маселелерди да алып
келет. Ал маселени чече турган кишиде жаңы көндүм, билгичтиктерди да талап
кылат. Кийинки жылдарда гана кесип же иш катары тааныла баштаган жана элдин
көңүлүн өзүнө абдан бурган жаны убаракерчилик (иш) түрлөрүнүн кээ бирлерин
мисалга алсак: М: мээ инженери, бош убакыт инженери, генетика инженери, акча
жумшоо инженери, чөйрө - пейзаж инженери, түссүз таштар менен иштеген инженердик
ж.б. көптөгөн кесиптердин бир канчасы гана. Айрым учурларда "акча таба алам"
деген ой менен жаштар соодага байланыштуу адистикти тандашат. Бул болсо алардын
ошо адистиктин ысык-суук жактарын жакшы билбегенинин натыйжасы. Айрымдары иши
тынч болсун деп, "оңой" адистикти тандашат. Албетте бул кесип бала ойлогондой
"оңой" болбой калышы да мүмкүн. Мисалы, бала бакча тарбиячысы, башталгыч
класстын мугалими. Кесип жөнүндө билбей туруп бир чечимге келүү, кийин баланын
күтпөгөн кыйынчылыктарга дуушар болуп, кыйналуусуна себеп болот. Кантаржы
мектептерде кесиптик багыттоо абдан чон мааниге ээ экендигин баса белгилейт
(Кантаржы, 1992, 15-б.). Мугалимдер жана психологдор ата-энелер менен бирдикте
иштеп, баланын адистигин тандоосуна туура кеңеш берүүсү алардын жана өлкөнүн
келечеги үчүн маанилүү. Сүйбөгөн кесипте иштеп, ишинен ийгиликсиз болуп, ден
соолугун да бузуп алгандан көрө, ден соолугу чын, ишин ийгиликтүү аткарган
адистерге, кызматчыларга өлкөбүз муктаж. Кесипке багыттоодо психолог-даанышман
окуучулар, мугалимдер, ата-энелер менен бирге буларды жасоосу керек: -
окуучулардын "мен" түшүнүгүн белгилейт. - класс жетекчилерге кесип тандоого
кандай жол көрсөтүүлөрү тууралуу маалымат берет. - мектептеги мугалимдер жана
өндүрүш менен байланышта болуусу зарыл. - окуучулардын кайсы темада, кайсы
тармак жөнүндө дагы көбүрөөк билгиси келип жатканын тактайт. - кесипке багыттоо
ишин сөзсүз бир программа менен жүргүзүшү зарыл. - керектүү материалдар
даярдалат. - ЖОЖдорго, атайын орто окуу жайларына, түрдүү ишканаларга экскурсия
пландаштырылыт. - класстык жана ата-энелер чогулушу өткөрүлөт. Корутунду жана
сунуштар Кесипке туура багыт берүү, өлкөнүн да, жаштардын да кызыкчылыгы үчүн
маанилүү. Туура жол көрсөтүлүп, кесибин сүйгөн, иштерман жаштарды, билимдүү, өз
ишинде, тармагында күчтүү кесип ээлерин даярдоо келечек үчүн пайдалуу иш
жасагандын көрсөткүчү болуп эсептелет. Мектептердин көбүндө кесипке багыт
берген, кесиптерди тааныткан иш чаралар көбүнесе формалдуу түрдө болуп, жылда
бир- эки жолу гана өткөрүлөт. Ал чогулуштарда билинген гана кесиптер жалпы
жонунан тааныштырылып, башка кесиптер жөнүндө кенири маалымат берилбей, ал
кесиптердин оор тараптары айтылбай, кайсы кесипке кандай окуу жайын бүтүргөндө
ээ болоору жөнүндө маалымат берилбей келүүдө. Окуучу өзүнүн эмнеге шыктуу
экенин, эмнелерди жасай ала турганын толук билбей, өзүнө ишене албаган учурлар
көп кездешет. Багыттоо ишинде булар маанилүү: ● Кесипке багыт берүүдө эн башкасы
– туура чечимге келүүнү үйрөтүү. Окуучу өзүнүн каалоолорун, шыгын билүүсү керек;
кесиптердин талап кылган өзгөчөлүктөрүн салыштырып, бир чечимге келет (Кундуз,
1988). ● Экинчи маанилүү нерсе – баланын ЖОЖдор жөнүндө маалыматы болуусу.
Ошондо гана туура кесиптик багыттоо болот. Кесипке багыттоодо баланын эн көп
кайсы кесип жөнүндө билгиси келгенин тактап, анан кесиптер жөнүндө маалымат жана
кесипке багыт берилет (Кепчеоглу, 1993, 36-б). Кесиптик жөндөмдөрдү аныктоого
байланыштуу тесттер баардык мектептерде жүргүзүлбөйт. Жөндөмдөрдү, шыктарды
өлчөй турган атайын шкалалар даярдала элек. Мындай шкалалардын даярдалуусу жана
мектеп психологдоруна буларды кандай колдоноору тууралуу маалымат берилүүсү
зарыл. ● Кесип тандоо боюнча өлчөм - шкалалардын даярдалуусу жана окуучуларды
тестирлөө, жыйынтыктоо, колдонуу иши мектеп психологдоруна үйрөтүлүүсү зарыл. ●
Бир кесипти алуу үчүн кайда, канча жыл, канча ай окуйт; бул суроолор такталуусу
керек. Ар бир кесипти каяктан ала ала турганы, кайсы окуу жайында окуй турганы,
бүтүргөндө кандай квалификация (адистик) берилээри, окуу жайларынын тизмеси,
адреси жөнүндө китепчелердин даярдалуусу абдан маанилүү. ● Ал кесипке ээ
болгондон кийин өз адистиги боюнча иш таба алуу ыктымалы, кошумча иш
мүмкүнчүлүгү, кимдер менен жана эмнелер менен иштей турганы тууралуу
маалыматтардын китепчеге жазылуусу, ал китепчелердин мектептерге таратылуусу да
окуучулар үчүн абдан мааниге ээ. ● Кесипке багыт берүүдө ата-энелер, предметтик
мугалимдер менен чогуу иштөө керек. Анткени, кесип ээлери менен жолугушуу,
кесипке багыт берүү кечелери, чогулуштар, кээде рекламалар баланын кесип жөнүндө
толук билбей туруп шашылып тандап алуусуна себеп болушу ыктымал. Кесипке багыт
берүү өлкөбүздөгү мектептерде кээ бир өнүккөн өлкөлөрдөгү мектептерде
жүргүзүлгөн кесиптик багыттоо иштеринен бир аз артта калды. Себеби, баарынан
мурда, кесипке багыт берүүчү даанышман мугалим -психологдор баардык мектептерде
жетиштүү эмес. Ошентсе да азыр мектептерде психологиялык сервистер (кызматтар)
жанданып, өнүгө баштады дешке болот, мындан ары да сөзсүз өнүгөт деп
үмүттөнөбүз.



https://ky.wikipedia.org/wiki/%D0%98%D0%BD%D0%B4%D0%BE%D0%BD%D0%B5%D0%B7%D0%B8%D1%8F

Индонезия, Индонезия Републикасы – Түштүк-Чыгыш Азиядагы мамлекет. Малайя
архипелагында (Чоң жана Кичи Зонд аралдары, Молукка аралы) жана Жаңы Гвинея
аралынын батыш бөлүгүндө (Батыш Ириан) жайгашкан. Аралдары түндүгүнөн жана
борбордук бөлүгүнөн Тынч океан жана анын деңиздери (Бали, Банда, Молукка, Саву,
Серам, Сулавеси, Флорес, Түштүк Кытай, Ява), түндүк-батышынан, батышынан жана
түштүгүнөн Инди океаны жана анын деңиздери (Андаман, Арафура, Тимор) менен
чулганат. Кургактык аркылуу Малайзия (Калимантан аралында), Папуа-Жаңы Гвинея
(Жаңы Гвинея аралында) жана Чыгыш Тимор (Тимор аралында) өлкөлөрү менен
чектешет. Аянты 1,9 млн км2. Батыштан чыгышты карай (экваторду бойлой) 5,1 миң
кмге (3 саат алкагы), түндүктөн түштүктү карай 1,8 миң кмге созулат. Калкы 224,9
млн (2007). Борбору Жакарта шаары (Ява аралында). Расмий тили индонезия тили
(бахаса индонесиа). Акча бирдиги Индонезия рупийи. Административдик-аймактык
жактан 31 провинцияга (2 автономия кошо) жана 2 өзгөчө административдик округга
(Чоң Жакарта борбордук округуна жана Жокьякарта округуна) бөлүнөт (к.
таблицаны). Индонезия БУУнун (1950), ЭВФтин (1954), Эл-аралык реконструкция жана
өнүгүү банкынын (1954), Нефть экспорттоочу өлкөлөр уюмунун (1962), АСЕАНдын
(1967), Ислам конф-я уюмунун (1969), Азия-Тынч океан регионунун коопсуздугу
боюнча кызматташуу кеңешинин (1993), Бүткүл дүйнөлүк соода уюмунун (1995)
мүчөсү. Админисграциялык-аймакгык бөлүнүшү (2007)

Индонезия экватордук кеңдиктерде, атмосферанын муссондук циркуляция зонасында
жайгашкан. Экватор аймагында жана аралдарда жайгашкандыгы дайыма жылуу режимдин
түзүлүшүнө шарт түзөт. Чулгаган деңиздерге суусунун жылуулугу (27°Сден жогору),
агымынын сезон боюнча өзгөрүлмөлүүлүгү жана деңиз жаныбарларынын көптүгү
мүнөздүү. Индонезия 3 миңден ашык аралда жайгашкан (ирилери Ява, Суматра,
Калимантан менен Сулавесинин басымдуу бөлүгү, Жаңы Гвинеянын батыш бөлүгү).
Түздүктөр менен тоолор (бийиктиги 5029 мге чейин, Жая чокусу; Жаңы Гвинея
аралында) болжол менен бирдей аянтты ээлейт; жанартоолор көп (400дөй жанартоо
бар, анын аракеттегиси 100дөн ашык). Аракеттеги ири жанартоолору: Керинчи
(бийиктиги 3800 м, Суматра аралында), Ринжани (3726 м, Ломбок аралында), Семеру
(3676 м, Явада) жана башкалар Индонезия нын басымдуу бөлүгү кайнозой
тектогенезине, Суматранын түндүк-чыгышы жана Калимантандын түштүкбатышы мезозой,
Жаңы Гвинеянын түштүк бөлүгү жана Ару аралдары мезозойго чейинки бүктөлүштөргө
кирет. Ургаалдуу вулканизм, өтө сейсмдүүлүк жана оордук күчүнүн ири аномалиясы
аймактын тектоникалык активдүүлүгүн тастыктайт. Индонезия кен байлыктарга бай;
алардын ирилери: нефть, газ, жез, алтын, күмүш, калай, никель, темир, алюминий
(боксит), күкүрт, көмүр жана башкалар Климаты экватордук жана субэкватордук,
түздүктөрдө абанын температурасы жыл бою 26-28°С, тоолордо салкыныраак. Жылдык
жаан-чачыны 2000-4000 мм (өлкөнүн көп бөлүгүндө текши жаайт). Жаанчачын эң көп
жааган (6000 ммге чейин) жери Суматра аралынын батышындагы тоолор. Субэкватор
алкагында жайгашкан аймактарында (Яванын басымдуу бөлүгү, Кичи Зонд аралы)
климаттын сезондуулугу байкалат: декабрь-март жаанчыл, июнь-сентябрь кургакчыл
болот; жылдык жаан-чачындын өлчөмү 2000 ммге, өлкөнүн четки түштүк-чыгышында
600-700 ммге чейин азаят. Дарыяларынын суусу мол жана жыш, негизинен кыска; эң
узун дарыясы Капуас (узундугу 1000 кмден ашык), Калимантан аралында. Көлдөрү
көп, алар негизинен тектон. кыймылдан жана жанар тоодон пайда болгон. Индонезия
жыл сайын калыбына келип туруучу суу ресурстарынын зор запасына (2838 км3) ээ.
Чарбада агын суунун 3%и гана пайдаланылат, анын 90%и айыл чарбанда, 8%и
коммуналык-тиричиликте, 1%и өнөр жайында керектелет. Дарыяларынын
гидроэнергиялык потенциалы өтө зор (15,5 млн кВт), бирок ал аз гана
өздөштүрүрүлгөн. Негизинен кызыл-сары ферралит топурактары басымдуу; орто бийик
тоолордун капталдарында күрөң тоо топурактары жана тоо-шалбаа, жанартоолуу
аралдарга күрдүү жанартоо (андосолдор), түздүктөргө тропиктик аллювий жана саз
топурактары мүнөздүү. Кылымдар бою шалы өстүрүлгөн түздүктөрдө жана тектирленген
тоо боорлорунда өзгөчө «күрүч» топурагы пайда болгон. Жапыз жээктерде өтө кычкыл
мангр топурагы өөрчүгөн. Флорасы өтө ар түрдүүлүгү менен өзгөчөлөнөт, анда
татаал өсүмдүктөрдүн 27,5 миңден ашык (андан ичкери дарактардын 17,5 миң) түрү
бар. Токой өлкөнүн аймагынын 60%ин, саванна менен бадал 8%ин ээлейт.
Түздүктөрүндө жана тоо капталдарында1300-1500 м бийиктикке чейин нымдуу дайыма
жашыл экватордук токой (гилея) басымдуулук кылат; андагы негизги дарак түрлөрү:
диптереокарпустар, фикустар, расамала, панданустар, нан дарагы, ошондой эле
пальмалар, дарак сымал папоротниктер, бамбуктар. Лиандар, эпифиттер көп. Тоо
капталдарын андан жогору дайыма жашыл жана аралаш токой, жазы жалбырактуу (эмен,
каштан, бук) жана ийне жалбырактуу токой (подокарпус), ийри-буйру өскөн
өсүмдүктөр токою, бадалдар жана шалбаа ээлейт. Өлкөнүн түштүк-чыгышына
жалбырагын күбүүчү токой (тик, зараң, казуарина), саванна (бийик өскөн
аланг-аланг, жапайы бал камыш) таралган. Жапыз жээктерге жана дарыя чаттарына
мангр токою мүнөздүү. Токой аянты жыгач иштетүүдөн, өрттөн, айдоо аянттарын
кеңейтүүдөн, кен байлыктарын казып алуудан өтө азайган (1990-2000-ж. токойдун
14%и жок кылынган). Сүт эмүүчүлөр менен куштардын жарымына жакыны Индонезиянын
эндемиктери. Индонезиянын батыш бөлүгүнүн фаунасына орангутан (Калимантан,
Суматра), гиббон, кындыгый маймыл, ява жана суматра кериги, индия пили, бантенг
бодосу, тапир (Суматра), малайя аюусу (Калимантан, Суматра), суматра жолборсу
жана башкалар мүнөздүү. Орнитофаунага бай; сойлоочулардан крокодилдер (андан
ичкери таракчан крокодилдердин узундугу 9 мге чейин жетет), чаар питон; Комодо
аралында эң ири комодо эчки эмээри корголот. Өлкөнүн чыгыш бөлүгүнө баштыкчандар
(кускустар, даракчыл бөрсө мүнөздүү. Индонезияны чулгаган деңиздер биологиялык
ресурстарга өтө бай: суу астындагы шалбаа, ихтиофауна; чыгышында кораллдар,
коралл рифи. Деңиздин ири айбанаттарынан кашалот, дюгонь, дельфин, деңиз таш
бакасы, акула жана көөкөрчөк кездешет; жыландар көп; балыкка бай. Индонезиянын
биологиялык көп түрдүү бөтөнчө экосистемасын коргоо максатында жалпы аянты 23,7
млн га коргоого алынган 956 аймак, ошондой эле аянты 13,5 млн га коргоого
алынган 122 деңиз акваториясы уюшулган. Гунуне-Геде-Пангранго (Ява аралында),
Гунунг-Лесер (Суматра), Лоре-Линду, Танжунг-Путинг (Сулавеси), Комодо, Сиберут
(аты окшош аралдарда) улуттук парктары биосфералык резерват статусуна ээ. Буткул
дуйнөлук мурастын тизмесине Комодо, Ужунг-Кулон (Ява аралында), Лоренц улуттук
парктары (Жаңы Гвинея аралында), ошондой эле Суматрадагы тропикалык жамгыр токою
кирген. Дүйнөдөгү эң ири ботан. бактардын бири Богор шаарында (Ява аралында)
жайгашкан. Ява аралындагы «Жанар тоо парктары» дүйнөгө белгилүү; Калимантан
аралында корук жана орангутандарды изилдөө борбору бар.

Индонезия калкынын саны боюнча дүйнөдө 4орунда (Кытай, Индия, АКШдан кийин).
Калкынын 96%и индонезиялыктар, тили, маданияты жана турмуш-тиричилиги окшош
150дөн ашык эл жана этностук топ (явалыктар, сундан, мадура, батак, малайя,
балиликтер жана башкалар), ошондой эле кытай, араб, Түштүк Азиядан келгендер,
голланддар да жашайт. Төрөлүү 1000 адамга 19,7 бала, өлүм-житим 6,25 (2007).
Өлкөнүн калкынын 28,7%ин 15 жашка чейинки балдар, 65,6%ин эмгек курагындагылар
(15-64 жаштагылар), 5,7%ин улгайгандар (65 жана андан өткөндөр) түзөт. Калктын
жашынын күтүлгөн орточо узактыгы 70,2 (эркектер 67,7; аялдар 72,8). Көбү ислам
динин (87%), калгандары христиан, индуизм, буддизм, конфуцийчилик, жергиликтүү
диндерди тутат. Калктын орточо жыштыгы: 1 км2 жерге 120 адам (2007).
Индонезиянын калкынын 60%и Ява, Мадура жана Бали аралында жашайт. Шаар калкы
48,5% (2006). Ири шаарлары: Жакарта (18,3 млн), Бандунг (6,0 млн), Медан (4,1
млн), Сурабая (4 млн), Палембан (2,1 млн), Макасар (1,7 млн), Чиребон (1,6 млн),
Жокъякарта (1,6 млн), Семаранг (1,5 млн), Бандар-Лампунг (1,4 млн) жана башкалар
Экономикалык активдүү калкы 106,3 млн; анын 44%и айыл чарбасында жана балык
уулоодо, 38%и тейлөө чөйрөсүндө, 13%и өнөр жайында, 5%и курулушта иштейт.

Өлкөнүн өнөр жайына ИДПнин көлөмүнүн 39%и туура келет. Өнөр жайынын негизги
тармактары: кен байлык казып алуу (нефть жана табигый газ кошо), машина куруу
жана металл иштетүү, нефть жана газ иштетүү, тамак-аш жана тамеки, жеңил
(негизинен текстиль жана кийим тигүү), химия жана химия-фармацевтика, жыгач
иштетүү жана целлюлоза, түстүү металлургия. Отун-энергетикалык баланстын
структурасында нефть жана нефть продуктуларга 37% , негизинен калк даярдаган
жана тиричиликте пайдаланылуучу, калыбына келүүчү энергия ресурстарына (жыгач
отун, биомасса жана башкалар) 27%, табигый газга 19%, көмүргө 13%, жана башкалар
калыбына келүүчү энергия булактарына (гидроэнергия, геотермия энергиясы жана
башкалар) 4% туура келет. 2005-ж. 55 млн т нефть (дүйнөлүк нефтинин 1,4%и;
Калимантан, Суматра, Ява жана башкалар а-да казылып алынат), 77 млрд м3 табигый
газ (2,7%и; Чыгыш Калимантан, Ачех, Чыгыш жана Батыш Ява провинцияларында), 135
млн т көмүр (2,8%и; дүйнөдө Австралиядан кийинки 2-орунда; Суматрада, Чыгыш жана
Түштүк Калимантан провинцияларында ачык жол менен) казылып алынган. 123 млрд
кВт-с электр энергиясы өндүрүлүп, анын 86%и ЖЭСке, 8%и ГЭСке, 6%и геотермия
электр станцияларына таандык. Кара металлургия өнөр жай ички рыноктун
муктаждыгын канааттандырууга багытталган. Темир, марганец, хромит жана башкалар
кенташтарды казып алып, чоюн, болот жана башкалар өндүрөт. Түстүү металлургия
экономиканын маанилүү экспорттук тармагы болуп саналат; анын продукциясынын
негизги бөлүгү Сингапур, Япония, АКШ жана Кытайга чыгарылат. Калай (казып алуу
боюнча Кытайдан кийинки 2-орунда), боксит, жез, алтын, күмүш, никель (дүйнөдө
4-орунда), коргошун-цинк жана башкалар кенташтар казылып алынат. Машина куруу
өнөр жайынын продукциясынын 1/2инен ашыгы транспорттук машина курууга туура
келет; анда автомобиль, кеме, ошондой эле велосипед, мотоцикл жана моторикша
чыгарылат. Прибор куруу, электроника, темир жол машиналарын куруу, авиация,
аскердик машина куруу өнөр жай да өнүккөн. Химия өнөр жайында азот жана фосфор
жер семирткичтери, накта каучук, химиялык була, синтездик чайыр, пластмасса,
бензол, этилен, полиэтилен, полипропилен, метанол, кир кетирүүчү каражаттар,
автомобиль шинасы, резина-техникалык буюмдар даярдалат. Индонезия кебез кездеме
чыгаруу жана андан кийим тигүү боюнча дүйнөдө Кытай, Индиядан кийинки 3-орунда
турат. Чакан кол өнөрчүлүк ишканаларында белек буюм жасоо маанилүү (батик,
күмүшкө чегүү, оймо-чийме түтүрүү, карапа буюм, жыгачтан жана таштан жонуп буюм
жасоо). Токой, жыгач иштетүү жана целлюлоза-кагаз өнөр жай да алдыңкы орундандан
ичкери материалдарды жана тропик дарактарынан (казуарина, камфора, эбен, тик
дарактары, сейба жана башкалар) тилинген тактай жана фанера экспорттоочу
дүйнөдөгү ири мамлекет. Тамак-аш өнөр жайынын маанилүү тармактары пальма майын
(дүйнөдө Малайзиядан кийинки 2-орунда), консерваланган мөмө-жемиш жана кант
чыгаруу. Тамеки менен чеге гүлдүн уругун аралаштырып жасаган «кретек» сигаретин
чыгаруу салтка айланган. Курулуш материалдары өнөр жайынын маанилүү тармагы
цемент өндүрүшү; ошондой эле гранит, мрамор, акташ теги, гипс, доломит, табигый
битум, айрым жерлеринен асыл таштар, алмаз (30 миң кар) казып алынат. Айыл
чарбасында эмгекке жарамдуу калктын 45%ке жакыны иштейт. Анын ИДПдеги үлүшү 11%
(2004). Айыл чарбанда ири жеке жана мамлекеттик плантация чарбалары менен катар
чакан дыйкан чарбалары да басымдуу. «Жашыл революциянын» натыйжасында,
1980-жылдардын ортосунан Индонезия азыктүлүккө болгон муктаждыгын өзү камсыз
кылат. 21-кылымдан баштап тропиктик дыйканчылык продукцияларын экспорттоочу
дүйнөдөгү ири өлкөгө айланды. Жылына 2 жолу түшүм алынат. Дыйкандардын 1/3инен
ашыгы жерди ижарага алат. 30,7 млн га жер айдалып, анын 7,7 млн гасы сугарылат.
Негизги азык-түлүк өсүмдүктөрү: шалы (8 млн гадан ашык жерге эгилет; бүткүл
сугат жеринин 4/5үн ээлейт; 2005-ж. 54,0 млн т акталбаган күрүч жыйналган, бул
боюнча дүйнөдө Кытай, Индиядан кийинки 3-орунда), жүгөрү (12 млн т), маниок же
кассава (19,5 млн т, Нигерия, Бразилиядан кийинки 3-орунда), батат, жер жаңгак,
соя, ямс жана башкалар. Экспорттолуучу негизги өсүмдүк продукциялары: накта
каучук (дүйнөдө Таиланддан кийинки 2-орунда), кокос пальмасы (бардык жеринде,
көбүнчө дыйкан чарбаларында; дүйнөдө 2-орунда), май пальмасы (негизинен Түндүк
Суматранын плантацияларында), чай, кофе (Ява, Суматра), тамеки, какао, калемпир,
сейба (капок), агава (сизаль), мускат жаңгагы, чеге гүл, хина дарагынын кабыгы
(дүйнөдө даярдалган хина кабыгынын негизги бөлүгүн Индонезия берет), пахта жана
балкамышаары 2005-ж. 11 500 миң бодо мал (уй), 2428 миң буйвол (негизинен унаа
катары пайдаланылат), 405,5 миң жылкы, 13 182 миң эчки, 8307 миң кой, 6267 миң
чочко, 1300 млн үй кушу болгон. Балык, ошондой эле краб, креветка, крокодил
кармалат, бермет алынат. Тейлөө чөйрөсү өлкөнүн экономикасынын маанилүү сектору.
Анда дүң жана чекене соода, финансылык тейлөө жана камсыздандыруу, мамлекеттик
башкарууну тейлөө, жеке кызмат көрсөтүүлөр жана транспорттук тейлөө, мейманкана
бизнеси жана коомдук тамактануу, байланыш, электр энергетикасы, суу жана газ
менен жалпы камсыз кылуу өзгөчөлөнөт. Банк-кредит системасына Индонезия банкы,
мамлекеттик жана жеке менчик 170 банк кирет. Жакарта фонд биржасы (1977-жылдан
иштейт) соода жүргүзүү боюнча Түштүк-Чыгыш Азияда Сингапурдан кийинки 2-орунду
ээлейт. 2005-ж. Индонезияга 5,5 млндон ашык турист келген; туризмдин негизги
түрлөрү: дарылоо-ден соолук чыңдоо (аралдардагы кумдуу пляждар), спорткөңүл ачуу
(дайвинг, виндсёрфинг), экологиялык, тарыхый-маданий эстеликтер, элдердин
жашоосу, кол өнөрү фольклору менен таанышуу. Башкы туристтик району Бали аралы;
туризмдин маанилүү борборлору Ява аралынын шаарлары: Жакарта, Богор, Жокъякарта,
Суракарта, Бандунг, Пангандаран. Транспортунун негизги түрү – деңиз жолу. Жалпы
деңиз портторунун жүк айлануусу 524,0 млн т (2005). Деңиз портторунун жана
гавандардын жалпы саны 3650. Ири универсал порттору: Танжунг-Приок (Джакартада),
Танжунг-Перак (Сурабаяда), Палембанг (Түштүк Суматра провинциясында), Белаван
(Медандын аванпорту), Банжармасин (Түштүк Калимантан), Макасар (Түштүк
Сулавеси), Батам (Кепулауан-Риау), Телукбаюр (Батыш Суматра) жана башкалар 824
деңиз соода кемеси бар. Темир жолунун жалпы узундугу 6,5 миң км, автомобиль
жолунуку 362 миң км. Магистралдык куур өткөргүчтөрүнүн жалпы узундугу 19 394 км,
анын 9175 кми газ куурунуку, 7684 кми нефть куурунуку, 1367 кми нефть продукция
өткөргүчүнүкү жана башкалар (2006). Маанилүү газ куурлары: Арун-Думай (Суматра
а.), Бонтанг-Баликпапан (Калимантан а.); Трансява нефть кууру иштейт.
Индонезияда 662 аэропорт бар (2006); эл аралык ири аэропорттору: Сукарно-Хатта
(Жакарта), Нгурах-Рай (Денпасар, Бали аралында), Полония (Медан), Жуанда
(Сурабая), Адисучинто (Жокьякарта), Ханг-Надим (Батам аралы). Хасануддин
(Макасар). Өлкөнүн экономикасында чет өлкөлүк капитал салымынын мааниси зор.
2004-ж. сырткы сооданын өлчөмү 93 млрд доллардан ашкан, анын 64 млрд долларын
экспорт, 32 млрд долларын импорт түзгөн. Индонезиянын сырткы карызы 2005-ж.
134,9 млрд доллар (дүйнөдө Бразилия, Мексикадан кийинки 3-орунда); анын 77 млрды
мамлекеттик, калганы жеке менчик секторуна таандык. Экспортко табигый газ,
нефть, электроника өнөр жайынын продукцияларын, жыгач, тактай жана кагаз,
текстиль жана тигүү өнөр жай продукцияларын, пальма майын, көмүр, жез жана жез
концентраттарын, накта каучук, балык жана деңиз продукцияларын, никель, калай
жана башкалар чыгарат. Сырттан нефть жана нефть продуктуларын, автомобиль
транспорт каражаттарын, станок жана өнөр жай жабдууларын, болот прокат жана
трубаларды, орг. химия продукцияларын алат. Негизги соода шериктери: Япония,
АСЕНга кирген мамлекеттер, Европа союзуна кирген өлкөлөр, АКШ, Сингапур, Түштүк
Корея, Кытай, Таиланд, Сауд Арабиясы, Австралия.



https://ky.wikipedia.org/wiki/%D0%96%D1%83%D1%81%D1%83%D0%BF_%D0%9C%D0%B0%D0%BC%D0%B0%D0%B9

Жусуп Мамай (Жүсүп Мамай; Jusup Mamay), Жусуп Мамай уулу (1916 же 1918 -
01.06.2014) - кытайлык кыргыздардын 20-кылымдын экинчи жарымы - 21-кылымдын
башындагы чыгаан манасчысы, дастанчы, коомдук ишмер. Кыргыз Республикасынын
Баатыры (2014).

1918-жылы Чыгыш Түркстандагы (азыркы Кытай Эл Республикасынын Шинжаң-Уйгур
автоном районундагы) Ак-Чий ооданынын Меркеч айылында Ат-Жайлоо конушунда
туулган. Жаңы маалыматтарга караганда, Жусуп Мамай 1916-жылы жарык дүйнөгө
келгендиги такталууда (Булак: Адыл Жуматурду менен Токтобүбү Ысак кызынын
2014-жылы Бишкекте жарык көргөн китеби).

Анын агасы Балбай Мамай уулу "Манас" эпосуна кызыгып, аны чогултуп кагазга
түшүрүп жүргөн.

Жусуп Мамай "Манас" эпосунун сегиз урпагына чейин айтат. Анын айтымында, бул
эпос 500 миң сап ырды түзөт.

"Манас" дастанын Жусуп Мамай айткан варианты КЭРде араб тамгасы менен басмадан
чыккан. Мындан тышкары "Төштүк", "Мамаке Шопок", "Көбөөн", "Толтой", "Ажыбек
Баатыр" сыяктуу чакан дастандары да басмадан чыгартылган.

1989-жылы кулжа (июнь) айынын 3үндө Кыргызстан жаш тарыхчылар жамаатынын
уюштуруу жыйынына жазуучу Түгөлбай Сыдыкбек уулу экөө сый конок катары катышкан.

1995-жылы Кыргызстандагы "Манас" дастанынын шарттуу миң жылдык мааракесине
катышкан.

Кыргыз Республикасынын Баатыры, Кыргызстандын эл артисти, биринчи даражадагы
«Манас» орденинин ээси Жусуп Мамай Кытай Эл Республикасынын азыркы Кызыл-Суу
Кыргыз автоном облусуна караштуу Ак-Чий ооданындагы Кара-Булак айылынын
Ат-Жайлоо конушунда 1918-жылы 4-майда (башка жаңы маалымат боюнча 1916-жылы)
туулган. Ал Какшаалдагы чериктердин Кызыл тукум уруусунан.

Жусуптун атасы Мамай бардар, оокаты тың адамдардын бири болгон. Мамай аксакал
Мекеге барып, Ажы да болуп келген.

Анын агасы Балбай Мамай уулу ошол мезгилде Кытайдагы кыргыздардын арасында
«Манас» эпосун жыйноо, дастандын ар кандай варианттарын топтоо иштери менен
алектенген саналуу гана манас таануучулардын бири болгон.

- Балбай агам экөөбүз бир ата, бир энеденбиз. Мен ал 21ге чыкканда туулган
экенмин. Балбай агам 6-7 жашында молдого окуп, кат тааныган. Ал «Манасты» андан-
мындан сурап, дастанды үйрөнүп, жазып, топтоп жүргөн. 1916-жылдагы үркүн
мезгилинде бул жакка Кыргызстандан Саякбай, Сагымбайлар да келген. Ошол арада
Кытайга келген «Манасты» билемин деген киши канча болсо, эрикпей ошолордун
баарынын артынан жүрүп, кара сөз менен болсо да жазып алган. Бул жактагы чоң
манасчылардын айтуусунда да жазган. Мен ошол агамдын жазгандары боюнча «Манасты»
үйрөнгөнмүн, - деп Жусуп Мамай тарыхчы Азиза Турдуевага айтканы бар.

«Манас деген тирүү олуя, жаш адам жакшы-жаман иштерге жолугат. Кырк жаштан
өтмөйүнчө «Манас» айтпа», - деп акыл-насаатын айтат.

Эки жылдан кийин 18 жаш курагында, кайсы бир отурушта Жумакун Мамбетакун
манасчынын айтып жаткан «Алмамбеттин арманын» угуп, анын токтогон жеринен Жусуп
чыдай албай улап айтып кирет да, «Алмамбеттин Көкчөгө баргандыгы» аттуу окуяны
кошуп айтып бүтүрөт. Мына ошондон кийин гана Жусуп калайыкка атыгып, «манасчы»
деген атка конот.

1961-жылы Шинжаң Уйгур автономиялык районунун борборунда адабият көркөм
өнөрчүлөр бирикмеси уюштурулуп, Жусуп Мамайдын айткан «Манас» вариантын жаздыруу
үчүн атайын топ түзүлүп, жарым жыл аралыгында 110 000 сап ыр кагазга түшүрүлөт.

Манасчы үй-жайынан ажыратылып, борбордон алысыраак болгон “Ак-Булуң” деген
айылга көчүрүлөт. Манасчынын оозунан жазылып алынган Манастын 8 урпагынан турган
материал Бээжинге жиберилет.

Бул каардуу жылдары Ак-Булуңда жатып тим болбостон, 1937-жылы атылып кеткен
агасы Балбай учурунда айтып берген “Манастын урпактары тууралуу баянды” Жусуп
Мамай өз алдынча кагазга түшүрө баштайт.

Мындан сырткары Жусуп Мамайдын варианты боюнча: «Курманбек», «Эр Төштүк»,
«Багыш», «Толтой», «Тутан», «Жаңыл Мырза», «Мамаке Шопок», «Көбөк» сыяктуу
дастандар да кагазга түшүрүлүп, жарыкка чыгат. 2005-жылы Жусуп Мамайдын
айтуусундагы «Манас» эпосунун толук варианты бир китеп болуп кириллица арибинде
Кытайдан чыгат.

Жусуп Мамай 1990-жылы Үрүмчү шаарында өткөрүлгөн «Манас» эпосу боюнча Эл аралык
илимий конференциянын катышуучусу болот.

Кыргызстанга манасчы биринчи ирет 1992-жылы манасчы Сагымбай Орозбаковдун 125
жылдык мааракесине, экинчи жолу 1995-жылы «Манас» эпосунун 1000 жылдык
мааракесине ардактуу конок катары чакыртылат.

2014-жылдын май айында ага Кыргыз Республикасынын Баатыры наамы Кыргызстандын
Президенти Алмазбек Атамбаев кол койгон жарлыкка ылайык ыйгарылды. Бирок наамдын
ээси бул кабар тууралуу укканы менен, жогорку сыйлыкты кабыл алууга жетишкен
жок.

2014-жылдын кулжа (июнь) айынын 1инде таңга маал Жусуп Мамай Кытайдагы Кызыл-Суу
Кыргыз автоном облусуна караштуу Ак-Чий кыштагындагы ооруканада оорунун айынан
кайтыш болду.

2013-жылдын 20-декабрында Бишкек шаарындагы Жусуп Баласагын атындагы Кыргыз
улуттук университетинде Жусуп Мамайдын 95 жылдыгына арналган жумурияттык
илимий-тажрыйбалык жыйын өткөрүлдү.

2014-жылдын бугу (май) айынын 24үндө, ишемби күнү Талас мамлекеттик
университетинин (ТаласМУ) Башкы жыйын залында “Жусуп Мамай - заманыбыздын залкар
манасчысы” аттуу эл аралык илимий жыйын өткөрүлдү.

Жыйынды ТаласМУнун ректору, техника илимдеринин доктору, профессор А. И.
Жылкичиев расмий ачты. Андан соң Кыргыз Республикасынын Гимни ойнотулуп, Жусуп
Мамай тууралуу даректүү тасма көрсөтүлдү. Куттуктоо сөздөрү менен төмөнкүлөр
чыгып сүйлөдү: • Кыргыз Республикасынын Президенти А.Ш.Атамбаевдин атынан
куттуктоо сөз (Т.Чоротегин окуду) • КР Өкмөтүнүн Талас облусундагы ыйгарымдуу
өкүлү К. А. Курманалиева • КЭРдин Шинжаң педагогикалык университетинин Адабият
институтунун директору, профессор Чжоу Шан (Zhou Shan) айым • КЭРдин Кызыл-Суу
Кыргыз автоном аймагынын Эл курултайынын мурдагы төрага орун басары, Кызыл-Суу
Адабият, көркөм өнөрчүлөр биримдигинин төрагасы Жумак Кадыр • КЭРдеги “Тил жана
котормо” журналынын жооптуу редактору, ф. и. д., профессор Макелек Өмүрбай •
“Диалог Евразия” платформасынын Кыргызстандагы өкүлчүлүгүнүн жетекчиси Нурлан
Кудайбердиев • И.Арабаев атындагы КМУнун Манас таануу институтунун директору,
флс. и. к., профессор Топчубек Тургуналиев, ж.б.

ТаласМУдагы Пленардык ачылыш отурумда төмөнкүдөй илимий баяндамалар окулду: •
Адыл Жуматурду – ф. и. д., профессор (Бээжин, Кытай Эл Республикасы) - Жүсүп
Мамайдын өмүр жылнаамасы жана “Манас” эпосунун Жуңгодогу тагдыры. • Мамбеттурду
Мамбетакун – Шинжаң педагогикалык университетинин профессору (Үрүмчү, Кытай Эл
Республикасы) - Жүсүп Мамайдын 1961-1964-жылдар аралыгындагы манасчылыгы. •
Амантур Абдырасул – Кызыл-Суу Кыргыз Автоном аймагы бейзаттык маданий мурастарды
сактоо жана «Манас» изилдөө борборунун мүдүрү, адис редактор, изилдөөчү (Кытай
Эл Республикасы) – “Манастын” Жүсүп Мамай вариантындагы “Кыргыз” этноними. •
Абакиров Курманбек – ф. и. к., Ж. Баласагын атындагы КУУнун доценти (Бишкек,
Кыргызстан) - Манасчылык: илимий жана илимден тышкаркы көз караштар. •
Кененсариев Ташмамбет – т. и. д., профессор (Бишкек, Кыргызстан) – Улуу
манасчылар С. Орозбаковдун, С. Каралаевдин жана Ж. Мамайдын варианттарына
тарыхый-салыштырмалуу аңдоо. • Мукасов Муратбек – ф. и. к., КР УИА Ч.Айтматов
атындагы Тил жана адабият институту (Бишкек, Кыргызстан) - Манасчы Жусуп
Мамайдын вариантындагы айрым өзгөчөлүктөр (Манастын төрөлүшү боюнча) •
Субакожоева Чолпон – тарыхчы, изилдөөчү (Бишкек, Кыргызстан) – Жусуп Мамайдын
өмүр жолунан жана манасчылык өнөрүнөн баян.

Жалпы жонунан алганда илимий жыйында 45 илимий баян окулду. Секциялык отурумдар
аягына чыккандан кийин, илимий жыйындын жыйынтыктоочу бөлүмү өткөрүлүп,
секциялардын жетекчилери иш жыйынтыгы тууралуу баяндашты. Ж.Мамайдын
чыгармачылыгын андан ары тереңдеп изилдөө зарылдыгы, жалпы манасчылык өнөрү,
басма иш, мындан ары мындай жыйындарды өткөрүү ж.б. көйгөйлүү маселелер жөнүндө
кеп козголду.

2014-жылдын бугу (май) айынын 25инде, жекшемби күнү, ТаласМУдагы эл аралык
илимий жыйындын катышуучулары Кыргыз Улуттук “Манас Ордо” комплексине зыярат
кылышты. Комплекстеги “Манастын күмбөзүндө” ата-бабаларга багышталып куран
окулуп, андан соң коноктор жалпы комплекс менен таанышып чыгышты. “Манас Ордо”
комплексине китеп тапшыруу аземи да болуп өттү.

2014-жылы КЭРде маркуум Жусуп Мамайдын элесине багышталган бир нече иш-чара
өттү. Анын арасында 2014-жылдын аяк оона (сентябрь) айынын 24-29дарында Үрүмчү
шаарында өткөрүлгөн манасчылардын жарышы жана сынагы (конкурсу) болду. Ага
Кыргызстандын жана КЭРдеги Кызыл-Суу Кыргыз автоном облусунун манасчылары
катышты. Алардын арасында Рыспай сыяктуу кыргызстандык дасыккан манасчылардан
тышкары, таанымал кытайлык кыргыз манасчылары, ошондой эле, жаңыдан телчигип,
жаттама болсо да "Манас" айта баштаган өнөрпоздор да болушту.

Кыргызстанда Жусуп Мамайдын чыгармачылыгын жана ал айткан «Манас» эпосун изилдеп
келгендер: С.Алиев, Т.Кулматов, К.Жусупов, К.Жумалиев, М.Жумалиев, К.Кырбашев,
К.Артыкбаев, Р.Кыдырбаева, Ж.Орозобекова, Ч.Субакожоева, А.Турдуева, ж.б.
адистер.

Ал эми Кытай жергесиндегилерди алсак: Толкун Турду, Адыл Жуматурду, Мамбеттурду
Мамбетакун, Токтобүбү Ысак, Лаңйиң ж.б.

“Үйдө жатса - эл бакмак, Чаап келсе жоо алмак, Баатырлыктын белгиси. Капкайда
барып, эл чапмак, Кагышып жүрүп мал тапмак, Карөзгөйлүктүн белгиси”.

Мына ушул принцип ушул Манастын ошол кездеги өзүнүн бийлигинин чоң программасы
катары жүргөн экен. “Үйдө жатса - эл бакмак” деген кеп тынчтык кезинде элди
өнүктүрүү, байытуу, элдин турмушун ошол “кемпирлер куйрук карабай турган,
келиндер табак жалабай турган” ар бир үйдүн босогосунда май агып турган турмушка
жеткирүү Манастын мурасы экен.

Андан кийин өзүнчө барып кагышып жүрүп, элди чаба турган кагылыштан ошентип мал
таба турган бул карөзгөйлүк дейт. Жаман сөз менен айткан убактысында ал өтө
пастык, жаман жорук деп түшүнгөн инсан. Манастын ушундай өзүнчө ою, мээси,
дүйнөдө жашоонун принциптери болгон. Ошондуктан ал Манас атка конуп, ички жети
канды, сырткы жети канды бириктирип, он төрт кандын башын кошуп, ошол кезде
кыргызга бир тамшанып кала турган айкөл турмушту таап бергендин өзү эле жалгыз
эле жоону жеңип, жоону алып коюп эле эмес мээ менен, акыл менен адамдардын башын
кошуу жагы дагы Манастын идеясы, руху, өзүнүн сөздөрүнөн чыгат экен.

Анын айланасындагы Бакай, Акбалта, Кошой, Каныкей, Алмамбеттердин
акылмандуулугу. Аларды чакырып келген ошол Манас өзү акыл берип эле калбай,
кыргызга акыл чогулткан акылмандарды өзүнүн жанына тарткан чоң касиети бүгүнкү
жашоо турмушубузга чейин үлгү боло турган жакшы жумуш экен деп ойлоймун.

Эми Жусуп Мамайдын өзүнүн айткан Манасы анын көлөмү жагынан же болбосо 223 миң
сап көлөмдө сегиз урпакты айтып берген өзгөчөлүгү бар. Андан бөлөк Манас
эпосунун ичинде кыргыздын акылы, ою, салт-санаасы, каадасы, жалпы эле адамзат
кантип киши болуу, ушул кишилик сапатты кандай көтөрүү боюнча өтө чоң билимдер
Жусуп Мамайдын айтымында түйүнчөк катары түйүлүп келе жаткан экен.

Эми “Манасты” изилдейбиз, анын ичине киребиз дейбиз. Анын формасын, анын көлөмүн
же болбосо канчалык айтып калганына мактанбай ошонун ичинде адамзатка, атап
айтканда, кыргыздын өзүнүн акылы, инсандын бүткүл акылына чамгарагы, андан кийин
үзөнгүсү тең келип, үзөнгүлөш басып жүргөнүн далилдей турган бир кубанычтуу иш
болуп жатат.

"Менин пикиримде, Жусуп Мамайдын манасчылыгынын бир өзгөчөлүгү – «Манастын»
кийинки урпактарын кошуп айткандыгында. Башка манасчылар «Манас», «Семетей»,
«Сейтекти» эле айтышат эмеспи. Экинчиси – ал өзү сөзмөр, акындыгы бар болгондугу
үчүн жөндөмдүүлүгүнө жараша эпостун чөлкөмүн кеңейтип айткандыгы. Ошондой эле
көркөмдүк жагынан «Манасты» башка манасчыларга салыштырмалуу бир кыйла жогору
айтат".

2014-жылдын 30-майында (бугу айынын 30унда), Кыргыз Республикасынын Президенти
Алмазбек Атамбаев кол койгон Жарлыкка ылайык, улуу «Манас» эпосун жана башка
эпикалык чыгармаларды сактоо ишине кошкон өзгөчө салымы, ошондой эле
Кыргызстандын элинин тарыхый жана маданий мурастарын байытууга сиңирген зор
эмгеги үчүн манасчы Жусуп Мамайга «Ак Шумкар» өзгөчө белгисин тапшыруу менен
«Кыргыз Республикасынын Баатыры» эң жогорку артыкчылык даражасы ыйгарылды.

Кытайдын эң жогорку сыйлыктарынын бири - "Тоо Гүлү" сыйлыгына эки жолу татыган.
Кыргыз Эл артисти наамын алган. Биринчи даражадагы "Манас" ордени менен
сыйланган.

Кыргыз Республикасынын Баатыры, айкелчи Тургунбай Садыков Жусуп Мамайдын айкелин
жасаган. Бул айкел КЭРде тургузулган.

http://www.prezident.kg/kg/okujalar/zharlyktar/4008_manaschyi_jusup_mamayga_ak_s
humkar_ozgocho_belgisin_tapshyiruu_menen_kyirgyiz_respublikasyinyin_baatyiryi_en
_jogorku_artyikchyilyik_darajasyi_yiygaryildyi/



https://ky.wikipedia.org/wiki/%D0%92%D0%B5%D0%BD%D0%B5%D1%86%D0%B8%D1%8F

Венеция (итал. Venezia, вен. Venesia) — Түндүк Италиянын Адриатикалык деңиздин
боюнда жайгашкан шаар. Шаардын тарыхый бөлүгү аралдарда жана суу өзөндөрүнө
жайгашышы боюнча дүйнөгө белгилүү. Орто кылымдарда Венеция Жер ортолук деңиз
мамлекеттеринин бири болгон Венеция республикасынын борбору болуп саналган.
Учурда туристердин жана өнөр жай ишканаларынын ири борбору болуп саналат.
Калкынын саны — 270,4 миң адам (2009-жыл).

Адриатикалык деңиздеги порт - жылдык товар алмашуу көлөмү 21 млн тоннаны түзөт;
Марко Поло Эл аралык аэропорту.

Венециянын тарыхый бөлүгү Венедик булуңунун 118 аралдарында жайгацып, 150
арыктар менен бөлүнүп, болжолдуу 400 көпүрөлөр менен биригип турат. Алардын
ичинде Риальто жана Вздохов көпүрөсү, эки көпүрө тең XVI кылымга таандык.

Венециянын өнөр-жай жана порттук бөлүгү (Местре) материктик болуп саналат. Кеме
куруу жана кеме оңдоо, түстүү металлургия, кара май өндүрүү, химиялык,
электротехникалык, жеңил өнөр-жайы. Венецияда кол өнөрчүлүгү абдан жакшы
өнүккөн, бул жерде, айнектен жасалган буюмдар (Мураноаралы; музей), токулмалар
(Бурано аралы), мозаика жана башка көптөгөн буюмдарды табууга болот. Ошону менен
бирге эле Университет, консерватория (1916) бар. Биринчилерден болуп ачылган
(1637—1812) опера театры, «Фениче» (1792) театры орун алган

Аралдуу Венеция - деңиз курорту, эл аралык маанидеги туризмдин борбору, эл
аралык кинофестивалдар, көркөм жана архитектуралык көргөзмөлөрдүн очогу. Шаар
ичиндеги жүргүнчүлөрдү ташуучу транспорт болуп - моторлуу кайыктар, гондолалар
жана баржалар. Венецияда калктын көчүп келиши болжол менен б.д.ч. V кылымга
туура келет. Ал эми шаарга массалык отурукташуу IX кылымга таандык. IX—X
кылымдардан XVI кылымга чейин - Батыш Европа жана Чыгыштын ортосундагы соода
жүргүзүү борбору болуп саналган. Орто кылымдарда жана 1797-жылга чейин көптөгөн
аймактарды ээлеп республика башында [[дож] турган. Ал эми 1797—1805 жана
1815—1866-жылдары, Венеция Австриянын карамагына өткөн. Арыктардын жана ийри
көчөлөрдүн бойлорунда жайгашкан чиркөөлөрү жана сарайлары кымбат баалуу
декоративдик кооздоолор менен кооздолгон. Борбордук аянт болгон Сан-Марко
аянтында - Ыйык Марктын мунарасы (IX—XV кылым), Дождор сарайы (XIV—XVI кылым),
Сан-Марконун эски китепканасы (XVI кылым), диний бир туугандык сарайлары, майда
сиркөөлөр жайгашышкан. Шаар жана Венедик булуңу Дүйнөлүк мурас тизмегине
киргизилген.

Венециан Canalazzo, Гранд-канал (Canal Grande), S-формасын түзүп Венециянын
борборунан эски нугунда агат. Анын жээктеринде Орто кылымдарда эле түзүлгөн 6
административдик аймактар (sestieri) жайгашышкан.



https://ky.wikipedia.org/wiki/%D0%92%D0%B5%D0%BD%D0%B5%D1%81%D1%83%D1%8D%D0%BB%D0%B0

Венесуэла, Венесуэла Боливар Республикасы Түштүк Американын түндүк бөлүгүндө
жайгашкан өлкө. Түндүгүнөн Кариб деңизи жана Атлантика океаны менен чулганат.
Батышынан жана Түштүк-батышынан Колумбия, түштүгүнөн жана Түштүк-чыгышынан
Бразилия, чыгышынан Гайана менен чектешет. Аянты 916,5 миң км2. Калкы 25,3 млн
(2006). Борбору Каракас шаары. Мамлекеттик тили испан тили. Акча бирдиги
боливар. Венесуэла 23 штаттан, Федерация округунан жана федерация ээликтеринен
[Кариб деңизиндеги аралдар тобунан (Лос-Рокес, Лос-Монхес, Лос-Эрманос,
Лос-Тестигос ж. б.) жана аралдардан (Ла-Тортуга, Бланкилья, Орчила ж. б.)]
турган федерация.

Негизинен венесуэлалыктар (96%), ошондой эле европеиддер (креолдор), негроиддер,
метистер менен мулаттар, индейлер ж. б. жашашат. Калкынын жашынын орточо
узактыгы: аялдарыныкы 77,6, эркектериники 71,3. Орточо жыштыгы 1 км2 жерге 27,6
киши. Христиан динин тутушат. Шаар калкы 88,8% (2005). Ири шаарлары: Каракас,
Маракайбо, Валенсия ж. б.

Венесуэланын аймагынын 2/3 бөлүгүнө тоолуу рельеф мүнөздүү; батышын Колумбия Анд
тоолорунун түндүк-чыгыш тармактары, түндүгүн Кариб Анд кырка тоолору, түштүгүн
Гвиана бөксө тоосу, борбордук жана түндүк-батыш бөлүктөрүн Лъянос-Ориноко
түздүгү жана Маракайбо ойдуңу ээлейт. Өлкөнүн батыш чек арасын бойлой орто
бийиктиктеги Сьерра-де-Периха кырка тоосу (бийиктиги 3750 мге чейин) созулуп
жатат. Маракайбо ойдуңунун Түштүк-чыгыштан бийик Кордильера-де-Мерида кырка
тоосу (Боливар чокусу, 5007 м Венесуэланын эң бийик жери), чыгыштан Фалькон-Лара
бөксө тоосу (1990 мге чейин) чектеп турат. Ойдуңдун борбордук бөлүгүн ээлеген
ири лагуна көлү Маракайбо Венесуэла булуңу менен туташат. Негизинен
платформалык, тоолоруна бүктөлүү структуралары мүнөздүү. Венесуэлада нефтинин,
газдын, темир кен таштарынын ири запасы топтолгон. Нефтинин запасы боюнча
дүйнөдөгү он өлкөнүн ичине кирип, Латын Америкасында 1-орунду ээлейт.
Нефть-газдын 5 бассейни бар, алардын эң ирилери Маракайбо, Ориноко бассейндери.
Темир кен таштарынын запасы боюнча Латын Америкасында 2-орунда; анын ири кендери
Карони дарыясынын алабында. Өнөр жайлык маанидеги көмүр кендери Тачира,
Ансоатеги, Сулия штаттарында. Боливар штаттында жогорку сапаттагы бокситтин ири
кени, Миранда жана Кохедес штаттарында никель кенташтарынын кендери бар.
Алмаздын чачыранды кендери Карони жана Ориноко дарыясынын алаптарынан табылган.
Венесуэлада ошондой эле жез, коргошун, цинк, марганец, алтын, ильменит ж. б.
кендери бар.

Дарыя тармагы өтө жыш; алар негизинен Ориноко д-нын алабына кирет, жайында
ташкындап, жаанчыл сезондо жүздөгөн км2 аянтты каптап кетет. Ориноконун Гвиана
бөксөтоосунан башталган оң куймаларынын (Карони, Каура ж. б.) нуктары босоголуу,
шаркыратмалар көп; анын ичинде дүйнөдөгү эң ири шаркыратма Анхель да бар. Өтө
зор суу-энергетикалык потенциалынын бир аз бөлүгү гана пайдаланылат. Карони
дарыясында суу-энергетикалык максатта курулган Гури суусактагычы дүйнөдөгү 10
ири суу сактагычтын катарына кирет. Венесуэланын түштүгүндө Түштүк Американын эң
ири эки суу системасы табигый туташат: Ориноконун жогорку агымында андан
Касикъяре дарыясы бөлүнүп, Амазонканын сол куймасы Риу-Негруга кошулат. Өлкөдө
200дөн ашык көл бар; алардын эң ирилери: Маракайбо ж. б. көптөгөн лагуна-көлдөр,
Кариб Анд тоолорундагы өрөөндө жайгашкан Валенсия көлү ж. б. Суу ресурстарынын
1 % гана чарбада пайдаланылат. Венесуэланын аймагынын басымдуу бөлүгүнө кызыл
ферраллит, түштүгүнө жана түштүк-батышына кызгылт-сары жана сары ферраллит,
көбүнчө күлдөшкөн, Ориноко дарыясынын өрөөнүнө, Маракайбо ойдуңунун түштүк-батыш
бөлүгүнө гидроморфтук глей жана саз топурактары, Венесуэла булуңунун жээктерине
феррозём мүнөздүү. Венесуэланын аймагынын 56% ин токой ээлейт; жыл сайын токой
аянты 2,2 миң км2ге азаюуда. Венесуэланын түштүгүн жана түштүк-батышын гилей,
Ориноко дарыясынын дельтасын жана Маракайбо ойдуңунун түштүк-батыш бөлүгүн
мезгил-мезгили менен суу астында калган дайыма жашыл токой жана саз, жээктерин
мангр токою ээлейт. Кордильера-де-Мерида, Кариб Анд тоолорунун жана Гвиана
бөксөтоосунун капталдарына 800-1200 м бийиктикке чейин жалбырагын күбүүчү жана
жалбырагын күбүүчү-дайыма жашыл токойлор (анакардиум, сейба же пахта дарагы,
айдарым капталдарында дайыма жашыл токойдун баалуу дарактары, анын ичинде хинн
дарагы, цедрел, воск пальмасы, папоротниктер, эпифиттер) мүнөздүү. Токойдон
жогору (2200 мден өйдө) Кариб Анд тоолорунун кыры чөп өсүмдүктөрү жыш өскөн жана
суйдаң бадалдуу шалбаа субпарамос, Кордильера-деМериданын бийик бөлүктөрү
кылкандуу жана жаздык сымал өсүмдүктүү парамос менен капталган. Саваннанын ири
массивдери Льянос-Ориноконун түздүктөрүндө кездешет. Венесуэлада жалпы аянты
53,5 млн га болгон коргоого алынган 176 аймак бар (2005), анын ичинде Канайма
(Бүткүл дүйнөлүк мураска катталган), Серрания-де-Неблина улуттук парктары.

Ички дүң продукциясынын (ИДП) көлөмү 161,7 млрд долларды түзөт; киши башына
бөлүштүргөндө 6400 доллардан туура келет. ИДПнин реалдуу өсүүсү 8,3% (2005).
Өнөржайы ИДПнин 48,2% ин, тейлөө чөйрөсү 47,2%пн, айыл жана токой чарбалары,
балык уулоо 4,6%пн түзөт (2005). Венесуэлада нефть жана нефть продуктуларын,
темир кен ташынын концентраттарын, болот, боксит, глинозём жана алгачкы
алюминийди өндүрүү өнүккөн; аларга караганда машина куруу, жеңил жана токой өнөр
жайлары артта калган. Туризм, айрыкча пляж туризми активдүү өнүккөн (жылына 600
миңден ашуун турист келет; туризмден түшкөн киреше 700 млн долларды түзөт).
Венесуэланын эң жакшы пляждары Кариб деңизинин жээгинде, Ла-Гуайра аймагында
жайгашкан. Венесуэланын экономикасынын негизин нефть өнөр жайы түзөт. Нефть
өндүрүү боюнча Латын Америкасында 2-орунда (Мексикадан кийин), дүйнөдө
6-8-орунда. Нефть куур аркылуу Венесуэла булуңундагы деңиз портторуна ташылат.
Нефть иштетүүчү заводдорунун кубаттуулугу боюнча (59 млн тдай) Венесуэла Латын
Америкасында Бразилия менен Мексикадан кийин 3-орунда турат. Табигый газ өндүрүү
боюнча Венесуэла Латын Америкасында 3-орунда (Мексика менен Аргентинадан кийин)
турат. Венесуэла көмүрдүн запасы боюнча Латын Америкасында экинчи (Колумбиядан
кийин), көмүр казып алуу боюнча үчүнчү (жылына 8,5 млн тдай; Колумбия менен
Бразилиядан кийин) орунда. Көмүрдүн басымдуу бөлүгү экспортко чыгарылат.
Венесуэланын электр-энергетика тармагы өнүккөн. Электр станцияларынын
кубаттуулугу 21,23 МВт (2002). 2004-ж. 87,6 млрд кВт/с электр энергиясы
өндүрүлгөн, анын пайдаланылганы 81,5 млрд кВт/с электр энергиясынын 65%ке жакыны
ГЭСке таандык. Өнөр жайынын негизги тармактарынын бири кара металлургия.
Венесуэлада темир кен таштарынын ири запасы бар. Алар негизинен ачык жол менен
карьерден казып алынат. Түстүү металлургияда боксит жана алюминий өндүрүлөт.
Химия өнөр жайынын негизги тармагы нефть-химия. Ири нефть-химия комплекстери:
Эль-Табласо (Сулия штатында, пластмасса, жер семирткичтер), Ансоатеги (Ансоатеги
штатында, метанол), Морон (Карабобо штатында жер семирткич, күкүрт кислотасы,
жардыргыч заттар). Башка тармактардан фармацевтика, парфюмерия-косметика,
фотохимия өнүккөн. Машпна куруу өнөр жайынын тармактары жеңил машина куруу
(негизинен автомобиль кураштыруу, автомобиль кыймылдаткычтарын жана тетиктерин
жасоо), трактор куруу, электр-техникалык жабдуулары, айыл чарба техникасы,
аспаптарды жана тиричилик электр-приборлорун өндүрүү. Тамак-аш, текстиль,
булгаары-буткийим, жыгаччылык жана эмерек өнөр жай тармактарына жалпы өнөр жай
наркынын 1/3и туура келет. Өлкөнүн жалпы аянтынан 24,6%ин айыл чарбага жарактуу
жери түзсө, анын ичинде 14,8% айдоо жерлер, 3,2% бак-дарактар, 82,% жайыт. Айдоо
жерлеринин 2/3си өлкөнүн көтөрүңкү жана тоолуу түндүк бөлүгүндө жайгашкан. Айыл
чарбанын негизги товардык өсүмдүктөрү: кофе, какао, балкамыш. Көтөрүңкү жана
тоолуу аймактарда акжүгөрү, маниок, ямс, картошка, төө буурчак жана буурчак,
жашылча, банан, кокос пальмасы (Кариб деңизинин жээгинде), цитрус өсүмдүктөрү,
ананас, манго, папайя ж. б. өстүрүлөт. Мал чарбасынын негизги тармагы уй чарбасы
(айрыкча эт багытындагы;) негизинен Льяностун табигый өскүлөң чөп өсүмдүктүү
жайыттарында өнүккөн. Валенсия көлүнүн ойдуңуна эт-сүт багытында уй чарбасы
мүнөздүү. Өсүмдүк өстүрүүчүлүк мүнөздүү райондордо, ири шаарлардын тегерегинде
чочко (5,4 млндой баш) жана үйкуштары, дөбө-дөңсөөлүү жана тоолуу жайыттарда
кой, эчки асыралат. Балык (жылына 0,5 млн одай; макрель, кефаль, сардина, тунец,
сельдь, деңиз окуну) Кариб деңизинин жээк сууларынан, лангуст жана краб Кариб
деңизинен, креветка (негизинен экспорттолот) Венесуэла булуңунан кармалат.
Транспорттун негизги түрү автомобиль. Автомобиль жолунун жалпы узундугу 96,2 миң
км, анын ичинде 32,3 миң км асфальтталган (2004). Негизги автомагистралдары
(Баркисимето Валенсия Маракай Каракас Лос-Текес; Барселона Эль-Тигре) өлкөнүн
түндүгүндөгү ири шаарларды бири-бири менен, деңиз портторун (Каракас Ла-Гуайра,
Баркисимето Пуэрто-Кабельо ж. б.), ошондой эле өлкөнүн чыгыш бөлүгүндөгү ири
борборлорду Сьюдад-Боливар Сьюдад-Гуаяна шаарлар менен байланыштырат. Темир жолу
начар өнүккөн; анын узундугу 682 км (2004). Деңиз транспорттору аркылуу (сырткы
сооданын 90%тен ашыгы) сыртка нефть жана нефть продуктулары, кенташ
концентраттары жана металлдар ташылат. Тармактанган куур транспорту бар: нефть
куурунун узундугу 6370 км, нефть продуктуларыныкы 480 км, табигый газдыкы 4010
км. Өлкөдө 369 аэропорт бар (2004). Ири 10 эларалык аэропорту Майкетия,
Валенсия, Баркисимето, Маракайбо шаарында жайгашкан. Экспортунда нефть жана
нефть продуктулары, металл (болот, алюминий), химиялык товарлар басымдуу;
ошондой эле минералдык сырьёлор, айыл чарба продукцияларынан тропик
мөмө-жемиштери (манго, ананас), кофе, какао, кант чыгарылат. Негизги сатып
алуучулары: АКШ, Колумбия, Мексика, Эквадор. Импортук өнөр жай жабдууларын,
химиялык товарларды, транспорт каражаттарын, азык-түлүк жана өсүмдүк
продукцияларын, кагаз жана башкаларды, АКШдан, Бразилиядан, Колумбиядан,
Германиядан, Япониядан алат.



https://ky.wikipedia.org/wiki/%D0%91%D1%80%D0%B8%D1%82%D0%B0%D0%BD_%D0%B8%D0%BC%D0%BF%D0%B5%D1%80%D0%B8%D1%8F%D1%81%D1%8B

Британ империясы – Улуу Британиянын жана анын колониялык ээликтеринин жалпысынан
аталышы. Англия 12-кылымда Ирландияны, 1583-ж. Ньюфаундленд аралын каратып,
1607-ж. Түндүк Америкада (Виргиния) алгачкы колониясын негиздеген. 16-кылымдын
аягы 17-кылымдын башындагы согуштарда өзүнүн башкы атаандашы Испанияга бир нече
жолу катуу сокку урган. Англиянын Ост-Индия ири соода монополия компаниясы соода
жүргүзүү менен гана чектелбестен, Азия менен Африкадагы мерчемдүү жерлерди ээлеп
ала баштаган. 17-кылымда ошол кездеги күчтүү колониялык державалар Испанияга,
Голландияга, Францияга каршы күрөштө англиялык колониячылар жеңип чыгып, Азия,
Африка жана Америкада зор аймактарга ээ болушкан. 1775–83-ж. Түндүк Америкада
көзкаранды эместик үчүн жүргүзүлгөн согуштун натыйжасында Англия андагы 13
колониясынан ажыраган. Бирок буга карабастан, Англия 19-кылымдын 1-жарымында
Австралия, Жаңы Зеландия жана Түштүк Африканы колониялаштырууга өтөт. Соода
жүргүзүү үчүн Кытайдын бир катар портторун зордук менен пайдаланып, басып алган
Сянган (Гонконг) аралын кийин Кытайдагы экспансиясынын таяныч пунктуна
айландырган. 19-кылымдын ортосунан баштап Улуу Британия зор аймактуу
колонияларга ээ болуп, дүйнөлүк рынокто монополиялык абалга жетишкен. Британ
империясында экономикалык байланыш системасы түзүлүп, колониялар сырьё берүүчү
булакка жана товарларды сатып өткөрүүчү рынокко айланган. Англиянын колониялык
эзүүсүнүн күчөшүнөн бир катар көтөрүлүштөр чыккан. Алардын эң ириси Индиядагы
элдик көтөрүлүш (1857–59) колониячыларды Индиядагы башкаруу системасын
өзгөртүүгө мажбур кылып, 1858-ж. Ост-Индия компаниясы жоюлган. 20-кылымда
колониялык системанын бузулушу менен Британ империясы деген түшүнүктүн ордуна
Улуттардын Британ шериктештиги түшүнүгү киргизилген, 1947-жылдан Шериктештик деп
аталат. Ага Улуу Британия жана анын мурдагы көпчүлүк доминиондору жана
колониялары кирген.



https://ky.wikipedia.org/wiki/%D0%91%D0%BE%D1%81%D0%BD%D0%B8%D1%8F_%D0%B6%D0%B0%D0%BD%D0%B0_%D0%93%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0

Босния жана Герцеговина, Босния жана Герцеговина Республикасы Түштүк-Чыгыш
Европадагы мамлекет. Балкан жаңы аймагынан орун алган. Түндүгүнөн, батышынан
жана чыгышынан Хорватия, чыгышы менен түштүк-чыгышынан Сербия жана Черногория
(Жаңы Югославия) менен чектешет. Аянты 51,1 миң км2. Калкы 4,4 млн (2005).
Расмий тилдери босан, серб, хорват тилдери. Борбору Сараево шаары
Администрация-аймагы жактан 79 общинага [анын ичинде 62 си Серб Республиканын
курамында; Брчко общинасы эл аралык арбитраждын чечими менен өзгөчө дистрик
(округ) деп жарыяланган] жана 10 кантонго бөлүнөт. Ал Босния жана Герцеговина
федерациясы менен Серб Республиканын кондоминиуму болуп саналат. Акча бирдиги
алмашууга жарактуу марка (КМ). Босния жана Герцеговина федерациялык мамлекет
[Босния жана Герцеговина федерациясынан (Мусулманхорват федерациясы) жана Серб
Республикасынан турат]. Конституциясы 14-декабрда 1995-ж. кабыл алынган.
Башкаруу формасы парламенттик республика. Мамлекет башчысынын функциясын
Президиум (эки жылга серб, хорват жана бошняк жамааттарынан бирден өкүл
шайлануучу коллегиялуу орган) аткарат. Президиумду төрага башкарып, ал ар бир 8
айда алмашылат. Президиум тышкы саясаттын негизги багыттарын аныктайт, элчилерди
дайындайт. Мыйзам чыгаруу бийлигинин жогорку органы Парламенттик Ассамблея
(Элдер палатасынан жана Өкүлдөр палатасынан турат). Аткаруу бийлигин Министрлер
Совети жүзөгө ашырат. Министрлер Советинин төрагасын Өкүлдөр палатасынын
макулдугу менен Босния жана Герцеговинанын Президиуму дайындайт. Саясий
партиялары: Демократиялык аракет. партиясы, Серб демократиялык партиясы, Хорват
демократиялык союзу, Босния жана Герцеговина социалдык-демократиялык партиясы.
Аймагынын 90%и тоолуу, басымдуу бөлүгүн Динара тайпак тоосу ээлейт,
түштүк-чыгышы өлкөнүн эң бийик жери 2386 м, Маглич тоосу. Карст формасындагы
рельеф кеңири тараган акиташ тектүү аска, үңкүрлөр, жер астындагы суулар. Сава
дарыясын бойлой түздүк созулса, түшгүккө карай жапыз тоолор жана тоо аралык
ойдуңдар өтөт. Климаты ички аймактарында мелүүн континенттик, жээктеринде
жерортолук деңиздик, субтропиктик, тоолору салкын, нымдуу. Июлдун орточо
температурасы 19-21°С, январдыкы -2... -4°С. Жылдык жаан-чачыны 800-1000 мм,
тоолорунда1500-1800 мм. Тоодон аккан суулардын энергетикалык потенциалы зор.
Отузга жакын суусактагыч курулган. Негизги дарыялары Сава, Врбас, Неретва,
Босна, Уна. Кенбайлыктары: күрөңкөмүр, лигнит, темир, боксит, сымап, марганец,
барит, таштуз, жаратылыштагы курулуш материалдары бар. Өлкөнүн басымдуу
бөлүгүндө жерортолук деңиздик бадалдар, жазы жана ийне жалбырактуу токой өсөт.
Босния жана Герцеговинада жалпы аянты 25,05 миң га болгон 5 коргоого алынган
табигый аймак, анын ичинде Сутьеска жана Козара улуттук парктары бар. Негизинен
бошняктар (38-52,5%), сербдер (21,5-30%), хорваттар (12-17%) жашайт. Орточо
жыштыгы 1 км2 жерге 87,1 киши (2005). Ислам (40%) жана христиан диндерин тутат.
Калкынын жашынын орточо узактыгы: эркектериники -70,1, аялдарыныкы 75,8 жаш.
Шаар калкы 43% (2003). Ири шаарлары: Сараево, Баня-Лука, Зеница, Тузла.
1991-92-ж. аскердик чыр-чатактарга байланыштуу экономикасы кескин төмөндөп
кеткен, азыркы мезгилде кыйынчылык менен калыбына келүүдө. Улуттук кирешеде айыл
чарба 11,9%, өнөржай 25,3%ти түзөт. Жыгаччылык, металлургия, химия, тамак-аш,
текстиль өнөржайлары бар. 2004-ж. 11678 млн кВт EJ электр энергиясы өндүрүлгөн.
Энергиянын 1/эин Неретва, Врбас, Требишница дарыясындагы ири ГЭСтер өндүрөт.
Кара жана түстүү металлургиянын ишканалары чет өлкөлүк капиталдын жардамы менен
кайра курулууда. Темир, марганец, коргошун менен цинк, боксит казып алынууда.
Өнөржайынын негизги тармагы транспорттук машина куруу, негизинен автомобиль
кыймылдаткычын, агрегатын жана башкаларды жасоого адистешкен. Айыл чарбасында
дан эгиндери, тамеки, мөмө-жемиш өстүрүлөт. Айыл чарба жарактуу 2 млн га жери
бар. Негизги айдоо жерлери дарыя өрөөндөрүндө, ириси Сава дарыясынын өрөөнүндө,
өлкөнүн түндүк жагында кант кызылчасы, соя, күнкарама өстүрүлөт. Андан башка
жүгөрү, буудай, арпа, сулу да бар. Айыл чарба продуктуларын жана химия
өнөржайынын продукциясын, темир, жыгачты экспорттойт. Сырттан машина жана машина
жабдууларын алат. Автомобиль жолунун узундугу 22,6 миң км (2004), темиржолунун
уз. 1031 км. Сава дарыясында кеме жүрөт. Негизги порттору: Добой,
Босански-Шамац, Босански-Брод жана башкалар. Негизги соода шериктери: КМШ жана
Чыгыш Европа өлкөлөрү. Босния жана Герцоговинанын аймагында палеолит мезгилинде
эле иллирийликтер жашаган. Б. з.1-кылымда өлкөнү римдиктер каратып, аймак Рим
империясынын курамына кошулат (Далмация, Жогорку жана Төмөнкү Паннония
провинциясы). 5-кылымда өлкө остготтор тарабынан басылып алынган, ал эми 535-ж.
Византия империясынын курамына кирген. 6-7-кылымда бул аймакка славян уруулары
отурукташа баштаган. 12-кылымда Босния княздыгы (14-кылымдан королдук, анын
курамына Герцеговина да кирген) түзүлгөн. Ири төбөлдөрдүн ичара күрөшүнүн
жүрүшүндө, 1448-ж. Босния королдугунун түштүк бөлүгүнүн башкаруучусу Степан
Вукчич өзүн герцог деп жарыялап, анын ээликтери Герцеговина деп аталат. 1463-ж.
Босния, 1482-ж. Герцеговина Осмон султандыгы тарабынан каратылып, Босния
пашалыгы түзүлгөн. 1583-ж. Төбөлдөрүнүн басымдуу бөлүгү жана калктын бир бөлүгү
ислам динин кабыл алган. 1875-78-ж. түрктөргө каршы ГерцеговинаБосния көтөрүлүшү
болуп өткөн. 1878-ж. Берлин конгрессинин чечими менен Босния жана Герцоговина
Австрия-Венгриянын башкаруусуна өткөн. 1908-ж. Австрия-Венгрия өлкөнү
аннекциялап алган. 1914-ж. Сараеводо австриялык тактын мураскери эрцгерцог
Франц-Фердинанддын «Жаш Босния» уюмунун мүчөсү Г. Принцип тарабынан өлтүрүлүшү
1-дүйнөлүк согуштун башталышына алып келген. 1918-ж. Б. жана Г. Сербдердин,
хорваттардын жана словендердин королдугунун (1929-жылдан Югославия) курамына
кирет. 1941-ж. өлкө фашисттик аскерлер тарабынан оккупацияланып, «Көзкаранды
эмес Хорватия мамлекетинин» курамына кирген. Югославия оккупанттардан
бошотулгандан кийин, 1945-ж. Босния жана Герцоговина Югославия Элдик
Федерациялык Республикасынын, 1963-жылдан Югославия Социалдык Федеративдүү
Республиканын курамына кирген. 1990-ж. 18-ноябрда Босния жана Герцеговинада
биринчи жолу көп партиялуу шайлоо болуп өткөн. Анын жүрүшүндө мусулман, хорват
жана сербдердин бириккен партиясы жеңишке жетишип, коалициялык өкмөт түзүлгөн.
Бирок көп өтпөй, Босния жана Герцеговинада улуттук араздашуулар күч алып,
натыйжада, республиканын калкы мусулман, серб, хорват болуп үчкө бөлүнүп, ич ара
тирешүүлөр башталган. 1991-ж. 15-октябрда Босния жана Герцеговинанын көзкаранды
эместигинин декларациясы кабыл алынган. 1991-ж. күзүндө кырдаал татаалдашып,
бошняктардын, сербдердин жана хорваттардын ортосунда жарандык согуш башталган.
Улуттук жаңжалды жөнгө салуу үчүн өлкөгө БУУнун аскерлери киргизилген. 1995-ж.
1-ноябрда АКШнын Дейтон шаарына жакын РайтПатерсон аскердик базасында босниялык
жаңжалды жөнгө салуу боюнча сүйлөшүүлөр башталган. Ага президенттер С. Милошевич
(Сербия), Ф. Тужман (Хорватия) жана А. Изетбегович (Босния) жана АКШдан Р.
Холбрук, Россиядан С. Иванов жана Европа Союзунан К. Бильдт катышкан. Анын
жыйынтыгында Босниянын аймагында тең укуктуу мамлекеттик түзүлүштөр Серб
Республикасы (49%) жана Босния жана Герцеговина Федерациясы (51%) түзүлгөн.
1995-ж. 14-декабрда Парижде Дейтон тынчтык келишимине кол коюлган. 2000-жылдын
ортосунда А. Изетбегович Босния жана Герцеговинанын Президиумунун төрагалыгы
кызматын өткөрүп, пенсияга кеткен. Анын ордун ротация эрежеси боюнча серб өкүлү
Ж. Радишич ээлеген. 2000-ж. ноябрда кезектеги шайлоо болуп өтүп, парламентке
болгон шайлоодо Серб демократиялык партиясы жеңип чыккан. Сараеводо согушка
чейин бир нече архитектуралык эстеликтер (мечиттер менен храмдар) сакталган,
согуш мезгилинде көбү талкаланган. Баня-Лука шаарынын аймагында рим форту жана
рим мончолорунун калдыктары сакталган.



https://ky.wikipedia.org/wiki/%D0%91%D0%BE%D0%B7_%D2%AF%D0%B9

Кыргыздын боз үйү — элдин сергек акылынан чыккан, чебер колунан тамган,
теңдешсиз өзүнчө өнөр. Ал — укмуштай айлакердик көркөмдүккө, математикалык так
эсепке жана физикалык тең салмакка ээ. Жалаң мал чарбачылыгын аркалаган эл
каалаган жерге: мейли тоодо, мейли түздө жашоого бирдей оңтойлуу шарт түзгөн
үйдү жаратып алуусуна жашоо-тиричилиги өзү мүмкүндүк берген. Калк жашаган
жайларда керектүү жыгачтар чыккан. Кыргыздар боз үйдүн мына ушундай түрүн
жаратышы үчүн турмуштук тажрыйбаларын, талантын, акыл-ойлорун жана кол
өнөрчүлүгүн жумшаган, көчмөн элдердин биргелешкен акыл-оюнан жаралган, жеңил
десең жеңил, чечкенге, тиккенге оңой, жайында салкын, кышында жылуу, жөнөкөй,
улуу эстелиги, ыйык куту жана кол өнөрчүлүгүнүн туу чокусу.

Кыргыздар жашоо-шартына ылайык боз үйдүн жүктөмө түрүн кабыл алышкан.
Алачыктардын көчүрүп жүрүүгө ылайыктуу түрлөрүнүн андан аркы өнүктүрүлгөн
түспөлү катары каралат. Боз үйдүн жыгач тулкусуна узанган усталар — чыныгы
архитекторлор. Жайып тиксе, тең салмакты сактап, кыз такыясындай келишимдүү,
бүктөп койсо, бир төөлүк жүк, көчүп-конууга ылайык, тоолуктардын сыймыктуу бул
мүлкүнүн көлөмү, албетте, ар кандай болот.

Үйдүн жыгачы «он эки канат», «сегиз канат», «алты канат», «төрт канат», же «жүз
баштуу», «сексен баштуу», «жетимиш баштуу», «элүү баштуу» деп айтылат.
Чоң-кичинесин далилдеген үйдүн башы сайылган ууктун саны менен өлчөнөт.
Тигип-чечүүгө жана көчүп-конууга, ички эмеректеринин орун алышына 55—65—-75
баштуу үйлөр арбын жасалган. Боз үй «тигилиши мыкты», «бүркүттүн томогосундай»,
«топтой келип», «такыя түндүк», «жыгачтын маталышы мыкты» жана башка ушул
сыяктуу жалпы элдин калыс сынынан өтөт. Ак өргөөнү көтөрүүдө көөрү төгүлгөн
зергердин, жыгаччынын, кайкач бармак оймочунун, саймачынын, өрмөкчүнүн,
токуучунун, эшмечинин, түймөчүнүн, чырмакчынын, бычмачы-тикмечинин колдору
катышат. Мунун эң чоңу «ак сарай» деп аталат.

Байыртан бери боз үйлөр жасалыш үлгүсү боюнча кыр­гыздын боз үйү жана калмак
(моңгол) боз үйү болуп айырмаланган. Кыргыздардын боз үйүнүн керегеси кенен,
ууктары узун, түндүгү бийик келет.Боз үй ичинде бүткүл кыргыздын байыртан берки
тарыхы, тиричилиги, салты, маданияты, тили, дили, акылмандыгы, өнөрү, ой-акылы
жатат. Анын баарын чечмелеп айтса өтө узак кеп.

Кыргыздын боз үйүндөгү ырым-жырымы күчтүү болгон: керегеге бутту артпаган,
түндүктүн жибине артылбаган, босогону баспаган, түндүктү, баканды аттабаган,
отко суу куюп өчүрбөгөн, чөмүч менен итке аш куйбаган, тулганы, сүттү теппеген,
шамалды сөкпөгөн, дасторконду тетири салбаган, күйгөн отко түкүрбөгөн, жылдыз
санабаган, эшикти тээп ачпаган, босогого туруп бой кербеген, үйдө ышкырбаган, үй
айланып чуркабаган жана башка.

Боз үйдүн жыгачын ар түрдүү усталар жасашат. Ал өтө чеберчиликти, көп убакытты
талап кылат. Боз үйдүн уук-керегесин, босого таягын узанган чеберди «уукчу»,
«керегечи», түндүк жасаганды «түндүкчү» дешет.

Кыргыздар жакшылык айтканда «түндүгүңдөн түтүн үзүлбөсүн», «чамгарагың
көтөрүлсүн, очогуң өчпөсүн», «отуң өчпөсүн», «түндүгуң бийик, керегең бек
болсун», «коломтоң сапырылбасын», суук кабарды билгизгенде «келе бакан, куу
союл», «чаначтай көөп», «карды чанач», «чылгый чаначтай ийле», каргыш айтканда
«түндүгүң түшсүн», «чыгдандын ары жагында кал» деген сөздөрдү айтышкан.

Боз үйдүн так ортосу – коломто, ага казан асылат. Төр – үй­дүн эшикке
карама-каршы тушу. Анда жүк жыйылып, ала кийиз, өрө кийиз, шырдак, көлдөлөң,
төшөк салынат. Жүктүн эки жагына текче илинет.

Эпчи жак – үйдүн кире беришиндеги оң тарабы. Ага ала бакан орнотуп, ашкананы чий
(чыктан) менен болуп, ал жерге тамак-аш, идиш-аяк сакталган. Аяк кап, чыны кап
илинген.

Эр жагы – үйдүн сол тарабы. Анда эркектердин кийими, куралы, ат жабдык жана
башка буюмдары коюлган.

Улага – үйдүн кире бериши. Ага, адатта, отун жыйып, ээр-токум коюлган. Боз үйгө
туш кийиз, көшөгө тартуу – эзелтеден берки салт.

Боз үйдү жасоодо, тигүүдө, чечүүдө, жүктөөдө, сактоодо көркөм кол өнөрчүлүктүн
ар бир түрү табы менен кармалат да, тери - жүн, сайма, таар, жыгач, таш буюмдары
боз үйдүн ички колдонмо-жасалгаларына катыш жасайт. Узчулук: оймочулук,
саймачылык, чыгармачылык,өрмөкчүлүк, килемчилик, түймөчүлүк, бычмачылык,
зергерчилик, кайышчылык, жыгаччылык, мүйүзчүлүк, таш чегүүчүлүк боз үйдөн
көрүнүп, элдик буюм катары таанып-туюлат. Эстетикалык ыракат берет. Эгер өнөрдүн
бирөө болбосо, үйдүн бир татым тузу кемийт. Боз үй көтөрүүчүлөр жогоруда санап
кеткен узчулук (аялдарга таандык өнөр) аракеттерин бүтүндөй өзү эле бир колдон
чыгарууга жетишкен. Ким зергер аталса, ал боз үйдүн устачылыгын түгөл кармаган.

Боз үй азыр ак өргөө катары тигилүүдө. Анда коломто жок. Үйдүн эни менен бирдей
шырдак, ала кийиз, шалча салынат. Боочулары, тегиричи, кылдыроочу кадимки терме
болот. Боз үй тигүүдө айырмачылыктар бар. Жасалга буюмдарында жашыл түс арбын
пайдаланылса, ички жасалгалар жашыл болуп көрүнүп, аны «жашыл үй» дейт. Мына
ушундай боекторуна карай «сары үй», «кара үй», «кызыл үй» деп айтылышы ыктымал.



https://ky.wikipedia.org/wiki/%D0%91%D0%B8-%D0%91%D0%B8-%D0%A1%D0%B8

Макала Maksat тарабынан оңдолуп түзөлүүдө. Салым кошконуңузга ыраазычылык
билдирем!

Британ көп тармактуу корпорациясы, кыск. «Би-би-си» (англ. British Broadcasting
Corporation, кыск. BBC) — радио комплекс-, интернет- жана Улуу Британия
телеберүүсү.

Бүткүл дүйнөлүк Би-би-си кызматы жүргүзгөн ички жана сырткы Интернет-, радио-
жана телеберүү медиакорпорациясы. Корпорация мамлекеттик эмес ММК болуп саналат.
Көзөмөлдү атайын уюшулган коомдук кеңеш жүргүзүп турат, Кеңеш англия канышасы
тарабынан тандалган жана дайындалган 12 адамдан турат.

Компания 1922-жылы негизделген. Эл аралык берүүсүн 1932-жылдан
баштаган.1939-жылы Лондондо атайын берүүчү каражат колдонулган, ал эми
1930-жылдан баштап Brookmans Park антеннасын колдоно башташкан. Baird’s company
учурда BBC One ысымы менен белгилүү, өзүлөрүнүн телеберүүсүн 1932-жылы көрсөтө
башташкан.



https://ky.wikipedia.org/wiki/%D0%91%D0%B0%D1%81%D0%BA%D0%B5%D1%82%D0%B1%D0%BE%D0%BB

Баскетбол(англ. basket — себет, ball — топ) - бул беш оюнчудан турган эки
команданын арасында отуучу спорттун бир туру.

Баскетбол ойноо адамдын таяныч-кыймыл аппаратын өнүктүрөт жана бекемдейт. Дем
алуу, жүрөк-кан тамыр системасынын функциясын, кыймыл координациясын жакшыртат.
Организмдин күчү жана чыдамкайлыгы өсөт. Баскетболду балдарга үйрөтүүнү 9—10
жашынан, атайын машыгууларды 11 —12 жашынан баштаса болот. Ал эми мелдештерге
катышууга 1 —1,5 жыл машыгуудан кийин уруксат берилет. Баскетбол ойноодо кызыл
ашык муундарынын чоюлушу, кол манжаларынын муундан чыгып кетиши жана башка
травмалар болушу ыктымал. Кырсыктардын алдын алууда оюн аянтынын туура түзүлүшү,
оюндун эрежелерин сактоо, бутка чак, ыңгайлуу спорттук бут кийим кийүү маанилүү.
Баскетболдун элементтери айыктыруу физкультурасында колдонулат. Баскетбол — дене
тарбиянын жана активдүү эс алуунун мыкты каражаты.

Кыргыз Совет Энциклопедиясынын Башкы редакциясы. «Ден соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%91%D0%B0%D0%BB%D0%B4%D0%B0%D1%80%D0%B4%D1%8B%D0%BD_%D0%BA%D1%83%D1%80%D0%B0%D0%BA_%D0%BC%D0%B5%D0%B7%D0%B3%D0%B8%D0%BB%D0%B4%D0%B5%D1%80%D0%B8

Балдардын курак мезгилдери — түйүлдүктүн жана баланын өөрчүү (өсүү) мезгилдери.
Баланын организминин өөрчүшү курсактагы (бойго бүткөндөн төрөлгөнгө чейин) жана
төрөлгөндөн кийинки болуп 2 этапка бөлүнөт. Баланын төрөлгөндөн кийинки этабы
шарттуу түрдө 6 мезгилге бөлүнөт:

Жеткинчек мезгилде балдар менен кыздардын жыныстык өзгөчөлүктөрү пайда болуп,
эс-акылы андан ары өөрчүшү менен мүнөздөлөт. Өспүрүм мезгилде балдардын ички
секреция бездеринин функциясы тез өсөт. Бул мезгил балдардын нерв системасынын
туруксуздугу менен айырмаланат, эс-акылы, түшүнүгү, ой жүгүртүүсү татаалданат.
Айрым психикалык оорулар көбүрөөк кездешет. Ошондуктан ушул мезгилде балдарга
бөтөнчө жумшак, этият мамиле жасоо зарыл. Баланын жашына жараша анатомиялык,
физиологиялык жана психологиялык өзгөчөлүктөрүн билүү жана үйрөнүү окуу-тарбия
ишин туура жолго коюуга, алардын дене түзүлүшүнүн, акыл-сезиминин туура өсүшүнө
көмөк берет.

Кыргыз Совет Энциклопедиясынын Башкы редакциясы. «Ден соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%90%D1%8F%D0%BD%D0%B0_%D0%9A%D0%B0%D1%81%D1%8B%D0%BC%D0%BE%D0%B2%D0%B0

Касымова Аяна Айзаровна ( 30 март 1999, Бишкек, Кыргызстан) — кыргызстандык
ырчы, аткаруучу. Кыргыз тилинде жана англис тилинде ырдайт.

Орусиялык "Артист" долбоорунан кийин жылдызы жанган жаш ырчы, интернет айдыңында
"Сүрөтүңө" атту ыры менен тааныла баштаган.

Аяна 1999-жылдын 30-мартында Бишкек шаарында төрөлгөн. Кичинекей кезинде Селин
Диондун, Уитни Хьюстондун ырларын угуп, 3-4 жашынан эле ырдап баштаган.
Жаштайынан "Ак шоола" балдар хорунда ырдаган. Биринчи сахнага 6 жашында чыгып,
тушоосун кескен.

Сентябрь, 2014 - Орусиялык "Артист" сынагына катышкан. «Unchained melody» ырына
(муз. А. Нортон жана Х. Зарет) калыстар тобундагы Лолита Милявскаядан башкасынын
баары добуш берип, телеберүүчүлөрдүн добуштарын кошкондо 80% көрсөткүч менен
кийинки турга өткөн. Ал эми кийинки турда «When I was your man» ыры менен (A.
Wyatt / A. Levine / B. Mars / P. Lawrence) калыстарджын бардыгы жана
көрүүчүлөрдүн добуштарын кошкондо, 83% добуш алган. Бул сынактан андан ары жолду
улантууга тилекке каршы болгон эмес, бирок калыстардын чечими менен финалга
чыккан. Жыйынтыгында 7-орунду камсыздаган.

2015 - Орусиялык сынактын финалчысы Аяна Жолдошбек Мамажановдун "Сүрөтүңө" аттуу
ырын жаңылатып ырдаган видеосу кыргыз интернет колдонуучуларынын арасында хит
болуп, элге тарап кеткен. YouТube сайтында Аянанын аткаруусунда баш аягы менен 6
ыр саналат. Анын ар бири 200-300 миң көрүү көрсөткүчүнөн ашкан.

Айым Айылчиева менен бирге Жолдубай Кайыповдун "Ата-эне" аттуу ыры видеоклибинде
жазылгандай, Кыргызстандын бардык ата-энелерине арналат. Бул ырды эл жакшы кабыл
алып, өлкөнүн бир нече радио чарттарында алдыңкы орунду ээледи.

Атасы - Айзар Касымов, ырчынын продюсери, Улуттук Консерваторияны бүткөн. "Аура"
аттуу джаз группасынын солисти. Апасы - Аида Токтосунова, "Камбаркан"
фольклордук ансамблинде иштейт. Жана дагы иниси бар



https://ky.wikipedia.org/wiki/%D0%90%D1%84%D0%B3%D0%B0%D0%BD%D1%81%D1%82%D0%B0%D0%BD

Афганстан, Афганстан Ислам өлкөсү - Түштүк-Батыш Азиядагы мамлекет. Түндүгүнөн
Түркмөнстан, Өзбекстан жана Тажикстан, батышынан Иран, түштүгүнөн жана чыгышынан
Пакистан менен Индия, түндүк-чыгышынан Кытай менен чектешет. Аянты 645,7 миң
км2. Калкы 20,5 млн (2005). Борбору - Кабул шаары. Административдик-аймактык
жактан 32 вилаятка (административдик-аймактык бирдик) бөлүнөт. Афганстан БУУнун
(1946), Эл аралык валюта фондунун (1955) мүчөсү.

Афганстан - унитардык мамлекет. Конституциясы 16. 1. 2004-жылы кабыл алынган.
Башкаруу формасы - президенттик республика. Мамлекет жана өкмөт башчысы -
президент. Президенттин алдында эки вице-президент бар. Президент болуп
ата-энеси афгандык жана мусулман дининдеги жаран гана шайлана алат (5 жылдык
мөөнөткө). Мыйзам чыгаруу бийлигинин жогорку органы - эки палаталуу Улуттук
чогулуш (Элдер палатасы (Валези Жюрга, 250 депутат) жана Аксакалдар палатасы
(Мешрано Жюрга). Аткаруу бийлигин өкмөт - Улуттук чогулуштун макулдугу менен
президент тарабынан дайындалуучу 27 кишиден турган министрлер кабинети ишке
ашырат. Саясий партиялары: Афганстандын Ислам коому, Афганстандын Ислам
биримдиги партиясы, Афганстандын улуттук биримдик кыймылы партиясы.

Афганстан негизинен Иран тайпак тоосунун түндүк-чыгышында жайгашкан; аймагынын
3/4үн тоолор ээлейт. Чыгыштан батышты карай Гиндикуш тоолору (бийиктиги 6843 мге
чейин, Тиргаран чокусу), андан ары Паропамиз тоолору, түндүгүндө Бактрия
түздүгү, түштүгүндө, түштүк-батыш бөлүгүндө бийиктиги 1200 мге жеткен чөлдүү
плато Регстан, Гармсер кумдуу чөлдөрү, Дашти-Марго таш-шагылдуу чөлү созулуп
жатса, Афганстандын түштүк бөлүгүндө Газни-Кандагар бөксө тоосу (бийиктиги 3265
мге чейин) жазы дарыя өрөөндөрү менен тилмеленип жатат. Иран жана Пакистан менен
болгон чегарасында чуңкурдуктар кездешет. Афганстандын аймагы тектоникалык
жактан негизинен Альп бүктөлүүсүнө кирет. Түндүк бөлүгү Туран жаш платформасынын
(плитасынын) чегинде. Нефть, табигый газ, көмүр, темир, жез, сейрек металлдар,
ошондой эле чачынды алтын, зергерлик жана асыл таштар (дүйнөдөгү эң сапаттуу кен
- лазурит, мрамор оникси, зергерлик турмалин, рубин, зымырыт) жана башка кендери
бар. Климаты субтропиктик континенттик, кургакчыл. Январдын орточо температурасы
түздүктөрдө 0°Сден 8°Сге чейин, бийик тоолордун айрым жеринде -20°Сден төмөн,
июлдуку түздүктөрдө 24°Сден 32°Сге, бийик тоолордо 0°Сден 10°Сге чейин. Жылдык
жаан-чачыны түздүктөрдө 200 мм, чөлдөрдө 40-50 мм, бөксө тоолордо 200-250 мм,
Гиндикуштун айдарым капталдарында 400-600 мм, Инди океанынын муссону жеткен
түштүк-чыгышында 800 ммге чейин. 3000-5000 м бийиктикте кар катмары 6-8 ай
жатат, андан жогору мөңгү кездешет. Ири дарыялары: Амударыя (жогорку агымында
Пянж), Герируд, Гильменд, Кабул, Мургаб сугатка кеңири пайдаланылат. Көлдөрү аз,
анын ичинен ирилери - Амир, Аби-Истадайн-Газни. Тоо этектери жана өрөөндөр боз,
чөлдүү талаалары күрөң топурактуу. Шортоң жерлери да бар. Негизинен чөл жана
талаа өсүмдүктөрү (шыбак, астрагал, сөксөөл, төө тикен жана башка) өсөт.
Чыгышындагы тоолордо токой кездешет. Дарыя өрөөндөрүндө оазистер бар, аларда
жемиш багы өстүрүлүп, жүзүмчүлүк өнүккөн. Аймагында 6 корголуучу аймагы (аянты
218 миң гадан ашык) бар. Банди-Амир улуттук паркы уюштурулган.

Өлкөдө түрдүү тилдердин тобуна кирген 20дан ашык улут өкүлдөрү жашайт; анын
жарымынан көбү - афгандар (пуштулар; 38% тен 49%ке чейин); о. эле тажик (өлкөнүн
батыш жана түндүк-чыгыш бөлүктөрүндө; 18-25%), өзбек (68%) жана түркмөндөр
(түндүгүндө), хазарлыктар (борбордук бөлүгүндө), каракалпак, кыргыз, белуж жана
башка улуттар арбын. Расмий тили - пушту жана дари (перс тилинин афган
диалектиси) тилдери. Басымдуу дини - ислам. Фертилдүүлүк жогору болгонуна
байланыштуу (1 аялга 6,78 бала) балдардын өлүмү көп (1000ге 166). Калкынын
жашынын орточо узактыгы эркектериники - 42,3, аялдарыныкы - 43 жаш. Орточо
жыштыгы: 1 км2 жерге 39,9 киши (өлкөнүн чыгышында 687). Көбү өрөөн жана
оазистерде отурукташкан, аларда 1 км2 жерге 100дөн ашуун киши туура келет;
түштүгүндөгү чөлдөрдө, борбордук жана түндүк-чыгыш бөлүктөрүндөгү бийик тоолуу
аймактарда отурукташкан эл жокко эсе. Калкынын 1/6ге жакыны көчмөн жана жарым
көчмөн эл. Шаар калкы 23%. Ири шаарлары: Кабул, Кандагар, Герат, Кундуз,
Мазари-Шариф, Герат, Желалабад. Акча бирдиги - афгани. 1979-89-жылдардагы Афган
согушу менен граждандык согуштун таасиринен Афганстандын калкынын 1/3ине жакыны
өлкөнү таштап четке кетүүгө аргасыз болушкан. Ошондой эле Кабул шаарынын калкы
эки эсе өскөн. Качкындардын көпчүлүгү Иран менен Пакистанда отурукташкан.
Эмгекке жарамдуу калкы 11,1 млн (2001).



https://ky.wikipedia.org/wiki/%D0%90%D1%81%D1%82%D0%B0%D0%BD%D0%B0

Астана (1961-ж. чейин Aкмолинск, 1961-92-ж. Целиноград, 1992-98-ж. - Aкмоло) –
Казакстан Республикасынын борбор шаары (1997-жылдын). Өлкөнүн түндүк бөлүгүндө,
Ишим дарыясынын боюнда, Казак Сараркасынын түндүгүндө жайгашкан. Калкы 345,6 миң
(2005). Темир жол тоому. Эл аралык аэропорту бар. 1830-ж. Aкмоло чебинин ордунда
отурукташкан. 1832-жылдан Aкмоло станицасы, 1863-жылдан округдук шаар,
1868-жылдан Aкмоло уездинин борбору. Ташкен ж-а Бухарадан Россияга, Чыгыш
Кытайдан Сибирге кеткен кербен жолунун маанилүү пункту болгон. 1920-36-ж. Кыргыз
(Казак) ACCРинин курамындагы губерниянын (1920-28), округдун (1928-30)
республикага баш ийген райондун (1930-32), Караганда облусундагы райондук
(1932-39), 1965-97-ж. облустун борбору болгон. 1939-жылдан Aкмоло облусунун, дың
жерлерди өздөштүрүүдө крайдын административдик борбору болуп, экономикалык ж-а
саясий абалы тез өсө баштаган. 1998-жылдан азыркыдай аталат. 1990-жылдын аягынан
шаардын борбордук бөлүгүндө (япон архитектору К. Курокаванын генералдык долбоору
б-ча) курулуш иштери жүргүзүлгөн; алар: парламент ж-а өкмөт үйү, президенттин
резиденциясы, «Караотель» турак жай комплекси, «Aль-Фараби» ж-а «Самал» кичи
райондору, Конгресс-холл, «Евразия» соода борбору, Ишим дарыясындагы көпүрө ж-а
дарыянын сол жагында бийиктиги 97 м келген «Aстана-Байтерек» монументи. Aнда
диаметри 22 м айнек шар орнотулган. Металл шардын каркасы 3 кабат түстүү айнек
м-н капталган. Ал Казакстан Республикасынын 10 жылдыгына арналган көрүнүктүү
монументтик курулуш.

Астана - Казакстандын маданий борбору. 28 ЖОЖ (филиалдары м-н), анын ичинен
техникалык университет (1933-жылдан), С. Сейфуллин атынагы агрардык институту
(1957), Л. Н. Гумилев атындагы Евразия улуттук университети (1998; Москва
мамлекеттик университетинин филиалы), медицина (1964), музыка (1998) ж. б.
академиялары иштейт. Китепканалары: Президенттик маданий борборунуку, Борбордук
шаардык, А. Гайдар атындагы балдар китепканалары ж. б. А. Кастеев атындагы
искусство (1935), азыркы искусство (1980-ж. негизделип, 1999-ж. Алматыдан
көчүрүлүп келинген), жазуучу С. Сейфуллиндин (1988) музейлери, орус драма
(1940), музыкалык драма (1991), улуттук опера ж-а балет (2000) театрлары,
филармония (1997), оркестрлер бар. Маанилүү өнөр жай тармактары: «Казак айыл
чарба машиналары», «Газмашаппарат» АКсы, «Астана Моторс» компаниясы, вагон
ремонттоо, машина куруу, металл иштетүү, жеңил, тамак-аш өнөр жайлары, эмерек
өндүрүшү бар.



https://ky.wikipedia.org/wiki/%D0%90%D0%BC%D0%B5%D1%80%D0%B8%D0%BA%D0%B0%D0%BB%D1%8B%D0%BA%D1%82%D0%B0%D1%80

Америкалыктар — 1) АКШнын негизги калкы. Жалпы саны 281,4 млн адам (2000).
Америкалыктар америка вариантындагы англис тилинде сүйлөшөт. Алардын көпчүлүгү
протестанттар (баптисттер, методисттер), ошондой эле католиктер, иудаисттер,
мусулмандар. 16-кылымда Европадан испандар, англичандар, француздар,
голландиялыктар ж. б. Түндүк Америкага көчүп барып отурукташып, жергиликтүү
индейлерди чет жакаларга сүрүп чыгарышкан. 18-кылымдын аягында америкалык
улуттун негизин англиялык колониячылдардын урпактары түзгөн. 19-кылымдын
1-жарымында АКШда иммиграция күчөгөн, европалыктар, өзгөчө Ирландия, Франция ж.
б. өлкөлөрдөн келгендердин саны өскөн. 1846-48-ж-дагы Америка-Мексика согушунан
кийин мексикалыктар, 1861-65-жылдагы жарандык согуштан кийин афроамерикалыктар,
20кылымдын башталышында индейлер Америкалыктардын курамына кирген. 1860-ж.
иммигранттар АКШнын калкынын 13-14%ин түзсө, 1910-ж. 40%ке жакынын түзгөн.
Аларга каршы 20-кылымдын 20-ж. иммиграциялык тыюу салуучу мыйзамдар чыгарылган.
1-дүйнөлүк согуштан соң иммигранттардын саны кескин кыскарып, аларга ар тараптан
кысымдар көрсөтүлө баштаган. Ушуну менен АКШ аймагына эркин кирүү доору аяктаган
жана ассимиляция процесси тереңдеп, этностор аралык консолидация күч алган.
Бүгүнкү күндө Америкалыктар ар түрдүү расадагы этностордон куралган, жалпы
улуттук патриоттук сезими күчтүү калк катары саналат. Азыркы Америкалыктардын
көпчүлүгүн (69%) европалыктар (немистер - 15,2%, ирландиялыктар 10,8%,
англичандар - 8,7%, италиялыктар - 3%) түзөт, ошондой эле Америкадагы эң чоң
расалык топ испан-америкалыктар: мексикалыктар (7,3%), пуэрторикалыктар (1,2%),
кубалыктар (0,4%) ж. б. Алардын көпчүлүгү АКШнын түштүк жана батыш бөлүгүндө,
Калифорнияда жана Техаста (50%) жашашат. «Кара» А. (афроамерикалыктар) түштүк
штаттарда элдин 12,3%ин түзөт. Азиялыктар менен аралашуусунун негизинде келип
чыккан Америкалыктар 10,2 млн, кытайлар (2,4 млн), филиппиндер (1,8 млн),
индиялыктар (1,7 млн), вьетнамдар (1,4 млн), кореялыктар (1 млн), япондуктар
(796 миң адам) ж. б. Алар АКШнын Калифорния жана Гавайи штаттарында жашашат.
Индейлер (чирок, навахо, чокто, сиу, оджибве - чиппева ж. б.) жана Аляскалык
аборигендер (эскимос, алеуттар) - 2,5 млн адам; индейлер АКШнын түштүгүндө элдик
санынын 31% ин жана батышында 43%ти түзөт, мындан сырткары шотландиялыктар (4,9
млн), норвегиялыктар (4,5 млн), арабдар (1,2 млн), чехтер (1,2 млн), датчандар
(1,4 млн), голландиялыктар (4,5 млн), орустар (2,6 млн), украиндер (0, 9 млн)
жашашып, өнөр жайларда, тейлөө тармактарында, илимий мекемелерде ж. б. иштешет.
Улуттук майрам катары Эгемендүүлүк күнү (4-июль), Энелер күнү (майдын
2-жекшембиси) ж. б. майрамдалат. 2) Америка континентинде жайгашкан өлкөлөрдүн
калкы да америкалыктар деп аталат.



https://ky.wikipedia.org/wiki/%D0%90%D0%B4%D0%B0%D0%BC_(%D0%BA%D0%B8%D1%88%D0%B8)

Адам (киши) - Жердеги тирүү организмдердин ичинен өзүнүн өрчүп-өсүшүндө эң
жогорку баскычка жеткен, коомдук-тарыхый ишмердүүлүктүн жана маданияттын
жаратуучусу жана ээси.

Адам жаныбарлардан айырмаланып, акыл-эс, ойлоо жөндөмдүүлүгүнө ээ, эмгек куралын
жасап, аны менен айлана-чөйрөгө таасир этип, өзгөртө алат; мээ түзүлүшү татаал,
сүйлөөгө жөндөмдүү. Адам гендик жактан жаныбарлар менен тектеш, ал аң-сезимдүү
коомдук жандыкка айлангыча узакка созулган биологиялык, социалдык, тарыхый жолду
басып өткөн. Адам сымал маймылдын жашоо үчүн табияттагы даяр нерселерди курал
катары колдонушу кийин эмгек куралын жасашына түрткү берген. Адамдын эң негизги
жөндөмдүүлүгү эмгек куралын жасап, аны табиятты өзгөртүү үчүн пайдаланышы. Адам
сымал маймылдын адамга айланышына шарт түзгөн эмгек болгон. Эмгек анын
аң-сезиминин, сезүү органдарынын жана мээсинин иштешин жакшыртып, дене түзүлүшүн
өзгөртүп, антропогенездин улам жаңы баскычына көтөрүп, миллиондогон жылдан кийин
жаңы биологиялык түрдү пайда кылган. Эмгек аң-сезимдин туундусу катары сүйлөө
жөндөмдүүлүгүн жараткан. Анатомиялык-морфологиялык бөтөнчөлүктөрү жагынан сүт
эмүүчүлөрдүн приматтар түркүмүндөгү «гоминид» (латынча homo – адам) тукумуна
кирет. Гоминиддердин түпкү теги катары саналган, мындан 1 млн 600 жыл мурда
Чыгыш Африкада жашаган хомохабилис (Homo habilis ишке жөндөмдүү А.) келип
чыккан. Археологиялык казындыларда хомохабилистин сөөктөрү менен кошо колго
жасалган жөнөкөй эмгек куралдары да табылган. Эмгек куралын жасоо
питекантроптордун убагында эле эзелки Адамдын аң-сезимине таасир этип, өз ара
пикир алышуу зарылдыгын туудурган. Ушуга байланыштуу алардын мээ түзүлүшү да
өзгөрө баштаган. Мындай эволюциялык өзгөрүүлөр Адам коомунун алгачкы доорунда
эле башталган. Буга Европа, Африка, Азияда жашаган неандерталдардын көп
калдыктары далил.

Төртүнчүлүк доордун аяк ченинде неандерталдарда коомдук мамилелер өнүгө
баштаган. Кийинчерээк алардын ордун кроманьондор баскан. Алар илимде Homo
sapiens (акылы бар А.) деген атка конгон, неандерталдарга караганда татаалыраак
курал жасоого жөндөмдүү болушкан. Алардын дене түзүлүшү менен түр түспөлүндө да
туруктуу морфологиялык жана расалык белгилер пайда болгон. Ошентип, эволюциялык
жана тарыхый өнүгүүнүн натыйжасында калыптанган Адам Жер жүзүндөгү ар түрдүү
материктерде жашап, ошол жердин ысык-суугуна жана тиричилик шарттарына
ыңгайлашып отурган. Натыйжада Адамдын сырткы келбети, түспөлү өзгөрүп, ар кайсы
жерде түрдүү расалар калыптанган.

Адамдын органдары жана системалары ткандардан куралат. Скелет, муундар жана
булчуңдар кыймыл функциясын аткарат. Адамдын тамактанышы тамак сиңирүү органдары
аркылуу жүрөт, дем алуу жолу жана өпкө аркылуу дем алат. Зат алмашууда пайда
болгон зыяндуу заттар бөйрөк, тери аркылуу денеден сыртка чыгарылып, кан курамын
туруктуу сактап турат. Ткандарды жана клеткаларды азык, кычкылтек, гормон менен
камсыз кылуу, зыяндуу заттарды бөлүп чыгаруу милдетин жүрөк, кантамыр жана лимфа
системалары аткарат. Жалпы денеде ткань, орган системаларынын бири-бири менен
байланышын борбордук нерв системасы башкарат.

Адамдын бою антропологияда жана медицинада дененин морфологиялык өсүшүн,
мүчөлөрдүн бири бирине шайкеш келишин мүнөздөйт. Жаңы төрөлгөн эркек ымыркайдын
боюнун орточо узундугу 54 см, кыздыкы 53 см болот. Аялдын боюнун өсүшү 17-18,
эркектики 20-23 жашка чыкканда токтолот. Бул процесс акцелерацияга байланыштуу.
Адам бою 45 жаштан кийин ар бир он жылда 1-1,5 смге кыскара баштайт. Бул
негизинен омуртка кемирчектеринин, тамандын жукарышынан ж. б. себептерден болот.
Адамдын конституциясы дененин тукум куума жана көнүмүш касиеттеринин негизинде
калыптанган функциялык жана морфологиялык өзгөчөлүктөрү болуп эсептелет. Азыр
дүйнөдө адамдардын саны 6 млрддан ашты (2005).



https://ky.wikipedia.org/wiki/%D0%AB%D1%81%D1%8B%D0%BA-%D0%9A%D3%A9%D0%BB

Координаттары: 42°26′0″N 77°11′0″E﻿ / ﻿42.43333°N 77.18333°E﻿ / 42.43333;
77.18333 Coordinates: Parameter: "scale=" should be "scale:"

1. Кыргызстандагы эң чоң тоолуу туздуу көл. Кыргыздар бул көлдү "Кыргызстандын
бермети" деп аташат. Көлдөгү суунун көлөмү -1738 чарчы км, суу бетинин аянты -
6236 чарчы км. Жээктеринин жалпы узундугу - 688 км. Көлдүн орточо тереңдиги 278
м, эң терең жери 668 м. Ысыккөл түндүктөн түштүккө 58 кмге, ал эми батыштан
чыгышка 182 кмге созулат.

Каталан картасы катары кеңири белгилүү болгон картада Ысык-Көлдүн түндүк чыгыш
жээгинде крест салынган храм түрүндөгү белги коюлган, анын жанында түшүндүрмө
текст жазылган: “Апостол Матвейдин кудурети сакталган деп айтылган армян бир
туугандардын монастыры”. Азырынча урандылырды изилдөө иштери эч натыйжа бере
элек. Балким, биздин окумуштуулар байыркы жашоочулардын изин таап алышы эч ажеп
эмес. Көптөгөн чет элдик компаниялар жана жеке адамдар буга абдан кызыгып,
изилдөө иштерин, казууларды жүргүзүүгө даярдыгын билдирүүдө. Бул эстеликти издөө
иши археологиялык туризмди өнүктүрүүнүн кубаттуу кыймылдаткычы болушу толук
ыктымал.

Ысык-Көл — «Манас» эпосундагы топоним. «Манас» эпосунда кыргыздардын байыртадан
мекендеген жерлеринин бири катары көп эскерилет. Манас Ата журтун баскынчы
жоодон бошотмок болуп Алтайдан аттанып чыгып, Кошойго жолукканы келе жатып,
Ысык-Көлгө туш келип, суктанат:

Геграфиялык реалияда көл жана жер катары республиканын түндүк-чыгышында
жайгашкан. Күңгөй жана Тескей Ала-Тоолору менен курчалган кеңдик багыттагы кенен
ойдуңдун таманын ээлеп жатат. Көлдүн азыркы аты байыркы түрк тилиндеги ысык
//ызык сөзүнө байланыштырып, ал ыйык, керемет, азиз, курман фетиш деген маанини
берет. (Саякбай Каралаев, 1. 110).



https://ky.wikipedia.org/wiki/%D0%A3%D1%8E%D0%BB%D0%B4%D1%83%D0%BA_%D1%82%D0%B5%D0%BB%D0%B5%D1%84%D0%BE%D0%BD

"Уюлдук телефонду" - Биз орусчадан “сотовый телефон”- “мобильный телефон” деген
түшүнүктөр менен кабыл алганбыз. Ал эми биз колдонуп жүргөн уюлдук телефондор
“мобилдик телефон” болуп эсептелет. “Сотовый телефон” бир гана уюлдук эмес,
радио, спутник, магистралдык телефондор дегенди түшүндүрөт. Ошондуктан биздин
“сотка” деп жүргөнүбүз туура эмес

Уюлдук телефондун жаралышы 1973-жылга таандык. Ошондо америкалык “Motorola”
компаниясы азыркы уюлдук телефондордун түпкү атасы болгон Motorola Dyna TAC
телефонун иштеп чыгарган. Ал эми Кыргызстанда уюлдук телефон 1994-жылы 12-июлда
биринчи жолу шыңгыраган. Ошол күндөн тарта республикабызда уюлдук байланыштын
доору башталган. Өлкөбүздө уюлдук байланыштын алгачкы оператору КАТЕЛ
(Кыргыз–Америка телефону) болгон.

"Motorola" компаниясы 1983-жылы DynaTAC8000X үлгүсүндөгү биринчи уюлдук
телефонун чыгарат. Бул телефон 15 жыл дегенде иштелип чыгып, 100 миллион АКШ
доллары сарпталган. Салмагы 794 граммды түзүп, заряды 8 саатка жеткен. Баасы 3
миң 995 АКШ долларын чапчыган.

Уюлдук телефон башында байланыш үчүн гана колдонулса, кийинчерээк анын жазуу
китепчеси, сааты жана ойготуучу коңгуроосу пайда болду. Алардын артынан радио,
фотоаппарат , интернет жана электрондук поч­та кошулду. Аны менен катар уюлдук
телефондун жардамы менен көңүл ачууга, жакындарды куттуктоого, маалымат алууга
мүмкүнчүлүк түзүлдү.

Учурда “люкс” классындагы телефондорду чыгаруучу "Nokia" компаниясынын бир
бутагы болгон “Верту” компаниясы бар. Верту телефондорунун корпусу алтын, ак
алтын, титан, болот жана башка баалуу, жогорку сапаттагы металлдардан жасалып,
кымбат баадагылар болуп саналат. Бул телефондор чыгарыла баштаган 10 жыл ичинде
бардарлыктын символу болуп, байлыкты даңазалоочу буюмга айланган. Анын эң
атактуу түрү болуп Boucheron Cobra (Боушерон Кобра)саналат. Баасы 320 миң евро.
Ал эми Signature (Сигнатур) жана Ascent (Аскент) үлгүлөрүн даярдоого 940 түрдүү
бөлүкчөлөр колдонулат. Верту телефондорунун башка телефондордон дагы бир
өзгөчөлүгү бар. Ал – бир гана Англия өлкөсүндө жасалгандыгы.

Азыркы кезде уюлдук байланыш дегенде эле көпчүлүк Нокиа аталышындагы
телефондорду элестетишсе керек. А бирок Нокианын тарыхы тээ тереңде жатканын
баары биле бербеши анык. 1865-жылы финляндиялык тоо инженери Фредрик Идестам
Нокия дарыясынын жээгиндеги токойдон жыгач иштетүүчү фабрика куруу үчүн уруксат
алат. Фабрика кийин чоң комбинатка айланат. Жумушчулардын көп келген агымынан
улам Нокиа шаары пайда болот. “Nokia” деген сөз фин тилинен которгондо “карагай
суусары” деген маанини билдирет. 1871-жылы "Нокиа корпорэйшн" ("Nokia
Corporation") ишканасы болуп түзүлөт. Бара-бара өз кучагына башка тармактарды
кошуп, кагаз, жыгач, резина өндүрүп, резина өтүктөрдү, көлөчтөрдү жана электр
жабдыктарын чыгара баштайт. Өзүнүн өндүргөн товарлары менен Европа жана Америка
өлкөлөрүн багындырууга жетишет. Ар тармакта алдыга жылып отуруп, 1960-жылы
"Нокиада" электрондук бөлүм түзүлөт. Андан көп өтпөй эле, тактап айтканда,
1963-жылы биринчи радиотелефонду иштеп чыгышат. Мындай ар тармактуулук “Баарын
жасаса болот жана баарын жасап көрүш керек” деген ураандын негизинде жаралат.
80-жылдардагы уюлдук байланыштын өнүгө башташы менен “Нокиа” фирмасы да
башкаларга салыштырмалуу толук кандуу, ыңгайлуу уюлдук телефон иштеп чыгат.
Ошентип, 1991-жылы азыр биз колдонуп жаткан GSM стандартындагы уюлдук байланышы
Финляндияда ачылат. Биринчи болуп Нокиа телефонунан өлкөнүн премьер-министри Ахо
Эско Тапани коңгуроо кылган. Ошол мезгилден тарта Нокианы телекоммуникация
тармагында токтотуу мүмкүн болбой келет.

Айтылуу “Samsung” компаниясы 1938-жылы азык-түлүк тармагындагы ишкана болуп
түзүлөт. Негиздөөчүсү – Ли Бьонг Чхуль. Ал кезде Корея Японияга колония болуп
турганына карабастан, ал өз алдынча иш баштоону чечет. “Самсунг” деген сөз "үч
жылдыз" деген маанини билдирет. Чхуль "Үч жылдыз" деп үч эркек уулунун урматына
атап койгон. Экинчи Дүйнөлүк согуштун кыйынчылыктарына карабастан, Чхуль
акырындан алдыга жылып отурат. Иштин көзүн билип калган Ли 1969-жылы япондор
менен бирдикте "Самсунг Электроникс" ишканасын негиздеп, сыналгыларды чыгара
баштайт. Убакыттын өтүшү менен жаңы түптөлгөн компания электрондук, тиричилик
буюмдарын чыгарып, Кореяда гана эмес, эл аралык аренада да өз ордун ээлей
баштайт. Компаниянын уюлдук телефондору тууралуу айтсак, 2 сим-карталуу
телефонду дал ушул компания чыгарган. Биринчи болуп күндүн энергиясы менен иштей
турган телефонду да иштеп чыккан. Учурда Самсунг уюлдук телефондору өтүмдүүлүгү
жагынан дүйнөдө 2-орунду эч кимге бербей келет.

27,1 миллион; "Motorola" – 10,6 миллион жана "Sony Ericsson" 10,5 миллион
телефон сатышкан.



https://ky.wikipedia.org/wiki/%D0%A3%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82_%D0%BA%D0%B8%D1%80%D2%AF%D2%AF_%D1%8D%D0%BA%D0%B7%D0%B5%D0%BC%D0%B5%D0%BD%D0%B4%D0%B5%D1%80%D0%B8_%D1%8D%D0%BB_%D0%B0%D1%80%D0%B0%D0%BB%D1%8B%D0%BA_%D1%82%D0%B0%D0%B6%D1%80%D1%8B%D0%B9%D0%B1%D0%B0%D0%B4%D0%B0

УНИВЕРСИТЕТКЕ КИРҮҮ ЭКЗАМЕНДЕРИ ЭЛ АРАЛЫК ТАЖРЫЙБАДА Др. Кадиян Бообекова,
Кыргыз-Түрк «Манас» Университети (ru). Азыркы учурда билим берүү адам баласынын
иш-аракеттеринде, жашоосунда эң кең ири сферанын бири. Себеби адамзаттын өнүгүп
өсүүсүнүн перспективалары билим берүүгө байланыштуу. Билим берүүнүн социалдык
ролу дүйнөдө абдан жогорулап, азыркы кезде ал социалдык инфраструктуранын эң
маанилүү элементтеринен болуп калды, (Вульфсон, 1995, 3-б). Дүйнөдө
кызматкерлердин билим дең гээлинин жогору болуусуна талап өскөн сайын, билим
берүүгө болгон социалдык суроо талаптар да өсүүдө. Жаштардын кең ири катмары
толук жана жогорку билим алууну, каалаган социалдык статуска ээ болуунун бирден
бир жолу деп эсептешет. Жогорку билим дең гээли ишсиз калбоонун негизги
гарантиясы. Чынында соң ку жылдардагы ишсиздикке, ишсиздердин түрүнө жана
статистикага караганда, ишсиз жүргөндөрдүн белгилүү бир бөлүгүн дипломдуулар да
түзөт. Бирок, ишсиздиктин эң биринчи курманы- билим дең гээли төмөн болгон
кесипсиз жумушчулар болот, (Вульсфон, 1995). РАО академиги Герщунский кайсы гана
өнүккөн коомдо болбосун, билимдүү, сабаттуу, жогорку маданияттуу кишинин, кең
ири, ар тараптуу билим алган, кемчиликсиз кишинин культу - чынында эң маанилүү,
жападан жалгыз культ болуп эсептелээрин белгилейт, (Гершунский, 1993. 15.б.).

Учурда дүйнөдө эң маанилүү иштердин бири - билим берүүнүн социалдык жана маданий
ролун жогорулатуу. Тажрыйба көрсөткөндөй кандай гана өлкө болбосун анын
экономикалык жактан өнүгүүсүнүн перспективасы - билим берүүнүн
эффективдүүлүгүнүн даражасына байланыштуу. Мурункудан айырмаланып, учурдагы
жогорку технологиялык өндүрүшкө жалпы маданий жана кесиптик билими жогорку
жумушчу күчү талап кылынаары белгилүү (Малькова, Вульфсон, 1991). Жогорку
билимдүү болуу үчүн жогорку окуу жайларына тапшырып, ал окуу жайы белгилеген
сынакты берүү жана окуу керек. Кирүү сынагы ар кайсы өлкөдө ар башка. Бул жерде
борбордук тестирлөө аркылуу абитуриенттерди кабыл алуу 1982- жылдан бери
практикаланып келген Түркия Билим берүү системасын мисалга алып көрөлү. Себеби
Түркия жана Орто Азия Түрк республикаларынын Билим берүү министрликтери арасында
билим берүү тармагында кызматташтык боюнча атайын макулдашуусу бар. Анын үстүнө
өлкөбүздө үч жылдан бери борбордук тестирлөө аркылуу ЖОЖдорго студенттерди кабыл
алууну практикаланып жаткандыктан, бул тажрыйба биздин билим берүү системага
өрнөк боло алат го деген ойдобуз. 1992 - жылы Май айында Анкарада жана Сентябрь
- Oктябрь айларында Бишкекте баардык Tүрк тилдүү өлкөлөр арасында таалим-тарбия
тармагында тажрыйба алмашуу жана жардамдашуу боюнча чогулуштар өтүлүп, башка
өлкөлөрдөй эле Кыргыз Билим Берүү министрлиги менен Түркия Улуттук Агартуу
министрлиги бул макулдашууларга эки тараптуу кол коюшкан. Ошондон баштап жыл
сайын түрк тилдүү өлкөлөрдүн билим берүү чогулуштардын бири болгон 3.12. 1995-
жылындагы Tүркия Республикасынын Жогорку окуу жайларынын атайын комиссиясынын
чогулушунун чечими: 1. Тандоо сынактары Түркия жана Билим берүү системасында
макулдашууга кол койгон бүт түрк тилдүү республикаларда май айында бир күндө
болот. 2. Бул сынакка Түркия Республикасынын жана Түрк тилдүү республикалардын
түрк лицейлерин, же ошол өлкөнүн жалпы жана өзүмдүк мектептерин бүтүргөндөр кире
алат. 3. Бул сынакта эгер балдар түрк лицейлерин бүтүргөн болсо, балдардын
түркчө билгени текшерилет. 4. Сынак жыйынтыгы июндун аягында Түркиядан бардык
республикалардын Билим Берүү жана Маданият министрликтерине билдирилет. 5.
Түркияда же башка түрк тилдүү өлкөлөрдөгү бир университетке кирүү сынагынан
өткөн окуучулардын аттары жана келе турган тарыхы дипломаттык каналдар аркылуу
билдирилет. 1996-жылдын январында Анкарада Түркия Республикасынын Улуттук
Агартуу Министирлиги жана Кыргыз Республикасынын Билим берүү жана Маданият
Министирлигинин туруктуу комиссиясынын экинчи чогулушу болду. Комиссиянын бул
чогулушунда төмөнкү маселелер каралды. Түрк тарабы, Кыргызстан тарабына Түркияда
1982-жылдан бери практикаланып келген Кыргыз Республикасынын Билим берүү
системасына да 1995 – жылы сунуш кылынган ОТОБ (Окуучуларды Тандоо жана
Орноштуруу Борбору) сынак/ тестирлөө системасынын жактырылып практикалануусу
жөнүндө маалымат берүүсүн талап кылган. Кыргызстан тарабы бул системаны
практикалоо үчүн (UNDP) Бириккен Улуттар Уюмунун өнүктүрүү программасы менен
Дания жана Кыргыз Республикасынын чогуу иштешкенин жана кийинчерээк бул
системага өтө турганын билдиришкен (Түркия Улуттук Агартуу министрлигинин
1996-жыл токтомдору). Түркияда университеттерге студенттерди кабыл алуу жөнүндө
төмөндө маалымат берилди. Түркияда университеттердин эки жылдык (өн лисанс) жана
төрт жылдык (лисанс - бакалавр) бөлүмдөрүнө кирүү үчүн абитуриенттер атайын
борбордоштурулган уюмга (Тестирлөө борбору) экзаменге киришет. Университеттин 2
жылдык бөлүмү да жогорку окуу жайы деп эсептелип, биздеги техникумдар сыяктуу.
Аны бүтүргөндөр 4 жылдык бөлүмдөргө улантып окуй алышат. Университетке кирүү
сынактарын борбордоштурулган тест системасы менен алган бул уюм - Окуучуларды
Тандоо жана Орноштуруу (жайгаштыруу) Борбору (ОТОБ) (түркчө ЈСЙМ) деп аталат.
Бул борбор Түркия Республикасынын Жогорку Билим Берүү Кең ешинин (ЙЈК) чечими
менен 1982-жылы курулган. Бул борбордун максаты - Түркиядагы жана Түндүк Кипр
Түрк Республикасындагы орто мектептин жана лицейдин бүтүрүүчүлөрүн
университеттин 4 жылдык, 2 жылдык бөлүмдөрүнө жана кесиптик атайын орто окуу
жайларына орноштуруу үчүн билим сыноосун уюштуруу жана андан өткөндөрдү алган
баллына (упайларына) жараша окуу жайларынын бөлүмдөрүнө орноштуруу болуп
саналат. Жалпы калкынын саны 70 миллионго чукул болгон Түркия Республикасынын
бир жарым миллионго жакын жаштары жыл сайын бул борбор уюштурган
университеттерге кирүү сынагына кирүү үчүн ОТОБго арыз беришет. Бул жылы сынакка
кирүү үчүн 1миллион 715 миң ден ашуун абитуриент арыз берген. Сынакка кирүү үчүн
лицейди бүтүргөндөр же бул жылы ийгиликтүү бүтүрө ала тургандар арыз берип,
документ тапшырышат. Документ тапшырууда аттестат ала элек болсо да бул жылы
мектепти бүтүрј алат же бүтүрдү деген мектептен справка болсо ал сынакка кирүүгј
жетиштүү. Бул борбор өздөрү жактырган бөлүмдөрдү тандап, жогорку окуу жайларына
кирүү сыноосунан өткөндөрдү ошол бөлүмдөргө орноштурат. Бул сынак эң биринчи
жолу 1982-жылы бир баскычтуу болгон. Ал эми 1983-жылдан баштап калган жылдарда
эки баскычтуу болуучу. Бирок 1999-жылы да кайрадан бир баскычтуу болуп, ОТОБго
арыз берген 1.478.562 абитуриенттен 1.435.635и сынакка кирди, алардан 1
млн.7.703. абитуриент университетке өттү. 2002-жылы сынак системасы кайрадан 2
баскычтуу болду. ОТОБ сыноолору, биринчиси ОДАС (Окуучулардын жалпы дең гээлин
аныктоо сыноосу), экинчиси ООС (окуучуларды орноштуруу сыноосу) болуп экиге
бөлүнөт. Ал сыноолорго кирүүдөн мурун ОТОБ борборуна арыз берүү керек. Эми
баарын ирети менен карайлы. К/№ Иштердин ирети 1. ОТОБ сыноо борборлору 2. Арыз
берүү иштери. 3. Биринчи сынак ОДАС 4. Текшерүү жана сынактын жыйынтыгын
билдирүү 5. Экинчи баскыч сыноо ООС. 6. Экинчи Текшерүү иши 7. Булар эске
алынат: - Орто мектептеги ийгилик - Жөндөмдүүлүккө жараша кабыл алуу - ОТОБ
сыноосунда артыкчылыгы болгондор - ОТОБ менен жазышуу - Каттоо / жыйынтык.



https://ky.wikipedia.org/wiki/%D0%9D%D0%B8%D0%B3%D0%B5%D1%80%D0%B8%D1%8F

Нигерия, Нигерия Федерация Республикасы – Батыш Африкадагы мамлекет. Түндүгүнөн
Нигер, түндүк-чыгыштан Чад, чыгышынан Камерун, батышынан Бенин мененчектешет.
Түштүгүнөн Атлантика океанынын Гвинея булуңу чулгайт. Аянты 923,8 миң км2. Калкы
152,3 миллион (2010). Борбору – Абужа ш. Адм.айм. жактан 36 штатка жанаборбордук
федерация округуна бөлүнөт. Акча бирдиги – найра. 1999-жылы кабыл алынган.
Башкаруу формасы – президенттик республика. Мамлекет, өкмөт башчысы жана
Куралдуу күчтөрдүн башкы командачысы – президент. Мыйзам чыгаруу бийлигинин
жогорку органы – эки палаталуу улуттук чогулуш (Улуттук Ассамблея). Аткаруу
бийлигин өкмөт – Федерациялык аткаруу кеңеши ишке ашырат. Негизги саясий
партиялары: Элдик демократиялык партиясы (центристтер), Жалпы элдик партия
(консерваторлор).



https://ky.wikipedia.org/wiki/%D0%9D%D0%B0%D0%B9%D0%BC%D0%B0%D0%BD%D0%B1%D0%B0%D0%B9_%D0%91%D0%B0%D0%BB%D1%8B%D0%BA_%D1%83%D1%83%D0%BB%D1%83

Найманбай Балык уулу (1844, Талас өрөөну - 1923,Чүй өрөөнү) - манасчы, айтыш
өнөрүндө атагы чыккан төкмө акын. Найманбай манасчылык кесипти атасынан,
белгилүү манасчы Балык, Чүй өрөөнүндөгү Байтик манаптыкында жашап жүргөндө,
үйрөнгөн. Найманбай бул аймакта өткөрүлгөн чоң аш-тойлордо жар чакырып, өз
мезгилинде жашаган белгилүү акындар менен беттешип айтышкандыгы жөнүндө маалымат
бар. 16 жаш курагында «Манас» айта баштаган. «Манасты мактоо», «Манастын кээ бир
кийимдери», «Манастын күмбөзү» деген үзүндүлөрдү Найманбайдын айткандарын эстеп
айтып жүргөн Сулайман Ырыскулбековдон 1923-жылы Каюм Мифтаков жазып алган.
Найманбайдын бюсту Бишкекте Кыргыз филармониясыннын алдындагы "Манас"
архитектура-скульптуралык ансамблден орун алган.



https://ky.wikipedia.org/wiki/%D0%9C%D0%B5%D1%81%D1%81%D0%B8,_%D0%9B%D0%B8%D0%BE%D0%BD%D0%B5%D0%BB

Лионел Андрес Месси ( испанча - Lionel Andrés Messi ) 1987-жылы 24-июнь,
Росарио), Аргентиналык футболчу. Барселонанын намысын коргогон оюнчу чабуулчу
жана чабуулдагы жарым коргоочу милдетин аткарат. Дүйнөдөгү эң алдыңкы
футболчулардын бири. 21 жашында эле Алтын топ жана ФИФА жылдын мыкты футболчусу
сыйлыктарына ээ болгон. Месси ийкемдүүлүгү жана оюн таризине байланыштуу
Аргентиналык эски футболчу Диего Марадонага көп салыштырылат.

Барселонанын негизги курамында биринчи жолу 2004-жындын 16-октябрында ойногон
Месси, Испания лигасында гол киргизген эң жаш футболчу наамына ээ. 2005-06
сезонунда Ла лига жана УЕФА Чемпиондор Лигасы чемпиондугун жеңет. 2006-07
сезонунда Эл класико дербисинде хеттрик кылганы жетишип, 26 лига мачында 14 гол
саят. 2008-09-жыл кариерасындагы эң мыкты сезон болот. Анткени сезон боюнча 38
гол атып 6 кубок жеңет. 2009-10 сезонунда бардык турнирде 47 гол атып Роналдонун
койгон рекордуна жетет. 2010-11 сезонунда 53 гол менен бул рекордду бузуп өзүнүн
рекордун коёт.

Месси 2012-жылга чейин 5 жолу Ла лига чемпиондугун, 3 жолу УЕФА Чемпиондор
лигасы чемпиондугун жеңген жана эки финал мачында гол сайган. Финалдагы бардык
голдорун Манчестер Юнайтедге киргизген. 2010-11 сезонунда Чемпиондор лигасында
12 гол киргизип, Герд Мюллер менен Жан-Пиер Папиндерден кийин удаа 3 жолу голчу
болгон үчүнчү футболчу болду.

2013 жылдын үчтүн айынын 7 күнү Лионел Месии дүйнөнүн эң мыкты оюнчусуна
берилүүчү "Алтын топ" сыйлыгын 4 жолу катар утуп алган биринчи футболчу болуп
калды. Дүйнөлүк футбол курама командаларынын капитандарынын, машыктыруучуларынын
жана басма сөздө спорт темасын чагылдырган журналисттеринин арасындагы
уюштурулган добуш берүүдө, 25 жашар аргентин өзүнүн клубдашы - испан оюнчусу
Андрес Иньестадан, ошондой эле "Реалдын" жана Португалиянын футбол курама
командасынын лидери Криштиану Роналдудан озуп чыгып - жеңишке жетишкен..



https://ky.wikipedia.org/wiki/%D0%9C%D0%B0%D0%BB%D1%8C%D1%82%D0%B0

Мальта, Мальта Республикасы – Түштүк Европадагы арал мамлекет. Жер Ортолук
деңиздин борбордук бөлүгүндө, Мальта архипелагында, Сицилия аралынан 93 км,
Тунистен 230 км (Африканын түндүк жээги) аралыкта жайгашкан. Аянты 316 км2.
Калкы 413,0 миң (2010). Борбору – Валетта (калкы 9,3 миң).
Административдик-аймактык жактан 68 округга (анын 54‰ Мальта аралында, 14‰
Гоцодо) бөлүнөт. Акча бирдиги – евро (2008-жылдын 1-январынан). Мальта – БУУнун
(1964), Европа кеңешинин (1965), ЭВФтин (1968), ЕККУнун (1973), Эл аралык
реконструкция жана өнүктүрүү банкынын (1983), Эл аралык соода уюмунун (1995),
Европа союзунун (2004) мүчөсү.



https://ky.wikipedia.org/wiki/%D0%9B%D0%B8%D1%82%D0%B2%D0%B0

Литва, Литва Республикасы – Чыгыш Европадагы мамлекет. Түндүгүнөн Латвия,
чыгышынан жана түштүгүнөн Беларуссия, түштүк-батышынан Польша жана Россия
(Калининград облусу) менен чектешет. Батышынан Балтика деңизи жана анын Курши
булуңу менен чулганат. Аянты 65,3 миң км2. Калкы 3,3 млн (2010). Борбору –
Вильнюс. Расмий тили – литва тили. Акча бирдиги – лит. Административдик-аймагы
жактан 10 уездге бөлүнөт (к. таблицаны). БУУнун (1991), Европа коопсуздугу жана
кызматташтыгы уюмунун (1991), ЭВФтин (1992), Эл аралык реконструкциялоо жана
өнүктүрүү банкынын (1992), Балтика деңизи өлкөлөрү кеңешинин (1992), Европа
советинин (1993), Бүткүл дүйнөлүк соода уюмунун (2003), Европа союзунун (2004),
НАТОнун (2004) мүчөсү. Администрациялык-аймактык бөлүнүшү (2010):

Литва – унитардык мамлекет. 1992-ж. 25-октябрда Конституциясы кабыл алынган.
Башкаруу формасы – парламенттик республика. Мамлекет башчысы – президент, 5
жылга шайланат. Литва парламенти – бир палаталуу Сейм. Аткаруу бийлигинин
жогорку органы – өкмөт. Литвада көп партиялуу саясий система орун алган. Негизги
партиялары: Мекен союзу – Литва христиан демократтары, Литва
социал-демократиялык партиясы, Литва либералдар кыймылы, Эмгек партиясы,
Христиан партиясы, Литва дыйкан-народниктер уюму, «Жаңы союз», Литва орустарынын
уюму, «Орус альянсы» жана башка.

Жээк сызыгынын узундугу 100 кмдей. Жээги негизинен жапыз, кумдуу пляждар, кум
дөбөлөр мүнөздүү. Тайыз, өтө тузсузданган Курши булуңу деңизден Курши саяңы
аркылуу бөлүнгөн. Литванын рельефине түздүктөрдүн дөбөдөңсөөлөр менен айкалышып
жатышы мүнөздүү, бардык жеринде рельефтин мөңгүнүн аракетинен пайда болгон
формалары кездешет. Батыштан чыгышты карай дөбөлүү дөңсөөлөр (Жямайта дөңсөөсү,
Балтика жалдары, бийиктиги 292 мге чейин) созулуп жатат. Литванын аймагы байыркы
Чыгыш Европа платформасынын Орус плитасынын чет жакасында жайгашкан. Нефть, чым
көң, доломит, цементтик акиташ теги, чопо, кыш жана керамзит үчүн чопо, айнек
жана курулуш куму, бор, гипс, ангидрит, акак (янтарь), жер алдындагы минералдуу
суу кендери бар. Литва деңиздиктен континенттикке өтмө климаттуу аймакта
жайгашкан. Январдын орточо температурасы батышында –3ᵒСтан, чыгышында –6ᵒСка
чейин, июлдуку 17,2ᵒС. Жылдык жаан-чачыны 630 мм. Вегетация мезгилинин узактыгы
169– 202 күн. Дарыялары жыш (бардыгы 750 дарыя), Балтика деңизинин алабына
кирет. Эң ири дарыялары: Нямунас (Неман) жана анын куймалары – Мяркис (Меркис),
Нярис (Вилия), Нявежис (Невежис), Дубиса, Миния, Шяшупе. Немандын куймаларынан
башка ири дарыялары: Вянта (Вента; Балтиканын алабы), Муша (Лиелупенин алабы).
Дарыялары кар, жамгыр жана жер астындагы суулардан куралат; кышында орто эсеп
менен 3 ай тоңот. Неман дарыясында Каунас суу сактагычы курулган. Литвада 3
миңге жакын көл бар, алар негизинен муздуктун аракетинен пайда болгон. Эң ири
көлү – Дрисвяты (Друкшяй), аянты 44,5 км2, эң терең көлү – Таурагиас (тереңдиги
60,5 мге чейин). Ар бир адамдын суу менен жылдык камсыз болуусу 6724 м3. Чым
көңдүү күл топурагы басымдуу, ошондой эле чым көңдүү глей, күл-саз топурактары
да өөрчүгөн. Эң күрдүү чым көң карбонаттуу топурак өлкөнүн түндүк жана борбордук
бөлүктөрүндө, Шяшупе дарыясынын алабында таралган. Ири дарыяларынын (Нямунас
жана башка) өрөөндөрүнө аллювий топурактары мүнөздүү. Литванын аймагы ийне-жазы
жалбырактуу токой зонасында жайгашкан. Токой каптоосу 33,5%. Токоюнун 50%тен
ашыгы өлкөнүн түштүк-чыгыш тарабында. Жазы жалбырактуу токой негизинен өлкөнүн
ортонку бөлүгүндө. Литванын аймагынын 17%ке жакынын шалбаа жана жайыт, 7%ин саз
ээлейт. Өлкөнүн экологиялык абалы жалпысынан канааттандырарлык. Европанын
геохимиялык атласынын маалыматы боюнча Литвада эң таза топурак кыртышы таралган.
Табиятты булгоочу негизги булактары – Электренай шаарындагы Литва мамлекеттик
райондук электр станциясы, Мяжейкяй шаарындагы нефть ажыратуучу завод, башка
шаарлардагы жер семирткич чыгаруучу ишканалар, Балтика деңизинин жээгиндеги
нефть терминалы жана башкалар. Өзгөчө коргоого алынган табигый аймак Литванын
аянтынын 11,5%ин ээлеп, 6 улуттук парк, 3 корук, 30 региондук парктан турат.
Курши саяңы Бүткүл дүйнөлүк мурастын тизмесине кирген. 386 табият объектиси
(булактар, рельефтин уникалдуу формалары жана башка) коргоого алынган.

Литванын калкынын басымдуу бөлүгү (83,4%и) – литвалыктар. Ошондой эле поляк
(6,7%), орус (6,3%; 2001-ж. 9,4% болгон), беларусь (1,2%), украин, латыш, немис,
еврей, татар жана башка улут өкүлдөрү жашайт. Калкынын 79%и католиктер, 4,8%и
православныйлар. Төрөлүү 1000 адамга 10,5 бала, өлүм-житим 1000 тургунга 13,1
адам (2008). Адам өмүрүнүн күтүлгөн орточо узактыгы 71,9 жаш (эркектердики 66,3,
аялдардыкы 77,6 жаш). Калктын орточо жыштыгы: 1 км2 жерге 51,3 адам туура келет.
Вильнюс шаарында жана анын тегерегинде, ошондой эле Каунас, Клайпеда уезддеринде
калк жыш отурукташкан. Шаар калкы 66,9% (2009). Ири шаарлары: Вильнюс, Каунас,
Клайпеда, Шяуляй, Паневежис, Алитус.



https://ky.wikipedia.org/wiki/%D0%9B%D0%B8%D0%B2%D0%B0%D0%BD

Ливан (ар. – Лубнан), Ливан Республикасы (Аль-Жумхурия аль-Лубнания) – Батыш
Азиядагы мамлекет, Жакынкы Чыгышта. Түндүгүнөн жана чыгышынан Сирия, түштүгүнөн
Израиль менен чектешет. Батышын Жер Ортолук деңиз чулгайт (жээк сызыгынын уз.
225 км). Аянты 10,4 миң км2 (анын ичинде ички сууларыныкы 200 км2дей). Калкы 4,7
млндой (2009). Борбору – Бейрут шаары Расмий тили – араб тили (кабыл алынган
мыйзам боюнча расмий тил катары – француз тили да колдонулат).
Административдик-аймагы жактан 8 мухафазага (губернаторлукка) жана борборго
бөлүнөт (к. таблицаны). Администрациялык-аймактык бөлүнүшү (2009):



https://ky.wikipedia.org/wiki/%D0%9A%D1%8B%D0%B7%D0%B0%D0%BC%D1%8B%D0%BA

Кызамык — вирустар козгоочу катуу кармама жугуштуу оору. Вирустар адам
жөтөлгөндө, сүйлөгөндө, чүчкүргөндө бөлүнүп, абаны булгайт. Оору соо адамга
вирустар менен булганган абадан дем алганда жугат. Кызамык менен бардык жаштагы
кишилер, айрыкча 2 — 10 жаштагы балдар ооруйт. Инкубациялык мезгили 16—21 күн.

Кээде эти ысыбайт, жалпы абалы начарлабайт. Көп учурда белгиси билинбей өтөт.
Адатта оору кабылдабайт. Ооруп айыккан адамда туруктуу иммунитет пайда болот.
Кызамык менен кош бойлуу аялдардын оорушу өтө коркунучтуу, себеби түйүлдүккө
жугушу мүмкүн. Айрыкча 3 айга чейинки кош бойлуу аялдар ооруганда көп учурда
тубаса өсүү кемтиги пайда болот. Кош бойлуу аялдар акыркы айларында кызамык
менен ооруса балада аз кандуулук байкалат, ички органдары жабыркайт. Мындай
балдар 18 жана андан көп айга чейин вирус бөлүп чыгарып, оору жуктурат.

Эң биринчи жолу кызамыкты 1740-жылы немис терапевти Ф. Хофман баяндап жазган.
1881-жылы бул оору расмий түрдө өзүнчө нозологиялык формада белгиленген.
1938-жылы жапон изилдөөчүлөрү инфекциянын табияты вирус экендигин далилдешкен.
Кызамыктын козгогучу 1961-жылы бир эле убакытта бир нече окумуштуулар: П. Д.
Паркман, Т. X. Уэллер и Ф. А. Невой менен табылган. 1941-жылы австриялык
изилдөөчү Н. Грегг кызамык менен ооруган эненин түйүлдүгүнүн кадыресе нормадан
тайпылуусун баяндаган. Эң көп жолугуучу кадыресе нормадан тайпылуусу- челкөз
(катаракта), жүрөктүн кемчилиги жана дүлөйлүк. Мунун баары "Тубаса кызамыктын
классикалык синдрому" деген атка бириктирилишкен.



https://ky.wikipedia.org/wiki/%D0%9A%D0%B0%D0%BB%D0%BC%D1%8B%D1%80%D0%B7%D0%B0_%D0%A1%D0%B0%D1%80%D0%BF%D0%B5%D0%BA_%D1%83%D1%83%D0%BB%D1%83

Төкмө акын. Ал 1866-жылы азыркы Чүй районундагы Он бир Жылга айлында туулган.
Сарыбагыш уруусунун чертике уругунан. Ал салттуу мактоо, кордоо ырларын көп
жараткан; жамакты жамгырдай төгүп, чоң аш, тойлордо жар чакырган; көп акындар
менен айтышкан. Айтыш өнөрүнүн устаты болгон. Калмырза 1910-жылы Жумгалда
дүйнөдөн кайткан.

Калмырза Сарпек уулунун ырлары, айтыштары. Кыргыз поэзиясынын антологиясы. 1
том. КАЛМЫРЗА Сарпек уулу (1866, азыркы Чүй району, Онбиржылга айылы–1910,
Жумгал өрөөнү, Түгөлсай айылы) – төкмө акын. Сарыбагыш уруусунун чертики
уругунан. Ал салттуу мактоо, кордоо ырларын көп жараткан, жамгырдай төгүп
ырдаган. Аш, тойлордо жарчы болгон. Ал чын ниети менен ырдаганда, ырдын
объектиси болгон адамды чегине жеткире мактап же кордогон. Анын акындык өнөрүнүн
мындай өзгө-чөлүгүн Шабдан Жантай уулун бир нече жолу мактап ырдаганында
көрүнгөн. К-нын 1904-жылы Шабдан Мекеге ажыга жөнөгөндө узатып жана кайтып
келгенде куттуктап ырдаган ырлары элге кеңири таралган. Анын 19-кылымдын 2-
жарымындагы кыргыз элинин социалдык турмушун даана сүрөттөгөн ырлары 20-кылымдын
90-жылдарына чейин изилденбей келди. К. ырларында турмуштагы чындык фактыны
көркөмдөштүрүүдө фольк-лорго мүнөздүү апыртуу ыкмасын көп колдонгон. Ошентсе да,
ырларында Шабдан жана башкалар кыргыз инсандарынын эл кишиси экендигин ачып бере
алган. К. кыргыз оозеки поэзиясында айтыш өнөрүнүн чоң устаты, көрүнүктүү өкүлү
болгон. Чыгармачылык өмү-рүндө көп акындар менен айтышкан. Чүй, Талас
өрөөндөрүн, Казакстандын Олуяата, Мерке тарабын, Кыргызстандын түштүгүн кыдырып,
калкка кеңири таанылган. Ал Чоңду, Көчүбай, Найманбай, Барпы, Сарбас, Эшмамбет
сыяктуу акындар менен айтышкан. Айрыкча анын Найманбай жана Куйручук менен
айтышканы калкка кеңири маалым. Ал 1910-жылы Жумгалга барып, болуштук тала-шууда
Көкүмбайдан жеңилип калган саяк уруусунун манабы Курманды кордоп ырдаган.
Жумгалда Курмандын буйругу менен киши колдуу болуп каза тапкан. К-нын кыргыз
манаптары Көкүмбай менен Курмандын, Турумбек м- н Мамбетаалынын болуштук
талашуудагы туура эмес иштерин мыскылдап ырдаган ырларынын айрым үзүндүлөрү
Кыргыз Республиканын УИАнын кол жазмалар фондусунда сакталып турат.



https://ky.wikipedia.org/wiki/%D0%96%D0%B0%D1%80%D0%B0%D1%82%D1%8B%D0%BB%D1%8B%D1%88

Жаратылыш — ааламдын материалдык дүйнөсү, маңызы боюнча табигый илимдерди
изилдөөчү объект. Турмушта "жаратылыш" сөзү көп учурда табигый жашоо чөйрө деп
аталып жүрөт. (адамдын колунан жасалбаган баардык нерселер)

Жер - азыркы убакыттагы жашоо бар жалгыз планета, жана анын табият өзгөчөлүктөрү
көп илимдердин изилдөө темасы. Күндөн тартып эсептегенде Күн системасындагы
үчүнчү планета жана жер группасындагы планеталардын арасынан диаметри, тыгыздыгы
жана массасы боюнча эң чоң планета. Жердин негизги климаттык өзгөчөлүктөрүнөн
анын эки чоң уюлдук аймагы, эки салыштырмалуу мелүүн жана бир кең
экватор-тропикалык аймактырынын бардыгы менен шартталган.

Планетада атмосфералык жаан чачындын көлөмү жайгашкан жерине байланыштуу жана
бир калыпта эмес,бир миллиметрден тартып жылына бир нече жаан чачын гана жүргөн
жерлер бар. Жер бетинин 71 % океан суулары ээлейт. Калган бөлүктөрү
кургакконтиненттерден жана аралдардан турат, ошондой болсо да кургактыкты
ээлеген элдин басымдуу бөлүгү түндүк жарым шаарда жайгашкан.

Жердин эволюциясы геологиялык жана биологиялык процесстердин өнүгүүсү менен
шартталат. Планентанын үстү бир нече тынымсыз кыймылда болуп турган литосфералык
плиталар менен бөлүнгөн, алар өз учурунда периодикалык
мезгилдердеконтиненнттерди ажыратып жана бириктирип турат. Жердин ички бөлүгү
мантиянын эритилген калың катмарынан жана темир өзөктөн, гененендирлөөчү
магниттик талаадан турат.

Азыркы атмосферанын курамы баштапкы калыбындагы ар кандай жашоо калыптарынын
тиричилик аракетинен улам бир топ өзгөрүүлөргө дуушар болуп, экологиялык тең
салмакты сактоо менен, жана үстүндөгү жашоо шарттарын турукташтарып турушкан.
Бирок климаттын бир кыйла кеңдик жана географиялык факторлорунун өзгөрүлгөнүнө
карабай,орточо глобалдык климат муз доорлорунун арасы убакытында бир топ эле
туруктуу,орточо глобалдык температуранын 1-2 градус өзгөрүүсү экологиялык тең
салмактуулукка жана Жердин географиясына бир кыйла залакасын тийгизген

Геология - жер кыртышы жана Жердин андан терең жаткан катмарлары жөнүндөгү
илимдердин комплекси. Ууз мааниде, жер кыртышынын курамы, түзүлүшү, кыймылы,
өнүгүп-өрчүү тарыхы жана андагы кен байлыктардын пайда болушу, жайгашышы
жөнүндөгү илим. Геологиялык изилдөөлөр негизинен тоо тектерге, минералдарга,
кендерге, геологиялык кубулуштарга жер бетинен түздөн-түз байкоо жүргүзүү
ыкмалары аркылуу ишке ашат. Белгилүү аймактын геологиялык жактан изилдениши
андагы көрүнөө жаткан тоо тектерди аныктоо, салыштыруу, алардын үлгүлөрүн алып,
лабораториялык изилдөөлөрдү жүргүзүүдөн башталат.

Илимпоздордун ою боюнча Жер 4,54 млрд жыл мурун чаңдуу газ булутунан, Күн жана
башка планеталар менен бирге жаралган.Ай болсо 20 млн жыл кийинчерээк Жердин
массалуу зат менен кагылуушуусу аркылуу пайда болгон. Жердин эриген сырткы
катмары убакыттын өтүшү менен муздап отуруп катуу кабыкка айланып - кыртыш
түзүлгөн. Газдардын бөлүнүп чыгуусу жана жанар тоолордун күжүрмөндүгү алгачкы
атмосферанын пайда болушуна өбөлгө түзүшкөн. Суу буусунун
конденсациясы(көбүнчөсү кометанын музу аркылуу пайда болушкан) океан жана башка
суу ресурстарынын пайда болушуна шарт түзгөн. Андан кийин эсептелгендей, жогорку
энергетикалык химия аркылуу өзүн-өзү жараткан молекула 4 млрд жыл мурун пайда
боло баштаган.

Жерди үстү жүз жылдар аралыгында улам-улам алмашып турган, маал-маалы менен
супер континентке биригип, анан кайра бөлөк континентерге бөлүнүп турган. Болжол
менен 750 млн жыл мурун эң байыркы,бизге белгилүү болгон Родиния суперконтиненти
бөлүнө баштаган. Бирок бир кыйла убакыттан кийин континенттер кайра биригишип
Паннотияны түзүшкөн, ал кийинчерээк 540 млн жыл мурун кайра бөлүнгөн. Андан
кийин акыркы Пангея суперконтиненти, 180 млн жыл мурун бөлүнгөн.

Божомолдогондой, Неопротерозия доорунда Жер масштабдуу өлчөмдө муздай болуп
тоңуп калган, өз учурунда муздар эквадорго чейин жетишкен. Бул гипотеза
«Жер-кар» аттуу ысым алган жана аябагандай кызыкчылыкты туудурат, анткени бул
убакыт 530-540 млн жыл мурун Кембрий жарылуусуна туш келген жана ошондон кийин
көпклеткалуу жашоо формалары тарай баштаган.

Кембрий жарылуусунан кийин беш даана массалык кырылуу(тукум курут) болгон.
Акыркы массалык кырылуу 65 млн жыл мурун, болжолдуу эсепте Жер менен Метеорит
кагышканда орун алып, динозаврлардын жана башка көлөмдүү рептилиялардын
кырылышына себеп болгон. Кийинки 65 млн жыл, көп түрдүү сүт менен
тамактундыруучулар келип чыгуу маалы болгон

Бир нече миллион жылдар мурун Африкадагы адам сымал маймылдар түз баскан абалга
жетишишкен. Кийинки адамдын жаралуусу, айыл чарбаны жана цивилизацияны өнүктүрүү
Жерде, башка мурдакы жашоо калыптарынан бат өсүп өнүккөнгө таасир эткен, жана ал
жаратылышка жана глобалдуу климатка да тиешелүү болгон.

Голоцен кырылуусу аталган, азыркы убакыттагы заманбап доор массалык кырылуунун
бир бөлүгү катары каралат. Ал болсо кырылуулардын эң баты болуп саналып жүрөт.
Кээ бир илимпоздор, мисалы: Гарвард Университетинен Э.О.Уилсон, биосферанын адам
менен талкаланышы жакынкы 100 жыл арылыгында жандардын жарымы жок болуп кетет
дешет. Азыркы мезгилдин кырылуу масштабы изилденип, талкууланып жана биологдор
тарабынан эсептелинип жатат

Жердин атмосферасы планетардык экосистеманы колдоодо негизги фактор болуп
эсептелинет. Жерди кучап турган газдардын ичке катмары, планетанын тартылуу күчү
менен кармалып турат. Атмосферанын кургак абасы 78% азот, 21% кычкылтек, 1%
аргон, көмүр кычкылынан жана башка анча чоң эмес кошулмалардан турат. Жана дагы
аба туруксуз сандагы суу буусун камтыйт. Атмосфердик басым бийиктикке көтөрүлгөн
сайын төмөндөй баштайт жана 19-20 км бийиктиктен кийин Атмосфералык басымдын
биркыйла төмөндөшүнөн улам, суу жана адамдын ткандар аралык суюктугу кайнап
байштайт. Ошондуктан адамдын физиологиялык көз карашы боюнча "космос" 15-19 км
бийиктиктен кийин эле башталат. Жердин Атмосферасы 12 ден баштап 50 км
(тропикалык кеңдиктерде 25-30км, мелүүн жерлерде 20-25, уюлдарда - 15-20) кийин
айтылуу O3 молекуларынан турган озон катмары башталат. Ал кооптуу
ультрафиолеттик нурланууну өзүнө камтып сиңирип, жердин үстүндөгү баардык тирүү
жандыктарга зыян келтирүүчү нурлануудан сактап абдан Жердин жашоо процесстеринде
маанилүү орунду ойнойт. Жана дагы Атмосфера түн убагында да жылуулукту сактап,
температуранын бат муздап кетишине жол бербей турат.

Планетардык климат - аба ырайынын көп мезгилдеги тенденциялуу чеги. Планетанын
климатына ар кандай факторлор таасир этет, алардын эсебине океан агымдары,
үстүңкү альбедо, сиңиргич газдар, күндүн жарыктыгынан жана планетанын
орбитасынын өзгөрүлүштөрү кирет. Окумуштуулардын корутундусуна ылайык, Жердин
климатында көптөгөн кескин өзгөрүүлөр болуп турган, алардын арасында муз доору
дагы бар.

Аймактык климат бир катар факторлорго жана биринчи кезекте кеңдикке көз каранды.
Кеңдиктердин диапазону жогорудагыдай климатикалык шарттар аркылуу аймактын
климатын жаратат. Мындай аймактык климаттардын бир нечеси бар, алар
экваториалдык климаттан башталып, түштүк жана түндүк уюлдук аймактык уюлдар
менен аяктайт. Климатка жер огунун орбитанын сызыгына карата эңкейишинен улам
пайда болгон жыл мезгилдери да өз таасирлерин тийнзишет. Эңкейиштен улам Жайында
жана кышында планетанын бир бөлүгү күн энергиясын, башка бөлүктөргө
салыштырмалуу абдан көп алат. Бул кырдаал жердин орбитада айланышы аркылуу
өзгөрүлүп турат. Кандай гана убакыт болбосун түндүк жана түштүк жарым шаарарынын
жыл мезгилдери карама каршы абалда турушат.

Жердин аба ырайынын кубулуштары көбүн эсе артыкча атмосферанын төмөнкү бөлүгүндө
(тропосферада)болуп турат жана жылуулукту бөлүштүрүү боюнча конвективдүү система
кызматын аткарат. Океан агымдары климат жаратууда эң маанилүү факторлордун бири
болуп саналат. Өзгөчө суу астындагы чоң термохалиндик циркуляциялар жылуулук
энергиясын экватордук аймактардан баштап уюлдук аймактарга чейин бөлүштүрүп
турушат. Бул агымдар кышытын жана жайдын температууралык айырмасын мелүүн
зоналарда жумшартканга жардам берет. Андан сырткары, жылуулук энергиясынын океан
агымдары аркылуу бөлүшүүсү жана атмосфера жок болсо, тропикаларда ысык аябай
басымдуу ал эми уюлдук аймактарда өтө суук болмок.

Аба-ырайын жакшы же болбосо терс жактары болот.Торнадо, Ураган, циклондор
сыяктуу экстремалдык аба-ырайын шарттары, аябай көп энергия бөлүштүрүп жана бара
жаткан жолунда катуу кырайуулардын себептери болушу мүмкүн. үстүңкү өсүмдүктөр
мезгилдин өзгөрүлүштөрүнө көз каранды болуп калган, жана аба ырайындагы бир нече
жылга созулган кескин өзгөрүүлөр өсүмдүктөргө да, жана өсүмдүктөр менен
тамактанган жаныбарларга да аябагандай таасир тийгизиши мүмкүн.

Аба-ырайы хаотикалык система болуп саналат, айлана чөйрөдөгү кичинекей жеңил
өзгөрүүлөрдөн ал бат эле өзгөрүлүшү мүмкүн, ошондуктан азыркы убакытта
аба-ыйрайынын болжолу бир нече күн менен эле чектелип атат. Азыркы убакытта
дүйнө боюнча эки процесс жүрүп жатат. ортоңку температура көтөрүлүп жана
аймактык климаттар кыйла өзгөрүүлөргө дуушар болууда.

Суу - химиялык зат, суутек жана кычкылтектен турат жана баардык белгилүү болгон
жашшоо калыптарынын жашоо тиричилигине керектүү зат. Жөнөкөй түшүнүктө суу
термини суяк абалда же катуу абалга байланыштырылат, бирок ал зат катуу(муз)
абалда да болот жана газсыяктуу - суу буусу. Суу Жер шарынын 71 % ээлейт жана
көбүн эсе океандарда жана башка көлөмдүү суу көлмөлөрүндө жайгашкан. Булардан да
сырткары болжол менен суунун 1,6 % жердин астында жайгашкан, суу ташыгыч
горизонттордо жана болжол менен 0,001 % абада, буу жана булут кейпинде(суунун
катуу жана суюк бөлүчөлөрү аркылуу жаралган), жана ошондой эле атмосфералык жаан
чачындарда. Океандар суунун үстүңкү бөлүгүнүн 97 % түзөт, мөңгүлөр жана уюлдук
топулар болжол менен 2,4 %, дарыялар, көлдөр жана жасалма көлдөр, калган 0,6 %
түзөт. Мындан сырткары, Жердеги сууну аябай көп эмес сандагы көлөмү биологиялык
организмдерде жана адамзаттын чыгарган өндүрүштөрүндө жайгашкан.

Океан өзүнө Жердин туздуу суусунун массалуу көлөмүн камтыйт, жана ошондой эле
гидросферанын негизги түзүлүш бирдиги болуп саналат. Жердин суу мейкиндиги бир
нече өзүнчө океендарга бөлүнгөнүнө карабай, алар баардыгы биригип бир глобалдуу,
бири-бири менен байланган туздуу суунун массасын түзөт жана көбүн эсе учурларда
Дүйнөлүк океан же глобалдуу океан деп айтылып жүрөт. Болжол менен Жер үстүнүн
71% (361 млн км² аянты менен) Дүйнөлүк океан менен камтылган. Дүйнөлүк океандын
көп бөлүктөгө аянтынын тереңдиги 3000 м түзөт, а ортоңку туздуулугу болжол менен
миңге 35 бөлүктөн(ppt), ошондо 3,5 % түзөт.

Океандын негизги чектери континеттер, ар кандай архипелагдар жана башка
критерийлер менен берилген. Жерде төмөнкү океандарды бөлүшөт(Көлөмүнө жараша
азайтылып берилген): Тынч океан, Атлантикалык океан, Индиялык океан жана Түндүк
муз океан. Дүйнөлүк океандын бөлүктөрү, кургактык менен курчалган сулар, же суу
астынан көтөрөлүп чыгып калган рельефтер менен курчалган болсо деңиз, булуң,
кичи булуң деп аташат. Жерде адагы туздуу көлмөлөр бар, алар кичирээк көлөмдө
жана Дүйнөлүк океан менен байланышы жок. Эки ачык айкын мисал бул - Арал деңизи
жана Чоң Туздуу көлү.

Көл - гидросферанын компоненти, табигий же жасалма жол менен жасалган көлмө, көл
табагынын чегинде толгон сууда жана белгилүү бир жолдор менен океан же деңиз
менен байланышпайт. Жерде көлмө деп, эгерде ал Дүйнөлүк океандын бир бөлүгү
болбосо, ошондой эле ал көлөмдүү жана терең, жасалма көлчөгө салыштырмалуу, жана
ошондой эле ал дарыялардын суулары менен толуп турса демек ал көлмө деп аталат.
Жалгыз белгилүү болгон, Жер шарынан сырткары көлдөр сырткы булактар менен толуп
турган бул Сатурндун эң чоң жандоочусу Титан болуп саналат. Титандын үстүндө
окумуштуулар аркылуу табылган этан көлдөрү, жакынкы болжол менен метан менен
аралашылган. Азыркы убакытта Титандын көлдөрүнүн так толукталып турган маалымат
жок, бирок анын үстү бир топ дарыялардын өзөнү менен кесилип турганы белгилүү.
Жердеги жасалма көлдөр, эреже боюнча тоолуу аймактарда жайгашкан, рифтик
зоналарда, жана мурдакы же жакынкы муз тоңуу аралыгындагылар. Башка көлдөр
агызбас аймактарда же ири дарыялардын жанында жайгашышкан. Муз доору убагынан
калган, хаотикалык дренаж структурасынын айынан жер шарынын кээ бир аймактарында
көлдөр аябагандай көп санда жайгашышкан. Баардык көлдөр геологиялык масштабдын
убакытындагы өзгөрүүлөрдөн жааралган, анткени алар урандылар аркылуу жай толуп
же аларга толгон бассейндерден төгүлүп турушат.

Жасалма көлмө - бир жерге, табигый же жазалма жолу менен жаралган, бир жерде
токтогон суу топтому, көлдөрдүн көлөмүнө салыштырмалуу аябай кичинекей келет.
Жасалма көлдөр деп ар кандай жазалма көлчүктөр айтылат: Суу бактары, эстетикалык
коздоого арналган, Балык көлчүктөрү, балыктардын коммерциялык багытта багуу жана
жылуулук энергияны сактаганга арналган Суу көлчүктөрү. Жасалма көлдөр жана
көлдөр өзөн суулардан агуу ылдамдыгы менен айырмаланышат.

Дарыя - жаратылыштын суу агымы, өзү салган жасалган тереңдикте, тынымсыз өзөндө
жана үстүңкү жана жерастындагы агымдын бассейни аркылуу толуп жана агып турат.
Адатынча дарыя океанга, көлгө, деңизге же башка дарыяга куят, бирок башка
кырдаалдарда ал кумга же сазга куюп байып жоголуп кетиши мүмкүн, жана ошондой
эле башка суу булагына жетпей бүтүндөй кургап калышы да мүмкүн. Арыкча, эки
өзөндү же эки көлдү кошкон суунун айрыгы, булак булардын баары кичи дарыя деп
эсептелинет. Дарыядагы суулар адатта жаан-чачындар аркылуу үстүңкү агымдан,
табигый мөңгүнүн жана муздун үстүңкү катмарынын эришинен, жана ошондой эле жер
астындагы суулар жан булактар аркылуу толуп турат.

Өзөн - кичирээк суу агымы, адатынча туурасы бир нече ондой сантиметрден бир нече
метрге чейин. Өзөндөр суу каналынын айланышына, тереңдик дренажына, жана
балыктардын жапайы шартта миграциясына маанилүү ролду ойнойт. Сууларга жакын
болгон биологиялык аймактар жээк зоналары деп аталат. Голоцендик кырылуунун
азыркы абалын эсепке алуу менен, өзөндөр чачыранды бөлүнгөн жашоо аймактарын
бириктирүүдө, демек биологиялык көп түркүмдүүлүктү сактоодо зор маанилүү ролду
ойнойт. Өзөндөрдүн жана суу жолдорун үстүңкү гидрология изилдейт жана
экологиялык географияынын башкы элементи болуп саналат.

Экосистема - тирүү жандыктардын(биоценоз) жааматынан турган биологиялык система,
аларды жашоо шарты (биотоп), жана ошондой эле, байланыш системалары жана
заттарды жана бири бири менен кубат алмашуусу. Экосистема ар кандай
абиотопикалык жана биотопикалык бири бири менен байланышылган түзүлүш
бирдиктерден турат. Экосистеманын түзүлүшү жана курамы курчап турган айлана
чөйрөнүн бири бири менен байланышылган системасы аркылуу ар кандай факторлор
менен чечилет, жана ал факторлордун өзгөрүүсү менен экосистема да динамикалык
өзгөрүүлөргө дуушар болот. Топурак, атмосфера, күн нуру, суу жана тирүү
организмдер экосистеманын эң маанилүү бирдиктери болуп саналат.

Экосистема түшүнүгүнүн борбордук концепциясынын идеясы болуп, баардык тирүү
организмдер өздөрүнүн жашоо аймагында болгон башка түзүлүштөр менен өз ара
мамилерде турат деген көз караш саналат. Экологинын негиздөөчүсү Юджин Одум
айткан: "Баардык организмдерди өзүнө камтыган(жаамат) кайсы болбосун элемент,
өзүнүн аймагында жана башка физикалык аймак менен байланышып турса, жана энергия
агымы так саналган трофикалык структурага алып келсе, биологиялык аркандайлыкка
жана материалдык циклге(материалдарды тирүү жана тирүү эмес организмдер
арасындагы алмашуу) системанын чегинде болсо анда ал экосистема". Экосистеманын
чегинде түрлөр азыктануу айлампасында байланышылган жана алар бири биринен көз
каранды, жана ошондой эле алар өз ара жана айлана чөйрө менен кубатты, материяны
алмашып турушат.

Көлөмү кичи элемент микросистема деп аталат . Микросистеманын мисалы болуп таш
жана анын астындагы аркандай жашоо саналат. Макросистема өзүнө чоң экоаймакты
анын бассейни менен камтышы мүмкүн.

Эреже катары, жапайы аймак деп, адамзаттын иш аракети аркылуу кескин
өзгөрүүлөргө дуушар болбогон аймак аталат. WILD Foundation мындайчы так,даана
түшүндүрмө берет: "Биздин планетадагы калган, көп тийилбеген жапайы жаратылыш
аймактар, - бул акыркы чыныгы жапайы жерлер, алар адамдардын колунда эмес жана
жолдор, түтүктөр жана башка өндүрүш инфраструктурасы салынган эмес" Жапайы
жерлер коруктарда, менчиктиктер, ранчо, сактоолордо, корукчаларда, улуттук
парктарда жана жада калса шаарлардын дарыя жээктеринде, жар жана башка адам колу
тийбеген жерлер болушу мүмкүн. Жаратылыштын жапайы бурчтары жана кайтарылуучу
парктар кээбир жаныбарлардын жана өсүмдүктөрдүн түрлөрүнө, экологиялык
изилдөөлөргө, жашоо аймакты сактоого жана адамдын эс алышына аябагандай керек.
Кээ бир жазуучулардын айтуусунда, жапайы жерлер адамдын жан дүйнөсүнө жана
потенциалдык чыгармачылыгана керек,а кээ бир экологдор жапайы жерлерди
биосферанын маанилүү өзүн өзү кармаган бөлүгү катары эсептешет. Жапайы жерлер
тарыхый генетикалык чектерди сакташы мүмкүн жана жапайы флора жана фаунанын
жашоо шарттын таруулайт, аны болсо зоопарктарда, дендрарияда жана лабораторияда
жазаганга өтө оор,

Азыркы убакытта жашоо жөнүндө кабыл алынган бир көз караш жок, бирок илимпоздор
жашоонун биологиялык чагылышы уюшуу, метаболизм, өнүгүү, өзгөрүү жөндөмдөрү,
дүүлүктүрүүчүлөргө болгон реакциясы жана тукум жаратуу менен мүнөздөлө
тургандыгы менен баары макул болушат. Жашоо организмдин абалына мүнөздөмөсү деп
айтса болот.

Жер жандыктарга мүнөздүү болгон мүнөздөмөлөр(өсүмдүктөр, жаныбарлар козу
карындар, жөнөкөйлөр, архейлер жана бактериялар) төмөнкүлөр: алар кычкылтек-суу
негиздүү,татаал уюшулган метаболизми бар, өнүгүүгө жөндөмдүү, дүүлүктүрүүчүлөргө
реакциясы бар клеткалардан турушат.

Жердин тирүү организмдер менен камтылышы биосфера деп аталат. Биосфера жерди,
үстүңкү породаны, сууну, абаны жана атмосфераны камтыйт, бул аралыкта жашоо бар,
жана ошол эле убакытта өзгөртөт же биотикалык прцесстерди трансформациялайт.
Геофизиологияынын кең көз карашында, биосфера - бул глобалдуу экологиялык
система, бул система баардык тирүү жандыктарды жана алардын байланыштарын анын
ичинде: литосферанын(породалары), гидросфера(суу) жана атмосфера(аба)
элементтери менен бологон өз ара байланыштарын бириктирип турат. Азыркы убакытта
Жер жүзүндө ар кыл чөйрөдө 75 млрд тонна биомасса(жашоо) бар.

Жердин 90% жалпы биомассасын жаныбарлардын жашоосуна түздөн түз тийгизген
өсүдүктөр ээлейт. Азыркы убакытта илимге белгилүү болгон 2 миллиондон ашык
өсүмдүктөр жана жаныбарлар бар , иш жүзүндө алардын саны нече миллиондон 50
миллионго чейин жетет. . Түрлөрдүн саны дайыма жаңылардын пайда болушу жана
башкалардын жоголушу менен өзгөрүлүп турат. Азыркы убакытта жалпы түрлөрдүн саны
тез азайып жатат.

Азыркы учурда Жердеги жашоонун бар болгондугу гана так белгилүүкара.:
Астробилогия). Жашоонун пайда болушу азыркы күнү деле толук изилденбеген
процесс, бирок окумуштуулар эсептегендей, жашоо 3,9-3,5 млрд жыл мурун катархея
же архея убагында пайда болгон, бирок жашоо шарт азыркы учурга салыштырмалуу
такыр башкача болгон. Баштапкы жашоо калыртарында тукум аркылуу берилген негизги
өзүн-өзү репликациялоо механизми болгон. Жашоо пайда болоору менен, эволюция
процесси табигый тандоо менен ар кандай толтура жашоо калыптарын жараткан.
Айлана чөйрөнүн кескин өзгөрүлүшүнө ыөгайлаша ала албагандар жана башка жашоо
калыптары тарабынан жараткан атаандаштыкка туруштук бере албагандар тукум курут
болуп кетишкен. Бирок таш бетине катып калган калдыктардан эң байыркы
организмдер туралуу маалымат таба алабыз.

Өсүмдүкөр жашоосунун жөнөкөй калыптарындаФотосинтездин пайда болушу планетада
татаал жашоонун өнүгүшүнө шарт түзүп берди. Фотосинтездин реакциясы менен пайда
болгон кычкылтек атмосферада толо берген, ал болсо озон катмарын пайда кылган.
Майда клеткалардын өтө чоң курамдарга биригиши, эукариоттер деп аталган башка
татаал клеткалардын өнүгүшүнө шарт түзүп берди алып келди. Колониядагы клеткалар
адистешип, чыныгы көп клеткалуу организмдер пайда болду. Ультрафиолеттик
нурланууну өзүнө сиңирип алуучу Озон катмары Жердеги жашоонун таралышына шар
түзүп берген.

Жерде эң биринчи пайда болгон жандыктар бул - микроорганизмдер болгон, жана
болжол менен миллиард жыл мурун көп клеткалуу микроорганизмдер пайда болгонго
чейин Жердеги жалгыз жашоо калыбы болуп турушкан. Микроорганизмдер бул - бул бир
клеткалуу микроскопикалык көлөмдөгү, бактерия, козу карын, архей жана
протисттерди камтыган организмдер.

Бул жашоо формаларын Жердин суу бар жеринде жана тэктердин ичинен тапса болот.
Алардын көбөйүшү бат жана интенсивдүү болот. Тез ылдамдыкта мутация жана гендин
тикеден тике өтүү жөндөмдүүлүк айкалышы аларды жакшы ыңгайлашкан, алар кандай
гана жаңы шартта болбосун,керек болсо, космос мейкиндигинде да жашап кете алган
жөндөмдүү болушат. Алар планетардык экосистеманын кыйла көп бөлүгүн түзүшөт,
биро кээ бир микроорганизмдер патогендик болушат жана башка организмдердин
ден-соолугуна коркунуч туудурушу мүмкүн.

Тээ байыртадан эле адамдар тирүү организмдерди жаныбарларга жана өсүмдүктөргө
бөлүшкөн. Аристотель өзүнүнү "Жаныбарлар тарыхы" эмгегинде жаныбарларды
класстарга бөлгөн, анын шакирти Теофраст болсо өзүнчө "Өсүмдүктөрдүн тарыхы"
аттуу эмгегин жазган.[56]Кийинчерээк, XVIII кылымда Карл Линней жаратылыш
дүйнөсүн үч "падышачылыкка" бөлгөн: минералдар, өсүмдүктөр (лат. Regnum
Vegetabile) жана жаныбарлар (Regnum Animale), ага төрт деңгээл
колдонгон:класстар, түркүмдөр, уруу жана түрлөргө. 1969 жылы Роберт Хардинг
классифакция системасын беш деңгээл менен тартуулаган, ал азыр абдан популярдуу
болуп колдонулуп жүрөт. Ал организмдердин ар кандай тамактанышына карап негиз
салган - Өсүмдүктөр падышачылыгын өкүлдөрү көп клеткалуу афтотрофтор, жаныбарлар
- көпклеткалуу - гетеротрофтор, козу карындар - көпклеткалуу сапротифтер.
Протисттер жана Бактериялардын падышачылыгы өзүнө бирклеткалуу жана жөнөкөй
организмдерди камтыйт.Баардык беш падышачылык астыңкы эукариоттор жана
прокариоттор падышачылыктарына бөдүнгөн, бул организмдердин клеткаларында
өзөктүн бардыгына же жоктугуна алар көз каранды.

Исскустодогу жаратылыш темасы романтика доорунда аяабагандай көп чагылдырылган.
Исскустводо жаратылыш көбүн эсе адамдын мүнөздөрүнө, умтулууларына, эркине
окшош. Жаратылыш башында эссиз, инстинктивдүү башталыш, адамдын рухуна каршы
турган болуп берилет. Жаратылыш булак болуп, дүйнөнүн биринчи калыбы, тазалык
болуп тракталат. Цивилизациядан чарчаган адам жаратылыштан тынчтык издейт . XX
кылымда жаратылыш алааматтар аркылуу адамдан өч алып атат деген тема
башталган.Жаратылыштын көптүрдүүлүгү, кубулуштары, курамы анын акыл-эстүү жана
адамдын устаты болгонго жөндөмдүү экенин көрсөтүп турат.

Жаратылыш антропоморфизациясын исскуство аймагынан илимий жана окуу текстерине
туура эмес түшүрүү жаратылышка мистицизм элементерин кошуп, анын түшүндүрмөлөрүн
жаратылыштын эрки жана эси деп туура эмес маалыматтар кетип калат

Жаратылыш, башка органикалык чөйрө катары дайыма өнүгүүдө жана кыймылда болуп
турат. Жаратылыштын эң башкы өзгөчөлүгү - бул анын цикликалыгы, улам-улам
алмашып туруучу мезгилдер, ойгонуп аткан процесстер жайлагандырды алмаштырат, а
өсүү фазасы жана түш өнүгүү фазасы жана процесстердин жайланылышы. Жыл ичинде
алмашып туруучу мезгилдерди жыл мезгилдери деп атайт - булар жаз, жай, күз жан
кыш. Жаратылыштын мезгил алмашуусу, мезгилдердин физикалык кубулуш мезгили гана
болбостон, поэт, прозачы, сүрөтчү жана музыканттарды да шыктандырат. Жыл
мезгилдерине канча деген ырлар чыгарылбады, адамзатты жыл мезгилдерине суктанып
эмненин баарын кылбады, ырдады, сүрөт тартты.



https://ky.wikipedia.org/wiki/%D0%94%D0%B8%D0%BD

Дин — Кудайга ишенүүгө негизделген көз караштар менен аракеттерге толгон бөтөнчө
бир рухий дүйнө.

Адамдын жана адамдардын аң-сезиминде, кулк-мүнөзүндө, жүрүм-турумунда,
иш-аракеттеринде өзгөчө таасирге ээ рухий көрүнүш; 1) табынуу, сыйынуу объектиси
болуп саналган табияттан тышкаркы күчтөргө (Кудайдын кудуретине, арбактарга)
берилип ишенүүгө негизделген түшүнүмдөр, ишенимдер, элестер, аң-сезимдер
жыйындысы; 2) адам менен Кудайдын (же табияттан тышкаркы күчтөрдүн) ортосундагы
мамилелер системасы, санжабы; 3) ишенимдердин, таатибадаттардын,
табынуу-сыйынуулардын маңызын билдирген жалпы атамасы.



https://ky.wikipedia.org/wiki/%D0%94%D0%B0%D1%80%D1%8B%D1%8F

Дарыя, дайра, өзөн, суу, жаан-чачын, мөңгү жана булактардан топтолгон суунун өзү
калыптандырган нук менен табигый үзгүлтүксүз агымы; чоң өзөн суу. Дарыянын пайда
болушу климаттык, орография жана геоморфология шарттарга байланыштуу. Дарыя
алабынын аянты, узундугу, туурасы, нугунун тереңдиги, суусунун деңгээли,
ылдамдыгы, чыгымы жана башка менен мүнөздөлөт. Ортоңку кеңдиктерде жаан-чачындын
өлчөмү 250 мм, субтропиктерде 500 мм, тропиктерде 700 – 1000 ммге жеткенде гана
дарыя пайда болот. Дарыянын калыптанышы үчүн жер бетинде сууну бир нукка топтой
турган алап (к. Дарыя алабы) жана нук өтүүчү жерлердин эңкейиштиги зарыл.
Дарыянын башталышы – башат, бүткөн жери (океан, деңиз, көл, башка дарыяга куйган
жери) – чат деп аталат. Суу агып жаткан сай – нук, кум-таш чайкап калган
тайыздык – сайроон, суу ташыганда жайпаган жээктеги түзөң – жайылма, жээктеги
жардын үстү – кашат, ага келип кошулган суулар – куйма делет. Дарыянын узундугу
бир нече кмден миңдеген кмге, туурасы бир нече мден бир канча кмге, алабынын
аянты миң деген км2ге жетет. Дүйнөдөгү эң узун дарыя – Нил (узундугу 6671 км),
Евразияда – Янцзы (узундугу 5800 км), КМШда – Обь (узундугу Иртыш дарыясы менен
5570 км). Дүйнөдөгү суусу эң мол дарыя – Түштүк Америкадагы Амазонка.
Кыргызстандагы эң узун дарыя – Чүй (жалпы узундугу 1030 км), эң чоң жана суусу
молу – Нарын. Дарыя жер бетиндеги суунун айлануусунда негизги ролду ойнойт. Бир
жылда агып өткөн дарыя сууларынын өлчөмү 41700 км3ге жетет, бул кургактыкка
түшкөн жаан-чачындын 35%ин түзөт. Жершарындагы нымдуу жана тоолуу аймактардагы
дарыя суусу мол болсо, ысык жана чөлдүү аймактарда өтө аз болот. Дарыяларды
гидрология илими изилдейт. Дарыялардын адамдын жашоосу жана анын чарбачылыгы
үчүн мааниси өтө чоң. Кээ бир дарыялар кеме жүрүүгө, сал агызууга пайдаланылат;
суу сактагычтар, ГЭС жана башка курулат; өнөр жайды, калкты, айыл чарбаны суу
менен камсыз кылат; андан балык кармалат. Дарыянын жайылмаларындагы топурак
күрдүү болгондуктан, мол түшүм алынат. Айрым дарыялардын нугунда жана кашатында
алтын, платина, алмаз, касситерит, рутил жана башка баалуу металлдардын чачынды
кендери болот.

Дарыя алабы – дарыя жана анын куймаларынын суулары жыйналган жер бетинин бөлүгү.
Дарыя суусун жыйноочу кургактыктын бети алаптын суу топтоочу аянты деп аталат.
Дарыя алабы жер үстүндөгү жана жер астындагы суу топтоочу аянттардан турат. Жер
астындагы алаптын аянтын аныктоо кыйын болгондуктан, дарыя алабынын өлчөмү
катары жер үстүндөгү аянт гана алынат. Танапташ жаткан дарыя алабынын чеги
атмосфераралык жаан-чачынды алардын өрөөндөрүнүн капталдарына карай каршы эки
багытка бөлгөн суу бөлгүч кырлар аркылуу өтөт. Дарыя алабынын формасы жана аянты
суу жыйналуучу жердин географиялык абалы менен рельефине, геологиялык түзүлүшүнө
карата ар түрдүү болот.

Дарыя өрөөнү, суу өрөөнү – дарыя суусунун жемиришинен улам пайда болгон
рельефтин формасы. Өрөөн дарыя аккан багыт боюнча (башатынан чатына чейин)
узунунан созулуп жатат. Андай өрөөндөр дарыянын нугун, жайылмасын, тектирлерин
жана жээктерин камтыйт. Дарыя өрөөндөрү айыл чарба эгиндерин өстүрүүгө
пайдаланылат; анда калктуу пункттар да болот.



https://ky.wikipedia.org/wiki/%D0%93%D0%B5%D0%BE%D0%BB%D0%BE%D0%B3%D0%B8%D1%8F

Геология (гео... жана ...логия) – жер жана анын кыртышынын курамы, түзүлүшү,
кыймылы, өнүгүп-өрчүү тарыхы жана андагы кен байлыктардын пайда болушу,
жайгашуусу жөнүндөгү илимдердин комплекси. Геология эң байыртан, тоо-тек,
минерал жана кен-таштар жөнүндөгү алгачкы маалыматтар пайда болгондон эле
белгилүү. Байыркы грек жана Рим илимпоздору (Пифагор, Аристотель, Плиний,
Геродот, Страбон ж. б.) жер титирөө, жанар тоолордун атылуу жана дарыя
нуктарынын өзгөрүү процесстерин байкашып, алардын пайда болушун түшүндүрүүгө
аракет кылышкан. Бирок, Геология илим катары туңгуч ирет орто кылымда чыгыш
окумуштуулары Фараби, Бируни жана Ибн Синанын эмгектеринде калыптана баштайт.
Алар айрым минералдарга, асыл жана кооз таштарга, кээ бир геологиялык тулкулар
менен кубулуштарга илимий мүнөздөмө беришкен. Европада тарыхый Геологияга
тиешелүү маалыматтар 1617-кылымда Леонардо да Винчинин, Ж. Фракасторонун, Н.
Стенонун эмгектеринде кездешет. Жазма адабиятта «Геология» деген сөздү алгачкы
жолу немец епископу Р. де Бьюри 1473-ж. Кельн шаарында чыккан «Philobiblon»
(«Китептерге ышкы») аттуу китебинде азыркы түшүнүктөн таптакыр башкача диний
мааниде пайдаланган. «Геология» терминин алгач 1603-ж. италиялык натуралист У.
Альдрованди «теология» терминине карама-каршы, табиятка байланыштырып (зоология
жана ботаника), «жер илими» деген терминди колдонгон. Азыркы учурдагы түшүнүккө
жакындашкан мааниде «Геология» терминин 1657-ж. норвегиялык окумуштуу М. П.
Эшольт колдонгон. 17-кылымдан 18-кылымдын 1-жарымына чейин «Геология» термининин
ордуна «минералогия» жана «ориктогнозия» терминдери, 18-кылымдын аяк ченинен
19-кылымдын ортосуна чейин Германияда, Россияда (1920-ж. чейин), Англияда
«геогнозия» деген термин колдонулуп келген. 18-кылымдын 2-жарымынан табияттаануу
илимдеринин бир тармагы катары Геология өз алдынча бөлүнө баштаган. Ушул
мезгилде айрым тоо тектердин келип чыгышы жөнүндө илимий түшүнүктөр пайда болуп,
геологиялык кубулуштарды байкоо жолдору иштелип чыгып, көптөгөн материалдар
топтолгон. 18-кылымдын ортосунда адегенде кичирээк, кийин чоң-чоң аймактардын
геологиялык карталары (литологиялык-петрографиялык) түзүлө баштайт. 18-кылымдын
аягы 19-кылымдын башында тоо тек катмарларынан табылуучу ташка айланган байыркы
организмдердин калдыктарын изилдөө менен жер кыртышынын салыштырмалуу жашын
аныктоо мүмкүндүгү айкын болот. Ушундан баштап Геология биротоло өз алдынча
илимге айланат. 19-кылымдын аягында Жердин тарыхы жана сырткы түзүлүшү
жалпысынан илимий жактан далилденген. 20-кылымдын башталышында жер кыртышынын
курамын, түзүлүшүн изилдөө жолдору калыптанып, Геологиянын бардык тармактарынын
өнүгүшү байкалат. Геология жалпысынан бири бири менен тыгыз байланыштагы бир
нече тармакка бөлүнөт.



https://ky.wikipedia.org/wiki/%D0%92%D0%B8%D0%B7%D0%B0%D0%BD%D1%82%D0%B8%D1%8F

Византия, Византия империясы - 395-1453-ж. өкүм сүргөн мамлекет. Алгач «Ромейлер
империясы» деп аталган. Анын борбору Рим императору Константин I мурдагы
Византий колониясынын ордуна 324-330-ж. негиздеген Константинополь шаары
(1453-жылдан Стамбул) болгон. Византиянын курамына Балкан жарым аралы, Кичи
Азия, Сирия, Палестина, Египет, Киренаика, Месопотамия, Армениянын бир бөлүгү,
Эгей деңизиндеги аралдар (Кипр, Крит, Родос ж. б.), Крым жарым аралынын түндүгү
кирген. Византия калкы ар кыл этностордон туруп, ага гректер, сириялыктар,
копттор, армяндар, грузиндер, еврейлер, кичи азиялык эллиндешкен уруулар,
фракиялыктар, иллириялыктар, дактар кирген. 4-6-кылымда калкынын саны 50 млндон
65 млнго чейин жеткен. Ошону менен бирге өлкөнүн аймагына башка элдер (готтор
4-5-кылымда, славяндар 6-7-кылымда, арабдар 7-9-кылымда, печенегдер, кыпчактар
11-13-кылымда) жайгаша баштаган. 6-11-кылымда Византия калкынын курамына кирген
этнос топторунан кийинчерээк италян эли калыптанган. Византиянын экономикасында,
саясий турмушунда жана маданиятында грек калкы чоң роль ойногон. Империянын
мамлекеттик тили 4-6-кылымда латын, 7-кылымдан Византия кыйраганга чейин грек
тили болгон. Империянын ири шаары, кол өнөрчүлүк жана эл аралык соода борбору
болгон Константинополь Иран, Индия, Кытай ж. б. мамлекеттер менен соода жүргүзүп
турган. Византия 4-5-кылымда борбордошкон аскердик бюрократтык монархияга
айланган. 4-кылымдан христиан дини негизги дин катары кабыл алынып, 70-жылдардан
баштап варварлар менен мамиле жасоо маселеси өлкөнүн тышкы жана ички саясатында
чоң роль ойногон. Император Юстиниандын (527565) тушунда борбордошкон
бюрократтык монархия бир кыйла күчөгөн. Ал күчтүү армия түзүп, 533-534-ж. Түндүк
Африкадагы вандалдар мамлекетин, 535-555-ж. Италиянын Остгот королдугун, 554-ж.
Түштүк-чыгыш Испаниянын бир бөлүгүн караткан. Мамлекеттин Түндүк-чыгыш
аймактарын кеңейтүү үчүн, Батыш менен Чыгышты байланыштырып келген Улуу жибек
жолуна көзөмөл орнотуу максатында Иранга каршы Түрк кагандыгы менен аскердик
союз түзөт. Византияга чектеш жашаган айрым түрк уруулары Византия армиясынын
катарында кызмат өтөп, алар акырындык менен Кичи Азияга, Кавказга, Балкан жарым
аралына отурукташа баштаган. Анын тушунда Византиялык архитектура жана адабият
өнүккөн. Бирок анын мурдагы Рим империясын кайра калыбына келтирүү аракети ишке
ашпаган жана кийинки урпактары бийликти узакка кармап тура алган эмес.
Салыктардын оордугуна нааразы болгон эл бир нече жолу көтөрүлүшкө чыгып (эң
белгилүүсү «Ника козголоңу»), өлкөнү бир топ алсыраткан. Натыйжада, акырындык
менен күч алып келаткан арабдар 632-642-ж. Византиянын өтө бай чыгыш
провинцияларын (Сирия, Палестина, Жогорку Месопотамия), 693-698-ж. Түндүк
Африкадагы жерлерин басып алган. 7-кылымдын аягында Византиянын карамагында
Юстиниандын убагындагы өлкөнүн аймагынын 1/3инен ашпаган бөлүгү калган. Балкан
жарым аралына славян уруулары 6-кылымдын аягынан тартып отурукташа баштап, алар
7-кылымда Византиянын бир кыйла жерине: Фракия, Македония, Далмация, Грекиянын
бир бөлүгүнө, ал эмес Кичи Азияга чейин жайгашкан. Калктын этностук курамы Кичи
Азия жагында да өзгөргөн. Анда армяндар, перстер, сириялыктар, арабдар
отурукташкан. Бирок чыгыш провинцияларын тарттырып жиберген соң, Византия этнос
жагынан бир өңчөй өңдөнүп, анын уюткусу гректер же грекче сүйлөгөн эллиндешкен
уруулар болуп калган. 7-8-кылымда административдик түзүлүшүндө маанилүү
өзгөрүүлөр болуп, жаңы аскердик административдик округдар (фемалар) түзүлгөн.
Аскердик жана граждандык бийлик бүт бойдон фемалык аскер командири страдигдин
колуна өткөн. Империянын согуштук күч-кубаты артып, арабдар жана болгарлар менен
болгон согуштарда ийгиликке жеткен. Ошону менен бирге константинополдук ак
сөөктөр менен байланышта бийлик жүргүзгөн динчилерге каршы эл массасынын
нааразылыгын туюнткан диний-саясий кыймыл башталып, аны провинция аксөөктөрү өз
мүдөөлөрү үчүн пайдаланууга умтулган. Кыймылды Исаврий династиясынан чыккан
императорлор башкарып, монастырь менен чиркөө байлыктарын казынага алышкан.
Императорлордун мындай саясаты провинция аксөөктөрүнүн нааразычылыгын күчөтүп,
анын жамааттарга көрсөткөн кысымы каршылык күрөшүн ырбаткан, феодалдарды
чочутуп, 843-ж. иконага табынууну калыбына келтирүүгө түрткү болгон. Өкмөт жана
аскер төбөлдөрү динчилер менен келишип, элдик кыймылды басып турган. Византияда
9-кылымдын 2-жарымы 10-кылымда борбордошкон монархия түзүлгөн. 9-кылымдын
2-жарымынан Византия шаарлары өсүп-өнүгүп, 10-кылымда аларда орто кылым
шаарларына мүнөздүү белгилер пайда болгон. Мисалы, майда кол өнөрчүлүк,
соода-кол өнөрчүлүк корпорациялары уюштурулуп, алардын иш-аракетин мамлекет
тескеген. Өндүрүштө эркин кол өнөрчү негизги роль ойносо да, кулдуктун сакталып
турушу ошол кездеги Византия шаарларынын бир бөтөнчөлүгү болгон. 12-кылымда
Византия шаарларынын экономикасы начарлап, кол өнөр өндүрүшү кыскарган.
9-кылымдын 2-жарымы 11-кылымда Византиянын тышкы саясаты согуш жүргүзүүгө
негизделген. Ал араб, славян, кийинчерээк норманн элдери менен дайыма согушуп
турган. 10-кылымдын орто ченинде Византия арабдардан Жогорку Месопотамияны, Кичи
Азиянын бир бөлүгүн, Сирияны, Критти, Кипрди тартып алган. 1018-ж. Батыш
Болгария падышалыгын ээлеп, Балкан жарым аралынан Дунайга чейин бийлеп турган.
9-11-кылымда Киев Русу менен өз ара мамилелер Византиянын тышкы саясатында чоң
роль ойногон. 10-кылымдын акырында Русь Византиядан христиан динин кабыл алган.
Византияга 11-кылымдын ортосунан тартып чыгыштан түрк-селжуктар кол салып
турган. 1071-ж. селжуктар Маназкертте (Армения) император Роман IV Диогендин
аскерлерин талкалап, өзүн туткунга алышкан, бирок Кичи Азиядагы айрым аймактарды
берүү шарты менен бошотушкан. 11-кылымдын орто ченинде норманндар Византиянын
Түштүк Италиядагы ээлеген жерлерин басып алган. 11-кылымдын 70-жылдарында бийлик
үчүн күрөш күчөп, 1081-жылдан Комниндер династиясы (1081-1185) сурайт. 1185-ж.
Константинополдогу ак сөөктөрдүн козголоңунан кийин Ангелдер династиясы
(1185-1204) бийликке келет. Бул династиянын тушунда Византия экономикалык
кризиске учурап, саясий бытырандылык күчөйт. Шаарлар тукулжурап, армия менен
флот начарлап, империя бөлүнө баштайт. 12-кылымдын акырында Византия менен
Батыштын ортосунда карама-каршылык күчөйт; папачылык Византия чиркөөлөрүн рим
курияларына баш ийдирүүгө, Венеция Византиядан өз атаандаштарын Генуя менен
Пизаны сүрүп чыгарууга, «Ыйык Рим империясынын» императорлору Византияны
багынтууга умтулган. Мына ушундай саясий кырдаалдардан пайдаланып, крест
жортуулдарын уюштуруучулар Палестинанын ордуна Константинополду басып алууга
киришкен. 1204-ж. 4-крест жортуулунун натыйжасында Константинополь багындырылып,
Византия империясы кыйраган. Византиянын кресттүүлөр басып алган жерлеринде
Латын империясы (1204-61) негизделет. Кресттүүлөргө карабаган жерлерде көз
каранды эмес грек мамлекеттери: Никей империясы (1204-61), Трапезунд империясы
(1204-1461) жана Эпир мамлекети (1204-1337) пайда болот. Латын империясына каршы
күрөшүүдө Никей империясы чоң роль ойнойт. 1261-ж. Никей императору Михаил VIII
Палеолог грек калкынын колдоосуна таянып, Константинополду кайра алат да,
Византия империясын калыбына келтирет. Бирок, Трапезунд жана Эпир мамлекеттери
ага кошулбай, өз алдынчалыгын сактап калган. Мамлекеттин ичиндеги өз ара
чыр-чатактар Византияны начарлатат да, осмон түрктөрү 14-кылымдын башынан тартып
анын аймагын басып ала баштайт. 1354-ж. Галлиполи, 1362-ж. Адрианополь (Эдирне)
басылып алынат. 1371-ж. Марицанын алдындагы жеңилүүдөн кийин Сербия, алардын
артынан Византия да түрктөргө вассалдык көз карандылыгын тааныйт. 1402-ж.
Анкаранын алдындагы түрк аскерлеринин Тимурдан жеңилиши Византия империясынын
кыйрашын убактылуу токтоткон. Византиянын Батыш Европадан жардам сурап,
союздаштарды издөө аракетинен майнап чыккан эмес. Анын экономикасынын төмөндөшү,
карама-каршылыктардын күчөшү, Батыш Европа мамлекеттеринин ачкөздүк саясаты
осмон түрктөрүнүн Византияны жеңип алышын жеңилдеткен. Эки айлык камалоодон
кийин, 1453-ж. 29-майда түрк султаны Мехмед II Фатих (Баскынчы) баштаган түрк
армиясы Константинополду басып алып, талап-тонойт. 15-кылымдын 60жылдарында
Византия империясы жашоосун токтотуп, анын аймагында Осмон империясы түзүлөт.



https://ky.wikipedia.org/wiki/%D0%91%D1%83%D1%80%D0%BA%D0%B0%D0%BD%D1%87%D1%8B%D0%BB%D1%8B%D0%BA

Бөлөкчө аталыштары: Бутпарасчылык, Бутка табынуу, Бурханчылык, Буддизм,
Буддачылык

Бурканчылык(санскр. बुद्ध धर्म, buddha dharma IAST; пали बुद्ध धम्म, buddha
dhamma,) - ("Даанышмандык окуусу")Индияда жаралып, дүйнө жүзүнө кеңири тарап
кеткен диний-философиялык окуу.

Анын негиздөөчүсү болуп Сиддхартха Гаутама Будда (б.з.ч. 563-483 жж.) эсептелет.

Бурканчылыктын негизги идеясы – эки четки жолдун: “рахаттануу жолунун” (көңүл
ачуу, бекерчилик, жалкоолук) жана “кечилдик жолунун ” (дененин каалоолорун
өлтүрүүнүн, жокчулуктун, азаптардын ) ортосунда жаткан, билип-таануунун,
акылмандыктын жолу болгон “Ортоңку жолду” табуу.

“Ортоңку жол” – бул билимдин, акылмандыктын, өзүн-өзү тыйуунун, ой жүгүртүүнүн,
билгиликтин жолу, анын түпкү максаты болуп эң жогорку асылдык – Нирвана
эсептелет.

Бурканчылык, негизинен, эч качан бир бүтүн дин болгон эмес, будда дининин өзүндө
Будда паринирванасынан кийин гана ар кандай агымдар жана багыттар пайда боло
баштаган деп айтылат.

Йогачара мектебинин философиясы бурканчылык гана эмес индиялык системанын ичинен
да эң оору.

Башка моноатеисттик ишенимдерге(иудаизм, христианчылык, ислам) караганда,
бурканчылыкта улуу жаратуучу Кудай же Кудай кишиси жана түбөлүк жан жок.
Бурканчылыкта жада калса "Көп кудайлар" түшүнүгү да жок. Ушул эле турган орун
жана касталык системаны четке кагуу бурканчылыкты индуизм жана брахманизмден
айырмалайт, бирок бурканчылык Карма окуусун моюнуна алат.

Бурканчылык- келип чыгуусу боюнча эң алгачкы дүйнөлүк дин. Башка диндер кыйла
кийинчерээк пайда болгон: христиан дини беш жүз жыл кийин пайда болсо, Ислам
дини миң жылдан кийин пайда болгон

Бурканчылыктын Кытайга тароосу жана өздүк кытай бурканчылык салтынын пайда
болуусу кытай маданий тарыхында (Кытай менен Батыштын ортосундагы интенсивдүү
карым-катыш Жаны дооруна чейинки) маданият аралык алыш-бериш үлгүсү болуп
саналат.

Бурканчылыктын жолдоочуларынын саны дүйнө жүзү боюнча азыркы убакта өөдө төмөн
болуп турат. Кандай жолу менен эсепке алганына карата. Бирок эң минималдык
сандар 350-400 миллион адам эсептелет. Бурканчылардан көпчүлүк бөлүгү Түштүк,
Түштүк-Батыш жана Түштүк Батыш тарапта жашайт: Бутанда, Вьетнамда, Индияда,
Камбоджада, Кытайда, Сингапурда,Малайзияда), Кореяда, Лаосто, Монголяда,
Мьянмада, Непалда, Таиландда, Тибетте, Шри-Ланкада, Жапондо. Орусияда
бурканчылыкты Бурятия, Калмыкия, Туванын жашоочулары тутунушат, акыркы жылдары
болсо буддачылык коомдор Москва, Санкт-Петербург жана башка чоң шаарларында
пайда боло баштады.

Буддизм деген термин дүйнөлүк буддоложи илиминде колдонулган менен кыргыздын
өзүндө, бурят, моңгол, калмак, тыва, алтай, эски уйгурлар сыяктуу эле өзүнүн төл
сөзү бар, ал Бурканчылык.

Азыркы Кыргыз Улусунун кыргыздар 18-кылымдан тарта исламдаша баштагандан соң бул
сөз дээрлик унутта калып келет. Деген менен кыргыздардын арасында Буркан деген
сөз бачым-бачым жолугуп, көбүнесе ыйык деген мааниде колдонулаары белгилүү.
Андан сырткары Ысык-Ата аймагында жылуу суунун жаныла Буркандын ташы делип
жергиликтүү кыргыздар ат койгон чооң Буркандын сүрөтү тартылган сыйынчу жер бар
экени белгилүү. Анча-мынча карыялар Бурканга ишенебиз дегендери да бар деп
Кыргыз Илимдер Академиясы да жазып келет.

Бурканчылык кыргыздардын арасында тээ Кытайдагы тарбагатайлык боордошторубузда
кеңири жайылган деп айтылып келет.

Кыргыз тилинде Будда кечилканасын нукура өзүбүздүн тилибизде "Курул" же "Күрө"
деп атаса болот. Моңголдогу жана тарбагатайдагы кыргыздар так ушинтип аташат.
Сутраны болсо "Сүтүр же Сүдүр" дешет.

Монахты Буркан Бакшы десек. Анткени Бакшы деген сөздүн этимологиясына жана
семантиктик маанисине кайрыла турган болсок туура тээ илгерки санскрипт
тилиндеги "BHIKSHU" деген сөздөн келээри божомолдонулуп келет. Андан сырткары
кытайдын BIQIU деген сөзү дал ушул сөз экени Буркан таанууда айкын болуп келет.

Кыргыздардагы бурканчылык боюнча кийинки маалыматтар Чокон Валихановдун
күндөлүктөрүндө сакталып калган. Ал бир жазмасында кыргыздын жалайыр урууларында
(Ысык-Көл тарапта, бирок булар калмак уруулары эмес) конокто болуп, уруу башчысы
конокторду сыйлап жатып, эки колун бурканча бириктирип, тибет тилинде сүдүрдү
окуп туруп гана тамакка киришкени тууралуу эскерет.



https://ky.wikipedia.org/wiki/%D0%91%D0%BE%D1%80%D0%B1%D0%BE%D1%80%D0%B4%D1%83%D0%BA_%D0%90%D0%B7%D0%B8%D1%8F

Борбордук Азия (каз. Орталық Азия,кыт. 中亚, кырг. Борбордук Азия, моңг. Төв Ази,
түркм. Merkezi Aziýa, таж. Осиёи Марказӣ, өзб. Markaziy Osiyo) —Евразия
материгинин ички бөлүгүн ээлеген табигый аймак; субконтинент. Ал Борбордук
Казакстанды, Туран ойдуңун, Балкаш боюн, Түндүк-Батыш Кытай менен Орто Азиянын
тоолорун жана түздүктөрүн, Түштүк Моңголия жана Түндүк Кытайдын түздүктөрү менен
бөксөтоолорун, Түндүк Кытайдын түздүктөрү менен бөксөтоолорун, Түндүк
Моңголияны, Памир, Гиндукуш, Каракорум, Куньлунь, Алтынтаг, Наньшань тоолорун,
Тибет тайпактоосун өзүнө камтыйт. Түндүгүнөн Батыш Сибирь түздүгү, Түштүк Сибирь
тоолору, чыгышынан Чыгыш Азия, түштүгүнөн Түштүк Азия, батышынан Түштүк Урал
жана Мугалжар, Каспий бою ойдуңу, түштүк-батышынан Иран тайпактоосу менен
чектешет. Региондун чеги боюнча түрдүү пикирлер болгон. Борбордук Азия деген
түшүнүктү алгачкы жолу А. Гумбольдт 19-кылымдын ортосунда киргизген. Ал өзүнүн 3
томдуу «Борбордук Азия» аттуу монографиясында (1843) Азиянын чөл ландшафттуу,
океандан алыс жайгашып, туш тарабынан тоолор менен курчалган бүт аймагын
Борбордук Азия деп, ага Орто Азияны жана Тибетти кошкон. Орус геологу жана
географы В. А. Обручев Куньлунь тоолорунан түндүк тараптагы бөксөтоолуу, чөлдүү
аймакты Борбордук Азия деп атаган. Геолог В. М. Синицын региондун өзгөчөлүгүн
туш тарабынан тоолор менен курчалып, материктин ички бөлүгүндөгү абалы,
климатынын ариддүүлүгү, сыртка агып чыккан дарыяларынын жоктугу түзөт деп
белгилеген. Бул белгилери боюнча ал Борбордук жана Орто Азиянын ички ойдуңдарын,
Тибеттин басымдуу бөлүгүн (чыгышынан башкасын), Чыгыш Памирди камтыйт. Азияны
изилдеген белгилүү илимпоз Э. М. Мурзаев Борбордук Азияга түндүктө мурдагы
СССРдин мамлекеттик түштүк чегарасынан түштүктө Тибет тайпактоосунун түштүк
чет-жакасына чейинки аймакты киргизген. СССР ыдырагандан кийин Орто Азия
республикаларынын аймагы да Борбордук Азиянын курамында каралууда.
Субконтинеттин табиятынын жалпы өзгөчөлүгүн региондун материктин борбордук
бөлүгүндө, кескин континеттик климат өкүм сүргөн мелүүн жана субтропиктик
алкактарда жайгашкандыгы аныктайт; абанын температурасынын амплитудасы 90°Сге
жетет; кышы өтө суук. Бийик жана салыштырмалуу жапыз тоолор жана дөңсөөлөр менен
курчалган ойдуңдар басымдуу. Бийиктик амплитудасы өтө зор. Турпан ойдуңу деңиз
деңгээлинен -154 м төмөн, ал эми Каракорум тоосундагы Чогорп чокусу 8611 м бийик
жайгашкан. Илимпоздордун пикири боюнча Куньлунь, Наньшань жана башка тоолор
акыркы 10 миң жыл ичинде 1300-1500 м көтөрүлгөн. Климатынын ариддүүлүгү
региондун материктин борбор бөлүгүндө жайгашканына жана ойдуңдуу рельефине
байланыштуу. Климатка жараша табияттын башка компоненттери да өзгөчөлөнөт.
Мисалы, тоо капталдарынын эрозиясы плювиал мезгилдеринде гана жүргөн; суунун
таңкыстыгынан муз каптоо дээрлик болгон эмес; байыркы тайпак жондор сакталган;
азыркы денудация жай жүрүп, аларды негизинен үбөлөнүү процесси, корумдар, мезгил
мезгили менен аккан агын суулар түзөт; тоотек сыныктары алыс шиленип кетпей, тоо
капталдарында гана топтолот («кесек тектерге көмүлгөн тоолор»); жер астындагы
суулары терең жатып, көбүнчө минералдашкан; агын суулары сыртка агып чыкпаган
туюк облусту түзөт; дарыялары сууга жарды; көлдөрү көбүнчө туздуу, чанагы
туруксуз, «жолбун суулар жана көлдөр» мүнөздүү; чөл, жарым чөл жана кургак талаа
ландшафттары үстөмдүк кылып, алардын астында коңур, бозомук-коңур, айрым
жерлеринде каштан топурактары өөрчүйт; шор жерлер кеңири таралган; өсүмдүктөрү
жана жаныбарлары кургакчыл шартка байымдуу. Борбордук Азиянын калкы аймак боюнча
бир кылка отурукташкан эмес. Негизинен дарыя өрөөндөрү, суусу бар тоо аралык
ойдуңдар, ошондой эле климаты салыштырмалуу жагымдуу келген түндүктөгү айрым
жерлери өздөштүрүлгөн. Калк дээрлик жашабаган зор аймактары да кездешет. Суунун
таңкыстыгынан табигый ресурстары да дээрлик пайдаланыла элек. Ушуга байланышгуу
субконтинетте табияты салыштырмалуу аз өзгөргөн табигый комплекстүү зор аянттар
да кездешет. Региондо үстөмдүк кылган организм үчүн экстремалдык экологиялык
шарт Борбордук Азияны өздөштүрүүдө өтө кылдат мамилени талап кылат. Борбордук
Азияда төмөнкү өлкөлөр жайгашкан: Кытай (басымдуу бөлүгү), Моңголпя, Казакстан,
Кыргызстан, Өзбекстан, Тажикстан, Түркмөнстан. Адабияттар: Мурзаев Э. М. Природа
Синьцзяна и формирование пустынь Центральной Азии. М., 1966; Синицын В. М.
Центральная Азия. М., 1959; Петров М. П. Пустыни Центральной Азии. Т. 1—2. М.;
Л., 1966; Притула Т. Ю., Ерлмина В. А., Спрялин A Н. Физическая география
материков и океанов. М., 2004. Ө. Бараталиев.



https://ky.wikipedia.org/wiki/%D0%90%D0%BD%D1%82%D1%80%D0%BE%D0%BF%D0%BE%D0%BB%D0%BE%D0%B3%D0%B8%D1%8F

Антропология (грек тилинен anthropos - адам, logos - илим) - кишинин табигый
тарыхы, жаралышы, эволюцияланышы, кишинин морфологиясы жана адамзат расаларынын
пайда болушу жөнүндөгү илим.

Колдонгон ыкмалары жагынан биологиялык илимдердин тармагына кирет. Бирок,
адамдын социалдык өзгөчөлүгү антропологдорду тарыхый изилдөөлөрдүн
жыйынтыктарына кайрылып, тарыхый маселелерди чечүүгө жардам кылат. А-нын тарых
м-н байланышкан тармагын тарыхый А. деп аташат. Тарыхый А. айрым аймактардагы
адамзаттын байыркы мезгилден азыркы учурга чейинки өнүгүү тарыхын, байыркы
миграциялар, расалык типтердин калыптанышын изилдейт. Адамдын баш сөөк-төрү
(краниологиялык материал) аркылуу байыркы мезгилдеги калктардын миграциясы
аныкталса, ошол маалымат тарыхый жазма булактар аркылуу такталышы мүмкүн. Мис.,
байыркы түрк доорундагы краниологиялык материалдар аркылуу Теңиртоодо жашаган
калктардын Алтай, Түштүк Сибирь м-н генетикалык байланышта экендиги аныкталган.
Мындан тышкары, А-нын маданий А., этностук А., пед. А., популяциялык А., мед.
А., экологиялык А., палеоантропология, физиологиялык А. деген тармактары да бар.



https://ky.wikipedia.org/wiki/%D0%90%D0%BD%D0%BA%D0%B0%D1%80%D0%B0

Aнкapа (1930-жылга чейин Ангора, байыркы Анкира) – Түркиянын борбор шаары
(1923-жылдан). Анкара илинин (административдик-аймактык бирдик) административдик
борбору. Анадолу бөксө тоосунда, Анкара жана Чубук дарыясынын кошулган жеринде
деңиз деңгээлинен 891 м бийиктикте жайгашкан. Калкы 3,5 млн (2004); калкынын
саны боюнча өлкөдөгү Стамбулдан кийинки 2-шаар. Жолдор тоому. Эсенбога эл аралык
аэропорту иштейт. Анатолиянын байыркы шаарларынын бири. Биздин заманга чейинки
7-кылымда фригиялыктар тарабынан негизделип, Лидия мамлекетинин курамына кирген.
Биздин заманга чейинки 6-4-кылымда байыркы фарс сатраптары бийлеп турган. Биздин
заманга чейин 331-жылы Александр Македонский басып алган. 189-25-жылы (биздин
заманга чейин) келт-галаттар мамлекетинин административдик борбору. Андан соң 4
кылым бою Рим империясынын, 395-1073-жылы Византиянын ээлиги. 1356-жылы алгачкы
жолу Осмон империясынын карамагына кирген. Анкара салгылашынан кийин (1402) шаар
Тимурдун колуна өткөн. Бирок, бир нече жылдан кийин Осмон падышачылыгынын бир
провинциясынын административдик борбору болуп, Анатолияда ангора эчкисинин
тыбытын иштетип, андан жасалган уюмдарды сатуу менен белгилүү болгон.
1864-жылдан Анадолу вилайетинин, 1-дүйнөлүк согуштан кийин түрк элинин көз
карандысыздыгы үчүн болгон күрөшүнүн борбору. 1920-жылы 23-апрелден Түркиянын
Улуу Улуттук чогулушу иштей баштаган (башында Мустафа Кемалпаша Ататүрк турган).
Анын чечими менен 1923-жылдын 13-октябрынан Түрк Республикасынын борбору болуп
жарыяланган. Август жана Рома храмы (биздин заманга чейинки 2-кылым), термалар
(2-кылымдын аягы 3-кылымдын башталышы), Юлиан колоннасы (4-кылым), шаар
дубалдары (Август доорундагы; бир канча жолу оңдолгон), Ала ад-Дин мечити
(1778), Арсланханда (1210, 1330-жылы кайра курулган), жана Ахи-Элванда мечиттер
(1382), үстү жабык Махмуд-паша базары (бедестан; 1464-71-жылдар аралыгы)
сакталган. Шаар 1920-жылдан өнүгө баштаган. Эски шаардан түштүккө карай акыркы
архитектуралык үлгүдө салынган жаңы шаар өсүп чыкты. Президент ак сарайы,
театрлар, университеттер, консерватория, Улуттук китепкана, туташ көркөм
архитектуралык ансамблдер курулду. Туура пландаштырылган көп этаждуу имараттар,
коттедждер, жашылдандырылган көчөлөр, министрликтердин комплекстери (1920),
Кемал Ататүрктүн мавзолейи (1944-53) жана эстелиги (1970-71) тургузулду. Машина
куруу (трактор кураштыруу, айыл чарба техникалары, кыймылдаткычтар),
металлургия, курал-жарак өнөр жай ишканалары, аэрокосмостук (биргелешкен
Америка-Түркия) заводу, тамак-аш, жеңил, химия, жыгаччылык, курулуш-материалдар
өнөр жайлары бар. Илгертеден салт болуп калган металлдан эмерек жасоо, килем
токуу, кылторко өндүрүшү өнүккөн. Анкарада шариктүү подшипниктер, дизель
(биргелешкен Германия Түркия), кыймыл берүүчү куту (коробка) жана диамез үчүн
жабдуу чыгаруучу өлкөнүн уникалдуу өнөр жай ишканалары жайгашкан.



https://ky.wikipedia.org/wiki/%D0%90%D0%BB%D1%8B%D0%BA%D1%83%D0%BB_%D0%9E%D1%81%D0%BC%D0%BE%D0%BD%D0%BE%D0%B2

Кыргыз адабиятынын классик акыны Алыкул Осмонов 1915-жылы 21-мартта Панфилов
районундагы Каптал-Арык айылында туулган. 1928-жылга чейин Фрунзе, Токмок балдар
үйүндө тарбияланып, Фрунзе педтехникумунда 1928–1933-жж. окуйт. Бирок
ден-соолугуна байланыштуу бул окуу жайды бүтүргөн эмес. болгон Эмгек чыйыры
«Чабуул» журналынан башталып, ”Ленинчил жаш” гезитинде уланат. 1937–1940-жж.
Кыргызстан Жазуучулар союзунун коомдук башталыштагы катчысы кызматында иштеген.
Алыкул Осмоновдун «Кызыл жүк» деген алгачкы ыры «Сабаттуу бол» гезитине
1930-жылы жарыяланып, “Таңдагы ырлар” туңгуч жыйнагы 1935-жылы басылып чыккан.
Акын дүйнөлүк жана орус адабиятына кызыгып, алардын бир тобун эне тилине которуу
менен бирге чыгармачыл мектептен өтүп, кыргыз фольклоруна терең маани берүү
менен эл арасынан көптөгөн уламыштарды чогултуп, алардын негизинде ондогон
поэмаларды жазган. А.Осмонов 1938-жылы 9-апрелде СССР Жазуучулар союзунун
мүчөлүгүнө өткөн. Ошол эле жылы “Ардак белгиси” ордени, 1946-жылы “1941–1945-жж.
Улуу Ата Мекендик согуш мезгилиндеги каарман эмгеги үчүн” медалы менен
сыйланган. 1950-жылы Москвада орус тилинде жарык көргөн “Мой дом” аттуу ырлар
жыйнагы адабият боюнча Сталиндик сыйлыктын талапкерлигине көрсөтүлөт.
А.Осмоновго 1967-жылы Кыргызстан Ленин комсомолу сыйлыгынын №1 лауреаттык
күбөлүгү ыйгарылган. 1986-жылы Кыргызстан Улуттук Жазуучулар союзу Алыкул
Осмонов атындагы адабий сыйлыкты жана жаштар арасында жыл сайын өтүүчү
“Алыкулдун Акбозат” поэзия майрамын уюштурган. 1988-жылы Бишкектеги №68
мектепке, 1990-жылы №9 китепканага акындын ысмы ыйгарылган. Кыргызстанда
жалпысынан 20га жакын мектеп жана тоо чокусу (4060м), бир кеме “Алыкул”
наамында. А.Осмоновдун алтымыштан ашык ырларына обон чыгарылып, М.Убукеев,
Л.Турусбекова, С.Ишенов сыяктуу кинорежиссерлор акын тууралуу тасма тартышкан.
Акындын бир нече жыйнактары, поэмалары жана балдарга арналган чыгармалары орус,
англис, эстон, казак тилдерине которулуп, төрт ыры япон тилиндеги “Дүйнөлүк
акындар” альманахына кирген. А.Осмоновдун чыгармалары орто мектепте, жогорку
окуу жайларда кеңири окутулат. Анын өмүрү, чыгармачылыгы боюнча көптөгөн адабий,
публицистикалык жана илимий эмгектер, китептер жазылуу менен кыргыз адабият
тарыхында Алыкултаануу багыты улам кеңири кулач жаюуда.

Көл толкуну - Wayes of the lake. (кырг. – англ. которгон У.Мэй)  Б.:
Сорос-Кыргызстан, 1995. -148 б.

Аккан суу – Live water: Ырлар/кырг. – англ. котор.У.Мэй.  Б.: Арал фонду, 2000.
 72 б

Пушкин А.С. Поп жана анын кызматчысы Балда жөнүндө жомок.  Ф.  Казань:
Кыргызмамбас, 1937.  16 б.

Чуковский К. Федоринанын шору: Ырлар.  Ф.  Казань: Кыргызмамбас, 1938.  17 б.

Руставели Шота. Жолборс терисин кийген баатыр.  Ф.: Кыргызмамбас, 1940.  376
б.

Пушкин А.С. Евгений Онегин: Ыр менен жазылган роман. – Ф.: Кыргызмамбас, 1948. 
160 б.

Шекспир В. Отелло: Ыр менен жазылган трагедия. – Ф.: Кыргызмамбас, 1949.  152
б.



https://ky.wikipedia.org/wiki/%D0%90%D0%BB%D1%84%D0%B0%D0%B2%D0%B8%D1%82

Алфавит - тилдин жазуу системасында колдонулган бардык тамгалардын белгилүү орун
тартипте берилген тизмеси.

Алфавит пайда болгонго чейин жазуунун ар кандай түрлөрү пайдаланылып келди.
Аларга пиктографиялык (лат. pictus – сүрөттүү жана грек. grapho – жазуу),
идеографиялык (грек. idea – ой, түшүнүк, grapho – жазуу), фонографиялык (грек.
phone – тыбыш, grapho – жазуу) жазууларды көрсөтүүгө болот. Кыргыздар алфавиттин
ар кандай түрлөрүнөн, мисалы, араб (1923–1927), латын (1927–1940), орус
(1941–жылдан бери) пайдаланып келишкен.

Орус графикасынын негизинде түзүлгөн азыркы кыргыз алфавити 1940-жылы декабрда
Кыргыз ССР Жогорку Советинин кезексиз чакырылган сессиясында жактырылып,
колдонула баштаган. Орус графикасы славян азбукасынын негизинде келип чыккан.
Аны IX кылымда болгар элинин уулдары, эки бир тууган Кирилл менен Мефодий
түзгөн. Орустардын «Азбукасы» славян алфавитиндеги биринчи тамга а (аз), экинчи
тамга б (буки) тамгаларынын аталышынан алынган. Азыркы славян эли (орустар,
украиндер, белорустар, болгарлар, сербдер ж.б.) ушул алфавиттен пайдаланышат.
Орустун биринчи «Азбукасын» 1574-ж. Иван Фёдоров түзгөн.

Жаңы кыргыз алфавитине орус алфавитиндеги 33 тамга толук кабыл алынган жана
кошумча кыргыз тилинин тыбыштык өзгөчөлүгүнө ылайык ө, ү, ң тамгалары
киргизилген.



https://ky.wikipedia.org/wiki/%D0%90%D0%BA%D1%86%D0%B8%D0%BE%D0%BD%D0%B5%D1%80%D0%B4%D0%B8%D0%BA_%D0%BA%D0%BE%D0%BE%D0%BC

Акционердик коом (АК) – өз ишмердигин пайда табуу максатында ишке ашырган,
акцияларды чыгаруу жана жайгаштыруу менен каражат тартуучу юридикалык жак.
Акционердик коомдун катышуучулары (акционердин) коомдун милдеттенмелери боюнча
жооп беришпейт жана өздөрүнө таандык акциялардын наркынын чегинде анын иши менен
байланышкан чыгымдарды тартууга тобокелдик кылышат. Акционердик коом акцияларды
чыгарууга милдеттүү, салым кийирүүнүн түрүнө карабастан анын наркы Кыргыз
Республикасынын улуттук валютасында көрсөтүлөт.

Юридика аталгылары менен түшүнүктөрүнүн орусча-кыргызча түшүндүрмө сөздүгү.
Илимий-маалымдама басылыш/АРД/Чекки долбоору,авторлор жамааты. – Б.: 2005, ISBN
9967-428-14-7



https://ky.wikipedia.org/wiki/%D0%90%D0%9A%D0%A8%D0%B4%D0%B0%D0%B3%D1%8B_%D0%B3%D1%80%D0%B0%D0%B6%D0%B4%D0%B0%D0%BD%D0%B4%D1%8B%D0%BA_%D1%81%D0%BE%D0%B3%D1%83%D1%88%D1%83_(1861-65)

АКШдагы граждандык согушу (1861-65), - Америка революциясы - АКШнын түндүк жана
түштүк штаттарынын ортосунда болгон согуш. Өлкөнүн ичиндеги түзүлгөн эки
карама-каршылыктуу коомдук системадан улам келип чыккан. АКШнын түштүгүндө
кулчулукка негизделген айыл чарба тармагы күчтүү өнүксө, түндүгүндө өнөржайлары
алдыга озуп кеткен. Түштүк штаттардын плантаторлору кулчулукту сактап калууну
жана келечекте АКШны бирдиктүү кул ээлөөчү державага айландырууну көздөшкөн жана
алар АКШнын курамынан өз алдынча мамлекет катары бөлүнүп чыгууга умтулушкан. Ал
эми Түндүк штаттарда 19-кылымдын орто ченинде кулчулукту жоюуга багытталган
кыймыл башталат (к. Аболиционизм). Республикалык партиянын көрүнүктүү лидери А.
Линкольндун 1860-жылдардагы президенттик шайлоодо жеңишке жетиши кул
ээлөөчүлөрдүн бийликтен ажырашына алып келген. 1861-ж. февралда түштүктө
Конфедерация түзүлүп (буга 34 штаттын 11 штаты бириккен), жарандык согушка
даярдык көрүлөт. 13-апрелде Түштүктүн кул ээлөөчүлөрү козголоң чыгарып, Чарлстон
булуңундагы Самтер фортун басып алышы менен АКШда 4 жылга созулган граждандык
согуш башталган. Түндүктө өнөржай потенциалынын жана калктын санынын арбындыгына
(22 млн, ал эми Түштүктө 9 млн, анын ичинде 4 млн негр кулдар болгон)
карабастан, Түштүктө тажрыйбалуу офицерлер курамы, куралдардын запасы болуп,
согушка даярдыгы бир кыйла күчтүү болгон. Согуштун 1-этабында (1861-62) Түндүк
жеңилип, согуш создугуп кетет. 1862-ж. өлкөнүн конгресси согушту революциячыл
жол менен жүргүзүү чараларын көрө баштайт. Бул максатта кабыл алынган Гомстедакт
жөнүндөгү мыйзам боюнча АКШнын 21 жашка толгон жана Түндүккө каршы согушка
катышпаган ар бир жараны 10 доллар төлөп, коомдук фондудан 160 акр (65 га) жер
алуу укугу белгиленген. Аны иштеткен, ошол жерде жашаган адамга 5 жылдан кийин
ал жер акысыз берилген. 1863-ж. 1-январда кулдардын азаттыгы тууралуу мыйзам
кабыл алынгандан кийин плантаторлор менен янкилердин (түндүктөгүлөр) согушунун
максаты кулдарга түшүнүктүү болуп, негрлер топ-тобу менен түндүктөгүлөр тарапка
өтүп, федералдык армиянын катарында кызмат өтөй баштаган. 1863-жылдан согуштун
2-этабы башталат. Түндүктөгү федералдык армияга 190 миң негр кошулат, булардын
72%и козголоңчу түштүк штаттардан келген; 250 миң негр тылдагы аскер
бөлүктөрүндө кызмат өтөөгө киришет. Түндүктүн жеңишин камсыз кылууда негрлер
негизги роль ойноду. Алардан куралган полктордун саны согуштун аягында 186га
жеткен. Козголоңчуларга каршы чабуул жаңы план боюнча жүргүзүлүп, аскерлер
Миссисипи дарыясын бойлоп аракеттенип, Конфедерациянын аймагын экиге бөлүп
таштайт. Армияга Түштүктөгү фермерлер, жумушчулар, колөнөрчүлөр кошулушкан.
1865-ж. 3-апрелде федералдык аскерлер Конфедерациянын борбору. Ричмонду алышкан.
Ушул окуядан кийин гана козголоңчулардын аскерлери багынууга аргасыз болуп,
жарандык согуш аяктаган. Бул согушта 600 миңден ашуун адам курман болгон.
Согуштан соң Түштүктү жаңылап кайра куруу, расалардын ортосундагы теңсиздикти
жоюу ж-а адилеттүүлүк үчүн күрөш дагы биртоп мезгилге чейин созулган. Буга
карабастан, негизинен АКШда кулчулук биротоло жоюлган жана айыл чарбасында
капиталисттик - фермердик жол менен өнүгүүгө жагымдуу шарттар түзүлүп, бирдиктүү
улуттук рынокту уюштуруу аракеттери башталган.



https://ky.wikipedia.org/wiki/%D0%A7%D0%B0%D1%87

Чач(түктөр). Адамдын бүт денеси (алакан, таман, эринден башка) түк менен
капталган.

Түк узун жана кыска болот. Чач, сакал, мурут, колтуктагы жана жыныс органдарынын
тегерегиндеги жүн — узун, кирпик, каш — кыска. Ал эми майда түк бүт денени
каптап турат.

Чачтын теринин үстүнө чыгып турган бөлүгү — өзөгү, териде жайгашкан бөлүгү
тамыры болуп эсептелет. Чачтын тамыры ач. түбүнө бекийт. Чачтын кыймылы жылма
булчуңдарга байланыштуу болуп, бул булчуңдар май бөлүп чыгаруучу бездерди коргоп
турат. Чач тамыры менен түбү биригип чач фоликуласында жайгашат, ал кан тамырлар
жана нерв талчалары менен жабдылган. Кайсы жерде жайгашкандыгына карабастан
алардын өсүү процесси окшош. Чач тери астында жайгашкан тамырынан өсөт. Тамыры
кан тамырлар аркылуу өзүнө керектүү азык заттарды алып турат.

Чачтын кескин суюлушу же баштын айрым жеринин (же бүтүндөй) такырланышы. Кары
кишилерде Чачтын түшүүсү алардын жаш өзгөчөлүгүнө жараша теринин өзгөрүлүшүнө
байланыштуу жана чачтын агаруусу сыяктуу эле физиологиялык көрүнүш. Эрте Чачтын
түшүүсү бардык эле курактагы адамдарда кезигет. Ал өзгөчө ден соолуктун
бузулушуна байланыштуу болот. Мында чач, каш, кирпик, сакал, мурут жана колтук
жүндөрү түшөт. Мындай Чачтын түшүүгө негизинен себорея оорусу себеп болот.
Өзгөчө балдарда айрым жугуштуу оорулардан (сасык тумоо, безгек, дизентерия жана
башкалар) кийин, витамин жетишсиздигинде (өзгөчө А, С, В1, В6), ичеги-карын,
боор, калкан бездин, нерв системасынын өнөкөт ооруларында байкалат. Өтө
чарчоодо, уйку качууда, окуучуларда экзамен учурунда чач күчөп түшөт. Аялдарда
чачты катуу тартып байлаганда, чачты асемдеп тараганда чач көбүрөөк түшөт.
Эркектерде эрте Чачтын түшүүсү көп байкалат, адегенде маңдай жана төбө чачы,
кийинчерээк чачынын баары түшөт. Мындай Чачтын түшүүсү көбүнчө бир туугандарда
байкалат жана баш терисинин тукум куума өзгөчөлүгүнө (калыңдыгы, кан менен
камсыз болушу) байланыштуу болот. Айрым учурда чач тегерек болуп такырайып
түшөт. Ага нерв, эндокрин системасынын бузулушу, организмдин жалпы уулануусу
(тиштин чириши, тонзиллит, гайморит жана башкалар өнөкөт инфекциядан) себеп
болот. Анда капысынан 15—20 тыйындын көлөмүндөй тегерек так байкалат. Такыр жер
улам чоңоёт. Айрым учурда чачтын баары түшүп, баш бүт такыраят. Оорунун мындай
формасы өнөкөт түрүндө өтөт жана оңой менен айыкпайт. Айрым учурда дарыны узакка
пайдалануудан, чачты туура эмес күтүүдөн да чач түшөт.



https://ky.wikipedia.org/wiki/%D0%A2%D0%B5%D1%81%D0%BB%D0%B0,_%D0%9D%D0%B8%D0%BA%D0%BE%D0%BB%D0%B0

Ни́кола Те́сла (серб. Никола Тесла; 1856 Теке 10, Смилян, Австрия империясы,
азыркы Хорватия — 1943 Үчтүн айы 7, Нью-Йорк, АКШ) — Электротехникалар жана
радиотехникалар чөйрөсүнүн физик, инженер, ойлоп табуучу. Австро-Венгрияда
төрөлгөн жана өскөн, кийинки жылдары негизинен Францияда жана АКШ да иштеген.
1891 жылы АКШ жарандыгын алган..

XIX аягында жана XX кылым башында элект кубатын жана магнетизм касиеттерин
изилдөөдөгү илимий төңкөрүш жасаган эмгеги үчүн коомчулукка кеңири таанымал.
Тесланын патенттери жана теоретикалык иштери азыркы заманбап түзмөктөрдүн
өнүгүшүнө жана негизделишене башкы негиз болгон. Өзгөрмө ток, көп фазалуу
система жана электрокыймылдаткычтар экинчи этаптагы өндүрүштүк төңкөрүш аталган
алга жылууну жараткан .

Н. Тесла атынан магниттик агындын(магниттик индукция) кысымдуулук өлчөм бирдиги
аталган. Көп сыйлыктарынны арасынан - Э. Крессон, Дж. Скотт, Т. Эдисон
сыйылыктары бар.

Заманбап-биографтар Тесланы "XX кылымды ойлоп тапкан адам" деп эсептешет жана
заманбап электрдин "ыйык жактоосу". Радио жана Токтор согушун жеңгенин
демонстрациялагандан кийин залкар инженер-электротехник жана ойлоп табуучу
аталган. Тесланын башкы иштери заманбап электротехникага жол салып берди, анын
ошондогу ачылыштары иннновациялык маани болгон. АКШ да Тесла атактыгы боюнча мен
деген алдыңкы ойлоп табуучу же тарых илимпозу болбосун баардыгы менен тең
тайлаша алчу .

Тесланын үй-бүлөөсү Госпич шаарынан 6км алыс, Смилян айылындагы, ошол убактагы
Австрия-Венгрия империясынын курамына кирген Лика тарыхый провинциясында
турушчу.Атасы - Милутин Тесла (1819—1879), серб, Срем епархиясынын священниги.
Энеси - Георгина (Джука) Тесла (1822—1892), священниктин кызы болгон. 28 июнь
(10 июль) 1856 жылы үйбүлөөдө төртүнчү ымыркай - Никола пайда болгон.. Үй-бүлөдө
жалпы 5 бала болгон: үч кыз - Милка, Ангелина жана Марица жана эки уул - Никола
жана анын байкеси Дане. Никола беш жашка толгондо, байкеси аттан кулап, кайтыш
болгон.

Никола башталгыч мектептин биринчи класын Смилянада бүткөн. 1862 жылы, Дане казе
болгондон кийин, үй-бүлөнүн атасы жогорку санды алган, ошондон улам Тесланын
үй-бүлөөсү Госпичке көчүп кетишкен, ал жактан башталгыч мектептин калган үч
классын бүтүргөн, андан кийин, үч жылдык төмөнкү реалдуу гимназияны, ан болсо
1870 жылы бүткөн. Ошол эле жылдын күзүндө Никола Карловац шаарындагы Жогорку
реалдуу училищеге тапшырган. Ал өзүнүн атасынын тууганынын эжесининин үйүндө
жашаган.

1873 жылдын июль айында Н.Тесла бойго жеткендик аттестатын алган. Атасынын каршы
болгонуна карабай, Никола Госпичтеги үй-бүлөөсүнүкүнө келген, ал жакта холера
эпидемиясы болуп жаткан эле, ошентип дароо эле ал ооруну жуктуруп(чындыгында,
калппы же чынбы так такталбаган, чын эле эле холера менен ооруганбы же башка
мененби) алган. Бул жөнүндө Тесла өзү мындай деп айткан:

Айыккан Н.Тесланы Австрия-Венгриялык армияга үч жылдык кызматка чакырышы керек
болуучу. Туугандары аны толук дени сак эмес деп, тоо арасында катып койушкан.
Кайра артка ал 1875 жылдын жай айында гана келген.

Ошол эле жылы Никола Грацдагы жогорку техникалык училищеге(учурда Грацтык
техникадык университет) тапшырып, электротехниканы окуй баштады. Электротехника
боюнча лекцияда, Граммдын машинасын ишин байкап отуруп, Тесла үзгүлтүксүз ток
машиналарынын кемчилигин бар экени оюна келет, бирок профессор Яков Пешль анын
идеясын кескин сынга алып, баардык курс алдында алмашма токтун
электркыймылдаткычтарда колдонуу мүмкүн эместиги жөнүндө лекция окуп берет.
Үчүнчү курста Тесла кумароюндарына берилип кетип, картага көп суммадагы
акчаларды уттурат. Өзүнүнү эскерүүлөрүндө Тесла жазган,анын иштеринде «жөн гана
эс алуу калоосу эмес, ошол эле учурда коюлган максаттарда да ийгиликсиздер
коштоп жүрүүсүн каалаган». Уткандарын ал дайыма утулгандарга таратып берчү, ошон
үчүн ал апенди атка конот. Акыр аягында ал ушунчалык этэ утулуп, анын энеси
өзүнүн таанышына карызга алганга чейин барган.Ошондон улам ал карта менен
ойнобой калган.

Гсопичте окуган реалдуу гимназияга мугалим болуп ишке кирет. Госпичтеги иш аны
канааттандыру эмес. Үй-бүлөнүнү тапкан кирешеси аз болчу, Петар жана Павл
Мандичтин каржы жактан жардамы менен, жаш Тесла 1880 жылы Прагага кетип, ал
жактан Прага университетинен тапшырат.

1882 жылга чейин Тесла, Будапешттеги бийликтин телеграфтык компаниясында
инженер-электрик болуп иштеген, ошол учурда борбордук телефондук станциянын
курулушу жана телефондук линиялардын тартылышы учурунда эмгектенген. 1882 жылдын
феврал айында Тесла, электркыймылдаткычындагы кубулушту кантип колдонуу жөнүндө
ойлоп табат, кийин ала магниттик талаанын айлануусу аттуу аталышка ээ болот.

Телеграфтык компаниядагы жумуш Теслага алмашма токтогу электркыймылдаткычты
жасоо ойлорун ишке ашырууга мүмкүнчүлүк берген жок. 1882 жылдын аягында ал
Париждеги Эдисондун (Continental Edison Company) Континенталдык компаниясына
ишке кирет. Эң чоң иш болуп Страсбургдагы темиржол бекетине электрстанциясынын
куруу болчу. 1883 жылдын башында компания Николаны Страсбургга, жаңы темиржол
станциясынын жарыктыкты берүүчү жабдуулардын монтажында чыккан, катардагы иш
маселелерин чечүүгө жиберет. Бош убактысында Тесла асинхрондук
электркыймылдаткычтын моделин жасоо менен иштечү, а 1883 жылы Страсбург шаарынын
мэриясында кыймылдаткычтын ишин көрсөткөн.

1884 жылдын жазында страсбургдун темиржол станциянын иштери бүткөн, ошентип
Тесла Парижге кайтат, компаниядан 25 миң доллларданы премияны күтүү менен. Ага
тиешелүү болгон премиялардын алуу боюнча аракети үзүлгөндүктөн, ал акчанын ала
албасына көзү жетип, кемсингенсип жумуштан кетип калат.

Ойлоп табуучунун эң биринчи биографы Б. Н. Ржонсницкийдин ырастоосу боюнча:«Анын
эң биринчи ою Петербургга кетүүдө эле, анткени Орусияда ошол учурда
электротехниканын өсүшүнө бир топ маанилүү ачылыштар жана ойлоп табуулар болгон.
Павел Николаевич Яблочков, Дмитрий Александрович Лачинов, Владимир Николаевич
Чиколевдин жана башкалардын аттары баардык өлкөнүн электриктерине белгилүү
болчу, аларды макалалары дүйнө боюнча көп таралган журналдарында басылчу, жана
албетте булар Теслага да белгилүү болчу». Бирок акыркы ирмемде Континенталдык
компаниянын бир администратору, Чарлз Бечлор (англ. Charles Batchelor), Николаны
Орусиянын ордуна АКШга барууга айнытат. Бечлор, Эдисонго, өзүнүн досуна,
сунушталган кат жөнөтөт:

1884 жылдын 6 июлунда Тесла Нью-Йоркко келет. Ал Томас Эдисондун компаниясында
(Edison Machine Works) электркыймылдаткыч жана алмашма токтордун генераторун
оңдоочу инженер болуп ишке кирет.

Эдисон Тесланын жаңы ойлорун муздак кабыл алчу жана улам улам ойлоп табуучунун
жеке иштерин жактыр берчү эмес. 1885 жылдын жазында Эдисон, Теслага 50 миң.
доллар берээрин убада кылат(ошол убакта ал сумма, азыркы заманбап 1 млн долларга
барабар эле), эгер Эдисон ойлоп тапкан электрикалык машиналарды конструктивдүү
мыктылап кайра жасай алса. Никола, дароо эле ишке киришет, ошентип кайра жакын
арадан кийин Эдисон машиналаларын 24 түрүн тартуулайт, жаңы коммутатор жана
регулятор, эксплуатиялык жактан биртоп мыкты турган. Баардык жаңылоолорду кабыл
алып,Тесланын сыйлык боюнча суроосун Эдисон кабыл албай, эмигрант азырынча
америкалык тамашаны жакшы түшүнө элек экенсиң деп койот. Кемсинген Тесла дароо
иштеп чыгып кетет.

Эдисондун компаниясында бир жыл гана иштеп, Тесла ишкердик айланада биртоп
таанымал болуп калат. Анын жумуштан кетип калганын билишкен, электротекхниктер
тайпасы Николага өзүнүн электрикалык жарыктыктар маселеси боюнча байланыштуу
компаниясын түзүүнү сунушташат. Тесланын алмашма ток боюнча долбоорлору аларды
канаттандырбайт, ошондо алар башкы сунуш өзгөртүшүп, көчөнү жарык кылган жогоо
лампасынын долбоору менен иштөөнү туура көрүшөт. Бир жылдан кийин долбоор даяр
болгон. Акчанын ордуна ишкерлер ойлоп табуучуга, жаңы лампаны
эксплуатациялаганга керектелүүчү компаниянын акцияларынын бир бөлүгүн
сунушташат. Мындай сунуш ойлоп табуучуга жакпайт, компания болсо жооп андан
кутулаар айласын таппай Тесланы ушактап жана жаман атка кондуруу айласын аракет
кылышат.

1886 жылдын күзүнөн жазга чейин жаш ойлоп табуучу көмөкчү жумуштарда иштегенге
туура келет. Ал каналдарды казуу иштеринде иштеген,«жер тандабай уктаган, жана
эмнени тапса ошону жеген». Ушул убакытта ал өзү сыяктуу акыбалга келип калган
Браун аттуу инженер менен таанышат, ал болсо өзүнүн бир нече тааныштарын Теслага
жардам берүүлөрүн көндүрөт. 1887 жылдын апрел айында ал акчага «Тесла арк лайт
компани» көчөлөрдө жарыктык берүүчү жаңы дооголук лампаларды орноштуруу менен
иштей баштайт. Кийин компаниянын перспективасы АКШнын бир нече шаарынан заказдар
келе баштаганда дароо эле далилдене баштайт. А ойлоп табуучуга компания болгону
максатына жетүүнүн кирешесе гана болгон.

Тесла Нью-Йоркто өзүнүнү компаниясынын кеңсесин Бешинчи авенюдан алыс эмес
имараттан, Эдисондун компаниясынын маңдайынан алат. Эки компаниянын ортосунда
Америкада «Токтор согушу» (War of Currents) аттуу аталыш менен таанымал курч
конкуренттик күрөш жүрө баштайт.

1888 жылдын июлунда америкалык ишкер Джордж Вестингауз Тесладан анын 40 патентин
сатып алат, ар бирине орто эсеп менен 25 миң доллар төлөп. Вестингауз жана да
Питсбургдагы заводдорунда консультант болуп иштегенге чакырат, ал жакта алмашма
өнөр жайда колдонулуучу алмашма токтогу машиналардын үлгүлөрү даярдалып жаткан.
Жумуш Теслага жаңы идеялардын үстүнө иштегенге тоскоолдук кылып, Вестингауздун
кайра көндүргөнүнө болбой бир жылдын кийин кайра өзүнүн Нью Йорктогу
лабораториясына кайтып келет.

Питстбургдан келгенден кийин Никола Европага барып келет. Ал жакта Парижде өтүп
жаткан 1889 жылкы Бүткүл дүйнөлүк көргөзмөгө барат, өзүнүн энесине жана Марица
эжесине да жолугушуп келет.

1888—1895 жылдары Тесла өзүнүн лабораториясында магниттик талаалар жана жогорку
жыштыктар менен изилдөөсүн өткөзөт. Ушул жылдар аябай түшүмдүү болгон: ал
көптөгөн патенттерди алган. Американын электроинженерлер институтунун(American
Institute of Electrical Engineers) башкармасы Тесланы өзүнүн иштери жөнүндө
лекция окуп берүүсүн суранат. 1892 жылдын 20 майында ал ошол убакыттын эң
талантуу электротехниктердин арасындагы жана башкалардын арасындагы аудитория
ортосунда сүйлөп чыгып, чоң ийгиликке жетишет. .

Ойлоп табуучуга каржылык жардамды «Ниагарлар шаркыратмасынын компаниясы» берет.
Эдварду Адамстын жардамы менен Теслада жаңы лабораториянын түзүлүшүнө 100 000
доллары пайда болот. Күзүндөн баштап изилдөөлөрү кайра жаңы даректе:
Хаустон-стрит, 46да жанданды. 1896 жылдын аягында Тесла радиосигналды 30
мильге(48 км) чейин бергенге жетише алат.

1899 жылдын майында жергиликтүү электр компаниясынын чакыруусу менен Тесла
Колорадо штатында жайгашкан Колорадо Спрингс(англ. Colorado Springs) курооттук
шаарына көчүп барат. Шаар жайык бөксө тоодо 2000 м бийиктикте жайгашкан. Катуу
чагылгандар бул жактагы жерлерде сейрек эмес эле.

Колорадо Спрингсде Тесла анча чоң эмес лаборатория түзөт. Бул жолкусунда
демөөрчү болуп «Уолдорф-Астория» отелинин ээси болот, изилдөөлөрүнө 30 000 миң
доллар бөлүп берет. Чагылгандарды изилдегенге Тесла атайын түзмөк курап чыгат,
кебетесинде трансформатор болгон, биринчи чырмалган бир аягы жердетилген, а
экинчиси өйдө көрсөтүлүп турган окко темир шар менен бектилип турган. Экинчи
чырмооко сезимталдуу өзүсалынуучу түзмөк байланган, жана жаздыруучу шайман менен
бекилген. Бул түзмөк Теслага Жердин өзгөрүлүү потенцичалын изилдөөгө, жана анын
катарында жердин атмосферасында(беш он жылдан ашык убакыт өткөндөн кийин бул
эффект толук изилденген жана «Шуман резонансы» болуп таанылган) чагылгандар
разряды менен чакырылган туруучу электромагниттик толкундар эффектисин
изилдеген. Ойлоп табуучунун байкоолору электрэнергиясын зымсыз чоң алыскы
аралыктарга жеткирүү мүмкүнчүлүк бар экени жөнүндө ою келет.

Колорадо Спрингс лабораториясында эксперимент жүргүзүү учурундагы белгилерин
жана байкоолорун Тесла кийинчерээк чыккан «Colorado Springs Notes, 1899—1900»
аталыштагы күндөлүгүнө жазган.

Нью-Йорктон 60км түндүгүрөөк жайгашкан Лонг-Айленд аралында Тесла Чарльза
Вардендин ээликтери менен чектелген жарден жер бөлүгүнө ээ болот. 0,8 км² аянты
менен барча эл жашаган аймактан бир топ алыстыкта жайгашкан. Бул жерде Тесла
лаборатория жана илимий шаар курууну көздөгөн. Анын тапшырмасы менен В. Гроу
аттуу архитектор тарабынан 47 метрлик жыгач каркастык мунара жез жарым щары
үстүндө жайгашкан долбоор түзүлгөн. Мындай жыгач менен куралган конструкция
көптөгөн кыйынчылыктарды жаратат: массивдүү жарымшарынын борбордук тартылуу күчү
өйдөгө жылып, конструкциянын туруктуулугун жоготот. Араң дегенде бул долбоорду
колго алганга курулуш компаниясын табышат. Мунаранын курлушу 1902 жылы бүтөт.
Тесла анча чоң эмес коттеджге жакын жерде жайгашат.

Керектүү жабдуулардын жасалуусу чоюлуп кетет, анткени аны каржылаган ишкер Джон
Пирпонт Морган контракты бузат, практикалык максаттагы электрикалык жарыктыктын
ордуна зымсыз электр кубатын өткөрүү изилдөөлөрү менен иштей баштаганына карап.
Моргандын Теслага каржылоосун токтоткондугун угушкан башка ишкерлер да, Тесла
менен иштешксиси келбей калат. Тесланы курулуш иштерин токтотууга мажбур болот,
лабораторияны жаап жана кызматкерлер штатыг таратат. Кредит бергендерге төлөп
кутулуу жолунда Тесла жерди сатканга мажбур болот. Мунара таштандыга 1917 жылга
чейин турат, кийин федералдык бийликтегилер немис шпиондору мунараны өзүлөрүнүн
максатында колдонуп атканын шекшип калышып, Тесланы бүтпөй калган долбоорун
жардырып салышат.

1900-жылдан кийин Тесла техника жагындагы ойлоп табуулары үчүн көптөгөн
ар-кандай патенттерди алат. Электр эсептегичи, частотомер, радиоапаратуралардыгы
бир катар мыктылоолору, буубара ж.б.

1914-жылдын жайында Сербия Биринчи дүйнөлүк согушка алып келген окуялардын
борбору болуп калган. Америкада калып, Тесла сербиянын армиясына каражат
чогултууга катышат. Ошондо ал суперкурал жөнүндө ойлоно байштайт.«Бир күн келет,
ошондо кайсы бир илимий гений, бир же бирнече армияны бир кыймылы менен талкалап
салгыдай курал ойлоп табат».

1915-жылы Тесла Физика боюнча Нобель сыйлыгына көрсөтүлгөнү жөнүндө жаза
башташат. Ушуну менен катар Томас Эдисон да билдирилген. Ойлоп табуучуларга
сыйлыкты экиге бөлүп алгыла дешкен. Башка булактарга таянсак, экөөнүн
бири-бирине болгон тирешүүсүнүн жана жактырбоолорунун айынан, экөө тең баш
тартышып, сыйлыкты экиге бөлүү болгон мүмкүнчүлүгүнөн баш тартышат. Чындыгында
1915-жылы Эдисонго сыйлыкты сунушташкан эмес, бирок ага көрсөтүшкөн, а Тесланы
болсо биринчи жолу 1937 жылы көрсөтүшкөн.

1917-жылы Теслага Эдисондун медалын тапшырышкан, бирок өзү чечкиндүү аны алуудан
баш таркан эле.

1917-1926-жылдары Тесла Американын ар кайсы шаарларында иштеген. 1917-жылдын
жайынан баштап 1918-жылдын ноябрына чейин Чикагодо «Пайл Нэшнл»де иштеген;
1919-1922-жылдары Эллис Чалмерс менен Милуокиде болгон; 1922-жылдын акыркы
айларын Бостондук «Уолтем Уотч Компани»де өткөрүшкөн, а 1925-1926-жылдары
Филадельфияда Тесла «Бадд Компани» үчүн бензин барасын түзгөн.

Тесланы улгайы калган жашында жеңил машин койуп кетип, кабыргаларынан сынык
алат. Оору курч кабыргадан сезгенүү алып, өнөкөт дартка өтүп кетет. Тесла
керебетке байланып келет.

Европада Биринчи дүйнөлүк согуш башталат. Тесла өзүнүн басып алынган мекени үчүн
аябай терең сары-санаа болот, улам улам баардык славяндыктарга тынчыкты сактоо
боюнча кайрылат.

1943-жылдын 1 январында Элеонора Рузвельт, АКШ президентинин жубайы, оорулуу
Тесланы көңүл суроо үчүн барууга тилегин айтат. АКШдагы, Югославиянын өкүлү Сава
Косанович(Тесланын жээни болгон), аны 5 январда көрүп келет. Ал Тесла менен
сүйлөшкөн акыры киши болгон.

Тесла 7 синен 8 не караган түнү 1943-жылдын январь айында жүрөк оорусунан каза
табат.

Тесла дайыма Нью-Йоркто жайгашкан бөлмөсүнө эч ким тоскоолдук кылбасын суранчу,
жада калса гостиницадагы бөлмөсүнүн эшигинде атайын тактача илинип турчу. Дене
гостиница кызматкери жана Нью-Йоркер отелинин директору аркылуу өлгөндөн 2
күндөн кийин табылган. 12 январда денеин кремирлешкен, жана топурагы салынган
урнаны Нью-Йорктогу Фернклифф көрүстөнүнө коюшат. Кийинчерээк анан Белграддагы
Никол Тесланын музейине көчүрүлөт.

1889-жылдан тартып Никола Тесла электр тогунун жогорку жыштыктарын жана жогорку
кубаттарын изилдөөнү баштаган. Жогорку жыштыкта иштөөчү Электр-механикалык
генераторлордун (анын ичинде Индуктивдуу турлорун) жана трансформаторлордун
(Тесланын трансформатору, 1891) биринчи үлгүлөрүн жасап чыгуу менен бирге
Жогорку жыштыкта иштөөчү электр-техникаларынын өнүгүүсүнө башат ачып берген.



https://ky.wikipedia.org/wiki/%D0%A2%D0%B0%D0%B9%D0%BB%D0%B0%D0%BA_%D0%B1%D0%B0%D0%B0%D1%82%D1%8B%D1%80

Тайлак Рыскул уулу (болжол менен 1796-жылы Нарын дайрасынын боюндагы Каргалык
деген жер, азыркы Акталаа жана Тогуз-Торо райондорунун чеги - 1838-жыл, Куртка)
– XIX кылымдын биринчи жарымындагы кыргыз элинин көз карандысыздык үчүн болгон
кыймылынын ири ѳкүлү.

XIX кылымдын 20-жылдарында Тайлак баатыр жетектеген кыргыз уруулары Чыгыш
Түркстандын иштерине да аралаша башташкан. Ушул мезгилдерде Кашкарды башкарып
келген кожолордун укум-тукумдарынын Жааңгер кожо Кытай баскынчыларына каршы
чечкиндүү аракеттерди баштаган. Бирок анын биринчи жортуулу ийгиликсиз аяктап,
ал кыргыздар арасында баш калкалоого аргасыз болгон. Тайлак баатыр менен Атантай
Жааңгердин кыймылына колдоо көрсөткөн. Анткени алар кытай баскынчыларын кыргыз
аймактарына ѳткѳрбѳѳнү көздөшкөн. Кытайдын Синьцзяндагы башкаруучусу Жааңгерди
колдогон кыргыздарды талкалап, жетекчилерин кармап келүү үчүн 1825-ж. Баян Бату
генерал баштаган 500 кишиден турган аскерин Нарын тарапка жѳнѳткѳн. Алар Тайлак
баатыр жокто анын айылын курчоого алып, талап-тоноп, жүздѳй адамды өлтүрүшкөн.
Бул кабарды уккан Тайлак баатыр коңшу айылдардан шашылыш кол курап, душманды
куугунтукка алып, Арпа менен Нарындын ортосундагы Ойнокжар капчыгайында камоого
алып, алардын баарын кырып таштаган.

Нарын кыргыздарынын Кокондун эзүүсүнѳ каршы күрүшүнүн 1-этабы 1832-ж. Тайлак
батыр жана бир тууганы Атантайдын жетекчилиги менен башталып, бирок ийгиликсиз
аяктаган. Кокондун 7 миң аскери аз кыргыз колун жеңип алып, элди салык төлөөгө
мажбурлаган. Нарын кыргыздарынын Коконго каршы күрѳшүнүн 2-этабы Мадали хандын
Тайлак баатырды туткундоо үчүн Арап башында турган аскер (500 сарбаз) жиберүүдѳн
башталган. Тайлак баатыр сарбаздарды Тогузтородогу Бычан жайлоосунда тосуп алып,
салгылашта жеңип чыккан. Тайлак баатырдын күрѳшүнүн 3-этабы XIX кылымдын
30-жылдарынын аягына тура келет. Мадали хан Түркстан тараптагы казактын Эдиге
тѳрѳсү менен келишип, аны көп кошуун менен жабдып, Тайлак баатырга каршы
аттанышкан. Эдиге Таласты чаап, Ѳтмѳктү ашып, Суусамырга келет. Тайлак батыр
Акталаадагы басыз, чоро урууларынан кол жыйнап, Эдиге менен Суусамырдын
Дубанкечүү деген жеринде беттешет. Бул урушта да Тайлак баатыр жеңип чыккан.



https://ky.wikipedia.org/wiki/%D0%A1%D3%A9%D3%A9%D0%BA_%D1%81%D0%B8%D1%81%D1%82%D0%B5%D0%BC%D0%B0%D1%81%D1%8B

Кишинин скелети (байыркы грек тилинен σκελετος — «кургатылган») 200дөн ашуун
түрдүү формадагы сөөктөрдөн түзүлөт. Организмдеги жайланышы боюнча алар баштын,
тулку бойдун, ийин жана бел курчоонун, кол жана буттун скелетине бөлүнөт.
Скелеттин составына сөөктөрдөн башка кемирчектер да кирет. Кемирчектер
түйүлдүктүн жана жаш балдардын денесинде көп болот. Киши улгайган сайын денедеги
кемирчектер акырындап сөөккө айланат. Баштын скелети жуп жана түгөйсүз 29
сөөктөн турат (Баш сөөк).

Тулку бойдун скелети омуртка түркүгү жана көөдөндөн турат. Омуртка түркүгү
биринин үстүнө бири катары менен жайланышкан 33—34 омурткадан турат. Алардын
арасында солкулдак кемирчек ткандан турган аралык кепилдер бар. Ошонун таасири
менен омуртка түркүгү алдыга, артка жана оңго, солго ийилет. Омуртка тутумунан
жана көөдөндөн турат. Омуртка тутумундагы кыска сөөктөрдүн, омурткалардын саны
33-34. Ар бир омуртканын тулкусу, догосу жана урчуктары бар. Омурткалардын
тулкусу биринин үстүнө бири жайгашып, кемирчек тканы омуртка тутумунун
ийилгичтигин камсыз кылат. Омуртка тутумунун ичиндеги омуртка каналында жүлүн
жайгашкан. Адамдын омуртка тутуму беш бөлүккө бөлүнөт. Моюн бөлүгү 7, арка 12,
бел 5 куймулчак бири бирине ширелишкен 5 жана чычаң бөлүгү 4-5 омурткаларды
өзүнө камтыйт. Омуртка тутуму 4 жеринен: моюн, арка,бел жана куймулчакта
ийилген. Бул ийилген жерлери басканда, жүгүргөндө жана секиргенде керек бири
бири ийилгичтикти камсыз кылат, мээни чайкалуудан сактайт.

Омуртка түркүгү 7 моюн, 12 арка, 5 бел, 5 куймулчак, 4—5 чычаң омурткасынан
турат. Ар бир омуртканын тулкусу, догосу жана бир канча урчуктары бар.
Омуртканын тулкусу менен догосунун ортосунда омуртка тешиги жайгашкан. Булар
чогулуп омуртка каналын түзөт. Каналдын ичинде узунунан созулуп кишинин жүлүн
мээси жатат (Омуртка тутуму).

Бут курчоосун эки жамбаш сөөгү түзөт. Ал үч бөлүктөн (капшыт, отургуч жана
чаткаяк сөөгүнөн) турат. Жамбаш сөөгү арт жагынан куймулчак менен, ал эми алды
жагында бири-бири менен туташып жамбаш чарасын түзөт. Ар бир жамбаштын тегерек
оюгу бар, бул кашка жиликтин ийик башы менен ашташат. Жамбаш курчоосу бири бири
менен кыймылсыз жана арт жагынан түзүлгөн. Ар бир жамбаш сөөгүндө шар сымал оюгу
бар, ага кашка жиликтин тегерек башы кирет. Буттун скелети сандан, шыйрактан же
бут кетменинен турат. Сан бөлүгүн кашка жилик, шыйракты – чоң жото жилик жана
кичине балдак сөөгү түзөт. Кашка жилик жото жилик менен кошулган жерде тизе
томугу орун алган. Бут кетмени кызыл ашыктын кыска сөөктөрүнөр алардын ичинде эң
чоңу согончок, беш узун таман сөөгүнөн жана манжалардан турат. (Жамбаш чарасы,
Бут).

Сөөк системасынын оорулары өтө көп жана ар түрдүү. Көбүнчө сөөктүн тубаса,
дистрофиялык, сезгенүү жана шишик оорулары жолугат. Тубаса оорулардын себеби
толук изилдене элек, бирок туугандар арасындагы никеге, кош бойлуу аялдын
организмине зыяндуу факторлордун (кырсык, химиялык заттар, нервдик күч келүү,
тамеки чегүү, алкоголь) таасирине байланыштуу болору белгилүү. Дистрофиялык
оорусу сөөк тканынын түрдүү себептерден азыктануусунун бузулушунан, ошондой эле
витамин жетишсиздигинен болот (мисалы, Д витамини жетишпесе итий пайда болот). Д
витамини организмге тамак-аш менен келет, андан тышкары күн нурунун таасиринен
териде да пайда болот. Омурткаларда жана муундарда кан айлануунун бузулушу
остеохондроз жана артрозго алып келет. Кыймылдын аздыгынан остеохондроз акыркы
жылдарда көп жолугат. С. с-нын кеңири таралган оорусуна омуртка тутумунун
кыйшайышы кирет. Ал сабак окуп жатканда баланын келбетине көңүл бурбагандыктан,
ошондой эле зат алмашуунун тубаса бузулушунун, айрым оорулардын (туберкулёздук
спондилит, шишиктер жана башкалар) кесепетинен болот. Сөөк системасынын айрым
оорулары скелетке күч келүүдөн (айрыкча балдар менен өспүрүмдөрдө) өөрчүйт.

Кыргыз Совет Энциклопедиясынын Башкы редакциясы. «Ден - соолук» Медициналык
энциклопедия. - Ф.:1991, ISBN 5-89750-008-8



https://ky.wikipedia.org/wiki/%D0%A0%D0%B5%D0%B0%D0%BB_%D0%9C%D0%B0%D0%B4%D1%80%D0%B8%D0%B4_(%D1%84%D1%83%D1%82%D0%B1%D0%BE%D0%BB_%D0%BA%D0%BB%D1%83%D0%B1%D1%83)

Көпчүлүккө Реал Мадрид катары белгилүү Реал Мадрид футбол клубу (исп. Real
Madrid Club de Futbol ) Испаниянын Мадрид шаарында жайгашкан профессионалдык
футбол клубу. Ал 1902 жылы Мадрид Футбол Клубу деген аталыш менен негизделген
жана ошондон бери үйдөгү оюндарда адатта ак форма кийип келет. Реал сөзү испан
тилинде падышалык, падышаныкы дегенди билдирет жана 1920-жылы клубка ошол
маалдагы испан королу Альфонсо XIII тарабынан клуб эмблемасындагы корона менен
кошо ыйгарылган. 1950-жылдар ичи клуб өзүн Испан жана Европа футболунда чоң күч
катары тааныткан.

Башка европалык клубтардан айырмаланып, Реал Мадриддин мүчөлөрү (сосьо) клубка
негизделишинен бери ээлик кылат жана башкарып келет. Жылдык киреше боюнча эң бай
футбол клубу (2011-жылы 438.6 миллион евро киреше алган) жана жалпы наркы боюнча
экинчи (1.4 миллиард евро) болуп саналат. Реал Мадрид бир нече клубтар менен
эзелтеден бери атаандашып келет, эң белгилүү атаандаштык "Эль Класико" деп
аталат жана ал Барселона ФК менен болот. Команда 1947-жылдан баштап үйдөгү
оюндарын 85454 киши батыра ала турган Мадриддин борборунда орун алган Сантьяго
Бернабеу Стадионунда өткөрөт.

Атлетик Бильбао жана Барселона менен бирге Испан футболунун жогорку дивизионунан
эч качан төмөн түшпөгөн командаларына кирет. Өлкө ичинде Реал Мадрид Ла Лиганы
32 жолу, Корол Кубогун 18 жолу, 8 жолу Испания Суперкубогун, бир Ева Дуарте
Кубогун жана бир Лига Кубогун уткан. Эл аралык дэңгээлде рекорд коюп, тогуз
Европа Кубогу/УЕФА Чемпиондор Лигасынын Кубогуна жана үч Интерконтиненталдык
Кубогуна ээ болгон, муну менен бирге эки УЕФА Кубогун жана бир УЕФА Суперкубогун
утуп алган.

Реал Мадриддин теги Мадридди футбол менен тааныштырган Билим Берүү Эркин
Институтунун мугалимдери (алардын айрымдары Кембриж жана Оксфорд
Университеттеринин бүтүрүүчүлөрү болгон) жана окуучуларынан чыгат. Алар
1897-жылы Football Club Sky командасын негиздеп, жекшемби күндөрү Монклоада
ойношчу. 1900-жылы Sky клубу эки башка командага бөлүнүп кеткен: New Foot-Ball
de Madrid жана Club Español de Madrid. 1902-жылы 6-мартта жетекчиси Хуан Падрос
болгон Кеңеш шайлангандан соң, Мадрид Футбол Клубу расмий түрдө негизделген.
Мадрид ФК биринчи чемпион наамын 1905-жылы негизделишине үч эле жыл болгондо
Испан Суперкубогунун финалында Атлетик Бильбао командасын утуп, алган.
1909-жылдын 4-январында клуб президенти Адольфо Мелендес Испан ФАсынын түзүлүшү
жөнүндө келишимге кол коюп, Реал Мадрид Падышалык Испан Футбол Федерациясынын
негиздөөчүлөрүнүн бири болду. Бир нече стадиондордо көчүп ойногондон соң команда
1912-жылы Кампо О'Доннел стадионуна ээ болду. Корол Альфонсо XIII 1920-жылы
клубка Real (Падышалык) наамын ыйгарган соң, клубтун аталышы Реал Мадридке
өзгөргөн.

1929-жылы эң биринчи Испания футбол лигасы түзүлгөн. Реал Мадрид сезон бою
биринчи лиганын лидерлери болуп келе жатып, эң акыркы матчты Атлетик Бильбаого
уттуруп жиберген жана сезонду Барселонадан артта калып, экинчи орунда аяктаган.
Реал Мадрид эң алгачкы Лига титулун 1931–32 сезонунда уткан. Андан соңку жылы
Реал кайрадан Лиганы утуп, эки жолу чемпиондукту алган эң биринчи команда болду.

1934-жылдын 14-апрелинде Экинчи Испан Республикасы жарыяланып, клуб Реал наамын
жоготкон жана Мадрид Футбол Клубу деген аталышын кайтарган. Футбол Экинчи
Дүйнөлүк Согуш маалында да ойноло берген, 1943-жылы 13-июньда Мадрид Барселонаны
Генералиссимус Кубогунун (Корол Кубогунун аты ал маалда Генерал Франконун
урматына өзгөртүлгөн) жарым-финалынын экинчи таймашында 11–1 эсеп менен уткан.
"Полиция оюнчуларды коркуткан", ага кошумча мамлекеттик коопсуздук мекемесинин
мүдүрү "атайлап командага айрым оюнчулар саясий режимдин жоомарттыгынан гана
өлкөдө калууга жана футбол ойноого уруксат алганын" айтып кеткен деген
болжолдоолор болгон. Мадриддин колдоочулары Барселона Төрагасы Энрик Пиньейрого
асылышкан.

Сантьяго Бернабеу Йесте 1945-жылы Реал Мадриддин президенти болуп шайланган.
Анын президенттик мөөнөтүндө Испан жарандык согуш маалында бузулган жана жапа
көргөн клуб, анын Сантьяго Бернабеу стадиону жана Сьюдад Депортива машыгуу
жерлери жаңыдан курулуп-оңдолгон. 1953-жылдан тартып, ал дүйнөлүк дэңгээлде
белгилүү чет өлкөлүк оюнчуларды ойнотуу стратегиясын киргизе баштаган, мындай
оюнчулардын эң көрүнүктүүсү Альфредо Ди Стефано болду.

1955-жылы, француз спорт журналисти жана L'Équipe гезитинин редактору Габриэль
Ано сунуштаган ойду негизге алып, Бернабеу, Бедриньян жана Густав Шебеш атайын
чакырылган Европалык командалардан турган сыналуучу турнир өткөрүшкөн, бул
турнир кийин биз бүгүнкү күндө билген УЕФА Чемпиондор Лигасына айланды. Так эле
ошол Бернабеунун жетекчилиги алдында Реал Мадрид өзүн Испан жана Европа
футболундагы чоң күч катары таанытты. 1956-1960 жылдары клуб Европа Кубогун
катарынан беш жолу утуп, 1960-жылы Хэмпден Парк стадионунда өткөрүлгөн финалда
Айнтрахт Франкфуртту 7-3 эсеп менен уткан. Ушул беш удаа утуштан кийин Кубок
Реалга түбөлүккө берилген, ошону менен бирге Реал Мадрид УЕФА ардак белгисин
тагууга укук алган. Клуб алтынчы Европа Кубогун 1966-жылы мелдештин тарыхында
биринчи жолу жалаң гана бир улуттан турган команда болуп ойноп, финалда Партизан
ФКны 2–1 эсеп менен жеңген. Бул команда Йе-йе деген ат менен белгилүү болду.
"Йе-йе" аталышы команданын төрт мүчөсү Diario Marca үчүн "Битлз" стилиндеги
парик кийип сүрөткө түшкөндөн кийин The Beatles тобу аткарган "She Loves You "
ырынын кайырмасындагы "Yeah, yeah, yeah" сабынан келген. Йе-йе мууну 1962 жана
1964 жылдары да Европа Кубогунун финалына чыккан.

1970-жылдары Реал Мадрид 5 жолу Испания чемпиону болгон жана 3 жолу Испан
Кубогун уткан. Клуб алгачкы УЕФА Кубок Жеңичүүлөр Кубогунун финалын 1971-жылы
ойногон жана англиялык Челси командасына 2–1 уттурган. 1978-жылы 2-июлда
Аргентинада Дүйнөлүк Чемпионат өтүп жаткан маалда клуб президенти Сантьяго
Бернабеу көз жумган. Анын урматына Эл аралык Футбол Ассоциациялар Федерациясы
(FIFA) турнир учурунда үч күндүк аза күтүү жарыялаган. Мындан кийинки жылы клуб
маркум президентинин элесине Трофео Сантьяго Бернабеунун биринчи ойнолушун
уюштурган.

1980-жылдардын башында Реал Мадрид Ла Лига чемпиондугун колдон чыгарып жиберген.
Клуб академиясынан тарбияланып чыккан жаңы жылдыздар тобу келип, клубту кайрадан
өлкө ичиндеги ийгиликтерге алып келген. Испан спорт журналисти Хулио Сезар
Иглесиас бул муунга La Quinta del Buitre ("Жүртчүлөр тобу") деп биринчи ат
койгон, ал Эмилио Бутрагенього берилген лакап атынан чыккан. Калган төртөө
Мануэль Санчис, Мартин Васкес, Мичел жана Мигель Пардеса болчу. Буитре Бешилиги
(кийин Пардеса 1986-жылы Мадридден Сарагосага кетип, төртөө калган) жана
дарбазачы Франсиско Буйо, оң жакты коруучу Мигель Порлан Чендо , мексикалык
чабуулчу Уго Санчес сыяктуу көрүнүктүү оюнчулары колунда болгон Реал Мадрид
1980-жылдардын аягында Испания жана Европанын эң күчтүү командаларынан болгон
жана катарынан эки УЕФА Кубогун, беш жолу Испан чемпионатын, бир Испан Кубогун
жана үч Суперкубогун жеңген. 1990-жылдардын башында Мартин Васкес, Эмилио
Бутрагеньо жана Мичел клубтан кетип, Буитре Бешилиги тарап кеткен.

1996-жылы Президент Лоренсо Санс Фабио Капеллону машыктыруучулукка дайындаган.
Анын иш мөөнөтү бир эле жыл болсо да, Реал Модрид ошол жылы лига чемпиону болуп,
Роберто Карлос, Предраг Миятович, Давор Шукер and Кларенс Зеедорф сыяктуу
атактуу оюнчулар клуб жылдыздары Рауль, Фернандо Йерро, Иван Саморано жана
Фернандо Редондо катарына кошулган. Натыйжасында, Реал Мадрид (1997-жылы клубка
Фернандо Морьентес кошулган) жетинчи Европа Кубогун 32 жылдан бери күтүп
келгенине чекит койду. 1998-жылы финалда Предраг Миятович гол сайып,
машыктыруучу Юпп Хайнкес жетектеген Актар Ювентусту 1-0 эсеби менен жеңген.

2000-жылдын июль айында Флорентино Перес клуб президенти болуп шайланган. Ал
өзүнүн президенттик кампаниясында клубтун 270 миллион евро карызын жок кылууга
жана машыгуу каражаттарын жаңыртууга сөз берген. Анткени менен, Перести жеңишке
алып барган негизги түрткү Луиш Фигуну клубка алып келүү убадасы болду. Кийинки
жылы клуб машыгуу базасын башка жерге көчүрүп, бошотулган жерди Мадрид шаарынын
муниципалитетине саткан. Бул бүтүмдөн келген акча клуб карыздарын төлөөгө жана
атактуу Зинедин Зидан , Роналдо, Луиш Фигу, Роберто Карлос, Рауль жана Дэвид
Бекхэм сыяктуу Галактико оюнчуларды бирге чогултууга мүмкүнчүлүк берди. Бул коюм
ийгиликтүү болуп-болбогону дагы эле күмөн, анткени 2002-жылы УЕФА Чемпиондор
Лигасын жана Интерконтиненталдык Кубокту, 2003-жылы лига чемпиондугун утканын
эске албасак, андан кийинки үч сезондо команда бир да олжо ута албады.
2003-жылдын жайында, жаңы эле Ла Лига чемпиондору болгондон соң, Флорентино
Перес жана мүдүрлөр кеңеши ошол маалдагы машыктыруучу дон Висенте дель Боске
менен келишимди узартуудан баш тарткан жана ички келишпестиктерден улам команда
капитаны Фернандо Йеррону кетүүгө мажбурлашкан. Ошол эле маалда алар Клод
Макелеленин сый акысы көбөйтүлгөн жаңы келишим жөнүндө каалоосун тоготпой
коюшкан. Макелеле өз кезегинде трансфер жөнүндө арыз берип, натыйжасында Челсиге
өтүп кетти.

2005-06 сезону үмүткөр кылган жаңы оюнчулардын келиши менен башталды — Хулио
Баптиста (€20 миллион), Робиньо (€30 миллион) жана Серхио Рамос (€30 миллион
клаусула боюнча) — бирок бразилиялык машыктыруучу Вандерлей Лушембургу Реал
Мадриддин оюнун жакшыртуу үчүн туура формула таба албады: Реалдын оюндары
начарланып кете берди, команда Сантьяго Бернабеу стадионунда 0-3 эсеп менен
Барселонадан кордук көрдү. Лушембургу кийин ордунан кеткен, анын ишин буга чейин
Реал Мадрид Кастильяны машыктырган Хуан Рамон Лопес Каро улантты. Бир маалда
Мадрид кайрадан формасына келгендей сезилген, бирок ал мезгил көпкө созулбай
Корол Кубогунун 1/4 финалын биринчи оюунунда эле Реал Сарагосага 6-1 утулгандан
кийин шарт эле аяктады. Мындан көп өтпөй эле Реал Мадрид Арсеналга жеңилип,
төртүнчү жыл катарынан Чемпиондор Лигасынан чыгып кетти. 2006-жылдын
27-февралында Флорентино Перес өз ыктыяры боюнча ордун бошоткон.

Рамон Кальдерон 2006-жылдын 2-июлунда клуб президенти болуп шайланып, анын
биринчи иш-аракеттери Фабио Капеллону жаңы машыктыруучу, ал эми Предраг
Миятовичти жаңы спорт директору катары дайындоо болду. Реал Мадрид төрт жылдан
бери жете албаган Ла Лига чемпиондугун 2007-жылы утканына карабастан Капелло
жумушунан бошотулган. 2007-жылы 9-июнунда Реал Мадрид Сарагоса менен Ла Ромареда
стадионунда ойногон. Матч кайгылуу окуя менен башталган - Реал Мадрид оюнга
саналган гана мүнөттөр калганда жаш коргоочу Мигель Торрес матч алдында жазылып
жатып, тизе астындагы тарамышын үзүп алган. Сарагоса оюндун аягына карай эсепти
2-1 кылууга жетишти, ал эми Барселона ошол күнү эле так окшош 2-1 эсеби менен
Эспаньолду жеңген. Реалдын чемпиондук жарышы аягына келгендей сезилди. Анткени
менен, Рууд ван Нистелрой киргизген гол командаларды тең кылып, Рауль Тамудонун
эң акыркы мүнөттөгү голу Реал Мадриддин чемпиондукту жеңүү үмүттөрүн
жандандырды. Севилья Мальоркада коноктоп, кожоюндар менен 0-0 ойноду, бул демек
Реал Мальорканы өз стадионунда утса, каймактуулар 30-чу Испан лига титулун
жеңмекчи болгон.

2009-жылдын 1-июлунда Флорентино Перес кайрадан Реал Мадриддин президенти болуп
шайланды. Перес биринчи президенттик мөөнөтүндө баштаган Галактикос саясатын
улантып, Миландан Каканы, Манчестер Юнайтедден Криштиану Роналдуну 80 миллион
англис фунту болгон рекорд баада сатып алган.

Жозе Моуриньо башкы машыктыруучу катары 2010-жылдын май айында келди.
2011-жылдын апрель айында испан футбол тарыхында алгачкы жолу он сегиз күндүн
ичинде төрт жолу Эл Класико ойнолмокчу болду. Биринчи мелдеш 17-апрелдеги Ла
Лиганын кезектеги туру болду (эки жакка тең пенальти берилип, оюн 1-1 эсеби
менен аяктады), андан кийин Корол Кубогунун финалы (бул таймашты Мадрид 1-0
утту) жана 27-апрель менен 2-майда эки кездешүү түрүндө ойнолгон Чемпиондор
Лигасынын Мадрид үчүн талаш болгон жарым финалы (Мадрид 1-3 жалпы эсепке
утулду).

Алгачкы герб жөнөкөй эле "Madrid Club de Fútbol" клуб атынын баш тамгаларынан
турган ак футболканын үстүнөн "MCF" деген сыя көк түстөгү кооз оймо эле. Герб
биринчи жолу 1908 жылы өзгөрүлдү - тамгалар мурункудан да кооздолуп, тегерек
ичинде тартыла баштады. Мындан кийинки герб өзгөрүлүшү 1920-жылы Педро
Парагестин президенттик мөөнөтүндө гана болду. Ошол маалдагы король Альфонсо
XIII клубка падышалык колдоосун көрсөтүп, бул иш-аракеттин натыйжасында клубтун
аты "Реал Мадрид" болду, ал сөз "падышалык" деп которулат . Ошентип, гербке
Альфонсонун таажысы кошулуп, клуб өзүн Real Madrid Club de Fútbol деп атай
баштады. 1931-жылы Испанияда монархиянын жоюулуусуна байланыштуу клубтан бардык
падышалык белгилер (гербдеги таажы жана "Реал" наамы) алынган. Таажынын ордун
Кастилья аймагын билдирген коюу көк түстөгү тилке ээледи. Жарандык согуш
аяктагандан эки жыл соң, 1941-жылы гербтин "Real Corona" белгиси ("Корол
Таажысы") кайрадан ордуна келип, ошол эле маалда Кастильянын коюу көк тилкеси да
кала берген. Буга кошумча, герб алтын түсү үстөмчүлүк кылган толук түстүү герб
болуп, клуб Real Madrid Club de Fútbol аталышын кайрадан алды. Эң акыркы герб
өзгөрүүсү 2001-жылы болду: клуб өзүн XXI кылымда өзүн дүйнөгө таанымал жана
мындан ары гербти өзгөрүлбөс кылууну каалаган. Өзгөртүүлөрдүн бири коюу көк
түстөгү тилкени сыя көккө алмаштыруу болду.

Реал Мадриддин футболкасы эзелтеден бери ак болуп келген, бирок клуб катары
уюштурулушунан мурда биринчи формасында көк кыйгач тилке бар эле (бул белги
гербте сакталып калды) жана байпактары азыркы күндөн айырмаланып, коюу көк түстө
болчу. Ошол эле жылы көк байпактар карага алмаштырылган. Реал Мадрид бүткүл
тарыхы бою ак форманы негизги форма катары колдонуп келет. Анткени менен,
форманын асты жана үстү тең ак болбогон бир жыл да бар. Бул Экобаль жана
Кесаданын демилгеси боюнча 1925-жылы болгон: ал экөө Европаны кыдырып жүргөндө
ошол маалдагы эң атактуу командалардын бири, өзүнүн келишимдүүлүк жана футболдук
чебердиги менен таанымал болгон лондондук Коринфиан ФК кийген форма көзүнө
урунган. Реал Мадрид англис командага окшошуу максатында кара шорта кийсин деген
чечим кабыл алынган, бирок бул демилге бир жылга эле созулду. Кубок ойнолуушунда
Барселонадан Мадридде 1-5, ал эми Каталонияда 2-0 утулгандан соң президент
Парагес жаңы форманын жолу болбоду мурунку ак формага кайтып келүүнү чечти.
Мындан бир нече жыл кийин Реал Мадрид 7-3 эсеби менен Айнтрахт Франкфурт
командасын Глазгодогу Хэмпден Парк стадионунда жеңүүсүнө суктанып, Лидс Юнайтед
клубу футболкаларынын түсүн көктөн акка өзгөрткөн. 1940-жылдардын башында клуб
менежери форманы дагы өзгөрттү - футболкага топчулар жана сол жагына герб
саймасы (ошол боюнча калды) кошулду. 1943-жылы 23-ноябрда Атлетико Мадрид менен
{1Метрополитано стадионунда өткөн оюнда Реал Мадрид номери бар футболкаларды
кийген биринчи испан командасы болду.

Реалдын экинчи формасы ар дайым кара же сыя түсүндө болот. Бүгүнкү күндө форманы
Adidas чыгарат, клуб алар менен 1998-жылдан бери иштеп келе жатат. Реал
Мадриддин алгачкы титулдук демөөрчүсү, Zanussi, 1982–83, 1983–84 жана 1984–85
сезондорго келишим түзгөн. Андан кийинки демөөрчүлөр Parmalat жана Otaysa болду,
булардан соң Teka менен 1992-жылы узак мөөнөттүү келишим түзулгөн. 2001-жылы
Реал Мадриддин Teka мене келишими аяктап, клуб бир сезон бою жаңы веб-сайтты
таанытуу үчүн Realmadrid.com логотибин футболкаларга койгон. Кийин, 2002-жылы
Siemens Mobile менен келишим түзүлгөн, ал эми 2006-жылы футболка BenQ Siemens
логотиби менен кооздолгон. BenQ Siemensтин экономикалык кыйынчылыктарынан улам
азыркы Реал Мадриддин титулдук демөөрчүсү bwin.com болуп келет.

Алгач стадиондон стадионго көчүп жүрүп, 1912-жылы команда "Кампо О'Доннелде"
өзүйүн тапты жана буд жерде он бир жыл бою ойноду. Андан кийин Мадрид бир жылга
8 000 көрүүчү гана батыра ала турган Кампо де Сьюдад Линеаль кичинекей
стадионуна көчтү. Акыры Реал Мадрид үйдөгү оюндарын Эстадио Чамартинде ойной
баштады, эң алгачкы оюн бул жерде 1923-жылдын 17-майында Ньюкасл Юнайтед менен
ойнолгон. 22 500 көрүүчү батырган бул стадиондо Реал Мадрид биринчи испан
лигасынын чемпиондук наамын майрамдаган. Бир нече талкуулашуулардан соң
1943-жылы жаңы шайланган президент Сантьяго Бернабеу Эстадио Чамартинди Реал
Мадриддин бийик максаттарына жараша чоң эмес деген ой-пикирге келген. Жаңы
стадион курулуп, 1947-жылы декабрь айынын 19-унда ачылган. Бул стадион азыркы
күндө Эстадио Сантьяго Бернабеу деп аталат, бирок бул аталышы 1955-жылга чейин
кабыл алынган эмес. Бернабеуда ойнолгон биринчи матч Реал Мадрид жана
португалдык Белененсес клубу арасында өткөрүлүп, Актар 3-1 эсеби менен жеңүүчү
болуп чыкты, биринчи голду Сабино Баринага сайган.

Стадиондун батыргычтыгы улам-улам өзгөрүп турчу, 1953-жылкы кеңейтүүдөн кийин
120,000 киши сыйдыра ала турган болду. Андан соң жаңыландыруу жана заманбап
талаптарга туура келүү максаты менен орундар саны бир нече жолу азайган (эң
акыркы туруп көрүү үчүн берилген орундар 1998-99 сезонунда УЕФА оюндарын туруп
көрүүгө тыюу салган буйругуна ылайык жок болгон), же бираз көбөйтүлгөн. Эң
акыркы өзгөртүү 2011-жылда болду жана стадиондун сыйдыргычтыгы 5 миң орунга
көбөйтүлүп, жалпы орун саны 85 454ге жетти. Жакында суурма чатыр кошуу планы
жарыяланды. Реал Мадрид Европа футбол клубдардын орточо стадион толушу боюнча
төртүнчү орунда турат, андан көп эл Боруссия Дортмунд, ФК Барселона жана
Манчестер Юнайтед оюндарына келет.

Бернабеу стадионунда Евро 1964 финалы, 1982 Дүйнөлүк Чемпионатынын финалы, 1957,
1969 жана 1980 Европа Кубокторунун финалы жана 2010 Чемпиондор Лигасынын финалы
өткөрүлгөн. Стадиондун Мадрид Метросунун 10-сызыгында Сантьяго Бернабеу аттуу өз
бекети бар. 2007-жылдын 14-ноябрында УЕФА тарабынан Бернабеуга Элиталык футбол
стадиону наамы берилген.

Реал Мадриддин "Мадрид Калаасы" машыгуучу комплексинде 2009-жылы 9 майда
Альфредо Ди Стефано стадиону ачылган. Алгачкы матч Реал Мадрид жана Реймс
ортосунда ойнолду, бул кездешүү 1956-жылкы Европа Чемпиондор Кубогунун финалын
кайрадан эске салды. Реал Мадрид Серхио Рамос, Кассано (2), Сольдадо (2) жана
Хурадо сайган голдору менен 6–1 эсепке утту. Бул талаа бүгүнкү күндө Сьюдад Реал
Мадриддин аырагыс бөлүгү, ал эми клубтун жаңы машыгуучу комплекси Мадрид
шаарынын четиндеги Вальдебебаста орун алды. Стадион 5 000 адамды батыра алат
жана Реал Мадрид Кастильяга энчиленген стадион болуп эсептелет. Стадион мурунку
Реал Мадриддин оюнчусу Альфредо Ди Стефанонун урматына аталган.

Рауль Реал Мадрид менен эң көп оюн өткөргөн оюнчу рекордунун ээси - ал
1994-жылдан баштап 2010-жылга чейин биринчи команданын курамында 741 матч
ойноду. Мануэль Санчис, к., экинчи орунда турат - ал 711 оюнга катышкан.
Дарбазачылар арасында бул рекорд Икер Касильяска таандык, ал клуб менен 575 матч
ойноду. Өз өлкөсүнүн курама командасына 127 жолу (Реал Мадрид оюнчусу катары 47
жолу) чакырылган португалдык Луиш Фигу Реалдын эң көп курама командасына
чакырылган испан эмес оюнчусу.

Рауль Реалдын мыкты голеадору да болуп келет: ал 741 оюнда (1994-2010) 323 гол
киргизгенге жетишкен. Дагы төрт оюнчу Реалдын курамында 200дөн ащык гол
киргизген: Альфредо Ди Стефано (1953-64), Сантильяна (1971–88), Ференц Пушкаш
(1958–66) жана Уго Санчес (1985–92). Португалдык Криштиану Роналду бир сезон
ичинде эң көп гол киргизген (2010–11 сезонунда 40 гол). Ди Стефаного таандык
Европа Кубокторундагы 58 оюнда киргизген 49 голу рекорду эч жеңилбес болуп
келген, анткени менен 2005 жылы Рауль бул рекордду өз атына жазып алды. Клуб
тарыхындагы эң тез киргизилген голдун (15 секунда) ээси бразилиялык Роналду, бул
гол 2003-жылы 3-декабрьда Атлетико Мадрид менен Лига кездешүүсүндө киргизген.

Расмий маалыматтар боюнча Реал Мадрид оюну үчүн стадионго келген көрүүчүлөрдүн
эң көп саны 83, 329, бул рекорд 2006-жылы Корол Кубогу футбол мелдешинде
катталган. Азыркы Эстадио Сантьяго Бернабеунун батыргычтыгы расмий маалыматтар
боюнча 80 354 орун. Клубтун орточо стадион толушу 2007–08 сезонунда 76 234
кишиге жетип, Европа футбол лигаларында эң көп болгон. Реал испан футболунда бир
нече рекордко ээ, алардын эң белгилүүсү испан лигасынын чемпиондук наамдары
(2011-12 сезондун чемпионаты менен 32 титул) жана катарынан эң көп чемпионат
утушу (1960–65 жана 1985-90 жылдары эки жолу 5 чемпионатты уткан). Өз
стадионунда жеңилбестен 121 матч (1957-жылдын 17-февралынан баштап 1965-жылдын
7-мартына чейин) ойноп келүүсү менен клуб Ла Лига рекордуна ээ.

Актарга Европа Чемпиондор Кубогу/УЕФА Чемпиондор Лигасын тогуз жолу утуу жана эң
көп жарымфинал оюндарына катышуу (22) рекорддору таандык. Рауль Гонсалес УЕФА
Чемпиондор Лигасынын мыкты чабуулчусу, 71 голдун 66-сы Реал Мадриддин курамында
ойногон маалда киргизилген. Реал Мадрид катарынан Европа Чемпиондор Кубогуна
катышуу (бул турнир УЕФА Чемпиондор Лигасына өзгөрүлүшүнөн мурун) рекордуна да
ээ - 1955–56 сезондон 1969–70 сезонго чейин 15 жолу катышкан.

2009-жылдын июнь айында Манчестер Юнайтедге Криштиану Роналду үчүн 96 миллион
евро (131.5 миллион доллар, 80 миллион стерлинг фунту) төлөп, клуб өзүнүн
мурунку футбол тарыхындагы эң кымбат трансфер рекордун жаңыртты. Мындан мурун
2001-жылдагы Зинедин Зидандын 76 миллион евролук (100 миллион доллардан ашык,
45.8 миллион стерлинг фунту) Ювентустан Реал Мадридке трансфери эң кымбат деп
катталган. Зидандын бул рекорду 2009-жылдын июнь айында Реал Мадрид Миландан
Каканы сатып алганда экиде калган, анткени Каканын трансфери Зизунукунан
стерлинг фунттарына которгондо ашкан. Реал Мадриддин эң кымбат сатуусу
2008-жылдын 1-сентябрында Робиньонун Мачестер Ситиге 42 миллион евролук (32.5
миллион стерлинг фунту) трансфери болду.

Үйдө ойнолгон матчтарда көпчүлүгү сезондук абонемент ээлери болот, алардын
орточо саны 68 670 адам. Сезондук абонемент алуу үчүн клубтун сосьо , же мүчөсү
болуш керек. Бул мүчөлөргө кошумча, клубтун Испания жана дүйнө жүзү бою 1
800 пеньясы (клубка караштуу расмий күйөрмандар топтору) бар. Реал Мадрид бүткүл
тарыхы бою оюнга келген көрүүчүлөрдүн орточо саны боюнча испан футболунда
биринчи орунду ээлейт, жыл сайын Сантьяго Бернабеу стадионуна орточо саны менен
65 000 көрүүчү келет. 2004-2005 сезонунда көрүүчүлөрдүн орто саны 71 900-гө
жетип, Ла Лиганын эң жакшы колдогон командаларынын экинчиси болду. Реал
Мадриддин эң берилген күйөрман тобу өзүн Ultras Sur деп атайт Алар өздөрүнүн оң
канаттык саясатты колдогон катуу көз караштары менен белгилүү. Ультрас Сур башка
оң канаттыктарды колдогон топтор менен шериктеш болуп келет, алардын эң
таанымалы SS Lazio Irriducibili күйөрмандары. Кээ бир оюндарда алар теңдешүүчү
командалардын оюнчуларына расисттик лозунгтары менен кордоп, УЕФА жүргүзгөн
тергөөлөргө катышкан.

Улуттук чемпионатта адаттай эки эң күчтүү клуб арасында элдешпес теңдешүүлөр
болот. Бул көрүнүш испан лигасына да дал туура келет, бул чемпионатта Реал
Мадрид жана Барселона кездешкен матчтар "Классикалык" (El Clásico ) деп аталат.
Улуттук чемпионаттын негизделишинен бери бул эки клуб Испаниянын теңтайлашкан
эки аймагынын - Каталония жана Кастилья, ошондой эле эки шаардын өкүлдөрү катары
өздөштүрүлгөн. Аталган теңдешүү көпчүлүк каталондуктар жана кастильялыктар
арасындагы саясий жана маданий чымыркануунун чагылыштыруусу катары түшүнөт, бир
автор бул көрүнүштү Испан жарандык согушунун кайтадан туудуруу миниатюрасы деп
айта кеткен.

Примо де Ривера жана Франсиско Франко өкүмдарлар башкаруу маалында (1939–1975),
бүт испан аймактарында маданий бөтөнчөлүктөргө тыюу салынган. Испания
территориясында испан тилинен (кастилия тили) башка тилдерди колдонууга асмий
түрдө тыюу салынган. Каталония калкынын эркиндикке умтулуусун өздөштүрүлгөн
Барселона бул адамдарга "Клубтан да маанилүү" (Més que un club ) болгон. Мануэль
Васкес Монтальбан айтып кеткендей, каталондуктар үчүн өз бөтөнчөлүгүн
көрсөтүүсүнүн эң жакшы жолу Барселона командасын колдоо болгон. Бул айла жашырын
анти-Франко кыймылдарына кошулуу тобокелине учурабастан, өзүнүн айрыкчалыгын
коопсуз түрдө билдирүүгө жол берди.

Ошол эле маалда, Реал Мадрид көп учурларда клуб башкаруучулары жана кызматчылары
дэнгээлинде да чексиз, эзүүчү централизм жана фашисттик режимдин көлөкөсү катары
өздөштүрүлчү (каймактуулар стадионун анын урматына атаган мурунку клуб
президенти Сантьяго Бернабеу лос насьоналес терге каршы күрөшкөн). Анткени
менен, Испан жарандык согуш маалында эки клубтун тең мүчөлөрү, мисалы Жосеп
Суньол жана Рафаэль Санчес Герра, Франко колдоочуларынын колунда кордук көргөн.

Кийин Реал Мадриддин курамында ойноп калган жана актардын узакка созулган
ийгиликтердин жаратуучусу Альфредо Ди Стефанонун талаш трансферине байланыштуу
1950-жылдары бул теңдешүү ого бетер күчөдү. 1960-жылдары теңдешүү европалык
аренага чыкты: клубтар Европа Чемпиондор Кубогунун плей-офф этаптарында эки жолу
кездешкен. 2002-жылдык Чемпиондор Лигасындагы кездешүүгө испан маалымат
каражаттары "Кылымдын оюну" деп ат коюшкан, бул матчты дүйнө жүзү бою 500
миллиондон ашык киши көргөн.

Клубтун эң жакын коңусу Атлетико Мадрид клубу, бул теңдешүү биринчи кезекте
борбор калаанын эки чоң клубтарынын күйөрмандары арасында, андан кийин гана
командалар арасында жашайт. Атлетико тарыхынын башталышында үч баск студенттери
тарабынан 1903-жылы негизделишине карабастан, 1904-жылы клубка Мадрид футбол
клубун нан кеткен оюнчулар кошулган. Мындан ары күйөрмандар арасындагы
чыналуулуктар көбөюп гана келе жатты, анткени алгачкы Реал колдоочулары орто
таптан, ал эми Атлетико күйөрмандары жумушчу табынан болгон. Азыркы күндө бул
айырмалыктар суу жеп кеткендей. бул командалардын биринчи кездешүүсү 1929-жылы
21-февралда алгачкы Лига Чемпионатынын үчүнчү туру алкагында мурунку Чамартинде
болгон. Жаңы турнирдин биринчи алгачкы расмий дербиси болгон оюн аягында Реалды
2-1 эсеп менен жеңүүчү көрдү. Бул теңдешүү 1959-жылы Европа Чемпиондор Кубогунун
жарымфинал оюндарында эл аралык аренага чыкты. Реал биринчи матчты Бернабеуда
2-1 уткан, Ал эми Атлетико экинчи оюнду Метрополитано стадионунда 1-0 эсеби
менен уткан. Жарымфинал кайрадан ойнолуп, актар бул матчты 1-0 эсепке утту.
Бирок мурдагы Реал Мадрид машыктыруучу Хосе Вильялонга жетектеген Атлетико өчүн
алууга жетишти - алар актарды катарынан эки Генералиссимус Кубогу нун финал
оюндарында (1960 жана 1961-жж.) экинчи орунда калтырган.

Реал Ла Лигада үстөмдүк кылган 1961 жана 1989-жылдар арасында бир гана Атлетико
актарга ылайыктуу теңдешүүчу болуп берди: Атлетико 1966, 1970, 1973 жана
1977-жылдары Ла Лига чемпиондору наамын тартып алган. 1965-жылы Атлетико сегиз
жыл бою өз калаасында жеңилбеген Мадридди Бернабеу стадионунда кур калтырган
биринчи команда болду. Ал эми Реал Мадриддин Атлетико менен болгон акыркы
кездешүүлөрдө актардын рекорддор саны көбүрөөк болот. 2002–03 сезонунда
унутулгус матч ойнолду: Актар Висенте Кальдерон стадионунда Атлетикону 4-0
эсепке жеңип, Ла Лига чемпиондугун уткан.

Флорентино Перестин биринчи президенттик мөөнөтүндө (2000–2006) Реал Мадрид
дүйнөдөгү эң бай профессионалдык футбол клубу болуу максатын ишке ашыра баштады.
Клуб машыгуучу комлекстери ээлеген жердин бир бөлүгүн 2001-жылы Мадрид шаарынын
муниципалитетине өткөрүп берип, ал эми калганын Repsol YPF, Mutua
Automovilística de Madrid, Sacyr Vallehermoso жана OHL аттуу төрт ири
корпорацияга сатып жиберген. Бул келишимден түшкөн акча клубтун бардык
карыздарын жабып, Зинедин Зидан, Луиш Фигу, Роналдо жана Дэвид Бэкхем сыяктуу
дүйнөнүн эң кымбат оюнчуларын сатып алууга жол берди. Муниципалитет мындан мурун
шаардын өнүгүү планы боюнча машыктыруучу комплекстерин шаар четине көчүргөн эле,
бул иш-аракет клуб жерлеринин баасын көтөрүлүшүнө түрткү болуп, шаар ал жерди
сатып алган. ЕС комиссиясы шаар жер үчүн ашыкча төлөп-төлөбөгөндүгү боюнча
тергөө баштаган, натыйжасында бул келишим мамлекеттик субсидиянын бир түрү деп
чыккан.

Кеңсе имараттарды куруу үчүн машыгуу коплекстери турган жерди сатуу Реал
Мадриддин 270 миллион евро карызынан кутулуп, атактуу оюнчуларды сатып алууга
мурда болуп көрбөгөн акча коротууга жол ачты. Буга кошумча, келишимден түшкөн
акчаны клуб шаар четинде орун алган абдан кооз машыгуучу комплекс курууга
сарптаган. Перес сунуштаган саясат натыйжасында клубтун дүйнө жүзү бою (айрыкча
Азия рыногунда) маркетинг потенциалын толук колдонушунан улам каржы жагында
ийгиликке алып келсе да, Реал Мадрид брендин маркетинг жактан жагымдуу кылууга
өтө берилип, командага анча көңүл бурулбай калды деп көп сын көрдү.

2007-жылдын сентябрь айына BBDO агенттигинин изилдөөлөрү боюнча Реал Мадрид
Европанын эң кымбат футбол бренди деп табылган. 2008-жылы клуб 951 миллион евро
(640 миллион стерлинг фунту / 1.285 миллиард доллар) баасы менен экинчи орунду
ээлеген, ал эми эң кымбат клуб болуп 1.333 миллиард евро (900 миллион стерлинг
фунту) турган Манчестер Юнайтед болуп чыкты. 2010-жылдын маалыматтары боюнча
Реал Мадрид футбол дүйнөсүндө эң бийик товарооборотко ээ болду. 2009-жылдын
сентябрь айында клуб жетекчилери 2013-жылга карай Реал Мадрид өзүнүн тематикалык
парк ачуу пландарын жарыялашкан.

Гарвард Университетиндеги аткарган изилдөө бул жыйынтыкка келген: Реал Мадрид
"дүйнөнүн 20 эң маанилүү бренддеринин бири жана жетекчилиги, оюнчулары да элге
тең таанымал болгон бирден бир болгон бренд. Биз дүйнө жүзүндөгү клуб
күйөрмандары жөнүндө таң калтыраардык сандарды топтодук. Реал Мадридди 287
миллиондон ашык адам колдойт". 2010-жылы Forbes журналы 2008-09 сезонундан
алынган маалыматтарга жана көрсөткүчтөргө таянып, Реал Мадридди 992 миллион
еврого (1,323 миллион доллар) баалаган жана өз рейтингинде экинчи орунга койгон,
ал эми биринчи орун Манчестер Юнайтедке берилди. Deloitte маалыматтары боюнча,
ошол эле маалда Реал Мадрид 401 миллион евро киреше алып, бул көрсөткүч менен
биринчи орунга чыккан.

ФК Барселона, Атлетик Бильбао жана Осасуна клубдары менен бирге Реал Мадрид
каттоодон өткөн ассоциация катары уюмдаштырылган. Жоопчерчилиги чектелген уюмдан
айырмаланып, бул уюмдаштыруу түрү клуб акцияларын эмес, клуб мүчөлүгүн гана
сатып алууга уруксат берет. Реал Мадриддин сосьо деп аталган мүчөлөрү өз
араларынан чыккан өкүлдөрдөн турган топ түзөт да, бул топ клубтун эң бийик
жетекчилик органы болуп эсептелет. 2010-жылдын маалыматтарына карай, Реал
Мадриддин сосьо саны 60 000 болду. 2009–10 сезону аягында клубтун мүдүрлөр
кеңеши Реал Мадриддин 244.6 миллион евро карызы бар, мурунку финансылык жылга
салыштырмалуу 82.1 миллион еврого азайган деген отчет берген.

"Гол! " фильм трилогиясынын экинчи бөлүгүндө Реал Мадрид жөнүндө сөз болгон
(2007). Фильм мурунку Ньюкасл Юнайтед жылдызы Сантьяго Муньестин алгач кароодон
өтүүсүн, андан кийин Реал Мадридге 2005–06 сезонунда келүүсү туралуу баяндайт.
Фильм жаратуучулары Муньестин Мадридке келгенден соң жашоосундагы өзгөрүүлөргө
көңүл бурууга аракеттенишкен. УЕФА тасманы колдогонунан улам, тартуучу
команданын көп белгилүү оюнчуларды өздөрүнүн ролуна чакырууга мүмкүнчүлүгү
болду. Реал Мадридден бул киного Икер Касильяс, Зинедин Зидан, Дэвид Бэкхем,
Роналдо, Роберто Карлос, Рауль, Серхио Рамос, Робиньо, Томас Гравесен, Майкл
Оуэн, Мичел Сальгадо, Хулио Баптиста, Стив МакМанаман, Жонатан Вудгейт жана Иван
Эльгера тартылган. Башка клубдардан Роналдиньо, Тьерри Анри, Лионель Месси,
Самуэль Это'о, Андрес Иньеста, Пабло Аймар, Фредрик Льюнберг, Сеск Фабрегас,
Сантьяго Каньисарес сыяктуу дүйнөгө аты чыккан оюнчулар да катышкан. Тасма
боюнча, Флорентино Перес жана Альфредо Ди Стефано экөө жасалма оюнчу Муньести
клуб алдында Реал Мадрид оюнчусу катары тааныштырышат.

Реал, Кинотасма 2005-жылы чыккан жарым-жартылай көркөм, жарым-жартылай
документалдык тараптардан турган Реал Мадрид жана анын дүйнө жүзү бою жашаган
күйөрмандары жөнүндө фильм. passion for Real Madrid C.F. Клуб тарабынан
продюсерленген жана режиссеру Борха Мансо болгон кино дүйнөнүн ар тарабында
жашаган беш Реал Мадрид күйөрманынын жана алардын клубка болгон сүйүү окуясын
көрсөтөт. Фильмде ойлоп чыгарылган бөлүгү менен, чыныгы окуялар да көрсөтүлгөн,
мисалы, команданын Сьюдад Реал Мадридде машыгуусу, матчтар жана интервьюлар.
Фильм команданын бардык мүчөлөрү тууралу баяндаганы менен, Дэвид Бэкхем, Зинедин
Зидан, Рауль, Луиш Фигу, Роналдо, Икер Касильяс жана Роберто Карлос сыяктуу
галактикос оюнчуларга көбүрөөк көнүл бурат. Испан тилинде тартылган тасма
премьерадан кийин эл аралык күйөрмандар үчүн башка тилдерге да которулган.

Ак бороон: Реал Мадриддин 100 жылы аттуу Фил Боллдун китеби Реал Мадриддин
тарыхы жөнүндө англис тилинде жазылган биринчи китеп болду. 2002-жылы чыккан
жана башка тилдерге да которулган бул китеп клубтун биринчи жүз жылдык
тарыхындагы эң ийгиликтүү учурлары жөнүндө бандайт.

2011-жылдын 7-декабрында Реал Мадрид "Himno del Real Madrid" клуб гимнинин
"Everybody" аттуу ремиксин жаңы чыгып жаткан The Legends: The Official Real
Madrid Digital Music Album альбомунун биринчи сингл ыры катары элге таантылды.
Бул ремиксти австралиялык The Stafford Brothers диджейлери жасады.

Испан командалары ЕС жарандыгы жок үч оюнчу менен ойноого чектелген. Оюнчулар
тизмесине ар биринин негизги жарандыгы гана көрсөтүлөт; кээ бир европалык эмес
оюнчулар ЕСке кирген бир өлкөдөн экинчи жарандыгын алуу тартиби бар. АКТ
өлкөлөрүндөн — Африка, Карибдер жана Тынч океандык жана Котону келишимине кол
койгон өлкөлөрү - чыккан оюнчулар Колпак сот чечими боюнча ЕС-эмес квотага
кирбейт.

2012-жылдын 6-август күнүнө Реал Мадрид 32 жолу Ла Лига чемпиондугун жана 9 жолу
Европа Чемпиондор Кубогун/УЕФА Чемпиондор Лигасын утуп, эң көп утуштар рекордуна
ээ болуп турат. Реал Мадрид 2000-жылдын 23-декабрында 20-кылымдын эң ийгиликтүү
FIFA клубу наамы менен ыйгарылган. 2004-жылы клуб FIFA Ардак Орденин алган. Буга
кошумча, бештен көп Европа Чемпиондор Кубогун жеңгенинен улам Реал УЕФА
Чемпиондор Лигасынын оюндарында футболкаларына көп жолку жеңүүчү эмблемасын
тагууга укуктуу.



https://ky.wikipedia.org/wiki/%D0%9F%D0%B5%D0%B4%D0%B0%D0%B3%D0%BE%D0%B3%D0%B8%D0%BA%D0%B0

Педагогика (Байыркы грек тили. παιδαγωγική — чыгамачылык менен тарбиялоо, грек
παῖς — бала, ἄγω — алпаруу же жетелөө)

Педагогика деген сөз ал илимдин өзүнө караганда алда канча мурда пайда болгон.
Байыркы Грецияда педагог деп мугалимди эмес, балдарды мектепке жеткирип, кайра
алып келүүчү кулду эсептешкен. Бара-бара маанилик чектери кеңейип, кийинчерээк
педагогика термини баланын дене бою менен акыл көрөңгөсүнүн өнүгүшүнө туура
багыт берүү, аны турмуштун туура жолуна салуу өнөрү катары колдонула баштаган.
Күндөлүк турмуш сабактарынан жана айрым озгун ойчул адамдар тарабынан
таалим-тарбия ишине байланыштуу анык ойлордун арбын топтолушу, аларды жалпылоо,
ырааттуу, максаттуу өнүктүрүү иштерин аркалаган педагогика илиминин пайда болушу
зарылдыгын шарттады. Байыркы грек, рим, византия жана чыгыш философтору Платон,
Аристотель, Паутарх, Гераклит, Селена Квинтиллиан, Варлаам, Ионна Демоскина,
Авицена, Конфуций, ошондой эле орто кылым ойчулдары Ж. Баласагын, М. Кашгари
жана башкалар мурастарынан таалим-тарбия темасындагы баа жеткис акыл кеңештерди
табууга болот.

Педагогика илим статусуна чех элинин улуу педагогу Я. А. Коменскийдин
(1592–1670) эмгектери аркылуу ээ болгон. Ал түрдүү өлкөлөрдө тамыр жайып өнүккөн
бай тажрыйбаларды жана өзүнүн ишмердүүлүгүн астейдил талдоо аркылуу,
окутуу-тарбиялоонун объективдүү мыйзамченемдүүлүктөрүн илимий жактан негиздеп
системалаштырууга далалат жасаган. Ушундан улам Коменскийди педагогика илиминин
негиздөөчүсү деп аташат. Учурда педагогика предмети, объекти, милдеттери айкын,
түптүү түшүнүктөрү, категориялары бар көп тармактуу илим. Ал таалим тарбиялоо
процессин долборлоо, божомолдоо, уюштуруу, өркүндөтүү ыкмалары, ошону менен
бирдикте аларды өнүктүрүү, турмушка даярдоо жаатындагы атайын билимдердин булагы
катары кабылданат. Педагогиканын тарыхы ар түрдүү доорлордогу педагогикалык
ойлордун жана таалим-тарбия мекемелеринин өнүгүшүн, бүгүнкү күн үчүн маанилүү,
өнүмдүү жактарын аныктап үйрөтүүчү педагогика илиминин бир тармагы. Педагогика
тарыхынын негизги булактары төмөнкүлөр: таалим-тарбия маселелерине таандык
расмий документтер; мектептерде колдонулган окуу программалар, окуулуктар, окуу
куралдары; маданият, агартуу жана илим ишмерлеринин эмгектери; таалим-тарбия
ишине байланыштуу гезиттик, журналдык материалдар; архивдик материалдар, көркөм
адабий чыгармалар. Тарыхый педагогикалык фактылар адам коомунун өнүгүшү
жаатындагы кабыл алынган жалпы мезгилдештирүү тартибине ылайык изилденет.
Ушундан улам педагогика тарыхында байыркы мезгил, орто кылым жана азыркы доор өз
өзүнчө бөлүнүп каралат.

Мамлекеттик тил жана энциклопедия борбору. Кыргыз педагогикасы (энциклопедиялык
окуу куралы). - Б.: 2004,Билим берүү



https://ky.wikipedia.org/wiki/%D0%9E%D1%88_(%D1%88%D0%B0%D0%B0%D1%80)

Ош - 3000 жылдык байыркы шаар. Б. з. ч. 4-к. – б. з. 5-к-да шаар Чыгыш жана
Батыш өлкөлөрүн байланыштырган Улуу Жибек жолундагы маанилүү калаага айланган.
8–10-к. Ош чоңдугу бoюнча Фергана өрөөнүндөгү эң ири шааарлардын бири катары
саналган. Шаар дубал менен курчалган жана анын үч дарбазасы; Дарбаза-ий Кух (Тоо
дарбазасы), Дарбаза-йи Аб (Суу дарбазасы) жана Дарбаза-йи Мугкеде (Отко
сыйынуучулардын ибадатканасы дарбазасы) болгон. Макдисий 966-жылы жазып бүткөн
өзүнүн «Ахсенут-текасим» аттуу эмгегинде «Ош дарыялары мол, ар түрдүү
өзгөчөлүктөргө ээ шаар болуп эсептелет. Абасы таза жана молчулук бар.
Жамы-мечити базарлардын ортосунда жайгашкан. Тоого жакын бай жер болуп суулары
мол. Бул жерде жайгашкан чоң рибатка (аскерий гарнизон жайгашкан жай) ар
тараптан көңүлдүү адамдар келишет»-деп шаардагы диний абал жөнүндө да баа жеткис
маалыматтарды берет. Ош шаарынын 13-к-дын башында [Чыңгыз хан|Чыңгыз хандын]]
аскерлери кыйраткан. 13-кылымдын аягы 14-кылымдын башында жашаган Жамал
Карший,өзүнүн «ал-Мулхакат бис-сурах» аттуу эмгегинде Ош шаары боюнча төмөнкүдөй
маалыматтарды берет: «Ош шаары. Анда эки анча чоң эмес тоо жайгашкан: Баракух
жана Ханаф. Баракух тоосунда азиз жана салих адамдардын мазарлары жайгашкан. (Ал
жерде) башкалардын катарында Давуддун уулу Сулаймандын вазири Асаф ибн Бурхиянын
күмбөзү бар, экөөнө Алланын рахматы болсун». 14-к-дын акырында Аксак Темирдин
дөөлөтүнө, кийин Моголстанга караган. Моголдор династиясынын негиздөөчүсү
Захиреддин Мухаммад Бабур өзүнүн Бабур-Наама деген эмгегинде Ош жана о.эле
Сулайман тоонун үстүндөгү чакан үй ж-дө да эскерип кеткен (1496–98). 17-к-да
калмактардын кол салуусуна жана талоонуна кириптер болуп турган. 1762-ж. Кокон
ханы Эрдене басып алган. Ош тегерегиндеги айылдары менен кошо хандыктын
акимдик-аймактык системасында борбордук вилайетке баш ийген бектиктин, 19-к-дын
2-жарымында Ош вилайетинин борбору болгон. 1876-жылдан Түркстан генерал- 181
губернаторлугунун Фергана облусундагы Ош уездинин борбору болуп калган.
1924-жылдан округдун, 1926- жылдан кантондун, 1928-жылдан райондун, 1939-жылдан
облустун борбору. Учурда шаарда орто кылымдын убагында курулган
Асаф-Ибн-Бурхиянын мавзолейи (13-к.,) Рават Абдулла хандын мечити (16–17-к.),,
Алымбек датканын мечити (19-к.), Мухамад Юсуп Байкожо-оглынын мечити (20-к.) ж.
б. 30дан ашык эстеликтер калыбына келтирилген. Ош ш-нда б. з. ч. 4-к.–5-к-га
таандык Мырзалимдөбө, Чаяндөбө, Отузадыр байыркы чептери, Мады, Коргошундөбө,
Ак-Буура, Шалтакдөбө, Шоробашат, Куршаб, Бөрүдөбө, Дөңбулак, Дыйкан ж. б.
чептердин калдыктары сакталган. 2000-ж-дын октябрь айында Ош шаарынын
3000-жылдык салтанаты белгиленди. Ал тууралуу алгачкы маалыматтар биринчи жолу
арап булактарында IX кылымда эскерилген. Ош шаары Фергана өрөөнүн батышында,
деңиз деңгээлинен 1000 метр бийикте жайгашкан. Бишкектен Ошко чейинки автожолдун
аралыгы 730 чакырымдай. Калкы 200,5 миң адам. Шаар тургундарынын 43,70% -
кыргыздар, 47.60% - өзбектер, калганы - орустар, түрктөр, уйгурлар, татарлар,
тажиктер, лөлүлөр жана башка улут өкүлдөрү. Ош шаары Сулайман-Тоо жана Ак-Буура
дарыясы менен атактуу. Кыргызстандын «экинчи борбору» деп да аталып жүрөт.



https://ky.wikipedia.org/wiki/%D0%9C%D1%83%D1%81%D1%82%D0%B0%D1%84%D0%B0_%D0%9A%D0%B5%D0%BC%D0%B0%D0%BB_%D0%90%D1%82%D0%B0%D1%82%D2%AF%D1%80%D0%BA

Мустафа Кемал Ататүрк (Mustafa Kemal Atatürk; 1881 Салоники-10-ноябрь Стамбул
1938) - Түркия Республикасынын негиздөөчүсү, аскер генералы. 1881-жылы Осмон
доолотунун маанилуу шаары,азыркы Грецияга караштуу Салоники шаарында
туулган.Башталгыч мектепти аяктагандан кийин,ал Салоникидеги аскер
мектебин,1898-ж. аскердик лицейди аятап,1905-ж. Стамбулдагы жогорку аскер
академиясын бутургон. Ошол жылдары Кемалдын Осмон доолотунун саясий абалы оор
,султан Абдул Хамид башкарган жылдардагы эркин ойлоого тыюу салуу
тынсыздандырып,жолдоштору менен жашуруун чогулуштарды уюштуруп,проблемаларды
чечуунун жолдоун талкуулашкан.1902-ж. лейтенант чинин алып, Аскердик академияга
кызматка алынган.



https://ky.wikipedia.org/wiki/%D0%9C%D0%B8%D0%BB%D0%B0%D0%BD

Милан – Түндүк Италиядагы шаар. Падан түздүгүндө жайгашкан. Милан провинциясынын
жана Ломбардия областынын административдик борбору. Өлкөнүн маанилүү
экономикалык жана маданий очогу. Калкы 1,35 млн (2012; агломерациясы менен 3,7
млн). Альп тоолору аркылуу өткөн ашууга кетүүчү жолдогу темир жана автомобиль
жолдор тоому. Кеме жүрүүчү канал аркылуу По дарыясы менен туташат. Эл аралык
аэропорту бар. Метрополитен иштейт. Машина куруу (анын ичинде автомобиль,
станок, электр-техникалык), металлургия, нефть ажыратуу, химиялык, жеңил,
тамак-аш жана полиграфиялык өнөр жай ишканалары өнүккөн. Географиялык журналдар,
карта жана атластар да чыгарылат. Миланда Италиянын ири компанияларынын
башкармалыктары, биржа жана банктары жайгашкан. Асем искусство, Илим жана
адабият академиялары, университеттер, «Ла Скала» (дүйнөлүк опера маданиятынын
ири очогу), «Пикколо-театро» опера театры, Брера пинакотекасы жана Амброзиана
галереясы ж. б. музейлер бар. Шаар биздин заманга чейинки 5-кылымдын аягында же
4-кылымдын башында инсубрлар тарабынан негизделген. Биздин заманга чейинки
3-кылымда римдиктер басып алган. 1395–1535-жылдары герцогдуктун (мезгил-мезгили
менен), 1815–59-жылдары Ломбардино-Венеция королдугунун борбору. Сант-Амброжо
чиркөөсү (9–15-кылым), готика стилиндеги собор (14–19-кылым), Кастелло Сфорцеско
сепили (учурда музей; 1450), Санта-Мария делле Грацие кечилканасы (15-кылым)
сакталган. Миландa жыл сайын эл аралык жармаңкелер өткөрүлөт.



https://ky.wikipedia.org/wiki/%D0%9C%D0%B5%D0%B4%D0%B8%D1%86%D0%B8%D0%BD%D0%B0

Медицина — адамдын саламаттығын сақтоо жана чыңдоо мақсатында соо жана оорулуу
адамдын организминдеги өтүп жатқан процесстерди изилдөөгө, ооруларды алдын
алууға, дарылоого бағытталған илимий жана практикалық иштердин тармағы.
Адамзаттын илимий жана практикалық ишинде медицина көрүнүктүү орунду ээлейт. Ар
бир адам өзүнүн ден соолуғун сақтооғо, қорғооғо же қоқусунан ооруп қалса таза
сақаюуға ынтызар. Медицина өзүнүн көп жылдық тарыхында бараандуу
жетишкендиктерге жетишти. Азырқы мезгилде диагностикалық, профилактикалық жана
дарылоо қаражаттары менен адам өмүрү сақталып, мурда айықпаған ооруларды
айықтырууда. Бироқ али да болсо медицина түпкү мақсатына жете элек. Медицинанын
өнүгүү деңгээли, мазмуну, абалы турмуштун материалдық шартына, қоомдуқ
түзүлүшкө, маданияттын жалпы деңгээлине жараша болот. Медицина өзүнүн өнүгүшүндө
биология, физика, химия илимдери менен тығыз байланышта. Ал өзүнүн басып өткөн
көп жылдық тарыхында ооруну дарылоо, алдын алуу, анын пайда болуу себептерин
табуу, ден соолуқту сақтоо жана қорғоо чараларын жүргүзүү менен көптөгөн
тажрыйбаға жана билимге ээ болду.



https://ky.wikipedia.org/wiki/%D0%9C%D0%B0%D0%B2%D1%80%D0%B8%D1%82%D0%B0%D0%BD%D0%B8%D1%8F

Мавритания - Африканын түндүк-батышындагы мамлекет. Түндүгүнөн Батыш Сахара,
түндүк-чыгышынан Алжир, чыгышынан жана түштүк-чыгышынан Мали, түштүгүнөн Сенегал
менен чектешип, батышынан Атлантика океаны менен чулганат (жээк сызыгынын
узундугу 754 км). Аянты 1025,5 миң км2. Калкы 3,3 млн (2010). Борбору – Нуакшот.
Административдик-аймактык жактан 13 областка (вилайетке) бөлүнөт. Акча бирдиги –
угия. Административдик-аймактык бөлүнүшү (2009: Мавритания – БУУнун (1961),
Африка союзунун (1963; 2002-жылга чейин Бириккен Африка уюму), Ислам конференция
уюмунун (1969), Араб өлкөлөрү лигасынын (1973), ЭВФтин (1963), Эл аралык
реконструкция жана өнүктүрүү банкынын (1963), Бүткүл дүйнөлүк соода уюмунун
(1995) мүчөсү.



https://ky.wikipedia.org/wiki/%D0%9B%D0%B0%D0%BA%D0%B0%D0%B9%D0%BB%D0%B0%D1%80

Лакайлар — чыгыш теги жагынан кыргыздар менен тектеш, этногенетикалык,
этномаданий жактан башаты жалпылаш калк. Илимий адабияттарда «өзбек-лакайлар»
деген ат менен да белгилүү. Белгилей кетчү маселе, Тажикстандагы акыркы эл
каттоолордо лакайлар «өзбек» деген кошумча, таңууланган жасалма аттан баш
тартышты деген маалыматтар бар. Чындыгында эле, мындай мисалдар орто азиялык
түрктөргө, карлуктарга, барластарга, каракалпактарга, отурукташкан кыпчактарга,
курамаларга, иран тилдүү жана башка ушундай сыяктуу этнографиялык топторго да
мүнөздүү көрүнүш.



https://ky.wikipedia.org/wiki/%D0%9A%D1%8B%D1%82%D0%B0%D0%B9_%D1%82%D0%B8%D0%BB%D0%B8

Кытай тили — кытайлардын тили; КЭРдин расмий тили. Тибет тилдеринин тобуна
кирет. Кытай тилинде Тайвань, Сингапур, Индонезия, Лаос, Вьетнам, Бирма,
Таиланд, Малайзия кытайлары сүйлөшөт. Кытай тили 7 негизги диалектилик топко
бөлүнөт: түндүк, у, сян, гань, хакка, юэ, минь. Диалектилеринде тыбыштык айырма
чоң болгондуктан, алардын өкүлдөрү бири-бирин түшүнүүсү кыйын же түшүнүшпөйт.
Бирок диалектилердин грамматикалык түзүлүшү, негизги курамы бир. Байыркы кытай
жазма даректери биздин заманга чейинки 2-миң жылдыктын 2-жарымында пайда болгон
деп болжолдонот. Байыркы адабий эстелиги — «Шудзинг» («Тарых китеби») жана
«Шидзинг» («Ыр китеби»). Байыркы кытай адабий тили (веньян) ошол кездеги
диалектилердин негизинде түзүлгөн. Ал ар кандай өзгөртүүлөр менен 20-кылымга
чейин колдонулган. Биздин замандын 1-миң жылдыгынын башында жазма тилдин жаңы
үлгүсү — байхуа (жөнөкөй, түшүнүктүү тил) пайда болгон. Байхуа жалпы элдик кытай
тилине негиз болуп, путунхуа (жалпыга түшүнүктүү тил) аталган. 20-кылымдын
1-жарымында путунхуа веньянды сүрүп чыгарып, кытайдын улуттук адабий тилине
айланган. Анын фонетикалык нормасы катары Пекин говору алынган. Байхуанын
колдонулушу менен кытай тилинде эки муундуу сөздөр көбөйгөн жана сөз, форма
жасоочу аффикстер, жөнөкөй муундуу сөздөр пайда болгон. Путунхуада 414 муун, 4
түрдүү тон бар; ар бир муун 2ден 4кө чейинки вариантка ээ. Кытай тилинде башка
тилдерден түз кабыл алуу болбосо да, семантика, калька жолу менен кабыл алуу ыгы
колдонулат. Аффикстери анча көп эмес, алар агглютинация жолу менен жалганат.
Кытай тили БУУнун расмий жана жумушчу тилдеринин бири болуп эсептелет. Жазуусуна
иероглифтер пайдаланылат.



https://ky.wikipedia.org/wiki/%D0%9A%D1%8B%D1%80%D0%B3%D1%8B%D0%B7_%D0%BA%D0%B8%D0%BD%D0%BE%D1%81%D1%83

1941-жылдын 17-ноябры кыргыз киносунун жаралган күнү деп эсептелинет. Бул күнү
Совет элдик комитети “Фрунзе шаарында кинохроникалык студия курулсун” деген
буйрук чыгарган. Кыргыз киносунун тарыхы 1942-ж. түзүлгөн көркөм, документалдык
жана анимациялык тасмаларды өндүрүүчү "Кыргызфильм" киностудиясы менен тыгыз
байланышкан. 1955-ж.- «Кыргызфильм» улуттук киностудисынын базасында "Мосфильм"
киностудиясынын режиссёру В.Пронин «Салтанат» көркөм фильмин тарткан. 1964-ж.
«Кыргызфильм» киностудиясынын өз режиссеру М. Убукеев кыргыз киносундагы алгачкы
кинотасма болуп эсептелген "Тайгак кечүү" толук метраждуу көркөм фильмин
тарткан.

1960—1970-жж. «Кыргызфильмде» Чыңгыз Айтматовдун көптөгөн чыгармалары
экрандаштырылган. Айтматовдун чыгармаларын тасмада чагылдыруудан Лариса Шепитько
(«Аптап» («Зной»)), Андрей Кончаловский («Биринчи мугалим» («Первый учитель»))
сыяктуу режиссерлор эмгек таржымалын башташкан. Кийинчерээк бул студияда
кыргыздын белгилуу режиссёрлору: Болотбек Шамшиев («Караш-Караш», «Ак-Кеме»,
«Фудзиямага көтөрүлүү») жана Төлөмүш Океев («Кызыл алма», «Ак илбирстин тукуму»)
эмгектенишкен. 1972-ж.Болот Шамшиев «Ысык-Көлдүн кызгалдактары» аттуу тасмасын
жарыкка чыгарган. Бул тасма «истерн» үлгүсүндөгү тасмалардын бири болуп
эсептелет.



https://ky.wikipedia.org/wiki/%D0%9A%D0%B0%D0%BD_(%D0%B0%D0%BD%D0%B0%D1%82%D0%BE%D0%BC%D0%B8%D1%8F)

Кан — организмдеги суюк ткань. Ал кан тамырлар менен тынымсыз жылып, Кан —
организмдеги суюк ткань. Ал кан тамырлар менен тынымсыз жылып, бардык орган жана
тканды аралап өтүп, аларды бири-бири менен байланыштырып турат. Кандын кызматы
көп түрдүү. Ал кычкылтекти өпкөдөн тканга (дем алдыруу функциясы); азык затты
сиңирүүчү жерге (азыктандыруу функциясы); зат алмашуу процессинин керексиз
продуктусун бөлүп чыгаруучу органга (бөйрөккө); гормон, ферменттерди иштелип
чыккан жеринен активдүү таасир этүүчү жерге жеткирет.

солдон оңго эритроцит, тромбоцит жана лейкоцит фотосүрөт сканерленген
электрондук микраскоптон Кан организмдин ички чөйрөсүнүн (осмос басымы, суунун,
минерал туздарынын өлчөмү), дене температурасынын туруктуулугун сактайт.
Организмди зыяндуу агенттерден коргоодо да анын ролу чоң. Эркектерде 4 1⁄2 л,
аялдарда 5 1⁄2 л кан болот. Кандын 55%и суюк бөлүктөн — плазмадан жана 45%и
андагы клеткалар — формалуу элементтерден турат. Формалуу элементтер кан пайда
кылуучу органдарда пайда болот.

Кан элементтери: 1— эритроциттер; 2—8— лейкоциттер (2— сегмент сымал ядролуу
нейтрофил, 3— таякча сымал ядролуу нейтрофил, 4— эозинофилдер, 5— базофилдер;
6—моноциттер; 7—8— лимфоциттер); 9— тромбоциттер. Лейкоциттер Лейкоциттер — ак
(түссүз) кан клеткалары. Анын ядросунун формасы ар түрдүү болгондуктан таякча
ядролуу, сегмент ядролуу, моноциттер болуп айырмаланат. Кээ бир лейкоциттердин
цитоплазмасында атайын бүдүрчөлөр (гранулоциттер) болот, башкаларында мындай
түзүлүштөр болбойт (агранулоциттер). Лабораториялык изилдөөлөрдө лейкоциттер
кандай түскө боёлушуна жараша нейрофиль, базофиль жана эозинофиль лейкоциттери
деп аталат. Ар бир лейкоцит өзүнө тиешелүү функция аткарат. Лейкоцит активдүү
кыймылдап, кан агымынан чыгып, клетка арасында жылып жүрө алат. Алар организмге
бөтөн зат киргенде, организм жабыркаганда лейкоцит капилляр капталынын
клеткасынан чыгып жана жабыркаган жерди көздөй жылып коргоо функциясын аткарат,
к. Фагоцитоз. Лейкоциттин саны ар бир кишиде 1 мкл канда 4000—9000 ге жетет.
Андан ашып кетсе лейкоцитоз, азайса лейкопения деп аталат. Дени соо кишиде ысык
мончого ваннага түшкөндөн кийин, спортсмендерде жана кара жумуш иштегендерде
кыска мөөнөткө лейкопения байкалат.



https://ky.wikipedia.org/wiki/%D0%96%D0%BE%D0%B3%D0%BE%D1%80%D0%BA%D1%83_%D0%BE%D0%BA%D1%83%D1%83_%D0%B6%D0%B0%D0%B9%D0%BB%D0%B0%D1%80

Жогорку окуу жайлар – орто билимдин жана атайын орто билимдин негизинде терең
пайдубалдуу билимге ээ жогорку квалификациялуу атайын адистерди даярдоочу
окуу-тарбия мекемелери.

Жогорку окуу жайлар көп тармактуу жана көп баскычтуу билим берет. Алар негизинен
университтер жана адистештирилген институттар, академиялар ж. б. турат.
Университтер жогорку даражалуу жана квалификациялуу окутуучулар жана
профессорлор менен камсыз болушуна жараша илимдин бакалаврдык, магистрдик,
кандидаттык жана докторлук даражаларын берүү мүмкүнчүлүгүнө ээ. Мындан тышкары
өнөр жайдын, маданияттын жана коомдук жашоо-тиричиликтин ар кандай тармактары
боюнча адистердин квалификациясын өркүндөтүү иштерин да алып барат.Алгачкы
жогорку (фплос.) мектептер б. з. ч. 3-5 к-да Афпны менен Рпмде пайда болгон.
Грузпядагы бпрпнчп жогорку мектептер Колхпда (4-к.), Икалто, Герм, Гелатп
(11-12-к.) академпялары. 13-14-кылымда Батыш Европанын бпр катар шаарларында
ун-ттер ачылган. 1579-жылы Впльнюс академпясы, 1632-жылы Кпев-Могплян
академпясы, 1661-жылы Львов жана 1669-жылы Загреб ун-ттерп, 1687-жылы Москвада
Славян-грек-латын академпясы уюштурулган. 1725-жылы Петербург академпясынын
алдында Академпялык ун-т, 1755-жылы М. В. Ломоносовдун демплгесп боюнча Москва
унтп негпзделген. 19-к-дын аягы 20-к-дын башында прп машпна пндустрпясынын
өнүгүшү менен ун-ттер, пнж. жана башка тармактык пн-ттар көп өлкөлөрдө ачылган.
Кырг-нда ЖОЖ Улуу Октябрь соц. рев-ясынан кпйпн пайда болгон. Кыргыз ССРпнде
бпрпнчп ЖОЖ Кыргыз мамлекеттик педагогпка пн-ту 1932-жылы Фрунзеде ачылган.
1933-жылы Зооветерпнарпя пн-ту ачылып, 1938-жылы Айыл чарба пн-туна
айландырылган (к. Кыргыз агрардык университети И. Скрябпн атындагы). 1939-жылы
сентябрда Фрунзеде Кыргыз мамлекеттик медпцпна пн-ту (к. Кыргыз мамлекеттик
медицина академиясы И. Ахунбаев атындагы), 1939-40-жылы Ош (к. Ош мамлекеттик
университети) жана Пржевальск (к. Ысык-Көл мамлекеттик университети К.
Тыныстанов атындагы) ш-нда мугалпмдер пн-ттары уюштурулган. 1945-жылы башталгыч
класстардын мугалпмдерпн даярдап чыгарууга багытталган кыз-келпндер окуу жайы
уюшулган жана анын базасында 1950-жылы Кыргыз кызкелпндер педагогпка пн-ту
түзүлүп, ага 1952-жылы В. В. Маяковскпйдпн ысмы ыйгарылган (к. Кыргыз
мамлекеттик университети И. Арабаев атындагы). Оштогу мугалпмдер пн-тунун
базасында 1951-жылы Пржевальскпдегп мугалпмдер пн-тунун базасында 1955-жылы
педагогпка пн-ттары түзүлгөн. Кыргыз мамлекеттик ун-тп пед. пн-ттун базасында
түзүлүп (1951), СССРдпн 50 жылдыгы атындагы (1972), кпйпн Ж. Баласагын атындагы
Кыргыз улуттук ун-тп (2002) аталган. 1954-жылы Фрунзе полптех. пн-ту (к. Кыргыз
мамлекеттик техникалык университети И. Раззаков атындагы), 1955-жылы Кыргыз
мамлекеттик дене тарбпя пн-ту (к. Кыргыз мамлекеттик дене-тарбия жана спорт
академиясы), 1967-жылы Кыргыз мамлекеттик пск-во пн-ту (к. Кыргыз мамлекеттик
искусство институту Б. Бейшеналпева атындагы) ачылган. О. эле 1979-жылы Фрунзе
орус тплп жана адабпяты педагогпка пн-ту (к. Бишкек гуманитардык университети К.
Карасаев атындагы, 1994), 1991-жылы Бпшкек мплпцпя жогорку мектебп (к. Кыргыз
Республикасынын Ички иштер министрлигинин академиясы Э. Алпев атындагы, 1999),
1992-жылы Кыргыз архптектуралык-курулуш пн-ту (к. Кыргыз мамлекеттик курулуш,
транспорт жана архитектура университети Н. Исанов атындагы, 1998), 1991-жылы
Көркөм-сүрөт колледжп (к. Кыргыз Республикасынын улуттук көркөм-сүрөт академиясы
Т. Садыков атындагы, 2004), Кыргызстан Эл аралык университети (1991),
Кыргыз-Россия Славян университети Б. Ельцин атындагы (1991), Кыргыз-Түрк «Манас»
университети (1995), Нарын мамлекеттик университети (1996), Борбордук Азиядагы
Америка университети (1998), Кыргыз улуттук консерваториясы К. Молдобасанов
атындагы (1998), Талас мамлекеттик университети (2000), Баткен мамлекеттик
университети (2002) жана башка окуу жайлары бар. Ошентип, 1991-жылдан кийин бир
нече жаңы ЖОЖдор ачылып, ин-ттардын ун-тке айланышы менен ЖОЖдордун жана
студенттердин саны өстү. Кырг-ндын аймагында 1980-90-жылдарда бардыгы 10 ЖОЖ
болсо, 2000-01-окуу жылында республикада ЖОЖдордун саны 40, ал эми студенттердин
жалпы саны 188,2 миңди түзгөн, бул болсо 1999-2000-окуу жылына салыштырганда
29,5 миңге көп болгон. 2002-жылы ун-т, ин-т, академиялардын саны 46га жеткен.
2002-жылы 54 окуу жайы, а. и. 31и мамлекеттик, 15и жеке менчик жана 8и КМШ
ЖОЖдорунун филиалдары болуп, аларда окутуу кыргыз, орус, казак, өзбек, англис,
түрк, тажик, немис тилдеринде жүргүзүлгөн. Коммерциялык ЖОЖ, ф-ттер, бөлүмдөр
ачылган. 1990-жылга салыштырмалуу 2002-03окуу жылында контракт менен
окугандардын саны 5,6 эсеге көбөйгөн. Окуу квалификациясында жана окутуу
процессинде да реформалар жүргүзүлүп, бакалавриат жана магистратура пайда болду.
Тест, рейтинг системасы, кредиттик саат киргизилген. Кырг-нда ЖОЖдордун жалпы
саны 1994-2004-жылдары 22ден 49га чейин өскөн. 2009-жылы 32 мамлекеттик ЖОЖ, 20
мамлекеттик эмес ЖОЖ болгон.



https://ky.wikipedia.org/wiki/%D0%94%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%8F

Демократия ( Гр. demos – эл, kratos – бийлик) – эл бийлигине негизделген саясий
түзүлүштүн формасы. Демократияда эл бийликтин негизги булагы, аныктоочусу катары
таанылат, мамлекеттик бийликтин негизги органдары шайланат, граждандардын тең
укуктуулугу, чечимдерди кабыл алууда азчылыктын көпчүлүккө баш ийиши, азчылыктын
укугунун корголушу жана башка камсыз болот демократиянын тарыхы байыркы батыш
цивилизациясынын (өзгөчө грек жана рим) мезгилинен башталат. Батышта демократия
түшүнүгү Байыркы Грециядагы шаар-мамлекеттердин өнүгүшү менен коштолот. Азыркы
демократиянын калыптанышына жана бекемделишине адамдын табияттан берилүүчү
жашоого, эркиндикке жана жеке менчикке болгон идеялары чоң түрткү болгон.
Либералдуулукка негизделген азыркы демократия төмөнкүдөй принциптерди камтыйт:
адам укугу жана аны мамлекеттин укугунан жогору коюу; эркин атаандаштык жана
базар мамилелериндеги эркиндик, азчылыктын үстүнөн көпчүлүктүн бийлигин
конституциялык жол менен чектөө; жеке ойго ээ болуу жана аны эркин айтуу боюнча
азчылыктын укугун урматтоо жана башка. Либералдар жеке адамдын кызыкчылыгын
жогору коюну көздөсө, демократияда тескерисинче эл бийлигин, атуулдардын саясий
теңдигин, азчылыктын көпчүлүккө баш ийишин жогору коёт. Демократиянын ар кандай
формалары жана институттары болушу мүмкүн. Бирок демократиянын талаптарына жооп
берүүчү жалпы нормалары, баалуулуктары, принциптери бар. Алар биринчи кезекте
адам укуктарын жогору коёт. Тең салмактуулукту кармап турган өз алдынча, бирок
бири-бири менен байланыштуу болгон бийликтин 3 бутагы түзүлөт. Аларга мыйзам
чыгаруучу, аткаруучу жана сот бийлиги ыйгарылат. Демократиянын негизги
принциптеринин бири – ар бир атуул мыйзам алдында бирдей жооптуу жана тең
укуктуу. Маалымдуулук принциби – демократиянын алмаштыргыс шарты. Азырынча
демократиянын принциптерин толугу менен ишке ашырган бир да өлкө жок.



https://ky.wikipedia.org/wiki/%D0%93%D0%BE%D0%BD%D0%BA%D0%BE%D0%BD%D0%B3

Гонконг атайын административдик аймагы, кыт. улут. 香港特別行政區, жең. 香港特别行政区,
пиньинь: Xiānggǎng Tèbié Xíngzhèngqū англ. Hong Kong Special Administrative
Region) - Азия жана дүйнөдөгү алдынкы каржы бордордон бири. Кытай эл
Республикасынын курамына кирет.

Гонконг Коулун жарымаралчасында (полуостров) жана 260 ашык кичи аралдарда
жайгашып Батыш, Чыгыш, Түштүк тараптардан Түштүк-Кытай деңизи менен капталып
турат.Гонконг аймагын мындан бир жарым кылым мурун Улуу Британиянын тышкы иштер
министри (лорд Палмерстон) «эч ким жашай алгыс жер» деп белгилесе, Виктория
ханыша «эч кимге кереги жок аскалар» деп жар салган. Бүгүнкү күнү өзгөчө тарыхы
бар бул аралдар дүркүрөгөн өнүгүүсү менен мактана алат. «Чыгыш менен Батышты
жолуктурган» Гонконг дүйнөдөгү суктандырган шаарлардын сап башында.

Гонконгту 18 район толуктайт: 1. Борбордук жана Батыш, 2. Ваньчай, 3. Чыгыш, 4.
Түштүк, 5. Яучимвон, 6. Самсёйпоу, 7. Коулун-Сити, 8. Вонтайсинь, 9. Куньтон,
10. Кхуайчхин, 11. Чхюньвань, 12. Тхюньмунь, 13. Юньлон, 14. Түндүк, 15. Тайпоу,
16. Сатхинь, 17. Сайкун, 18. Айлендс.

1842-1997 жылдары Гонконг Улуу Британиянын колониясы болгон. Андан соң Гонконг
Кытай Эл Республикасынын курамына Атайын Административдик Аймак катары кирген.
Кытай-Британ келишими жана Гонконг Негизги Мыйзамы боюнча Кытай аймакка кенен өз
эрктик (автономия) 2047-жылына чейин камсыздаланат.

Гонконг географиялык жайгашуусуна байланыштуу өз башынан татаал күндөрдү
кечирген. Бул аймак Түштүк Кытай деӊизинин түштүк-чыгыш жээгинде орун алып,
Кытай менен чектешет. Эзелки убактан бери чыгыш менен батышты байланыштырган
ыӊгайлуу жерге XVI кылымдан тарта европалык көпөстөр келе баштаган. Индияда
өндүрүлгөн апийимди биринчи болуп Улуу Британия Гонконгго 1773-жылы ташып келет.
Гонконг баӊгизат ташыган жолго айланган. Жергиликтүү калктын апийимге берилишине
каршы туруу үчүн кытай бийлиги Лондонго каршы турат. 1840-жылы башталган апийим
согушунда алда качан өнүккөн британдыктар бул аралдарды бат эле багынтып,
Гонконгду жанындагы 262 аралдары менен кошо 99 жыл ээликке Кытайдан ижарага
алат. Улуу Британия Гонконгду басып албаганда, бул аралдардын бүгүнкүдөй
деӊгээлге жетиши күмөн жаратат. Себеби бул аймактын кийинки өнүгүшү англиялыктар
менен тыгыз байланышта. Ошол кезде Улуу Британия дайындаган губернатор
демократиялык саясат жүргүзүп, жашоо деӊгээлин кыйла жакшырткан. Аз убакыттын
ичинде Азиядагы эӊ чоӊ портко айланып, XIX кылымда эле Гонконг эӊ өнүккөн Британ
колониясы аталат. Биринчи дүйнөлүк согуш убагында Гонконгдо улуттук кытай
бизнеси түптөлөт. Камсыздоочу компаниялар, кеме салуучу ишканалар, банктар жана
башка финансылык компаниялар ачыла баштайт.

Экинчи дүйнөлүк согуш бул аралдар үчүн өз залакасын тийгизбей койбойт. Анткени
коӊшу өлкө Япония бул согушта «негизги каармандын» бири эле. Жыйынтыгында
1941-жылы Гонконг Японияга багынат. Япониянын кысым көрсөтүүсүнөн улам экономика
бир кыйла артка кетип, ачкачылык башталат. Япондордун согушта жеӊилиши менен
Гонконг кайрадан талашка түшөт. Кытайдагы жарандык согуштун башталышы менен
Британия кайрадан Гонконгду 50 жыл карамагына алат. Бул аралдагы жашоо калыпка
келип, кытай эли көп санда отурукташа баштайт. Себеби саламаттыкты сактоо, окуу,
дегеле элдин жашоо шарты Улуу Британияныкындай жүрүп, Кытайдан салыштырмалуу бир
топ алдыга кеткен эле. Кытайда социализм жүрсө, бул жакта капиталисттик режим
өкүм сүргөн.

Жаңы мезгил Улуу Британиянын Гонконгго болгон 99 жылдык ижара мезгили бүтө
баштагандан тарта ал кездеги Британия премьер-министри Маргарет Тэтчер менен
Кытай лидери Дэн Сяопиндин ортосунда сүйлөшүүлөрдүн жыйынтыгында «бир мамлекет –
эки систем» (Кытай жана Англия системдеринин айкалышуусу) концепциясы менен
Гонконгдун автономия катары 1997-жылы 1-июлда Кытайдын карамагына өтүүсү
тууралуу жарыяланат. Эми 2047-жылга чейин Гонконг автономия катары саналып, аны
менен бирге бардык мыйзам жана аткаруу системдери, сот, полиция жана акча
системи мурдагы бойдон калат. Бир гана сырткы саясат жана коргоо маселелери
Кытай Эл Республикасынын мамлекеттик кеӊешинде каралат. Чындыгында, Кытайга
кошулуу жолу оор болгон. Себеби Кытайга өтүү менен Гонконгдогу демократиялык
саясат бузулат деген коркунуч туулган. Бул убакта 100 миӊден ашуун либерал
гонконгдуктар чет жактарга көчүшсө, калгандары британ паспортун ала башташкан.
Мындагы кезек чакырымдап созулган. Бирок ал кездеги губернатор Крис Паттен
жигердүү саясий реформа жасап, Гонконг элине ишенимди алып келет. Учурда
Гонконгду 2012-жылы дайындалган Лян Чжэньин башкарып келет.



