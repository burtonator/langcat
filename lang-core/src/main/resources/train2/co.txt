https://co.wikipedia.org/wiki/Lingua_inglese

L'inglesu (nomu nativu English, IPA: [ˈɪŋglɪʃ]) hè una lingua induaurupea
appartinenti à u ramu uccidintali di i lingui germanichi, incù l'ulandesu,
l'altu è bassu tedescu, u fiammingu è u frisonu. Cunserva sempri un'evidenti
parintedda cù u sassonu cuntinintali (dialettu di u bassu tedescu). L'inglesu
accupa una pusizioni tuttu à fattu particulari, micca solu rispettu à i lingui
germanichi, ma ancu à l'internu di u gruppu linguisticu induauropeu: hà talmenti
simplificatu è altiratu a so probbia struttura da avvicinà si oramai à una
lingua isulanti piuttostu ch'è à una lingua flessiva. Inoltri, da u puntu di
vista di u vucabulariu cunteni molti tarmini di urighjina non germanica, è in
particulari latina: si valuta in oltri u 50% l'afflussu di tarmini latini
dirivati da u francesu, pinitrati in u lessicu inglesu in bona parti grazia à
l'accupazioni nurmana in i seculi dopu u 1066 (quandu i Duchi di Nurmandia
cunquistàni l'Inghilterra anglo-sassonu incù a Battaglia di Hastings), ma ancu
in u Rinascimentu, par influssu di u latinu coltu è scentificu. Par sta
raghjoni, una di i carattaristichi più evidenti di u lessicu inglesu hè a
ricchezza di coppii di sinonimi, di i quali l'unu di urighjina germanica,
l'altru di urighjina latina, par indicà listessu ughjettu o cuncettu ma incù
accizioni è sfumaturi diversi, par asempiu: freedom/liberty, pig/pork,
spear/lance, first/prime, opening/aparture, fire/focus, amount/quantity (bench'è
in st'ultimu casu ancu amount diriveghja di manera indiretta da u latinu à
montem à traversu u francesu anticu amonter, chì hà purtatu ancu à u talianu
"ammuntà") etc.

Si calculeghja chì quiddi chì parlani inglesu com'è lingua materna (English as a
native language, ENL) siini circa 350 milioni, mentri sò circa 300 milioni i
parlanti di l' English as a second language (ESL), veni à dì chì parlani inglesu
accantu à a lingua naziunali o nativa. Sò infini circa 100 milioni i parlanti di
l' English as à foreign language (EFL), veni à dì chì ani amparatu l'inglesu à
scola, in paesi induva sta lingua ùn hè micca in usu. U numaru di quiddi chì
usani l'inglesu com'è lingua siconda o straniera supareghja dunqua quiddu di
quiddi chì u parlani da a nascita.

L'inglesu hè usatu com'è lingua materna (ufficiali o di fattu) in i siguenti
paesi:

L'inglesu hè imprudatu com'è lingua ufficiali in: Botswana, Bangladesh, Camerun,
Isuli Cook, Figi, Filippini, Gambia, Ghana, Hong Kong, India, Kenya, Kiribati,
Lesotho, Malawi, Malta, Mauritius, Namibia, Nauru, Nigeria, Pakistan, Palau,
Papua Nova Guinea, Portu Ricu, Samoa Uccidintali, Seychelles, Sierra Lione,
Singapore, Sudan di u Sudu, Isuli Salomone, Tuvalu, Swaziland, Tanzania, Uganda,
Vanuatu, Zambia è Zimbabwe.

In u so longu sviluppu l'inglesu si hè nutevulamenti altiratu.
Cunvinziunalamenti si dividi l'evuluzioni diacronica di a lingua in cinqui fasi:

Hè pussibuli estrapulà di i dati apprussimativi trà i molti pruposti, è dì chì
l'Anglusassonu và da l'invasioni di a Britannia à opara di Sassoni, Juti è Angli
(V seculu d.C.) finu à a più massiccia è siconda fasa di cristianisazioni di
l'isula. L'Inglesu anticu rimpiazza tandu l'Anglusassonu, ancu in virtù di a
supremazia di u dialettu West Saxon annantu à quiddu anglicu, divutu à u
rinfurzamentu di a situazioni ecunomica è pulitica di i stati di u sudu di
l'Inghilterra rispettu à quidda di u nordu (zona di i 5 regni) sinu à
l'invasioni nurmana.

U Prima inglesu mudernu copri un periodu di tempu, chì và da Shakespeare sinu à
a mità di u Setticentu. L'Inglesu mediu và da u Setticentu, incù a comparsa di
rumanzi com'è Robinson Crusoe di Defoe, insinu à i nosci ghjorna.

Bench'è a lingua parlata si sii evoluta in quiddi seculi (par asempiu, in
inglesu mudernu a prununcia di molti paroli usati in l'opari di Shakespeare hè
diffarenti da quidda di u prima inglesu mudernu), a so struttura hè ferma
sustanzialamenti immutata.

Sicondu u resucontu di u Venerabile Beda, i sterpi germanichi di l'Angli, di i
Sassoni è di l'Ghjuti, partiti da u Ghjutland è da l'Alimagna sittintriunali è
da a futura Danimarca, si stalletini in quidda rigioni di a Britannia chì hè
oghji l'Inghilterra in u 499 d.C. I Ghjuti si stabilini in u Cantium (Kent),
l'Angli in l'Anglia uriintali, in i Midlands è in Northumbria, i Sassoni in
l'Essex, in u Middlesex è in u Wessex - veni à dì rispittivamenti regnu di i
Sassoni uriintali, di mezu è uccidintali. Sottu a spinta di i novi vinuti i
Celti in parti si spustàni à punenti (North Walas, West Walas o Galles, Sûth
Walas o Cornuvaglia).

A parta da u X seculu l'atoni brevi à, è, o è u tendini à cunfluiscia in u sonu
indistintu schwa [ə] mori friquenti in l'inglesu mudernu. L'Inglesu anticu, à
diffarenza di u Mediu inglesu, pussedi una ricca flissioni, sii numinali ch'è
virbali. I genari sò trè, maschili, feminiccia è neutru. Com'è in tedescu, u
nomu in l'Anticu inglesu prisenta quattru casi: numinativu, genitivu, dativu,
accusativu.

U Mediu inglesu hè u nomu datu à a lingua storica chì hà com'è urighjina i
diversi formi di inglesu parlatu in u periodu cumpresu trà l'invasioni nurmana è
u tardu Rinascimentu inglesu. Grazia à Geoffrey Chaucer u Mediu inglesu emersi
com'è una lingua litteraria, soprattuttu grazia à a so più celebru opara, i
Canterbury Tales.

Incù Ghjuvanni Senzaterra guasgi tutti i pussidimenti francesi funi persi (fora
di l'Isuli di u Canali, ultimu branu di u Ducatu di Nurmandia). A parta da a
Guerra di i Cent'Anni i liami incù a Francia, dunqua, s'addibuliscitini. U
vechju pruvverbiu "Jack wold be à gentilman if he cold speke Frensk" cuminciò à
perda moltu di u so significatu. In Inghilterra cuminciò à pricisà si un novu
standard, basatu annantu à u dialettu di Londra è di i Home Counties.

L'intruduzioni di a stampa in Inghilterra à opara di William Caxton in u 1476
cuntribuì à a fissazioni di l'ortugrafia ma, apposta ch'è ebbi locu prima ch'è
si cuncludissi u grandi spustamentu vucalicu, ditarminò u prima grandi divariu
trà scrittura è prununcia. Dopu a nascita di a Ghjesgia d'Inghilterra nascì
l'esigenza di una virsioni inglesa di a Bibbia. In u 1611 fù data à i stampi
l'Authorized Version. A stampa, a Riforma è l'affirmazioni di u cetu mediu
("middle class") ebbini com'è cunsiquenza a diffusioni di quidda chì era in
traccia d'affirmà si com'è lingua standard.

L'espansioni culuniali di l'Inghilterra diffusi a parlata in vasti tarritorii di
l'America di u Nordu, di l'Africa, di l'Asia è di l'Uceania. L'indipindenza di
l' Stati Uniti currisposi à a furmazioni di una varietà d'inglesu, diffarenti da
u standard britannicu, chì s'hè affirmata dopu à liveddu mundiali in u XX
seculu.

U grandi spustamentu vucalicu hè a più impurtanti altirazioni funetica di a
storia di a lingua inglesa. Si pò affirmà chì eddu purtò l'inglesu à a so
prununcia attuali. U grandi spustamentu vucalicu ùn ebbi micca locu à listessa
ebbica in i diversi rigioni (in parechji, particularamenti à u Nordu, hè assenti
in i parlati lucali à i ghjorna d'oghji); si pò quantunqua pona u so iniziu à u
XV seculu è cunsidarà lu scumpiitu à a fini di u XVI.

Trà i dittonghi [iu] è [ɛu] cunfluiscini in [juː] (muti). [juː] tendi à
simplificà si in [uː] dopu l, r, [tʃ] è [dʒ] (rude, chew, June). [au] passa à
[ɔː] (law).

I spiranti allongani u sonu di una à chì i pricedi: mass [maːs], bath [baːθ],
staff [staːf].

L' r, frà altru distinata à scumpariscia dopu vucali, impidisci u grandi
spustamentu vucalicu intruducendu un schwa: door [door], clear [cliar].

Scumpariscini i soni [x] è [ç], fora di in prestiti com'è u scuzzesu loch [lɔx]
o in i grecisimi (è.g. chemistry [ˈxeːmiztri] , . U gh chì i ripprisintava perdi
ogni sonu incausendu l'allungamentu di a vucali pricidenti (bright, night)
([briçt] > [braɪt], [niçt] > [nait]) oppuri, spezii in fini di parola, diventa
[f] (cough). Casu particulari hè u prunomu di prima parsona I, chì diriveghja da
l'anticu igh (cfr. tedescu ich), ma in u passaghju da u Mediu inglesu à
l'Inglesu mudernu, oltri à u grandi spustamentu vucalicu subitu da a vucali
longa [iː], hà vistu cada ancu in a lingua scritta u digramma gh.

[j] tendi à fonda s'incù a cunsunanti pricidenti: ocean [ˈoːsjən] > [ˈoːʃən],
measure [ˈmeːziər] > [ˈmeːʒər], futuri [ˈfjuːtər] > [ˈfjuːtʃər], è cetara.

Un di i fatti più impurtanti hè a scumparsa di l' r postvucalica. Quissa hè una
carattaristica tipica di u Sudu, assenti sempri oghji da i Midlands versu u
nordu è in Scozia. È assenti in i Stati Uniti fora di in u New England uriintali
è in u Sudu.

U plurali in -s s'afferma dicisamenti. Fermani parechji formi incù umlaut (foot,
feet) è parechji plurali in nasali (oxen).

L'aghjittivi sò nurmalamenti invarievuli, ma ci sò casi in i quali u genaru di a
lingua antica s'hè prisirvatu, par asempiu blond cambia à blonde incù i
sustantivi feminicci.

Diminuiscini nutevulamenti i verbi forti (oramai chjamati "irregulari").
Indrentu à 'ssa catiguria scumparisci à spessu a distinzioni trà priteritu è
participiu passatu (cling, clung, clung). U cunghjuntivu si riduci finu guasi à
scumpariscia. In i rari casi in i quali hè adupratu hè indistinguibili da
l'indicativu fora di i casi in i quali hà una forma diffarenti (terza pers.
sing. adisinenziali [he do], forma be di u verbu essa).

A disinenza di a terza parsona singulari oscilla frà -(e)th (miridiunali) è (e)s
(sittintriunali). Sarà st'ultima forma à privala finalmenti.

A custruzzioni to be + participiu passatu (I am come) diventa molta rara incù
l'affirmazioni di to have in sta funzioni. Inoltri, à u priteritu, i verbi
rigulari tarmineghjani incù u sonu [d], [t] o [id] (asempiu: "Danced" [t],
"changed" [d], "Started" [id]).

Di solitu, quandu una parola straniera hè intrudutta in una lingua, subisci ciò
ch'è Baugh è Cable, adattendu un terminu da a butanica, chjamani "arrested
development". In inglesu hè pussibuli truvà molti paroli francesi in a "forma"
in a quali funi impurtati in Inghilterra à l'ebbica di u Medievu: si cunfronta
default (in inglesu) incù défaut (in francesu), subject (in inglesu) incù sujet
(in francesu). Si pò paragunà à u fattu chì dopu à un travasu, a pianta ùn
cresci più par un certu periodu, mentri un'altra di listessa ità cuntinueghja à
sviluppà si nurmalamenti: i paroli francesi, quandu ùn funi micca rimanighjati
da l'umanisti in u XVI seculu ani dunqua cunsirvatu a "forma" incù a quali erani
stati intrudutti in u Medievu in un cuntestu linguisticu à eddi stranieri.

À diffarenza di a forma, u significatu di i paroli impristati da u francesu (chì
in Francia firmeti sustanzialamenti immutati), duviti inveci adattà si in
l'inglesu à causa di a cuncurrenza di altri paroli anglusassoni incù listessu
significatu: à spessu cambiendu lu, o incausendu l'estinzioni di u terminu.
Cusì, par asempiu, mentri courir ùn fù micca accaticatu com'è run, i paroli chì
si rifirìani à a vita di l'alta sucità (francofuna) succesini megliu, com'è
court (francesu mudernu cour) è chivalry (sensu di cavaddaria). È dinò: par
"porcu" esistini dui paroli diffarenti: pig hè a bestia viva, chì divintava pork
quandu era cucinata da i ricchi nurmani (i paisani anglusassoni ùn pudiani micca
permetta si di manghjà mori carri di porcu, parò l'addivavani par i prubitarii
nurmani). Ma esistini parechji altri "coppii sinonimichi", in i quali u terminu
currenti hè di radica germanica (anglusassona) mentri quiddu "altu" hà una
radica latina (francesa). Si tratta di un finominu tipicu di a lingua inglesa,
non certu limitatu à u duminiu alimintariu, ma stesu ancu à cuncetti
metafisichi, induva l'accizioni elevata tendi sempri à sviluppà u terminu di
radichi latinu-francesi (à diffarenza, par asempiu, di ciò chì avveni in
tedescu). Ni sò asempii: - ox, cow, calf (boiu, vacca, viteddu); beef, carri di
manzu (da u francesu boeuf, boiu); - time (tempu crunulogicu); tense (tempu
grammaticali; da u francesu temps); - freedom (libartà); liberty (l'idea di
libartà); - strength (forza); force (forza in fisica). In altri casi hè ancu
difficiuli à truvà accizioni beddi distinti in i dui tarmini sinonimi, quiddu
germanicu è quiddu latinu, com'eddu accadi par asempiu incù wedding, marriage,
matrimony, espousal (matrimoniu).

Stu scenariu cumplessu in u quali i paroli di urighjina rumanza lottani par a
sopravvivenza contru à quiddi anglusassoni, rifletti u cunflittu beddu più
drammaticu trà civiltà anglusassona è nurmana: dopu u distaccu puliticu di
l'Inghilterra da a Francia (in u XIII seculu) u francesu persi, parò, vigori:
una tistimunianza ridicula ni hè u parsunaghju di a Monaca in i Canterbury Tales
(I raconti di Canterbury), chì parla di manera maccaronica, pruvuchendu cusì
l'ilarità di la ghjenti.

Bon'parechjii funi i paroli eliminati sii in l'anglusassonu sii in u
francu-nurmanu, par quantu in u lessicu l'avantaghju pendi nittamenti in favori
di u mondu rumanzu par l'influenza asercitata da u pristigiu litterariu di u
mondu rumanzu è dunqua da u Rinascimentu. In l'ità lisabettana si (ri)
introdussini tarmini francesi in forma più muderna è molti lemmi taliani prima
scunnisciuti (si pensa solu à l'influenza di i formi litterarii com'è u sunettu,
a cummedia di l'arti, a musica taliana è a tragedia senechiana pruvinenti di
mudeddi taliani). U tiatru lisabettanu sfruttò frà altru a prisenza di una
cumpagnia numarosa di attori è littarati taliani.

Stu prucessu di trasfurmazioni hè sempri in corsu à i ghjorna d'oghji: i verbi
irrigulari, influinzati da quiddi di urighjina rumanza, adoprani pocu à pocu -è,
par u passatu è u participiu passatu (par asempiu burnt > burned è dreamt >
dreamed) mentri i genitivi sassoni sò oramai usati in i formi più simplici: The
Oxford Police (induva Oxford hè usatu com'è simpliciu aghjittivu) hè moltu più
friquenti di Oxford's Police, è a -m di u dativu anglusassonu di whom (chì), hè
oramai assenti in a cunvarsazioni infurmali. Tutti 'ssi finomini sò indicatori
di u longu prucessu chì hà avvicinatu l'inglesu à u mondu rumanzu più ch'è tutti
l'altri lingui germanichi, senza perda puri i qualità fundamintali chì da eddu a
distinguiscini.

I vucali di l'inglesu varieghjani monda da un dialettu à l'altru, è par via di
cunsiquenza, i vucali si poni trascriva incù parechji simbuli sicondu i
diffarenti articulazioni.

Lu sistema vocalico di l'AI cunsta di sette vocali, chì possonu esse brevi ò
lunghe:

A partisce da lu X secolu le atone brevi a, e, o è u tendonu à cunfluisce in lu
sonu indistintu schwa [?] così frequente in l'inglese mudernu.

L'AI, à differenza di l'IM, possede una ricca flessione, sia nominale chì
verbale. li ghjeneri sò tre, maschile, femminile è neutru.

Come in tedescu, lu nome in l'AI presenta quattru casi: nominativu, ghjenitivu,
dativu, accusativu. Le classi di declinazione più frequenti sò tre:

Altre declinazioni menu frequenti sò la atematica, quella in -r-, quella di li
neutri cù plur. in -ru.

I sustantivi atematici, masch. è femm., cambianu à lu plurale la vocale tematica
in cunseguenza di un anticu umlaut: fôt, masch. "pede", plur. fêt.

L'aghjèttivi, secondu una caratteristica di le lingue ghjermaniche, segonu una
declinazione forte, cù le desinenze di li pronumi, è una debule, cù le desinenze
di li sustantivi in nasale. Un aghjèttivu segue la declinazione debule quandu hè
precedutu da un articulu, un dimostrativu ò un possessivu, la forte In l'altri
casi.

A grammatica inglesa mostra una quantità minima d'inflissioni rispettu à altri
lingui induaurupei. Par asempiu, l'inglesu cuntimpuraniu, diffarenti da u
tedescu, u nidirlandesu è i lingui rumanichi, manca di genaru grammaticali è
cuncurdanza aghjittivali. I casi sò tutti scumparsi è in parti sopravvivini in i
prunomi. A distinzioni trà verbi forti (calchì volta chjamati "irrigulari" par
asempiu speak/spoke/spoken) è quiddi debuli (chjamati "rigulari" par asempiu
call/called/called) d'urighjina germanica hè diminuita in l'inglesu
cuntimpuraniu, è l'inflissioni (par asempiu plurali irrigulari) sò divintati più
rigulari.

Parallelamenti, a lingua inglesa hè divintata più analitica, è l'usu di verbi
mudali è l' ordini di i paroli par cumunicà i diversi significati hè divintatu
più impurtanti. I Verbi ausiliari signalani i dumandi, a nigatività, a pularità,
a boci passiva è i tempi prugrissivi.

L'Inglesu Mediu, o Middle English, hè u nomu datu à a lingua storica chì hà
com'è urighjina i diversi formi d'inglesu parlati in u periodu cumpresu trà
l'invasioni nurmana è u tardu Rinascimentu inglesu. Grazia à Geoffrey Chaucer u
Mediu inglesu emersi com'è una lingua litteraria, soprattuttu grazia à a so più
celebra opara, i Canterbury Tales.

Incù Ghjuvanni Senzaterra guasgi tutti i pussidimenti francesi funi persi (fora
di l'Isuli di u Canali, ultimu strappeddu di u Ducatu di Nurmandia). À parta da
a guerra di i cent'anni i liami incù a Francia, cusì, si addibbulitini. U vechju
pruvverbiu "Jack wold be a gentilman if he cold speke Frensk" cuminciò à perda
moltu di u so significatu. In Inghilterra cuminciò à appariscia un novu
standard, basatu nantu à u dialettu di Londra è di i Home Counties.

U grandi spustamentu vucalicu (in inglesu Great Vowel Shift, GVS) hè a più
impurtanti altirazioni funetica di a storia di a lingua inglesa. Si pò affirmà
ch'eddu purtò l'inglesu à a so prununcia attuali. U GVS ùn ebbi micca locu in
listessa ebbica in i diversi rigioni (in parechji, particularamenti à u Nordu,
hè assenti in i parlati lucali à i ghjorna d'oghji); si pò quantunqua sità u so
iniziu à u XV seculu è cunsidarà lu compiu à a fini di u seculu XVI.

Trà i dittonghi [iu] è [ɛu] cunfluiscini in [juː] (mute). [juː] tendi à
simplificà si in [uː] dopu à l, r, [tʃ] è [dʒ] (rude, chew, June). Inoltri, [au]
passa à [ɔː] (law). I spiranti allongani u sonu d'una a chì i pricedi: mass
[maːs], bath [biiːθ], staff [hèːf]. L'r, frà altru distinata à spariscia dopu à
vucali, impidisci u GVS d'intruducia un schwa: door [door], clear [cliar].

Spariscini i soni [x] è [ç], fora di in prestiti com'è u scuzzesu loch [a/uɔx] o
in i grecisimi (par asempiu chemistry [ˈxeːmiztri]). U gh chì i ripprisintava
perdi ogni sonu incausendu l'allungamentu di a vucali pricidenti (bright, night)
([briçt] > [braɪt], [niçt] > [nait]) oppuri, spezia in fini di parola, diventa
[f] (cough). Casu particulari hè u prunomu di prima persona I, chì diriveghja da
l'anticu *igh (cfr. tedescu ich), ma in u passaghju da u MI à l'Inglesa mudernu,
più di à u GVS subitu da a vucali longa [iː], hà vistu cascà ancu in a lingua
scritta u digramma gh.

Un di i fatti più impurtanti hè a scumparsa di l' r postvucalica. Quissa hè una
caratteristica tipica di u Sudu, assenti sempri oghji da i Midlands versu u
nordu è in Scozia. Hè assenti in i Stati Uniti d'America fora di in u New
England uriintali è in u Sudu.

Diminuiscini assà i verbi forti (ormai chjamati "irrigulari"). Drentu à 'ssa
catiguria sparisci à spessu a distinzioni trà priteritu è participiu passatu
(cling, clung, clung). U cunghjuntivu si riduci finu guasgi à spariscia. In i
rari casi in i quali eddu hè impiigatu hè indistinguibili da l'indicativu fora
di i casi in i quali t'hà una forma diffarenti (terza pers. sing. adisininziali
[he do], forma be di u verbu essa).

A desinenza di a terza parsona singulari oscilla frà -(è)th (miridiunali) è (è)s
(sittintriunali). Sarà quidd'ultima forma chì privalarà.

A custruzzioni to be + participiu passatu (I am com'è) diventa mori rara incù
l'affirmazioni di to have in 'ssa funzioni. Inoltri, à u priteritu, i verbi
rigulari tarmineghjani incù u sonu [di], [t] o [id] (asempiu:"Danced" [t],
"changed" [di], "Started" [id]).

L'accentu britannicu cunnisciutu com'è "Received Pronunciation" hà i siguenti
carattaristichi:

A prununcia dialittali sittintriunali (da u Staffordshire, Leicestershire è
Lincolnshire versu u nordu) hè carattarizata da i siguenti fatti funetichi:

L'inglesu americanu hè un insemu di varianti di a lingua inglesa parlati in i
Stati Uniti d'America. Circa i dui terzi di la ghjenti di matrilingua inglesa
vivini in i Stati Uniti. L'accentu più neutrali di l'inglesu americanu si chjama
General American. Si basa annantu à l'accenti di u Midwest ed hà i siguenti
carattaristichi:

In u lessicu si scontrani termini particulari di urighjini gaelica, p.es. slean,
vanga.

U termini Hiberno diriveghja da u nomu latinu di l'isula, Hibernia, Template:Cn.



https://co.wikipedia.org/wiki/Lingua_corsa

A lingua corsa hè una lingua parlata in Corsica. Cum'è una lingua rumanica hè
dirivata da u latinu. Appartene à u gruppu italorumanicu è à u sottugruppu
tuscanu, per quessa pudemu dì chì ci hè una grande sumiglianza cù u talianu
(tuscanu litterariu), sopratuttu per e varietà cismuntiche. E varietà pumuntiche
(taravese è sartinese) ani più in cumunu cù a lingua siciliana o galluresa. A
lingua corsa ùn hè micca a lingua ufficiale di Corsica – quella hè u francese –
ma hè ricunnisciuta cum'è lingua rigiunale è pò esse usata à scola, à
l'università è in l'amministrazione. Ci sò circa 250.000 à 400.000 locutori di u
corsu (in Corsica, in u cuntinente di Francia è in Sardegna). Secondu i ultimi
dati ci sò 100.000 locutori in Corsica. U numeru di locutori di u corsu hè in
calata impurtante 'ssi ultimi anni è diffati, a lingua corsa hè cunsiderata da
l'Unesco cum'è una lingua minacciata di sparizione.

Liata à l'aghja italurumanica incù i so assai lingue rispettivamente dialetti,
ancu u corsu cunnosce parechje varietà. Per esempiu, u corsu supranu parlatu in
u nordu è centru di Corsica si distingue di u corsu pumuntincu in u sudu di
l'isula. Indu è accantu 'sse varianti ci sò altrettanti varianti (è di più), si
pò dì. U statutu di a lingua galluresa hè incerta: difatti, certi a
cunsidereghjanu cum'è una varietà di corsu; per d'altri, hè una varietà di a
lingua sarda; è infini, per d'altri, hè una lingua sputica, chì hà dinù parechje
dialetti. Cum'è u sicilianu, u gallurese s'assumiglia à u sartinesu, ma ci sò
impurtante differenze di vucabulariu è di pronunzia. Di più a scrittura di u
gallurese hà e so regule proprie è hè differente di quella di u corsu.

Oghje ghjornu, u corsu hè parlatu in diverse varianti in l'isula di Corsica, cù
l'eccezzione di Bunifaziu, induv'ellu hè parlatu (da un numaru sempre scriscente
di lucutori) una variante ligure bunifazinca. Ancu in Calvi, un tempu cum'è
Bunifaziu sguasgi tutta abitata da pupulazione d'origine ghjinuvese, si parlava
una variante ligure chì pare in traccia di spegne si, mentre ch'in Carghjese
(Καργκέζε) - dighjà culunia d'esiliati grechi prima impiantati in Paomia
(siconda mità di u 16u seculu) - si parla un corsu ch'hà assimilatu uni pochi di
tarmini grechi è a lingua greca hè oramai in usu solu cù fini liturgichi. Fora
di l'isula, in seguita à finomini d'emigrazione è scambiu iniziati à parte da u
Medievu, si parla una lingua chì hà assai in cumunu cù a lingua corsa in u nordu
di a Sardegna: u gallurese parlatu in la zona di Tempiu in Gallura è in l'isula
di La Maddalena – particularmente sumigliante à u corsu sartinese. U sassarese
parlatu in Sassari è in la zona di Castelsardu, hè cunsidaratu cum'è un idioma
di transizione trà corsu è sardu essendu datu ch'ellu hà cose in cummunu in a
struttura è in a grammatica cù u gallurese è cù u corsu pumuntincu è hà subitu
forte influenze di u sardu lugudurese in u lessicu è in a prununcia.

Soprappiù, u dialettu in via d'istinzione di l'isula vicina di Capraia in
l'arcipelagu tuscanu prisenta diversi punti di cuntattu cù u corsu par via di a
forte vicinanza giugrafica, storica è culturale frà e duie isule.

Si stima chì u corsu sia parlatu in Corsica da circa 90/100.000 lucutori frà i
275.000 abitanti di l'isola, puru ch'elli sianu parechji frà quessi à esse di
lingua materna francese (dati da una ricerca di l'INSEE di u 2004 [1]), à quelli
ci hè quantunque da aghjustà e pupulazione emigrate in Francia (par un tutale di
133.000 individui in Francia) è in altre nazione. U numaru di i lucutori stimati
pà u gallurese hè invece circa 80.000 (frà i circa 120.000 abitanti di a
Gallura).

U corsu hè classificatu cum'è una lingua autonuma in u gruppu di e lingue
neulatine (sottugruppu: lingue italurumanze, codice ISO: co) ed hè ricunnisciutu
cum'è lingua righjunale di u Statu francese. Certe varietà di u corsu supranu sò
imparintate à i dialetti italiani di u gruppu tuscanu (in particulare anu
cunsirvatu parechje carattaristiche di i dialetti medievali). Difatti, Niccolò
Tommaseo cunsiderava 'sse varietà di corsu, podarse incù una certa esagerazione,
Lingua possente, e de' più italiani dialetti d'Italia. Ma e variante suttane di
u corsu, vene à dì u taravese è u sartinese, sò più vicinu à u gallurese è a u
sicilianu. Anu in cumunu incù 'ss'ultime lingue, un sustrattu prelatinu.

U gadduresu, u sassaresu è u casthiddanu sò lingue indipindente, ma sò mintuvate
quì à titulu di cumparazione.



https://co.wikipedia.org/wiki/Corsica

A Corsica hè un'isula di u Mare Terraniu, a quarta più grande dopu à Sicilia,
Sardegna è Cipru.

Hè una cullettività territuriale è una regione francese. Cumporta dui
dipartimenti: a Corsica suprana (2B, Haute-Corse in francese') in nordu è a
Corsica suttana (2A, Corse-du-sud in francese) in meziornu. A lingua di a
populazione hè u francese poi a lingua regiunale hè u corsu.

A capitale amministrativa di l'isula hè Aiacciu (Aiaccio in italiano), è questa
cità hè dinù a prefettura di u dipartimentu di a Corsica suttana. E grande cità
di u dipartimentu sò Portivechju è Sartè.

A prefettura di u dipartimentu di a Corsica suprana hè a cità di Bastia è a so
agglumerazione hè a più grande di Corsica, cù e cumune di Furiani, U Borgu,
Lucciana, Biguglia è Pietranera. Dinù, a cità di Bastia hè vicinu à u Capicorsu.
E principale cità di Corsica suprana sò Corti è Calvi.

A principale muntagna di a Corsica hè u monte Cintu incù 2 706 metri di
altitudine.

A Storia di a Còrsica hè assai antica. Perfinu Omeru indu l'Udissea parla di a
Còrsica : prova chì i Greci cunnoscevanu l'esistenza di l'isula. Si tratta per
Umeru di u paese Lestrìgune : "Durante sei ghjorni, marighjamu senza richetu. U
settimu ghjornu raghjunghjimu, ind'ù paese Lestrìgune, sottu u borgu di Lamos,
l'alta Telèpila, duva omu vede u pastore chjamà u pastore : quandu l'unu accasa,
un altru esce per risponde. Un omu scarangliatu guadagnarìa duie salari, l'unu
pasculendu i boi,l'altru incù e pecure bianche ghjacchì i violi di u ghjornu
custighjanu i violi di a notte. Entramu in u portu assai cunnusciutu di i
marinari : una doppia tippale scuscesa è senza un ritagliu si eleva à l'attonzu,
è duie capi lungarini l'unu di faccia à l'altru dinanzu à l'imboccu strangulanu
a so bocca. A mo flotta penetra e si reca finu a u fondu, stumacati à rasu di
stumacati, pà amarrassi l'unu accantu à l'altru. Micca u mareghju in quellu
bofulu, micca u borru, micca una grinza, ignilocu a calma bianca. Eu solu mi
fermu fora, incù u mo vascellu neru. Sottu u capu dell'imboccu mi affuna à a
rocca : omu ùn vedeva micca a presenza di gregie ò di umani. Un ci era micca
inlà un fumu chì si alzava da a tarra... "

U PIB per abitante in l'isule di u Mediterraniu in 2013, sicondu una statistica
publicata da Eurostat (Unione Europea) di maghju 2015, si stabilisce di a
siguente manera:

A lingua corsa hè una lingua parlata in Corsica. Cum'è una lingua rumanica hè
dirivata da u latinu. Appartene à u gruppu italorumanicu è à u sottugruppu
tuscanu, per quessa pudemu dì chì ci hè una grande sumiglianza cù u talianu
(tuscanu litterariu), sopratuttu per e varietà cismuntiche. E varietà pumuntiche
(taravese è sartinese) ani più in cumunu cù a lingua sarda o lingua gadduresa. A
lingua corsa ùn hè micca a lingua ufficiale di Corsica – quella hè u francese –
ma hè ricunnisciuta cum'è lingua rigiunale è pò esse usata à scola, à
l'università è in l'amministrazione. Ci sò circa 250.000 à 400.000 locutori di u
corsu (in Corsica, in u cuntinente di Francia è in Sardegna). Secondu i ultimi
dati ci sò 100.000 locutori in Corsica. U numeru di locutori di u corsu hè in
calata impurtante 'ssi ultimi anni è diffati, a lingua corsa hè cunsiderata da
l'Unesco cum'è una lingua minacciata di sparizione.

Liata à l'aghja italurumanica incù i so assai lingue rispettivamente dialetti,
ancu u corsu cunnosce parechje varietà. Per esempiu, u corsu supranu parlatu in
u nordu è centru di Corsica si distingue di u corsu pumuntincu in u sudu di
l'isula. Indu è accantu 'sse varianti ci sò altrettanti varianti (è di più), si
pò dì. U statutu di a lingua galluresa hè incerta: difatti, certi a
cunsidereghjanu cum'è una varietà di corsu; per d'altri, hè una varietà di a
lingua sarda; è infini, per d'altri, hè una lingua sputica, chì hà dinù parechje
dialetti. Cum'è u sicilianu, u gadduresu s'assumiglia à u sartinesu, ma ci sò
impurtante differenze di vucabulariu è di pronunzia. Di più a scrittura di u
gadduresu hà e so regule proprie è hè differente di quella di u corsu.

Pulifunie è Balli raprisentanu a musica Corsa, cume a Pizzica, un ballu chi
esiste da luntanu.

U Museu dipartimentale d'archeologia Ghjilormu Carcopino hè situatu annantu à a
cumuna d'Aleria. Ci sò drentu e cullezzione d'archeologia, d'arte riligiosu è
d'etnugrafia. U rispunsevule di u museu hè Ghjuvan'Claudiu Ottaviani. U museu si
trova in u Forte Matra d'Aleria, à circa 70 kilomitri da Bastia è 120 kilomitri
d'Aiacciu.



https://co.wikipedia.org/wiki/Islamu

L'Islamu hè una religione monoteista fundata da Magumetu in Arabia ind'u seculu
7.

In 2009, u Pew Research Center stima chi a populiazone musulmana sana cuntava
1,57 milliardi fideli. Quessa ne face a secunda religione di lu mondu, dopu lu
cristianisimu. D'un puntu di vistu cronologicu, hè a terza religione abrahamica
dopu u ghjudaisimu è u cristianisimu.

L'islamu si basa nantu e scritture di un libru sacru : u Curanu, chi cuntene una
revelazione divina trasmetta da u sò prufettu Magumetu. Oltre u Curanu, assai
musulmani seguitenu i precetti di i hadith (raconti di l'atti di u Prufettu) è
di a sharia (a leghje religiosa).

U Curanu afferma l'esistanza d'anghjuli. Sò i messageri d'Allah è sò
identificati tra nomi divini, massimamente i 99 Nomi di Allah. L'anghjulu
Gabriele ghjuca un rollu assai impurtanta in Islamu. L'anghjuli eseguiscenu
l'ordini d'Allah, o li trasmittenu à l'umani.

Seguente a doctrina musulmana, ci sò 144 scritture revelate. Tra elle, e più
famose sò u Curanu (qour'ân), rivilatu à Magumetu, a Torah (tawrât), rivilata à
Mosè, e Psalme (zaboûr), rivilate à u rè David, è u u Vangelu (injîl) rivilatu à
Gesù Cristu. Seguente i musulmani, u Curanu hè l'ultimu libru rivilatu, postu
chi Magumetu hè per elli l'ultimu prufetu. U Curanu saria ancu u solu testu
dimuratu intattu, è quellu di l'astri libri rivilati sarianu stati falsificati
nantu Terra è priservati ind'u firmamentu.

U Curanu (القرآن al qourān, « lettura ») hè u libru u più sacru di a fede
musulmana. Hè cunsideratu cume a parolla di Diu, trasmetta à Magumetu, chi
l'averia dittata à i sò compagni alliteratu, cume Zaid ibn Thabit.

Magumetu (Mahomet in francese, محمد in arabu) era un capimachja religiosu,
politicu è militare arabu, è sopra tuttu, fù lu fundatore di l'Islamu è di a
cummunità musulmana (ummà). Hè cunsideratu cume l'ultimu prufetu di lu
monoteisimu da i musulmani, ma ùn hè riconosciutu che da 'ssa cummunità cumu
prufettu, chi ùn lu cunsideranu cume lu fundatore d'una nova religione, ma cume
l'ultimu di una ceppa di prufetti monoteisti. A sò missione era : restaurà a
fede originale d'Adam, Abraham è l'astri prufetti, perchè 'ssa fede avìa stata
curruptita da l'omu à lu filu di lu tempu.

Credenza in u "Ghjornu di a Resurezione" (yawm al-Qiyāmah, ancu cunnisciutu cumu
yawm ad-dīn, o "Ghjornu di Ghjudiziu", è cumu as-sā`a, l'"ultima ora") hè
cruciale pè i musulmani. Credenu chi u tempu di Qiyāmah hè cunnisciutu da Diu ma
micca da l'Omu. E prove precendendu u Qiyāmah sò descritti in u Curanu è in i
hadith. U Curanu sottulinea l'importanza di a resurezione di u corpu, cio chi hè
una ruttura cù e credenze pre-musulmane in Arabia.

U Curanu face a lista di i peccati chi pudemu cundannà qualunu à l'infernu :
miscredenza, usura, disonestà, ecc... Musulmani vedenu u paradisu (jannah) cume
un locu alegre. Ci sò passagii di u Curanu chi facenu una descrizzione di i
piaceri da vene. A tradizione mistica in l'Islamu piazzanu 'ssa alegria ind'un
cuntestu di cunscienza estatica di Diu.

Oghje, in Corsica, ci sarianu circ'à 24 000 musulmani . A maiò partita di elli
sò vinuti durante l'ultime trè o quatru decennie, è provenenu di l'immigrazione
(di manera diretta, o essendu natu in Corsica da genitori immigrati).

I musulmani corsi si pientanu ancu di qualchi prublemi cuncretti. Un esempiu hè
chi lu cemetariu di Bastia ùn offre servizii ne spaziu à i musulmani.

A Mecca, in Arabia Saudita, hè induve si trova a Kaaba. Hè un gran'locu di
piligrinagiu.



https://co.wikipedia.org/wiki/Italia

L'Italia, officialmente a Repubblica Italiana ("Republica Taliana"), hè unu
statu di l'Europa meridiunale. Cunfina à l'uvestu cù a Francia, à u nordu cù a
Svizzera è l'Austria è à l'estu cù a Sluvenia. In u sò territoriu ci sò dui
stati indipendenti: San Marinu è a Cità di u Vaticanu. Hè dinù taliana a cumuna
di Campione d'Italia in Svizzera. A capitale hè Roma. L'Italia muderna hè unu
statu dapoi u 1861 è una republica dapoi u 1946.

U territoriu hè furmatu da u versante sudu di l'Alpi, da a pianura padana è
veneta, da a penisula taliana prutesa in u Mare Terraniu, da dui isule
principali (Sicilia è Sardegna) è da altre isule minori. I Taliani adupranu
qualchì nome per chjamà a sò patria: la Penisola ("a Penisula", per
antonomasia), lo Stivale ("u Stivale", per a sò forma speciale) è il Belpaese
("u Bellu Paese", per a bellezza è a varietà di i paisagi è di l'opere
artistiche).

L'arricata di l'Italia à a civilisazione di l'Occidente hè immensa: l'Imperu
Rumanu è u Rinascimentu ne sò esempii. Oghje l'Italia hè una democrazia soda, hè
a sesta putenza ecunomica in u mondu è participeghja attivamente à e relazioni
internaziunali: difatti hè membru fundadore di l'Unione Europea, di a NATO, di u
Cunsigliu di l'Europa è di l'Unione Europea Occidentale, aderisce à e Nazioni
Unite (in u biennu 2007-2008 ne hè membru di u Cunsigliu di Sicurezza) è face
parte di u G8.

L'etimulogia di u nome, siconda una tesi, deriva da u grecu italós, che
significa toru come forma impuculisca di l'Umbru vitlu (vitellu). Tale
etimulogia di urighjine greca significa "terra di u vitellu".

D'un puntu di vista amministrativu a Republica Taliana hè divisa in 20 regioni
(regioni). E regione sò divise in pruvincie (province), chì sò 110, è e
pruvincie sò divise in cumune (comuni), chì sò 8101.



https://co.wikipedia.org/wiki/Stati_Uniti_d%27America

I Stati Uniti d'America (in cortu, i Stati Uniti, i SUA o ancu i USA (da
l'inglese : United States of America, United States, USA) sò un Statu d'America
di u Nordu annant'à l'Oceanu Atlanticu è l'Oceanu Pacificu. Hè ancu à spessu
chjamatu "America", ma st'usu hè scurettu perchè l'America hè un cuntinente, è
micca solu un paese.

A presenza umana a più antica hè stata custatata 20 000 anni fà, è si truvava in
Alaska.

Ma quandu ghjunghjenu i coloni in America, 'ssa terra ùn hè per u tantu biota :
ci si trovanu assai Amerindiani.

U cuntinente americanu è statu scupertu da Cristoferu Corombo, un navigatore
ghjenuvese (chì avia campatu in Corsica), in u 1492.

U paese u più anzianu si chjama Saint Augustine (fundata 1565), in Florida,
fundatu da i Spagnoli. Dopu, venenu l'Inglesi, in Virginia è in ciò chi
diventerà a Nova Ingliterra. Ghjè in st'ultimu chì ghjunghjenu i Patri Pelegrini
(Pilgrim Fathers), di religione protestante ma micca anglicana, invece a ghjente
di u Sudu di e colonie sò anglicani. Quandu ind'u nordu si custruisce una sucetà
ugualitaria, u mudellu suciale di u sudu hè quellu di u "gentleman farmer", è hè
dunque di più aristocraticu. Un episodu interessante di st'epica hè a fundazione
di a Pennsylvania da i Quakers. Plymouth è fundata in 1620 da l'Inglesi, è a
Nova-Amsterdam (chì diventerà dopu New-York), hè custruita da l'Olandesi in u
1624.

In u 1775, ci campanu 2 millione d'abitanti. A più grande cità hè tandu
Philadelphia, incù 40 000 abitanti.

I SUA pruclamonu a so indipendenza u 4 ghjuliu 1776, dopu parechji anni di
tensione incù a Grande Britannia, anzituttu à prupositu di a pulitica fiscale.
Ben' intesu, l'Inglesi ùn l'accetanu micca. Fù tandu u principiu di una guerra
chì durara fin'à lu 1783.

A Dichjarazione d'Indipendenza di i Stati Uniti hè firmata famosa pè avè pè a
prima volta ind'a storia parlatu di i diritti inalienabili di l'omu, dicendu :

«... Tenemu cume evidente e seguente verità : tutti l'omi nascenu uguali ; sò
dutati da u Creatore di certi dritti inalienabili ; à mezu à 'ssi dritti si
trovanu a vita, a libertà è a ricerca di u benistà ... »

Ma u rapportu di forza scambia quandu La Fayette vene à aiutà e truppe di George
Washington. In fine di contu, e truppe britanniche sò disfatte è hè signatu u
Trattatu di Parigi chì ricunnosce a suverenità di l'anziane culonie.

I Stati Uniti sò una federazione di 50 stati. Washington DC, a capitala, ùn face
parte di nissunu Statu, è ci vole ancu à mintuvà chì Porto Rico è parechje isule
di u Pacificu facenu parte di i SUA.

I Stati Uniti sò a prima putenza economica di u mondu. Facenu parte di u G8 è di
u G20, è ancu di l'OCDE è di l'ALENA (zona di libaru-scambiu di America di u
nordu). A maioria di e grande imprese multinazionale anu u so sede suciale in i
Stati Uniti (PepsiCo, Microsoft, ecc… )

E più zone dinamiche sò situate à a fruntera cù u Messicu, a Silicon Valley è di
manera generale u litturale punente, è ancu u littorale este, cù a piazza
finanzaria di Wall Street, o l'industria aerospaziale in Florida (Cape
Canaveral).

Malgradu quessa, ghjè di i Stati Uniti chì hè partita a crisi economica di 2010,
cù a crisi di i subprimes in u settore immobiliare, chì s'hè sparsa dopu à u
restu di u settore finanzariu (cù a bancarotta di Lehman Brothers di settembre
di u 2008) è à l'«economia reale». L'economia di i Stati Uniti hè ancu
indebulita da un tassu di debite assai impurtante.



https://co.wikipedia.org/wiki/Asia

L'Asia hè u più vastu di i cuntinenti di a Terra, incù una superficia più di
cinqui volti maiori di quidda di l'Auropa è para à circa un terzu di tutti i
terri emersi.

Si prisenta in u so cumplessu, com'è una massa cuntinintali cumpatta di grandi
diminsioni, ed hè u solu cuntinenti à essa bagnatu da trè oceani: l'Atlanticu
(incù u Mari Glaciali Articu è u Mari Tarraniu), l'Indianu è u Pacificu. A massa
cuntinintali si spinghji à u sudu incù i trè grandi penisuli di l'Arabia, di u
subcuntinenti indianu è di l'Indocina. À quist'ultima suvitani, com'è
prulungamentu naturali, l'isuli di l'Indunesia, mentri più à livanti, in
l'Oceanu Pacificu, ci sò grandi fistona d'isuli chì, da i Curili à u Giapponu è
à i Filippini, dilimiteghjani mari custieri. Hè da nutà chì l'Asia ùn hè micca
siparata fisicamenti è giulugicamenti da l'Auropa, incù a quali forma un'unica
massa cuntinintali, l'Eurasia. A so idantificazioni com'è cuntinenti siparatu hè
largamenti accittata ma solu cunvinziunali, duvuta à raghjoni storichi. L'Asia
inoltri hè unita incù l'Africa da l'istmu di Suez; hè siparata da l'America
sittintriunali da u strettu di Bering (largu 92 km); u cumplessu insulari
indunisianu a cullega à l'Australia. I punti estremi di a terraferma asiatica
sò: à u nordu Capu Čiljuskin, annantu à a costa sibiriana (77° 40' latitudina
nordu); à u sudu Capu Buru, à l'estremità di a penisula di Malacca (1° 16'
latitudina nordu); à punenti Capu Baba, in Asia Minori (26° 5' longitudina
livanti); à livanti Capu Uriintali, annantu à u strettu di Bering (170º
longitudina punenti). L'assi nordu-sudu hè di 8.600 km circa, quiddu
punenti-livanti di 9.000 km circa. Si stendi annantu à una superficia di 44
milioni di km².

U tuponimu "Asia" urighjinariamenti hè un cuncettu chì riguarda esclusivamenti u
duminiu auropeu. L'antichi pupulazioni asiatichi (chinesi, giappunesi, indiani,
è cetara) ùn cuncipitini mai l'idea di Asia, simpliciamenti parchì eddi ùn si
cunsidiravani micca cullittivamenti. Da u so puntu di vista ripprisintavani
vasti è diffarenti civilisazioni, diffarenti da l'idea ch'eddi aviani l'auropei.

A parola diriva da u tarmini grecu Ἀσία, imprudatu par a prima volta da Erodutu
intornu à u 440 a.C. in i so Guerri pirsiani, par indicà l'Anatulia s'eddu ùn hè
probbiu l'Imperu Persianu, par distingua la da a Grecia è da l'Egittu. Erodutu
cummenta pirplessu parchì i noma di trè donni siini imprudati par discriva
tarritorii chì sò in rialità unu (Auropa, Asia è Libia par intenda l'Africa),
affirmendu dopu chì i Grechi pinsavani chì u tarmini Asia dirivessi da Esione,
mentri i Lidi pinsavani ch'eddu pruvinissi da Asias, figliu di Cotys I, chì deti
u nomu à una tribù di l'antica cità di Sardi. Prima di eddu, Omeru, in a Guerra
di Troia, citò dui figuri chì si chjamavani Asio; è in l'Iliadi (2,461)
discrissi un padulu com'è ασιος. In l'antichità classica si pinsava chì
tarminessi incù l'India, tantu hè veru chì Lisandru Magnu, quandu ci arrivò
criditi d'essa ghjuntu à u limitu estremu orientali di i terri emersi. U tarmini
divintò rapidamenti cumunu in l'Italia antica, è cusì ancu trà i rumani.
L'antichi mappi auropei di u Medievu raffigurani u cuntinenti asiaticu com'è una
grandi Terra da i cunfini incerti, com'è illustra primitivissimamenti u
planisferu di Tolomeu. In altirnativa u tarmini Asia pò dirivà da u tarmini
accadicu (w) aṣû(m), "escia" o "ascenda", in rifirimentu à u corsu di u soli,
contrappostu à l'altru tarmini accadicu, erēbu(m), "entra" o "tramuntà",
prupostu par l'etimulugia di u tarmini Auropa. Quist'iputesi hè sustinuta da T.
R. Reid, chì nota com'è u tarmini grecu anticu duvissi dirivà da asu, chì in
Assiria indicava livanti. L'idei di Uccidintali è Uriintali sariani
un'invinzioni aurupea, sinonimi par indicà u Punenti è u Livanti. Par altri
l'etimulugia pruposta da Reid hè dubbia parchì ùn ispiega micca com'è mai u
tarmini Asia fù introduttu par a prima volta par indicà l'Anatulia, chì si trova
à l'uccidenti in arii induva erani insidiati i populi semitichi. Sicondu altri
Asia pò dirivà da u tarmini finiciu asa, imprudatu par indicà u livanti.

L'Asia ùn hè micca sultantu u cuntinenti più stesu di a Terra, hè ancu quiddu in
u quali sò prisenti i più prufondi cuntrasti fisichi, umani è ecunumichi. Par
asempiu u monti Everest (8848 m) hè u puntu più altu di a Terra, mentri a fossa
di i Marianni quiddu più prufondu. L'Asia si spandi in tutti i trè zoni
astrunomichi di l'emisferu Boreali: a zona glaciali, timparata è quidda torrida.
Di cunsiquenza sò moltu forti i cuntrasti climatichi: in a Siberia
sittintriunali, infatti, si righjistrani tampiraturi sinu à -70 °C (Verkhojansk
E Ojmjakon), mentri in u disertu di Lut, in Iran, si toccani i +54 °C à l'ombra;
à i peda di l'Himalaya, à Cherrapunji, cadini oltri 11.000 mm di piova à l'annu,
mentri in l'arii disertichi interni di u cuntinenti ùn piovi guasi mai è ci hè
puchissima umidità. In Asia si trova u Mari Caspiu (371.000 km²), chì fù
cunsidaratu u lavu più stesu di a Terra. Cunteni ancu u lavu più prufondu, u
Bajkal (1642 m) in Russia, è quiddu più dipressu, u Mari Mortu (-395 m). Un
finominu mitiurulogicu staghjunali chì culpisci spuradicamenti gran' parti di
l'Asia Uriintali duranti i mesa braninchi hè quiddu di i timpesti di polvari
asiatichi chì s'urighjineghja in i diserti di a Mungolia, di a China è di u
Kazakistan sittintriunali. A grandi varietà di climi incauseghja i più svariati
furmazioni vigitali: da a tundra è da a grandi furesta di cuniferi (taiga) di i
rigioni sittintriunali, à a vegetazioni trupicali di i savani è di i furesti
equaturiali. Inoltri da l'Asia sò parvinuti a maiò parti di i pianti utuli à
l'omu, com'è u frumentu, l'orzu, a fava, a lintichja, u fasgiolu, l'alivu, a
vigna, a canna da zuccaru è cetara. Cusì puri ricca è variata hè a fauna: da a
renna è da l'animali da piddiccia à u cammeddu, à u cavaddu, à a pecura, à u
tigru, à a pantera, à u lionu è cetara. Ancu in u campu antropicu si scontrani
grandi cuntrasti: l'Asia hà una pupulazioni chì rapprisenta guasi i 3/5 di a
pupulazioni tirrestra, ma distribuita in modu pocu uniformu: si passa da arii
disertichi, praticamenti disabitati, à quiddi di a costa chinesa, di u Giapponu
è di l'Indunesia, induva si righjunghjini i 1.000 ab./km². Grandi sò i
diffarenzi etnichi. L'Asia hè stata u sediu di i primi più impurtanti è
cumplessi evuluzioni culturali; in Asia (Mediu Orienti) funi prubabilamenti
missi in attu i primi metudi di agricultura è di addivamentu, fù invintata a
mitallurgia è surghjitini i primi Stati; bona parti di i riligioni oghji
maghjuramenti praticati (ghjudaisimu, cristianesimu, islamu, induisimu,
buddisimu) nascini in Asia. In l'immensi spazii asiatichi sò surtiti è si sò
sviluppati parechji di i più Grandi imperi cuntinintali chì a storia ricordi: da
u persianu à l'arabu, da u bizantinu à l'ottumanu, da u chinesu à u russiu.

L'Asia hè u cuntinenti incù a più maiori altitudina media (oltri 1000 m); da u
puntu di vista giugraficu, pò essa divisa in trè grandi rigioni: a rigioni
sittintriunali, pianinchi, custituita da u bassupianu turanicu-sibirianu è da u
tavulatu sibirianu; a rigioni midiana, incù i ghjiganteschi sistemi muntosi; a
rigioni miridiunali, frazziunata in trè grandi penisuli. U fiumu Jenisej dividi
in dui parti u tavulatu sibirianu: l'orientali (altupianu sibirianu), incù bassi
rilievi chì generalmenti ùn subraneghjani micca i 500 m, incù certi cimi più
elevati (monti Putorana, 2.037 m; monti di u Jenisej, 1.122 m); l'uccidintali
(bassupianu sibirianu), incù terri pianinchi divisi da u bassupianu turanicu da
l'alturi di a Chirghisia. A rigioni midiana di i Grandi sistemi muntosi
cumprendi una fascia ghjigantesca di acrucori, altipiani è di cateni chì
s'annodani in u Pamir, u "tettu di u mondu". Da uccidenti a grandi fascia
orugrafica prisenta l'altupianu anatolicu, incù à u nordu i monti Eusini è à u
sudu u Tauro, l'Acrocoru Armenu, chì righjunghji i 5.165 m incù u monti Ararat,
è si cullega à u nordu incù u sistemu da u Caucasu furmatu da cateni paralleli
altissimi (Elbrus, 5.633 m), è à u sudu-livanti incù l'altupianu iranicu chjusu
trà i monti Elbrus è i monti di u Khorasan è di l'Afghanistan à u nordu, i monti
di a Persia miridiunali è di u Belucistan à u sudu chì tarmineghjani, incù i
monti Sulaiman, in a pianura di l'Indu. Da sti massi muntosi si spartini dopu
cateni minori in a Cina è, versu sudu, in a penisula inducinesa. Frà i dui fasci
di cateni chì si spartini da u Pamir, si stendi l'altupianu di Hanhai (mari
dissiccatu), à u quali parti orientali hè accupata da u disertu di Gobi. A
rigioni miridiunali di l'Asia prisenta dui Grandi penisuli bagnati da l'oceanu
Indianu: l'Arabia è l'India, furmati da tavulati incù orli muntagnosi,
murfulugicamenti simili à l'Africa; u tavulatu indianu (Deccan) hè urlatu longu
i costi da rilievi, Ghati Uccidintali è Ghati Uriintali, è hè siparatu da i
grandi sistemi muntosi cintrali da u bassupianu indugangiticu. I fistona
insulari è pininsulari di a parti orientali di u cuntinenti sò frammenti di
cateni muntosi perifirichi carattarizati da a prisenza di molti vulcani (116
attivi trà i isuli Curili è u Giapponu), alliniati in a cusidditta cintura di
focu pacifica.

L'Asia pò essa ultiriuramenti suddivisa in cinqui rigioni più una, à u Nordu,
cumprindenti solu a parti asiatica di a Russia, chì hà parò capitali è parti di
u tarritoriu in Auropa, sicondu a divisioni di i Nazioni Uniti (trà parintesi i
capitali di i Stati):



https://co.wikipedia.org/wiki/Cristianisimu

Predicata da Gesù Cristu u Cristianisimu hè una religione uscita di u
ghjudaisimu. U so nome vene di a parolla greca "Khristos", chi vole dì messia o
messageru.

U cristianismu cume religione organizata fù fundatu da l'apostuli di Gesù
Cristu, u Messia e Figliu di Diu.

Ci sò credenze cumune tra u cristianisimu è u ghjudaismu, cumu a credenza ind'un
diu unicu. L'ebrei et i cristiani hannu u stessu libru santu, a Bibbia, ma i
cristiani anu aghjuntatu à l'Anticu Testamentu lu Novu Testamentu.

U cristianisimu hè a religione chi cunta u più grande numaru di fideli : più di
2,2 milliardi.

U nome Gesù Cristu hè statu datu à Gesù (in ebreo Josua) di Nazarete,
cunsideratu cume lu Messia. A parulla «Cristu» vene da u grecu Χριστός
(Khristos), chi traduce a pocu pressu u nome[lingua ebrea|ebreu]] mashia'h
(מָשִׁיחַ) o untu da u Signore. U fundamentu di a fede cristiana hè u misteru di
a resurezione di lu Cristu, Figliu unicu mandatu da Diu per salva l'Omu.

U Credo (in latinu : « Creu ») hè a professione di fede di a magioranza di i
cristiani. Ci n'hè due versioni principali:

- U Simbolu di Nicea : credo in unum Deum, creu in un' Diu solu. (conciliu di
Nicea, 325 dopu Cristu)

U Novu Testamentu hè, per i cristiani, a fila di i 27 libri canonici chì
trattanu di a vita terrana di Gesù Cristu, di a so Predicazione, di a so morte è
Resurezione è dinù di i primi tempi di a Chjesa.

U cristianismu, sopratuttu u catolicismu, e a religione di a magioranza di i
corsi. Hannu un canticu naziunalu u Diu vi salve Regina.

A preghera tene una piazza importante ind'a liturgia cristiana, è ancu ind'è a
pratica parsunale di 'ssa religione. Per i catolici e dui preghere è più
importante sò u Pater Noster e l'Avè Maria.



https://co.wikipedia.org/wiki/India

L’India, ufficialmente Republica d’India (Bharat Ganarajya) hè un paese d’Asia
meridiunale. Chjè a settima nazione più maiò geograficamente è a siconda più
populata incù 1,2 milliardu d’abitanti. Hè dinò a dimucrazia a più populata in
lu mondu sanu. E sò limite sò l’Oceanu Indianu à u sudu, u mare arabu à l’ovest
è u golfu di u Bengal à l’este. Tocca u Pachistan à l’ovest, u Bhutan, a
Repubblica populare di China è u Nepal à u nord, u Bangladesh à l’este. In
l’oceanu indianu, l’India hè vicina da u Sri Lanka è di e Maldive. L’isule
Andaman è Nicobar spartenu a fruntiera maritima di a Thailanda è di l’isula
indunesiana di Sumatra in lu mare d'Andaman. L’India ha una costa di 7517
chilòmetri.

U nome India vene da a parola sanscritta Sindhu, nome storicu di u fiume Indus.
I Grechi antichi chjamavanu l’Indiani Indoi, « ghjente di l’Indus ». A
costituzione indiana è l’usu populare accettanu dinò Bharat cum’è nome
ufficiale. U nome Bharat vene da u nome di u legendariu rè Bharata in le
scritture Hindù. Tantu in tantu, a parolla persiana Hindustan hè utilizzata.

Dipoi u 16u seculu, e nazione imperialiste hannu istallatu posti di scambiu è
pocu à pocu, apprufitandu di diversi cunflitti, hannu creatu culunie. In lu
1856, guasgi tutta l’India era sottu à u controlu di a British East India
Company. Un annu dopu, a rivolta di parechje unità militare è diversi regni
sfidò a putenza di a cumpania, ma fallì. Cum’è cunseguenza, l’India passò sottu
à u controlu direttu di a curona britannica. Tra u 1860 è u 1900, u
subcuntinente indianu ha sufertu e peghje caristie di a sò storia, causendu a
morte di 14,5 millioni di parsone.

In u 20u seculu, una lotta naziunale pè l’indipendenza fù iniziata da u
Cungressu Naziunale Indianu (INC) è altre organisazioni pulitiche. Certi
revoluzionari radicali hannu cundottu ribellioni armate contru à u regnu
britannicu. Ma u caratteru principale di u muvimentu indianu pè l’indipendenza
fù a resistenza passiva. Sottu à a direzione di Mahatma Gandhi, millioni
d’Indiani hannu partecipatu à u muvimentu di disubidienza civile « Quit India »
(Andatevi da l’India). In sittembre 1939, l’India dichjarò a guerra à l’Alimania
è à u massimu di a Siconda Guerra Mundiale, più di 2,5 millioni di suldati
indiani cumbattavanu contru à e forze di l’Assu.

L’india hè cumposta da 28 stati è 7 territori di l’unione. In 1956, i stati sò
stati formati nantu à base linguistiche. Dipoi, sta struttura hè stata guasgi
incambiata. Cadu statu hè divisu in distritti, cadu distrittu hè divisu in
tehsils.



https://co.wikipedia.org/wiki/Ecunumia

Un esisti micca una difinizioni unica di l'ecunumia. Parechji difinizioni poni
essa mintuvati:

I Grechi funu i primi à svilupà un pinsamentu economicu (Platone è Aristotele).
Ma ci volse dopu aspettà fin'à a Rinascita pè avè e prime teorie economiche chì
ùn sianu ghjustu una parte d'un pinsamentu filosoficu, cù i mercantilisti. Stu
mercantilisimu hà avutu una grande influenza annant'à e politiche economiche è
culuniale di l'Imperiu Spagnolu.

In u seculu 17 si svilupò a prima teoria nant'à u capitalisimu nascente : u
fisiocratisimu, di quale a grande figura fù François Quesnay. I fisiocrati funu
i primi à pinsà l'economia naziunale cume un circuitu, basatu nant'à a
produzzione agricola.

Adam Smith, professore di filosofia à l'università di Glasgow, è chi scuntrò
François Quesnay durante un viaghju in Auropa, hè cunsideratu cume u «babbu» di
l'economia classica. Fù u primu à parlà d'accumulazione di capitale, di
crescenza economica, o ancu di divisione di u travagliu. Ghjè unu di i teorichi
di u liberalisimu. Adam Smith hè ancu quellu chi parlò pè a prima vulta di a
Manu Invisibile di u mercatu.

Astri economisti classichi funu : Thomas Robert Malthus, Jean Baptiste Say è
David Ricardo.

L'economisti classichi pinsavanu chì u più importante in un produttu hè u valore
di scambiu è micca u valore d'impiegu. Hè ciò ch'elli criticheghjanu
l'economisti neo-classichi, cume Léon Walras è Thomas Friedmann. Quessi
neu-classichi anu svilupattu una economia matematica, assai furmale (cume ind'a
microeconomia).

I classichi cume i neu-classichi vedenu l'omu cume un homo economicus,
raziunale.

I liberali cume Adam Smith o ancu Milton Friedman pensanu chì u mercatu ghjè un
sistemu naturale. Quessa hè criticatu da a socioeconomia. Károly Polányi scrivò
cusì chì l'economia di mercatu discritta da i classichi hè u fruttu di decisione
suciale hè pulitiche pè «disincastrà» u mercatu da a sucità.

Astri autori assai importante sò John Maynard Keynes, u fundatore di unu di i
grande currenti di a macroeconomia, è Friedrich von Hayek.



https://co.wikipedia.org/wiki/Arte

L'arte (o art), in u so significatu più ampiu, cumprende ogni attività umana -
esercitata individualmente o cullittivamenti - chì cunduce à forme criativi
d'esprissione estetica, basate annantu à mezi tecnichi, abilità innate è norme
cumpurtamentale derivante da u studiu è da a sperienza. In a so accizione
oghjinca, l'arte hè strittamente cunnessu à a capacità di trasmette emuzione è
"missaghji" sugettivi. Eppuri ùn esiste micca un unicu linguaghju artisticu è
neppuru un unicu codice d'interpretazione.

In u so significatu più sublimu, l'arte hè l'esprissione estetica di
l'intiriurità umana. Rifletta l'upinione di l'artistu in u duminiu suciale,
murale, culturale, eticu o riligiosu di u so periodu storicu. Parechji filosufi
è autori di semantica, invece, sustenenu ch'ellu esiste un linguaghju ughjittivu
chì, aldilà di l'ebbiche è di i stili, duvaria essa cudificatu par pudè esse
capitu da tutti, ancu s'è i sforzi par dimustrà st'affirmazione sò stati insin'
ad avà infruttuosi.

L'arte pò esse cunsideratu ancu una prufissione d'antica tradizione svolta in
l'ussirvanza di parechji canoni cudificati in u tempu. In stu sensu, e
prufissione artigianale - quelli vene à dì chì afferiscenu à l'artisgianatu -
discendenu à spessu da u Medievu, quandu si svilupponu attività spicializate è
ch'è l'arte è mistieri funi riuniti in e curpurazione. Ogni arte avia una
propria tradizione, chì i so cuncetti fundamintali erani cuntenuti in a regula
di l'arte, à a quale ogni artiere duvia cunfurmà si.

Antichità: Sanscritu Are (urdinà) Latinu: Ars, Grecu: Τέχνη significava dunque a
capacità di fà calchì ughjettu. A capacità cunsistia in a cunniscenza di e
regule, per via di e quale era pussibule di pruduce un ughjettu. L'arte
inchjudia cusì ciò ch'è oghje chjamemu artisgianatu, è dinù una parte di e
scenze (Astrunumia, Storia). Inoltre, i Grechi ùn si sirvianu micca di termini
com'è: Musica, Architittura, arti visivi, per disignà una disciplina artistica;
sti termini ùn esistianu micca oppuru aviani un significatu diffarente da quellu
attuale. Si sirvianu invece di cuncetti di minore estinsione, com'è per esempiu:
"mimica", "cummedia", "tragedia", cuncetti chì oghje sò inclusi in u duminiu di
u Teatru, sempre siguendu l'asempiu. Da u cuncettu d'arte ni firmava fora a
Puisia, chì sicondu elli era priva di e carattaristiche tipiche di l'arte:
innanzi tuttu, da u mumentu ch'ella era per u più recitata è cantata, ùn era
micca una pruduzzione materiale, è dunque ùn si basava micca annantu à regule
specifiche ma annantu à l'invinzione individuale; in sicondu locu a puisia era
vista com'è irraziunale, capace d'incantà, d'affascinà è di siduce i menti. Era
quantunque cumpresa in u campu di u sapè. A puisia infine si cridia inspirata da
e Muse, è per quessa era cunsiderata superiore.

In u periodu ellinisticu principionu e prime classificazione è l'arti funu
divisi in cumuni è liberali, sicondu ch'elli dumandavanu un sforzu fisicu o
intillettuale.

In u Medievu si cuminciò à rivalutà l'arti cumuni, chì sò chjamati tandu
miccanichi, ma cuntinuarani à avè un rollu subalternu rispettu à l' arti
liberali. Da l'arti "miccanichi" funu esclusi parechji di quelli chì no oghje
chjamemu "belli arti", com'è a pittura è a scultura; l'arti liberali è
miccanichi erani stati ridutti à u numaru di setti, è frà quelli chì dumandavanu
u sforzu fisicu, s'includeranu sultantu l'arti chì migliuravanu a vita di l'omu,
chì u nutriscìanu, u paravanu da l'intemperie, vale à dì quelli arti di i quali
u puntu particulari era l'utilità quant'è a piacivulezza. Si cunnoscinu, di
st'arti miccanichi mediivali, dui elenchi di rifirimentu: quelli di Ugu di San
Vittore è Rodolfo di Longo Campu.

A puisia ùn rientra ancora in u duminiu cuncettuale di l'arte sin' ad avà
indicatu, in quantu u pueta era cunsideratu un prufeta chì cumpunia i versi
inspiratu da u Diu, o da e Muse in l'Antica Grecia. Ùn esistia micca tandu a
regula in e cumpusizione puetiche, almenu per quantu riguarda u cuntenutu. À
furnisce u cuntributu essenziale affinch'è a puisia fussi cunsiderata un'arte fù
Bernardu Segni chì in u 1549 tradusse in vulgare a Puetica di Aristotele, opera
in a quale u Stagirita dighjà includia a puisia trà l'altri arti.

A cundizione suciale di l'artisti, chì migliurò nutevulamente in u corsu di u
Rinascimentu, cuntribuì à siparà li da i scentifichi è da l'artigiani.

In u 1735 Baumgarten inventò u termine estetica imprudendu lu per a prima volta
in a so tesa di laurea. In u 1750 pubblicò un assaghju intitulatu Æsthetica.

Charles Batteux in u 1746 definisce, in u so libru I belli arti ridutti à un
unicu principiu, u sistemu di i belli arti, disignendu cinqui arti in sensu
propriu - a pittura, a scultura, a puisia, a musica, a danza - à i quali
assuciava dui arti cunnessi - l'eluquenza è l'architittura - chì u so carattaru
cumunu risidia in l'imitazione di a rialità per u fine di creà ughjetti belli.

Da a fine di u XVIII seculu cumincetinu e prime crise di u cuncettu di bellu è
d'arte. Nascinu nove forme d'esprissione com'è a futugrafia, l'architittura
industriale, l'ughjettistica par a casa, è bisugnava fà li rientrà in u cuncettu
d'arte. Per 'ssu mutivu in u XX seculu s'hè abbandunata l'idea di una
difinizione unnicumprensiva d'arte è d' opera d'arte. U termine 'arte' diventa
un cuncettu apertu, in u quale tutte e pussibule difinizione di l'arte
cunfluiscenu.

U XX seculu si face portaboce di a crescita intimista purtata dopu da i
pinsadori di u seculu pricidente, ma rinnova e nicissità più interiore di
l'artistu è si face portaboce di l'innuvazione tecnica, di a quale i novi
matiriali (u farru è l'elementi prefabbricati) sò l'elementi fundamintali. A
nova architittura deve essa u segnu di u rinnovu culturale è suciale, è per
quessa si prucede à un'umugeneità di i carattari di a nova custruzzione
architettonica, si stabilisce un carattaru novu, un "stile mudernu".

À l'internu di u "Mudernisimu" interagiscenu i currenti artistichi chì in e
pricidente dui dicennie intarpriteghjanu è affiancanu u sforzu prugressivu di a
civiltà industriale.

Una suddivisione pussibule di l'arti, bench'è ùn l'inchjude micca tutti, hè
quella di i "novi arti". Cuncipita à l'origine in u 1923 da u pueta talianu
Ricciotto Canudo, fù ampliata incù l'ultimi dui boce da u criticu francesu
Claude Beylie in u 1964:



https://co.wikipedia.org/wiki/Lingua_francese

U francese o francesu (nome nativu français) hè una lingua appartenente à u
gruppu di e lingue romanze di a famiglia di e lingue indoeuropeane. Hè una di e
lingue rumanze più diffuse, supranata solu, in numeru di locutori madrilingua,
da u spagnolu. U francese hè a seiesima lingua più parlata i u mondu cume numeru
di parlenti, ma a siconda per diffusione, dopu à l'inglese, per numeru di paesi:
per circa 78 milioni di persone hè lingua nativa[2], mentre per circa 100
milioni hè la seconda lingua (2007). Issa lingua hè parlata suprattuttu in
Francia, Canada (principalmente in a provincia di u Québec), Belgica, Svizzera è
in tutte e exi-culonie francesi. Hè a lingua ufficiale in circa 53 paesi è in
tante cumunità è amministrazioni. Oghje u francese firma a siconda lingua più
insegnata in u mondu (90 milioni di studienti é insegnata da circa 800 mila
insegnanti) dopu à l'inglese. Servizi linguisticu-culturali: CCF (Centres
Culturels Français - dipendenti da le Ambasciate) è AF (Alliance Française).

In generale si ritene chì u primu testu scrittu in prutofrancese (o romana
lingua ò ancora lingua romanza) fubbe u ghjuramentu di Strasburgu di l'842. A
prima menzione di l'esistenza d'una lingua romanza ùn risale chì à u 813, in
uccasione di u synode de Tours. Bisogna però aspettà l´anni 880-881 per u primu
testu litterariu, a Séquence de sainte Eulalie, pure s'ella a lingua di 'ssu
testu si pò cunsiderà più simile à u picard chì à u francese stessu. Tocca però
à ricunnosce chì a distinzione frà lingua è dialettu hè un'attività sterile: ùn
si pò dunque decide oghjettivamente. Hè in u 1539 chì l'urdonnance de
Villers-Cotterêts impuse u francese cume lingua di u dirittu è di
l'amministrazione. Per tuttu u Medievu è per bona parte di l'età muderna u
francese svolse in Europa un rollu simile à issu attualmente copertu da
l'inglese in u mondu: era la lingua di i scambii è di a cummunicazione
internaziunale, a più prestighjosa, a cui cunnoscenza era necessaria à l'omu chì
viaghjava vistu chì universalmente cumpresa (in l'ambienti colti, certamente).
Numarose opere litterarie recanu traccia di 'ssu "primatu" in parte perdutu: si
veda, á esempiu, l'Histoisce de ma vie di Ghjacomu Casanova, autore venezianu ma
chì scrive in francese per cunsentisce à a propria biografia una maghjiore
diffusione.

I dialetti varianti di u francese sò quasi tutti estinti; frà i più famosi, u
piccardu, u gallu (parlatu in Britagna) o u vallone in Belgica.

Oltre à elli in i territorii francesi e lingue occitana è francupruvenzale,
qualchì volta erroneamente cunsiderate due dialetti liati à u francese, sò in
l'inseme i più stesi idiomi (ma minacciati d'estinzione) dopu à a lingua
francese, in particulà occitanu o pruvenzale (in francese Langue d'oc,
espressione à l'orighjine di u termine stessu), storicamente spartu in u
meridione, fubbe per seculi una lingua litteraria assai affermata, parlata puru
da Dante Alighieri.

Altre lingue sò storicamente parlate in qualchi territorii francesi: u corsu,
d'area italorumanza, in Corsica, cunsiderata lingua indipendente da parechji
parlanti, u bretone in a rigione di a Bretagna (lingua celtica), u tedescu
parlatu in Alsazia, u fiammingu, parlatu in certe zone di u Nordu è infine u
bascu (lingua isulata) é u catalanu (lingua romanza) in a zona di i Pirenei
urientali.

Cù almancu 32 fonemi, parechji di i quali, suprattuttu vocalici, senza
currispondenti in corsu, a prununzia ùn risulta sempre immediata è facile per un
parlante talianu; tuttavia, a funetica francese hè regulata da norme righjde
che, s'elle sò amparate, permettonu di pronuncià currettamente praticamente ogni
parola chì si ni cunnosce a forma scritta. E principali regule funetiche sò: ai
(come anglaise) si prununzieghja e; oi (come trois,moi,danois) si prununzieghja
[wa]; au (come automobile,autriche) si prununzieghja o; ou (douze, perou) si
prununzieghja u ; eau (come tableau, a parola stessa eau) si leghje o.

Ci sò di e cusì dette cunsunante mute chì ùn si leghjenu in fine di parola. Sò e
seguenti: D,P,S,T,G,X,Z, è u è ùn accentata. C'è dinù u cullegamentu chì hè,
infatti, l' unione funetica di due parole. Si face u culligamentu quandu ci si
trova in prisenza di due parole chì a prima finisce incù una cunsunante, è a
siconda inizia cù una vucale ("nous avons", ""Ils admirent"",...).



https://co.wikipedia.org/wiki/Euru

L'Euru (ευρώ in grecu, евро in bulgaru, evro in slovenu, è ewro in maltese) hè a
muneta cumuna in quindici paesi di l'Europa. I paesi sò l'Austria, a Belgica,
Cipru, a Finlandia, a Francia, a Germania, a Grecia, l'Irlanda, l'Italia,
Lettonia, Lituania, u Lussemburgu, Malta, i Paesi Bassi, u Portugallu, a
Slovenia, a Slovachia è a Spagna.

L'euru hè l'erede di l'European Currency Unit. Fù privistu da u Trattatu di
Maastricht di u 1992, è hè diventatu a muneta officiale di a zona euru in u
1999, prima di diventà ancu a muneta fiduciaria in u 2002.

In 2010, l'euru cunnosce una crisi importante per causa di una crisi di
cunfidenza di i mercati finanziarii in e debite suvrane. Quessa crisi si scrive
in quella, longa è profunda, di a crisi economica di u 2008. Cuminciò cù una
speculazione nant'i tituli di u tesoru grecu, à a fine di l'annu 2009. Stu paese
cunnuscìa una debita di 120% di u PIB . Avìa digià mentitu à propositu di e so
statistiche ecunomiche è budgetarie. Per quesse ragione, a Grecia ebbe
difficultà pè finanzià si, ciò chì era un prublemu tamantu postu chì u tassu di
deficitu budgetariu era di 13%. L'agenze di nutazione finanzarie anu dunque
sgradatu a debita greca, dendu la una nota di BBB+ (Standard and Poor's).

A Grecia dumandò dunque un aiutu da l'Unione Auropea, dicendu chì ne avìa
bisognu pè ùn esse in fallita, è chì, senza aiutu auropea, dumandarìa l'aiutu di
u FMI. Invece, pè assicurà i mercati finanziarii, u guvernu grecu (socialistu)
dichjarò chì vulìa riduce u so deficitu da 13% à 2,8%, un tassu di deficitu
cumpativule cù i criterii di Maastricht. Senza surpresa, e mesure annunziate pè
parvene à 'ssu scopu cagiunonu manifestazione tamante in u paese sanu.

Ma i dirigenti auropei mettenu tempu à mette si d'accunsentu pè stabilì un pianu
d'aiutu, perchè Angela Merkel, a cancilliera tedesca, ci era opposta. Quessa
fece calà a muneta unica. Di maghju, dopu a terza greva generale in u paese, u
Cunsigliu Auropeu si mette finalmente d'accunsentu pè un creditu di 110
milliardi d'euri à a Grecia, in trè anni. Ma 'ssu aiutu ùn essendu bastante,
deve esse cumpiettatu da un aiutu di u FMI, ciò chì hè statu interpretatu cumu
un sintumu di l'assenza di guvernanza economica di a zona euru, è di sulidarità
frà i paesi membri.

A crisi greca si spartò pocu à pocu in altri paesi auropei, cumu u Portugallu, è
a Spagna. A a fine di u mese di maghju, u novu guvernu inglese di David Cameron
(conservatore-liberale) annuncia anc'ellu un pianu d'austerità, seguitatu da u
guvernu talianu, è tedescu. Ancu in Francia u guvernu annunciò misure pè riduce
u deficitu. Di ghjunghju, u guvernu ungherese di Viktor Orbán (conservatore)
pruvucò à u so tornu una panica, fendu calà ancu a borsa di New York, dicendu
chì u guvernu sucialistu à u putere fin'à maghju averebbe mentitu nant'i conti
publichi, è i pronostichi economichi, nanzu di rivenè nant'à 'sse dichjarazione.

A pulitica monetaria auropea hè decisa di manera independente da a Banca
Centrale Europea, in Francfort, in Germania.

Verde: Jan-1999: €1 = $1,18 ; aostu 2007: €1 = $1,37 Rossu: Jan-1999: €1 =
¥133 ; aostu 2007: €1 = ¥162 Turchinu: Jan-1999: €1 = £0,71 ; aostu 2007: €1 =
£0,67

Fin'à 1999 è 2002, a muneta impiegata in Francia è dunque ancu in Corsica era u
francu francese.



https://co.wikipedia.org/wiki/Lingua_tedesca

U tedescu ['d'ɔɪ̯ʧ]) hè una lingua indoeurupea chì appartene à u ramu
occidentale di e lingue germaniche. Hè a lingua incù u più grande numeru di
locutori nativi di u cuntinente europeu è di l'Unione eurupea, parlata com'è
prima lingua è ricunnisciuta com'è lingua ufficiale in Germania, in Austria, in
Svizzera è in Liechtenstein.

Trà e lingue di u gruppu germanicu hè a lingua più diffusa in u mondu dopu à
l'inglese.

U tedescu hè parlatu per u più in l'Europa cintrale: in Germania, Austria è
Svizzera.

In Italia u tedescu hè ricunnisciutu com'è lingua ufficiale rigiunale incù à u
talianu in Trentino-Altu Adige, induv'ellu hè parlatu per u più in a Pruvincia
autonoma di Bolzano. Gode inoltre di u status di coufficialità in a Val Canale
in Friuli-Venezia Ghjulia. Dialetti ascrivibili à a famiglia linguistica di u
tedescu sò parlati da e minuranze walser di u Piemonte è di a Valle di Aosta, da
quelle mochene di u Trentino è da quelle carnico-germaniche di Sauris, Timau in
u Friuli è Sappada. Sempre à a famiglia di e lingue germaniche appartene a
lingua cimbra, parlata da a minuranza linguistica di i cimbri prisente trà
Venetu è Trentino.

U tedescu hè inoltre parlatu in parte di a Rumania, di a Polonia (Voivodato di
Opole), di l'Alsazia è di a Lorena (Francia) è hè parlatu in i Stati Uniti (New
York, Pennsylvania è Ohio). Ancu exi pussidimenti culuniali di a Germania, com'è
per esempiu a Namibia, anu una nutevule percentuale di a pupulazione chì ancu
oghje parla u tedescu.

Incù circa 112 milioni di parlanti distribuiti in 38 Stati, hè una lingua
pluricentrica com'è l'inglese. Ci sò infatti isule linguistiche tedesche in
tutti i cuntinente è parechji di ste cumunità esistenu da parechji seculi.

Sicondu Ethnologue a lingua tedesca hè a 11ª lingua parlata com'è prima lingua
per dimensione. Hè parlata glubalmente in 43 Paesi da 90,3 milioni di persone.

U gluttonimu pruvene da a parola germanica þeudiskaz, incù u quale in u Medievu
si disignava a lingua di u þeudō, vene à dì di u populu (una lingua germanica,
senza distinzione) cuntrastendu la à u latinu. Da þeudiskaz sò derivati u
tedescu deutsch, u nederlandese duits (chì in questa lingua si riferisce à u
tedescu), l'inglese dutch (chì si riferisce à u nederlandese) è u latinu
theodiscus, da u talianu tedescu è u francese tudesque (oghje si riferisce à
tuttu ciò chì riguarda i populi germanichi durente l'altu medievu; "tedescu" in
francese hè allemand, derivatu da u populu di l'Alemanni). Ancu u nome di u
populu di i Teutoni deriveghja da sta radica.

Quandu Martin Lutero tradusse a Bibbia (u Novu Tistamentu in u 1522 è u Vechju
Tistamentu, pubblicatu in parechje parte è cumplittatu in u 1534), basò a so
traduzione principalmente annantu à u linguaghju standard di a burocrazia in
Sassonia (sächsische Kanzleisprache), cunnisciutu ancu com'è Meißner-Deutsch (da
a cità tedesca di Meißen). Stu linguaghju era basatu annantu à i dialetti
altu-orientali è centru-orientali tedeschi è cunsirvava moltu di u sistema
grammaticale di u mediu altu tedescu (differamente da i dialetti tedeschi
parlati in l'Alimagna cintrale è sittentriunale, chì tandu avianu dighjà
cuminciatu à perde u genitivu è u passatu remotu). À l'iniziu e copie di a
Bibbia avianu una longa lista di glosse, chì traducianu e parole scunnisciute in
a rigione incù i termini usati in u dialettu rigiunale. I cattolichi à l'iniziu
rifiutonu a traduzione di Luteru è pruvonu à crià u so propriu standard
cattolicu (gemeines Deutsch) — chì, quantunque, differia da u "tedescu
prutistante" solu in parechji picculi ditagli. Ci hè vulsutu finu à a mità di u
XVIII seculu per crià un standard tuttu à fattu accittatu, punendu fine à u
periodu di u novu altu tedescu.

Finu à u 1800 circa, u tedescu standard fù soprattuttu una lingua scritta: in
l'Alimagna sittentriunale urbana, eranu parlati i dialetti lucali bassu-sassone
o bassu-tedescu; u tedescu standard, chì era nettamente differente, era spessu
imparatu com'è una lingua straniera incù una pronuncia incerta. E guide
priscrittive di pronuncia cunsideravanu a pronuncia tedesca sittentriunale com'è
standard. In ogni modu, l'attuale pronuncia di u tedescu standard varieghja da
una rigione à l'altra.

A lingua tedesca hè una di e quattru lingue naziunali in Svizzera à tempu cù u
francese, u talianu è u rumanciu (in ordine per numeru di locutori materni). I
svizzeri germanofuni cumunicheghjanu trà di elli usendu in grande maiuranza un
gruppu di dialetti tedeschi, à spessu definiti di manera unitaria svizzeru
tedescu (Schwitzerdütsch → tedescu alemanu). L'usu di u dialettu s'intensificò à
causa di a vulintà di differenzzià si da i tedeschi in seguitu à a spinta
pangermanista chì cuinvolse i tedescofuni frà u fine di u XIX seculu è u periodu
naziunalsucialistu, quandu in Svizzera u tedescu standard era più diffusu. In
cunsequenza di 'ssu prucessu, u dialettu s'hè prestu diffusu ancu in i
mass-media elettronichi è in a sucità di u spittaculu à parte da a siconda mità
di u Novicentu. Grazia à quest'evuluzione, u svizzeru-tedescu hè oghje imprudatu
automaticamente in guasi tutti i rigistri linguistichi di u parlatu.

In 17 cantoni di a Svizzera si parle solu tedescu. In u Cantone Ghjura esiste un
unica cumuna di lingua tedesca (Ederswiler). Inoltre, u Cantone Vallese, u
Cantone Berna è u Cantone Friburgo sò bislingue, tedescu è francese, mentre u
Canton Grigioni hè l'unicu trilingue: tedescu, talianu è rumanciu. A percentuale
di e lingue non naziunale parlate com'è prima lingua in e case svizzere hè
crisciuta di manera impurtante durente l'ultimu mezu seculu, da menu di unu per
centu in u 1950 à novi per centu in u 2000, per u più à spese di u tedescu. In u
2000 u tedescu era parlatu da u 63,7% di i svizzeri (in calata rispettu à u
72,1% di u 1950), inclusi i residenti in u paese senza cittatinanza elvetica
(23% di a pupulazione in u 2009). S'ellu si tene invece contu solu di i citatini
svizzeri, a cunsistenza di i germanofuni colla à u 72,5% (censimentu di u 2000).

U tedescu hè parlatu soprattuttu in Germania (induv'ellu hè a prima lingua per
più di u 95% di a pupulazione), Austria (89%), Svizzera (65%), in a maiò parte
di u Lussemburgu è in u Liechtenstein - quest'ultimu hè u solu paese à u mondu
induve u tedescu hè l'unica lingua ufficiale è parlata.

U tedescu hè ancu una di e trè lingue ufficiale di Belgica, à tempu cù
l'olandese è u francese. I locutori sò cuncintrati soprattuttu à l'internu di a
cumunità germanofuna di a Belgica, è custituiscenu circa u 1% di a pupulazione
di u paese.

Altri cumunità europee di lingua tedesca si trovanu in Italia sittentriunale
(Sudu Tirolo è in parechje cumune situate in altre pruvince), in e rigione
francesi di Alsazia è Lorena è in parechji centri di cunfine in a Contea di u
Jutland meridiunale in u Danimarca.

I cumunità di lingua tedesca si ponu truvà ancu in certe parte di a Ripublica
Cecca, in Sluvacchia, Ungaria, Polonia, Rumania, Serbia, Russia è Kazakhstan.
L'espulsione furzata di i tedeschi dopu à a siconda guerra mundiale è
l'emigrazione di massa versu l'Alimagna in l'anni '80 è '90 di u XX seculu anu
però riduttu molte di queste cumunità.

Per via di a prisenza di i casi è di a declinazione di i sustantivi (però moltu
ridutta in a lingua muderna) è di l'agettivi, u tedescu hè una di e lingue
germaniche muderne incù a grammatica più cumplessa.

I casi in tedescu sò quattru: numinativu, genitivu, dativu è accusativu. I
sustantivi (chì, com'è e parte di u discorsu sustantivate, si scrivenu sempre
incù l'iniziale maiuscula) prisentanu trè generi: maschile, feminile è neutru.

U paradigma di i verbi tedeschi irrigulari hà quattru forme, differamente da
l'inglese, chì ne hà trè: l' Infinitiv (infinitu), l' Indikativ Präsens
(indicativu prisente), l' Indikativ Präteritum (preteritu, vale à dì indicativu
imperfettu/passatu remotu) è u Partizip II (participiu passatu). U
Plusquamperfekt (piu ch'è perfettu, currispundente à l'indicativu trapassatu
prossimu/trapassatu remotu), u Futur I (futuru simpliciu) è u Futur II
cumplettanu u quatru di i tempi di l'indicativu.

U Konjunktiv I (prima cunghjuntivu) hà quattru tempi (prisente, perfettu, futuru
I, futuru II); u so usu hè piuttostu raru è si limiteghja generalmente à a
furmazione di u discorsu indirettu di solitu in cuntesti furmali è ufficiali
(com'è, per esempiu, a stampa).

U Konjunktiv II (sicondu cunghjuntivu) hà dui tempi (preteritu è più ch'è
perfettu). I so usi currispondenu à quelli di u cundizionale (valore di
pussibilità) è di u cunghjuntivu imperfettu (valore d'irrialità) di u corsu; si
pò truvà, sicondu, incù valore di Konjunktiv L'in u casu quest'ultimu ùn sia
micca distinguibile da u prisente indicativu.

Hè dinò tipicu di u tedescu è di e lingue germaniche, in generale, l'usu di
custruzzione analitiche, rializate per via di l'usu friquente d'ausiliarii
(com'è sein esse, haben avè è werden diventà) per sprimà i differenti tempi
verbali.

Sei funemi vucalichi sò designati cù i caratteri latini a, o, e, u incù dui
puntini, graficamente equivalenti à a dieresi, chì però ùn indicheghjanu micca
un iatu vucalicu, bensì una metafonesi o metafunia. U termine Umlaut (plurale
Umlaute) ùn si referisce micca à i puntini, ma e vucale.

A maiò parte di u lessicu di a lingua tedesca deriveghja da u ramu germanicu di
e lingue indu-europee, bench'è ci fussenu minuranze significative di parole
derivate da u francese, u latinu è, ricentamente, da l'inglese. À listessu
tempu, hè stunante com'è u tedescu riesce à sustituisce parole straniere incù u
solu usu di u ripertoriu lissicale puramente germanicu: cusì Notker III di San
Gallo riiscì à traduce i trattati aristutelichi in puru altu tedescu anticu
intornu à l'annu 1000. Oghje pudemu truvà per esempiu Fernseher /'fɛɐnˌze:(ɐ)/,
cumpostu da fern (luntanu) è sehen (vede), chì hè l'esatta traduzione di u
cumpostu grecu-latinu televisione.

À prima vista u lessicu di u tedescu hè pocu accessibile. Ci vole però ancu à
piglià in cunsiderazione ch'è una parte cunsiderevule di i sustantivi hè da
ascrive à semplice traduzione litterale da u latinu. In modu indirettu, dunque,
hè pussibule à scuntrà l'internaziunalità di i linguaghji. Sopratuttu l'usi di
l'ambiente ecclesiasticu ricollanu à u latinu, p.es. die Wieder-aufersteh-ung
(rè-surrect-eiu). Ancu e parole pristate da u latinu sò più frequente ch'è ciò
chì si pudaria aspittà, p.es. nüchtern ("dighjunu", "micca briacu", da
nocturnus), keusch ("castu", prubabilamente da conscius), die Laune ("u statu
d'animu", da luna), die Ziegel (tegula), die Pfeife (pippa) oppuru kosten
(omonimu di custà è di cumpone), kaufen ("cumprà", da caupo "oste") è cetera.

U tedescu hè scrittu usendu a santacroce latina (chì cumprende ancu e lettere J,
K, W, X è Y). In più di e 26 lettere tipiche di molte santacroce europee, u
tedescu improda i trè Umlautè vale à dì ä, ö è ü, è ancu a ligatura, ß (chjamata
Eszett o ancu Scharfes S) chì ripprisenta a doppia s in certe parole.

ß = Scharfes S oppuru Eszett (hà valore di una doppia s; nissuna parola hà sta
lettera com'è iniziale è a riforma ortografica di u 1996 hà riduttu u so numeru,
mentre Svizzera è Liechtenstein l'anu abulite).

Da nutà chì, bench'è i dui puntini sianu guasi uguali à una dierese, hè
scurrettu di pronunzià li perchè deriveghjanu sturicamente da un finominu di
metafonia. In a scrittura Fraktur, si punia dui trattini (à l'iniziu una è, chì,
sopra a lettera, pigliava a forma di duie sbarrette verticale; ancu oghje, moltu
spessu, in a scrittura manuale, i tedeschi ùn scrivenu dui puntini, ma duie
liniette verticale) sopra a vucale.

Incù l'ultima riforma ortografica di u 1996, a ß hè sustituita da una doppia s
dopu à ogni vucale breve, com'è per esempiu in Fluss (fiume), Kuss (bacio) è
dass (chì, cunghjunzione), mentre ferma dopu à a vucale longa, com'è Gruß
(salutu), Fuß (pede) è aß (manghjava/manghjò). Da nutà chì ùn esiste micca una
virsione maiuscula di a lettera ß (ùn occorre mai à l'iniziu di parola), è per
via di cunsiquenza hè sempre scritta SS in e parole scritte interiamente à
lettere maiuscule, oppuru s'usa listessu segnu. In Svizzera è Liechtenstein,
infine, l'usu di a ß hè sparitu dipoi u principiu di u Novicentu (u Fogliu
Federale svizzerudipoi u 1906; in u 1938 u Canton Zurigo ùn l'insignò più in e
scole è l'altri cantoni ni suvitonu l'esempiu), finu à l'ultima riforma di u
2006 chì l'hà definitivamente eliminata. In i dui paesi si scrive ss, fora di in
e pubblicazione rivolte à l'intreiu marcatu di lingua tedesca, chì suvitanu e
norme di u tedescu standard.

Ci sò molte parole tedesche chì sò imparintate incù quelle inglese (ricurdendu
ch'è e duie lingue facenu parte di listessa famiglia linguistica). Molte di
quesse ponu esse identificate faciule è anu praticamente listessu significatu.
In particulare parechje parole indicate incù * si pronuncianu in listessu modu
ma sò scritte in modu differente.

Parechji parole anu cunsunante parechje in ste lingue è quessa hè divutu à a
rutazione cunsunantica di l'altu tedescu. Per esempiu in molte parole
imparintate a cunsunante "b" intervocalica di u tedescu hè resa cù a "v" di
l'inglese.

Confruntandu a lingua olandese incù quella tedesca è quella inglese si pò nutà
in ella un "gradu" intermediu. Si ponu mintuvà parechji esempii per ossirvà 'ssu
scambiu cunsunanticu:

Essendu puru una lingua germanica muderna u tedescu hà cunsirvatu più
caratteristiche ch'è e lingue indoeuropee antiche rispettu à altre lingue
indoeuropee muderne, per esempiu i casi è trè generi, chì a rendinu in 'ssu
sensu paragunevule à lingue com'è u latinu.



https://co.wikipedia.org/wiki/Cucina

A cucina hè l'inseme di e tecniche di preparazione di l'alimenti in u scopu di a
so consomazione da esseri umani. Ci hè una grande diversità di e gastronomie tra
u mondu, è u tempu, postu chi hè influenzata da è risorse locale, a cultura è e
credenze, o ancu u stadu d'evoluzione di e tecniche.

A parte di testi cunservati da l'Antiquità, o d'ugetti ritrovi durante sbulechi
archeologichi, pudemu avè una idea di ciò ch'era a cucina di 'ssi tempi antichi.

A cucina tradiziunale hè a preparazione di piatti in u rispettu di a tradizione
d'un rughjone. Esempii sò u cassoulet in u rughjone di Castelnaudary, a paella
in Spagna o torna i storzapreti in Corsica.

A cucina gastronomica hè una cucina di lussu, simbolu di qualità. Impiega
produtti «nobili» cume u caviar.

A nuvella cucina privileghja e cucere corte, è e salze legere. Incurage
l'inventività è a messa in causa di l'alianze abituale di i produtti (carne è
vinu rossu, pesciu è vinu biancu, ecc...)

E ricette di cucina, ma ancu a manera di manghjà, cambianu d'un rughjone à
l'astru, d'una cultura à l'astra. A cucina face dunque parte di l'imagine d'un
paese è di a so cultura. Face parte ancu di a so identità naziunale cume
patrimoniu culturale naziunale. A difusione di una cucina naziunale in u mondu è
dunque un elementu di l'irradiamentu culturale di 'ssu paese. Esempii chi lu
mostranu sò a cucina francese, americana (fast food) o torna taliana. A u
cuntrariu, a cucina di qualchi paesi, cume u Regnu Unitu o a Russia, pertantu
putenti ùn s'hè mai sparsa in lu mondu.

Di manera generale, a sociologia cunsidera a cucina cume un fenomenu privatu.
Pertantu, dapoi u 20u seculu, a cucina hè diventatu ùn ugettu di a politica
sanitaria (prublemi di «malbouffe», di obesità, ecc...).

I produtti culinarii si pudenu consumà in parechji lochi. U più spessu, si
consumanu in casa soia, ma ci sò ancu i restoranti, e cantine, o i fast-food.



https://co.wikipedia.org/wiki/Nurvegia

U Regnu di Nurvegia (Kongeriket Norge in bokmål; Kongeriket Noreg in nynorsk) o
Nurvegia hè un Statu di l'Auropa sittintriunali, appartinenti à a Penisula
scandinava, chì i so tarritorii cumprendini ancu l'isuli Svalbard (in prussimità
di u Polu Nordu), l'isula di Jan Mayen (à u largu di i costi gruinlandesi) è
l'Isula Bouvet vicina à l'Antartidi, ma micca riintranti in u Trattatu
antarticu; a Nurvegia rivindicheghja ancu i tarritorii antartichi di a Terra di
a righjina Maud è di l'Isula Petru I.

Hà una superficia di 385 248 km² è una pupulazioni di 5 051 518 abitanti fendu
ni u sicondu paesi menu dinsamenti pupulatu d'Auropa. Cunfina à livanti incù a
Svezia, à nordu-livanti incù a Finlandia è a Russia, à sudu u Skagerrak a sipara
da a Danimarca. A stesa costa nurvigesa, chì s'affaccia annantu à l'Uceanu
Atlanticu è annantu à u Mari di Barents, hè incisa da fiordi famusissimi in
tuttu u mondu. È una munarchia custituziunali incù capitali Oslu è hè un di i
pochi paesi auropei à ùn fà micca parti di l'Unioni aurupea.

A storia di a Nurvegia hà iniziu incù i grandi mutamenti giulogichi è l'eri
glaciali chì detini vita à i celebrissimi fiordi nurvigesi. Fù probbiu in st'
ambienti pruibitivu ch'è ghjunsini da a Siberia i primi abitanti di u paesi,
vali à dì l'antinati di l'oghjinchi Sami. Eppuri, a storia nurvegesa hè
prufundamenti marcata da a duminazioni vichinga, chì si stesi beddu prestu in
tutta l'aria sittintriunali di l'Uceanu Atlanticu, ghjittendu ombri è tarrori
ancu annantu à u Mari Tarraniu.

Situata in Nordu Auropa, a Nurvegia cumprendi a parti uccidintali di a
Scandinavia. I so costi frastagliati sò impiuti da enormi fiordi è migliaia di
isuli chì si stendini par molti chilomitri. A linia di cunfini hè cundivisa incù
a Svezia par 1619 km, incù a Finlandia par 727 km è infini à livanti incù a
Russia par 196 km. In a Nurvegia si trova u puntu più à nordu di l'Auropa
cuntinintali.

A Nurvegia hè u statu auropeu più sittintriunali, stindendu si insin'à a
latitudina di 71°11' induva si trova u prumuntoriu di Knivskjellodden, situatu
di pocu più à nordu rispettu à u Capu Nordu. Accupa ancu a parti più uccidintali
di a penisula scandinava, stindendu si par circa 1 700 km da nordu à sudu. È
travirsata da u chjerchju pulariu articu; par quissa in i zoni sittintriunali si
poni ussirvà finomini com'è u soli di mezanotti d'istati è l'aurora buriali
d'inguernu. Faci parti di a Rigioni biugiugrafica buriali.

U tarritoriu di a Nurvegia cuntinintali si stendi par 323 802 km² è hè
principalamenti muntosu, essendu travirsatu da nordu à sudu da l'Alpi
Scandinavi. U puntu più altu hè rapprisintatu da u Galdhøpiggen (2 469 m),
situatu in u massicciu di u Jotunheimen; l'altri cimi più alti sò u Glittertind
(2 465 m), finu à pocu tempu fà cunsidaratu com'è a vetta maiori, è u Store
Skagastølstind (2 403 m). In a parti miridiunali ci sò molti zoni custieri è
pari.

Liatu giulugicamenti à u scudu balticu, u tarritoriu nurvigesu hà una
cunfurmazioni chì di ricenti ùn hà ch'è u sullivamentu terziariu è a criazioni
di i fiordi, avvinuta in l'ultima fasa di erusioni. A struttura di basa, chì
ricodda à eri moltu antichi, hè furmata da un penipianu — vali à dì una
superficia di riimpimentu guasi para chì pò divintà pianura (s'è à liveddu di u
mari) o essa cunsidarata altupianu — di rocci, annantu à a quali, duranti
l'orugenesi caliduniana, si innalzò viulintamenti a catena muntosa chì oghji hè
a spina dursali di a penisula scandinava; a stessa catena muntosa hè dinò u locu
di nascita di molti fiuma (diretti sii versu l'Uceanu Atlanticu è chì dunqua
traversani a Nurvegia, sii versu u Golfu di Botnia è chì traversani cusì a
Svezia), è ancu cunfini naturali è pulitichi trà i dui stessi paesi. Inoltri, in
u Quaternariu ebbi ancu iniziu l'opara di erusioni è di mudeddamentu di i
ghjaciazioni, chì scavàni prufondi vaddi, arrutundàni i rilievi è cunsulidàni a
reta fluviali.

In Nurvegia sò friquentissimi l'altipiani, incisi da i vaddi scavati da i
ghjacciali; elementu duminanti in u centru-sudu di u paesi, l'altupianu hè guasi
assenti in l'estremu nordu. In a zona più sittintriunali (Finnmark) u rilievu
cumprendi un unicu vastu altupianu altu da i 300 à i 500 metri, u quali
paisaghju hè spuradicamenti intarrottu solu da parechji gruppi cuddinari rari è
micca moltu alti. Da quì si sviloppa longu a costa a catena muntosa chì corri
versu sudu-punenti è chì traversa tuttu u paesi. A parti centru-miridiunali hè a
più elevata è cumprendi ancu parechji ghjacciali oltri i 2000 metri.

In generali u virsanti uccidintali hè rittu è scavatu da vaddi chì tarmineghjani
annantu à u mari furmendu i fiordi. U latu internu di i Monti Scandinavi hà
inveci un'inclinazioni più dolci.

Ci sò dinò à tutti i latitudini porti è cità beddi riparati com'è Stavanger,
Bergen (talmenti prutetta da essa una di i cità nurvigesi più piuviosi è menu
nivosi in assulutu), Trondheim, Bodø, Narvik è Tromsø. Infini, di fronti à i
costi emerghjini dignalocu, fora di in l'estremu trattu sudu-uriintali, isuli è
arcipelaghi com'è Senja è Kvaløya è l'arcipelaghi di i Vesterålen è di l'Isuli
Lofoten.

Carattaristica di i fiuma nurvigesi hè u so corsu, brevi è impituosu à causa di
i rilievi. U più longu hè u Glomma (570 km), chì sfocia in l'Oslofjord, mentri
altri impurtanti sò u Pasvikelva (145 km) è u Numedalslågen (352 km).

I lava inveci sò molti numarosi, circa 450 000, di i quali solu 400 parò incù
aria supiriori à 5 km². U più grandi di quisti hè u Mjøsà (365 km²), suvitatu da
u Røssvatnet (210 km²) è da u Femund (204 km²).

Esistini ancu parechji cascati, di i quali a più alta misura 840 metri. Ci sò
parechji posti in l'aria circustanti u fiordu di Sogne in u quali si poni ammirà
maistosi cascati chì si lampani inghjò da i fianchi ritti di i muntagni.
Parechji di sti cascati sò frà i più alti di a Nurvegia. A cascata Vettisfossen
à Øvre Årdal hà un disliveddu di 275 metri è hè a cascata prutetta più alta di a
Nurvegia. Altri cascati famosi sò Feigumfossen à Luster, Kjosfossen in a
Flåmsdalen è Kvinnafossen trà Leikanger è Hella.

L'aspettu più carattaristicu di u tarritoriu nurvigesu hè u stesissimu sviluppu
di i so costi: oltri 21 000 km cumprindendu tutti l'isuli. I costi sò moltu
frastagliati è intirvaddati da i prufondi inziccaturi di i fiordi.

U clima di a Nurvegia atlantica è artica, nonustanti a latitudina, hè
rilativamenti dolci: quistu grazia à u Currenti di u Golfu, chì partendu da u
Messicu veni à riscaldà l'acqui marini di i costi atlantichi rindendu i
tampiraturi medii annuali supiriori à u zeru ancu in zoni moltu più à nordu di u
Chjerchju Pulariu Articu. Quissa evita a furmazioni di ghjacci marini, favurendu
l'attività purtuarii è di pesca. I tampiraturi medii annui di i costi vani da i
circa 7-8 °C di a cità di Stavanger à i 3-4 °C di Trondheim, finu à i 2-3 °C di
Vadsø. U rinversciu di a midaglia, parò, hè datu da i timpesti chì si formani in
mari apartu intornu à l'Islanda, par via di u cuntrastu trà l'aria freta
cuntinintali (pruvinenti da Gruinlandia è l'isuli canadesi) è i tepidi acqui di
l'uceanu: sti timpesti, chì carrieghjani pricipitazioni abbundanti, sò cumuni
soprattuttu duranti u vaghjimu è à l'iniziu di l'inguernu. Duranti l'istati
inoltri poni essa ci periodi particularamenti freschi è piuviosi, oltri ch'è
incù carattaristichi di spiccata variabilità. A tampiratura media di u mesi di
lugliu hè quantunqua supiriori à i 15 °C annantu à tutta a fascia custiera
centru-miridiunali finu à a rigioni di Sogn og Fjordane.

Diffarenti hè a situazioni à Oslu, induva l'istati sò tepidi: a tampiratura
media di lugliu hè di 17 °C è grazia à i molti ori di luci sò pussibuli
tampiraturi massimi vicini à i 30 °C trà ghjugnu è lugliu. Par contru l'inguerni
sò freti (circa −5 °C di media à ghjinnaghju) parchì l'effettu mitigadori di u
Currenti di u Golfu hè bluccatu da i muntagni: in i mesa più freti si scendi
faciuli sottu i −20 °C, è ùn hè micca raru avè minimi intornu à u zeru di maghju
è di sittembri. U veru "fretu" inguirnali si scontra in i zoni interni,
soprattuttu i contei di Oppland è Finnmark: in quist'ultima hè statu
righjistratu u record minimu di tampiratura, −51 °C à Karasjok.

I pricipitazioni sò piuttostu abbundanti nantu à i rigioni atlantichi,
spicialamenti in a zona muntosa sudu-uccidintali induv'edda si scaricheghja
multissima umidità (annualamenti cadini da 1 500 à 3 000 mm di piova è nevi). Sò
menu abbundanti à u nordu, menu dinò in i zoni cultivati è vicini à a capitali,
incù circa 600 mm à l'annu. U piccu massimu hè estivu o tardu-estivu in i
rigioni più cuntinintali, Oslu cumpresa, mentri nantu à a costa atlantica
suduccidintali hè situatu di vaghjimu è anticipeghja sempri di più à misura
ch'eddu si codda versu u nordu.

Par quantu possi appariscia stranu, i loca cumuni annantu à u fretu clima
nurvigesu ùn sò mancu stampa fundati: eppuri hè veru ch'è a nevi pò impiigà
parechju tempu à scioglia si è ch'è ci si poni aspittà pricipitazioni nivosi
ancu di aprili o di maghju.

Nonustanti bona parti di a Nurvegia si trovi à nordu di u Chjerchju pulariu
Articu, u clima custieri hè di tipu Atlanticu, parchì mitigatu da l'acqui caldi
di a Currenti di u Golfu. À l'internu u clima hè di tipu cuntinintali, incù
inguerni freti.

A flora nurvigesa hè moltu influinzata da i cundizioni climatichi: un quartu di
u tarritoriu hè accupatu da furesti, limitati à i zoni interni sopra i 1000 m di
altitudina. À u nordu ci hè a tundra, veni à dì arii furmati da immensi prata
arbosi cuparti di nevi d'inguernu è di fiori in a brevi istatina. I pianti
tipichi di a zona sudu-uccidintali sò i latifoglii, in particulari quarci, faii,
olmi è piobbi.

A fauna hè carattarizata à u nordu da animali com'è a renna, a levra pularia, a
volpi è in particulari u lemming, mentri à sudu ci sò cerva, alci, lubbi è orsi.
I lava è i fiuma sò ricchi di luzzi, salmona è trutti. In i costi inveci sò
prisenti animali molti impurtanti par l'ecunumia nurvigesa: u merluzzu è
l'aringa.

A maiò parti di l'abitanti sò di etnia nurvigesa, incù forti minuranzi Sami (in
a cità di Kautokeino righjunghjini u 70% di l'abitanti) è finlandesi,
spicialamenti à u nordu.

Oslu hè u centru pà a miò parti multietnicu di u paesi, induva, oltri à i
Lapponi, ci sò immigrati chì pruvenini principalamenti da Pakistan, Sumalia è
Iraccu, oltri à i vicini danesi è svidesi. L'immigrati in Nurvegia sò circa
387 000.



https://co.wikipedia.org/wiki/Induisimu

L'Induisimu (सनातन धर्म; Sanātana Dharma = "Eterna legge murale") hè cunsideratu
nurmalmente cum'è a più antica frà e grande riligione di u mondu. L'Induisimu hè
caratterizatu da parechji sistemi di cridenze, pratiche è scritture. E so
urighjine sò assai antiche è si rifiriscenu à a cultura Vedica. Hè a terza
riligione di u mondu per numeru di praticanti (1,05 miliardi di persone, u 96%
di i quali in l'India).

L’aspettu principale di mitulogia indiana classica hè a coesistenza, nantu à
listessu nivelli teoricu, di trè dei principali : Brahmà, Vishnù, Scivà. Sta
trinità hè chjamata trimurti in Sanscrittu (« e trè forme »).

Brahmà ripresenta l’elementu creatore è ùn riceve micca adurazione particolare,
nè cultu spiciale : ci hè un unicu tempiu dedicatu à Brahmà in tutta l’India !
(in Pushkar). Brahmà hè statu simile à a nuzione astratta originale ch’ellu
ripresenta. À u cuntrariu, Vishnù è Scivà si spartenu a massa di i fideli. In
parechje sette, equivalenu à l’Esse Supranu. L’opposizione tra sti dui dei,
assai marcata in la literatura, hè debule ò inesistente in la pratica religiosa
cuncreta.

Vishnù hè sopratuttu vistu cum’è beneficu è bravu (ancu s’ellu tene dinò qualchi
aspetti temevuli). Hè ripresentatu incù quatru attributi fundamentali : a conca,
u discu, a massa è u lotu. Ma a sò mitulogia ùn hè tantu ricca : hè sopratuttu
un diu durmendu, chjinatu nantu à a sò sarpe « infinita » Scescià à i mile capi.
Medita, è quand’ellu si sparte, sorte da u sò billicu un lotu da duve sorte
Brahmà pè créa un universu novu. Certe volte, hè ripresentatu nantu à a sò agula
Garudà (chi tene u sùo propiu cultu). Tene diversi nomi : Ranganatha,
Venkatescià, Tirupatì, Vithobal, Naraianà... U sò statutu di deus otiosus (diu
supranu è ritiratu) l’obliga à delegà i sò puteri à diversi persunaghji. I più
famosi sò l’avatara (« falate »), incarnazioni di Vishnù in lu mondu terrestre.
I primi avatara sò teriomorfi (pesce, cuppulata, cignale...), po diventanu misti
(omu-leone). L’ultimi avatara, i più famosi, sò antropomorfi : Ramà è sopratuttu
Krishnà.

Scivà, u destruttore, hè più ambivalente : hè assimilatu à a morte, u tempu. Ma
hè dinò « u beneficu », chi presede à i ghjochi sessuali è à a procreazione. A
figura di Scivà « rè ballandu » incù e sò bracce multiple hè carcata di simbuli
cosmichi. Hè dinò u prutettore di l’opere artistiche, ò l’asceta chi medita
nantu à l’Himalaya. A sò cavalcatura hè u toru biancu Nandin. I sò avatara sò
aspessu femini.

Ci sò divinità femine in tutta a ierarchia induista. À u nivellu più bassu, ci
sò e gramadevatà, dee campagnole, guasgi sempre femine. Ripresentanu quantunque
à pocu pressu 75% di u cultu, sopratuttu in India meridionale. Po ci sò e
"madre", spusate di i dei è tutte e sò forme. E più famose sò Satì a sposa
fedele, Parvatì "figliola di a muntagna", Umà a benefica, Durgà l'inaccessibile,
Candì a viulenta, Lakshmì a bellezza... Esiste dinò una populazione di dee
aspessu cattive, e matricà (e "chjuche madre"), demone ò ogre chi pussedenu i
zitelli è purtanu e malatie.

Ind’e speculazioni indiane, u diu supranu ùn hè necessariamente creatore. È u
diu creatore l’hè di manera astratta. Parchì creò ? Pè ghucà (lilà : "ghjocu").
In la cosmolugia, tuttu principia incù a prakriti, ò materia primitiva. Hè un
continuum materiale chi porta in sè i trè composanti :

L’ovu cosmicu (brahmanda) hè spertutu in duie metà. A metà superiore hè cumposta
da sette pisi celesti. A metà inferiore dinò (u pisu più bassu sò l’inferni, u
Naracà). À mezu à i pisi celesti è à i pisi sottuterranii, ci hè u mondu
terrestre : un discu chi tene u Monte Merù cum’è centru.



https://co.wikipedia.org/wiki/Prima_guerra_mundiale

A prima guerra mundiali fù u cunflittu armatu chì cuinvolsi i principali putenzi
mundiali è molti di quiddi minori trà l'istati di 1914 è a fini di 1918.
Chjamata à l'iniziu da i cuntimpuranii "guerra aurupea", incù u cuinvulghjimentu
succissivu di i culonii di l'Imperu britannicu è d'altri paesi straauropei frà i
quali i Stati Uniti d'America è l'Imperu giappunesu, presi dopu u nomu di
"guerra mundiali" o ancu di "grandi guerra": fù infatti u più grandi cunflittu
armatu mai successu finu à a siconda guerra mundiali.

U cunflittu ebbi iniziu u 28 lugliu 1914 incù a dichjarazioni di guerra di
l'Imperu austru-ungaricu à u Regnu di Serbia in seguitu à l'assassiniu di
l'arciduca Francescu Ferdinando d'Asburgu-Este, avvinutu u 28 ghjugnu 1914 à
Sarajevo, è si cunclusi più di quattru anni dopu, l' 11 nuvembri 1918. A causa
di u ghjocu d'allianzi chì s'era furmatu in l'ultimi dicennii di l'Ottucentu, a
guerra vedi alinià si i putenzi maiò mundiali, è i so culonii rispittivi , in
dui blocchi contrapposti: da una parti l'Imperi cintrali (Alimagna,
Austria-Ungaria, Imperu ottumanu) è (da u 1915) a Bulgaria è da l'altra i
putenzi Alliati ripprisintati par a maiò parti da Francia, Regnu Unitu, Imperu
russiu è (à parta da 1915) Italia. Più di 70 milioni d'omini funi mubilizati in
u mondu intreiu (60 milioni solu in Auropa) di i quali più di 9 milioni
caschetini annantu à i campi di battaglia; ci sò stati ancu circa 7 milioni di
vittimi civili, micca solu par via di l'effetti diretti di l'uparazioni di
guerra ma ancu par i cunsiguenti caristii è epidemii. I primi uparazioni
militari di u cunflittu viditini a rapita avanzata di l'armata tedesca in
Belgica, Lussemburgu è in u nordu di a Francia, azzioni firmata parò da
l'anglu-francesi in u corsu di a prima battaglia di a Marna di sittembri 1914;
l'attaccu cuntimpuraneu di i russii da livanti rumpì i spiranzi di a Germania di
una guerra brevi è vitturiosa, è u cunflittu digenerò in una stancanti guerra di
trincea chì si riplicò annantu à tutti i fronti è durò finu à u terminu di
l'ustilità. A guerra righjunsi una scala mundiali incù a participazioni di molti
altri nazioni, com'è u Regnu di Rumania è u Regnu di Grecia. Ditarminanti par
l'esitu finali fù in u 1917 l'intrata di i Stati Uniti d'America à fiancu di
l'Alliati. Diversi altri nazioni si schierarani contru à l'Imperi cintrali, à
spessu ùn intrendu micca in u cunflittu armatu, ma dispinsendu impurtanti aiuti
ecunomichi.

A guerra si cunclusi difinitivamenti u 11 nuvembri 1918 quandu l'Alimagna,
ultimu di l'Imperi cintrali à dipona l'armi, firmò l'armistiziu impostu da
l'Alliati. L'imperi maiò esistenti à u mondu - tedescu, austru-ungaricu,
ottumanu è russiu - si estinsini, inghjinirendu parechji stati naziunali chì
ridisegnetini cumplittamenti a giugrafia pulitica di l'Auropa.

U scoppiu di a guerra in 1914 marcò a fini d'un longu periodu di paci è sviluppu
ecunomicu di a storia aurupea, notu com'è Belle Époque, è posi terminu ancu à un
longu periodu di stabilità pulitica aurupea: principiatu in u 1815 incù a
scunfitta difinitiva di a Francia nabulionica è cuntinuatu in tuttu u XIXu
seculu, vedi nascia solu cunflitti à carattaru limitatu chì eppuri finini par
minà è inaspriscia prugrissivamenti i rapporti diplumatichi trà i putenzi
auropei è i ghjochi d'allianzi currispundenti.

Par ditarminà i causi fundamintali di u cunflittu bisogna à ricuddà innanzi
tuttu à u rollu pripundiranti di a Prussia in a criazioni di l'Imperu tedescu, à
i cuncizzioni pulitichi d'Ottu von Bismarck, à i tindenzi filusofichi privalenti
in Alimagna è à a so situazioni ecunomica; un insemu di fattori eterugenei chì
cuncorsini à trasfurmà a vulintà di l'Alimagna d'assicurà si sbocchi cummirciali
in u mondu. À quissa si pò aghjustà i prublemi etnichi interni à l'Imperu
austru-ungarico è à l'ambizioni indipendintisti di parechji populi chì ni
faciani parti, u timori ch'è a Russia inghjinirava più di fruntiera soprattuttu
in i tedeschi, a paura chì turmintava a Francia dipoi 1870 d'una nova
aggrissioni chì avia lasciatu una forti animusità versu l'Alimagna è infini
l'evuluzioni diplumatica di u Regnu Unitu da un attitudina d'isulamentu à una
pulitica d'attiva prisenza in Auropa.

Sottu à a vida pulitica di u so prima cancillieri Bismarck, a Germania
s'assicurò una forti prisenza in Auropa par via di l'allianza incù l'Imperu
austru-ungaricu è l'Italia è un'intesa diplumatica incù a Russia. L'ascesa à u
tronu in u 1888 di u kaiser Guglielmu II di Germania purtò nantu à u tronu
tedescu un ghjovanu guvirnanti ditarminatu à dirighja da sè a pulitica,
nonustanti i so punti di vista diplumatichi fora di norma. Dopu l'alizzioni di u
1890, in i quali i partiti di u centru è di a sinistra uttensini un grossu
successu, à causa di a disaffizioni in i cunfronti di u cancellieri, Guglielmu
II feci in modu d'ottena i dimissioni di Bismarck; gran'parti di u travagliu di
l'exi cancellieri fù sfattu l'anni dopu, quandu Guglielmu II mancò di rinnuvà u
trattatu di contruassicurazioni incù i russii uffrendu cusì à a Francia
l'oppurtunità di cunchjuda in u 1894 un'allianza francu-russia.

Un' antra passata fundamintali in u parcorsu versu a guerra mundiali fù a corsa
à u riarmu navali: u kaiser ritinia ch'è solu un massicciu incrementu di a
Kaiserliche Marini avaria resu a Germania una putenza mundiali è in 1897 fù
numinatu à a vida di a marina l'ammiragliu Alfred von Tirpitz; a Germania iniziò
una pulitica di riarmu chì incausò una vera è probbia sfida aparta à u siculari
pridominiu navali britannicu, favurendu un accordu anglu-francesu in 1904 è un
trà Russia è Regnu Unitu in 1907, chì chjudia un seculu di rivalità frà i dui
putenzi in u scacchieri asiaticu. U Regnu Unitu pruvò inoltri à rinfurzà a so
pusizioni probbia in altri dirizzioni, alliendu si incù l'Imperu giappunesu in
1902; nonustanti a pruposta di Joseph Chamberlain d'un trattatu incù Alimagna è
Giapponu par avantaghjà si tremindù in u Pacificu, l'Alimagna cuntinuò a so
pulitica bellicosa aumintendu cusì i disaccordi incù i putenzi auropei . Da
quiddu mumentu i grandi putenzi auropei funi difatti, ancu s'è micca
ufficialamenti, divisi in dui gruppi rivali; l'anni dopu a Germania, chì a so
pulitica aggrissiva è pocu diplumatica avia datu via à una cualizioni
avvirsaria, intensificò i rapporti incù l'Austria-Ungaria è l'Italia.

A nova divisioni in blocchi di l'Auropa ùn era micca una riedizioni di u vechju
equilibriu di putenza, ma una simplicia barriera trà putenzi. I diversi paesi si
spicciàni à aumintà i so armamenti, chì in u timori di una diflagrazioni
impruvisa funi missi à cumpletta dispusizioni di i militari. U Regnu Unitu avia
datu a via libara à i pratesi di a Francia nantu à u Maroccu, in cambiu di u
ricunniscimentu di i so dritti probbii nantu à l'Egittu, eppuri 'ss'accordu frà
i dui principali putenzi culuniali viulava a cunvinzioni di Madrid di u 1880,
firmata ancu da a Germania. Ni dirivò a "crisa di Tangeri" di u 1905 induva u
kaiser cunfirmò u rollu fundamintali di a Germania in a pulitica stra-aurupea.

Una prima crisa s'aprì in a penisula balcanica in u 1908: in seguitu à a
rivuluzioni in l'Imperu ottumanu a Bulgaria si sganciò da l'influenza turca è
l'Austria si annissò i pruvinci di Bosnia è Erzegovina ch'edda amministrava
dighjà da u 1879. A Russia accittò l'annissioni, uttinendu u libaru transitu in
i Dardaneddi, ma l'Italia cunsidarò tali azzioni un affrontu è a Serbia una
minaccia. A perentoria richiesta chì emanava da a Germania à a Russia di
ricunnoscia a lighjittimità di l'annissioni sottu pena d'un attaccu
austru-tedescu facilitò a mossa austriaca ma criò grandi disaccordi trà a Russia
è i putenzi germanichi. Un antru mutivu di cunflittu fù a "crisa di Agadir",
quandu di ghjugnu 1911, par inducia a Francia à fà cuncissioni in Africa, i
tedeschi inviàni una cannuniera in u portu di Agadir. U Cancellieri di u
Scacchieri David Lloyd George ammunì a Germania à astena si da simili minacci à
a paci è dichjarò u Regnu Unitu prontu à suppurtà a Francia: i velleità di u
kaiser funi spinti ma divintò più acutu u risentimentu di l'upinioni pubblica
tedesca, chì vidi bè un allargamentu ultiriori di a marina da guerra; l'accordu
succissivu nantu à u Maroccu rallintò i mutivi di frizzioni, ma probbiu in
quiddu mumentu a situazioni pulitica di i Balcani turrò à essa timpistosa.

A dibulezza di l'Imperu ottumanu, palisata da l'accupazioni taliana di Tripoli,
incuraghjì Bulgaria, Serbia è Regnu di Grecia à rivindicà l'egemunia nantu à a
Macidonia com'è prima passu par scaccià l'ottumani da l'Auropa. Incù a prima
guerra balcanica i turchi funi prestu scunfitti: à a Serbia fù assignata
l'Albania sittintriunali ma l'Austria, chì ni timia dighjà l'ambizioni, mubilizò
l'armata è à a so minaccia à a Serbia a Russia risposi incù a stessa misura; sta
volta l'Alimagna si dichjarò incù Regnu Unitu è Francia scunghjurendu cusì
priculosi sviluppi. Quandu a crisa cissò, a Serbia cunsirvò bona parti di i
vadagni tarrituriali, mentri a Bulgaria duviti ceda guasi tutti i cunquisti
effittuati; quissa ùn piacì micca à l'Austria chì duranti l'istati 1913 pruposi
d'attaccà subitu subitu a Serbia. A Alimagna frinò i propositi austriachi ma à
listessu tempu stesi u so cuntrollu probbiu annantu à l'armata turca,
impidiscendu cusì u rinfurzamentu di l'influenza russia in i Dardaneddi. In
l'ultimi anni in tutti i paesi auropei si multiplicàni l'incitamenti à a guerra,
discorsi è articuli bellicosi, diciarii, incidenti di fruntiera; a Francia
prumulgò una leghji (ditta "di i trè anni") chì, par pruveda à l'infiriurità
numerica rispettu à l'armata tedesca, allungava d'un annu u periodu militaru,
chì era finu à tandu d'una durata di dui anni; quissa aggravò i rapporti incù
l'Alimagna.

U 28 ghjugnu 1914, ghjornu di sulenni cilibrazioni è festa naziunali serba,
l'arciduca Francescu Ferdinando d'Asburgu-Este eredi à u tronu d'Austria-Ungaria
è a moglia Sophie Chotek von Chotkowa, chì s'erani ricati à Sarajevo in visita
ufficiali, funi uccisi da parechji colpi di pistola sparati da u naziunalistu
serbu di dicennovi anni Gavrilo Princip: paradussalamenti, l'arciduca era forsi
l'unicu austriacu influenti chì fussi cumprensivu versu i naziunalisti serbi,
parchì sugnava di un imperu unitu da un liamu federativu. Da stu avvinimentu
scaturì una dramatica crisa diplumatica chì infiarò i tinsioni latenti è marcò
l'iniziu di a guerra in Auropa.

L'Italia, u Portugallu, a Grecia, a Bulgaria, u Regnu di Rumania è l'Imperu
ottumanu à l'iniziu firmetini neutrali, aspittendu ultiriori sviluppi di a
situazioni. À mezanotti u 4 aostu erani cinqui i putenzi chì oramai erani
intrati in guerra (Austria-Ungaria, Germania, Russia, Regnu Unitu è Francia),
ognuna essendu cunvinta di pudè batta l'avvirsarii in pochi mesa: era diffusa
l'upinioni ch'è a guerra saria finita par Natali, o à u peghju in Pasqua di u
1915.

U 1º aostu, dopu l'iniziu di l'ustilità frà Austria-Ungaria è Serbia, u guvernu
tedescu dichjarò a guerra à a Russia chì avia mubilizatu l'armata è dui ghjorna
dopu ancu à a Francia. A strategia tedesca era cundiziunata da u fattu di duvè
sustena una guerra annantu à dui fronti, chì fù aggravata dopu da i cuncizzioni
bellichi di i francesi chì, prima di pochi ghjorna da a mubilisazioni,
prividiani un attaccu longu u cunfini cumunu, imprudendu tuttu u putinziali
bellicu à dispusizioni. A duplici dichjarazioni di guerra era cusì u nicissariu
prima passu in vista di a missa in opara di u pianu Schlieffen, chì prividia a
scunfitta di a Francia incù una "guerra lampu" di soli sei sittimani prima di
rivolghja l'attinzioni à livanti contru à i russii.

U pianu, cuncipitu da u generali Alfred von Schlieffen è cumplittatu in 1905,
prividia d'attaccà a Francia da u nordu à traversu a Belgica è i Paesi Bassi, di
manera à evità a longa linia furtificata à a fruntiera è parmetta à l'armata
tedesca di falà in Parighji incù un'unica grandi offensiva. Von Schlieffen
cuntinuò à travaglià à u pianu ancu dopu essa si ritiratu da l'armata è u
sottuposi à un'ultima rivisioni in u dicembri 1912, pocu prima di mora. U
generali Helmuth Johann Ludwig von Moltke, u so succissori com'è capu di statu
maiò di l'armata, dicisi di accurtà u fronti è esclusi i Paesi Bassi da a
manovra; cunfidenti in a lenta mubilisazioni di a Russia, Moltke privisi di
lascià annantu à u fronti livanti una forza di deci divisioni, cunsidarata più
ch'è sufficienti par trattena la finu à a neutralisazioni di a Francia, dopu a
quali l'armata tedesca avaria pussutu rivolghja tutti i forzi contru à a Russia.

U 2 aostu l'Alimagna accupò senza oppusizioni u Lussemburgu mentri u 4 aostu,
dopu ch'è un furmali ultimatum fussi statu rispintu, i tedeschi invasini a
Belgica avanzendu cù gran' vilucità; l'azzioni fù u pritestu par a dichjarazioni
di guerra britannica à l'Alimagna, ancu s'è u Regnu Unitu ùn avia micca truppi
nantu à u cuntinenti auropeu è u so corpu di spidizioni (British Expeditionary
Force o BEF) à u cummandu di Sir John French divia sempri essa riunitu, armatu è
inviatu più di a Manica (u canali naturali chì sipara l'isula di a Gran'
Britagna da l'Auropa cuntinuntali).

U 5 aostu i forzi tedeschi andàni à l'assaltu di u prima veru ostaculu nantu à u
so camminu: u campu furtificatu di Liegi incù a so guarnigioni di 35.000
suldati. L'attaccu durò più ch'è privistu è solu u 7 aostu a furtezza cintrali
capitulò. Dopu a caduta di Liegi a maiò parti di l'armata belgica si ritirò
versu punenti mentri u 25 più à nordu i tedeschi bumbardàni Anversa incù un
Zeppelin, duranti i fasi preliminari di l'assediu di a cità chì durò finu à u 28
sittembri è cumpurtò enormi divastazioni. Sempri u 12 l'avanguardia di u corpu
di spidizioni britannica travirsò a Manica scurtati da navi di guerra: in deci
ghjorna funi sbarcati senza perditi 120.000 omini, chì a Kaiserliche Marini ùn
avia mai impiditu l'uparazioni.

U 20 aostu i truppi tedeschi intritini à Bruxelles. À l'estremità miridiunali di
u fronti i francesi, pinitrati in Alsazia u 14 aostu è vicini à a cità di
Mulhouse, ghjunsini à sedici chilomitri da u Renu, ma funi bluccati da i
tedeschi è ùn riiscini micca à andà più luntanu. Più à u nordu i truppi francesi
pinitrati in Lorena funi scunfitti à Morhange è principiàni à ritirà si versu
Nancy; i truppi tedeschi i suvitàni, ma funi dopu arristati da i furtificazioni
francesi in u corsu di a battaglia di u Gran'Couronné.

U 22 aostu l'armata tedesca attaccò longu tuttu u fronti è ebbi iniziu a
ghjigantesca battaglia di i fruntieri: a 5ª Armata francesa fù scunfitta à
Charleroi è cuminciò l'aspra battaglia di Mons, battezimu di u focu par u corpu
di spidizioni britannica chì resistiti incù un'inaspittata tinacità. I tedeschi
riiscini quantunqua à suparà a risistenza di i francesi è u 23 principiàni à
avanzà; quiddu stessu ghjornu tantu i francesi da Charleroi ch'è i belgichi da
Namur ciditini à a prissioni tedesca è principiàni à ripiigà si. U 2 sittembri u
guvernu francesu abbandunò Parighji è si rifughjò à Bordeaux ma l'anglu-francesi
amparetini par via di ricugnizioni aerii ch'è i tedeschi ùn avanzavani più nantu
à a capitali, avendu piigatu più à sudu-livanti versu a linia di u fiumu Marna
daretu u quali s'erani posti l'Alliati. U ghjornu dopu, incù i tedeschi à soli
40 chilomitri da Parighji è una situazioni di grandi panicu in i linii da daretu
francesi - un milionu di parighjini avia abbandunatu a cità - u generali Joseph
Simon Gallieni, guvarnadori militaru di a capitali, urganizò in u sistemu di
trincei è furtificazioni chì l'atturniavani una nova armata appena custituita,
mentri u cummandanti in capu generali Joseph Joffre priparava a controffensiva.

U 5 sittembri i francesi, incù l'aiutu di u BEF, passàni à u contrattaccu è
bluccàni l'avanzata tedesca à livanti di Parighji duranti a prima battaglia di a
Marna; i tedeschi duvitini abbandunà u pianu Schlieffen ma riiscini à arristà a
spinta offensiva di l'anglu-francesi in u corsu di a prima battaglia di l'Aisne
(13-28 sittembri) chì succesi dopu. I ghjorna dopu tremindù avvirsarii detini
iniziu à una seria di manovri in u tentativu di ghirà si intornu riciprucamenti
nantu à u fiancu sittintriunali, chì era fermu scupartu, dendu locu à a
cusidditta "corsa à u mari": ogni prova faddita finia incù l'allungamentu di a
linia di u fronti, finch'è à a fini d'uttrovi i dui avvirsarii ùn righjunsini
micca i rivi di u mari in a rigioni di i Fiandri; di nuvembri un' ultima prova
tedesca di rompa u fronti alliatu inghjinnò a sanguinosa prima battaglia di
Ypres, à u terminu di a quali i dui avvirsarii s'attistàni nantu à i pusizioni
righjunti. A battaglia marcò a fini di a guerra di muvimentu à punenti in favori
di una stancanti guerra di trincea longu un fronti cuntinuu di solidi posti
furtificati.

I scontri iniziali à livanti erani stati custituiti più di rapiti mutamenti di
furtuna ch'è d'avantaghji dicisivi par una di i dui parti. U cummandu
austru-ungaricu avia impiigatu parti di i so forzi in u vanu tentativu di metta
fora cumbattimentu a Serbia è inoltri u so pianu par un'offensiva iniziali
cuncipita par taglià u pinzu rapprisintatu da a Polonia ùn era micca statu
paralizatu da u gattivu funziunamentu di a parti tedesca di a tinaglia. Inveci
l'Alimagna, chì schierava a sola 8ª Armata incù u compitu di difenda a Prussia
Uriintali, risicava d'essa sopraffatta da i truppi di Nicola II chì mubilizò in
avanzu a 1ª è a 2ª Armata contru a Prussia, dighjà d'aostu in una prova di fà
diminuiscia a prissioni annantu à a Francia. Dopu à una prima seria di
scunfitti, u cummandanti tedescu Maximilian von Prittwitz fù rimpiazzatu da u
generali in pinsioni Paul von Hindenburg chì numinò u so capu di statu magiori
Erich Ludendorff; i dui anniintàni à Tannenberg a 2ª Armata russia di u generali
Aleksandr Vasil'evič Samsonov (26-30 aostu) è rispinsini a 1ª Armata di u
generali Paul von Rennenkampf in a battaglia di i lava Masuri (9-14 sittembri).
I russii ùn si fecini parò micca susprenda da l'armati austru-ungarichi nantu à
u fronti sudu-uccidintali; u granduca Nicola, cummandanti in capu di l'armata
russia, passò à l'offensiva; l'austru-ungarichi subitini una dura scunfitta in u
corsu di a battaglia di Galizia è duvitini essa succorsi da i tedeschi.

Novi forzi pruvinenti da l'uccidenti parmissini à Ludendorff, u 15 dicembri
1914, di rispinghja i russii finu à a linia di i fiuma Bzura è Ravka davanti à
Varsavia, ma a diminuzioni di i pruvisti è di i munizioni indussi u zaru à
ritirà ultiriuramenti i truppi nantu à i linii di trincei longu i fiuma Nida è
Dunajec, lascendu à i tedeschi l'estremità di a striscia polacca. Ancu à livanti
l'ustilità s'inciangàni annantu à i longhi è saldi sistemi di trincei. Eppuri
l'inadiquatezza di i so industrii ùn parmittia micca à a Russia di sustena u
sforzu di guerra di listessa manera ch'è l'anglu-francesi.

Bench'eddu fussi tecnicamenti u locu induva a guerra era stata avviata, u fronti
serbu fù riligatu beddu prestu à tiatru sicundariu di un cunflittu chì era
divintatu oramai mundiali. Incù u grossu di i so forzi cuncintratu in Galizia
contru i russii, l'Austria-Ungaria iniziò l'invasioni di u tarritoriu serbu u 12
aostu 1914: vidati da u generali Radomir Putnik è suppurtati ancu da i forzi di
u Regnu di u Montinegru, i truppi serbi opposini una risistenza ostinata,
inflighjendu à l'austru-ungarichi una scunfitta in a battaglia di u Cer (16-19
aostu) è ublighendu li à ritirà si aldilà di a fruntiera. Dopu à una
controffensiva serba à u cunfini incù a Bosnia, sfuciata in l'incuncludenti
battaglia di a Drina (6 sittembri-4 uttrovi), l'austru-ungarichi di u generali
Oskar Potiorek lanciàni una nova invasioni u 5 nuvembri, riiscendu à accupà a
capitali Belgradu: Putnik feci rinculà pianamenti i so forzi finu à u fiumu
Kolubara, ind'eddu inflissi una disastrosa scunfitta à i truppi di Potiorek
ublighendu li un'antra volta à a ritirata; u 15 dicembri 1914 i serbi ripresini
Belgradu, ripurtendu a linia di u fronti à i cunfini antiriori à a guerra.

L'offensivi austru-ungarichi aiani custati à l'Imperu a perdita di 227.000 omini
trà morti, feriti è spariti, è in più un ampiu buttinu d'armi è munizioni di
vitali impurtanza par l'armata serba mali equipaghjata; nonustanti a vittoria a
Serbia ebbi 170.000 caduti duranti a campagna, perditi enormi par u so piccula
armata aggravati dopu da u scoppiu di una viulenta epidemia di frebba tifoidi
(chì feci 150.000 vittimi trà i civili) è da gravi carenza alimintari.

Ghjunta piuttostu in iritardu à a corsa par a spartizioni di l'Africa, in u 1914
a Germania ditinia limitati pussidimenti in u cuntinenti: isulati da a mamma
patria da u bloccu navali alliatu è circundati da i tarritorii di i più ampi
imperi culuniali britannicu è Imperu culuniali francesu, u so distinu era
praticamenti marcatu finu da l'iniziu di l'ustilità. A piccula culonia di u
Togoland (l'oghjincu Togu) fù prestu accupata da i forzi anglu-francesi prima di
a fini d'aostu 1914, mentri più aspra fù a lotta in u Camerun Tedescu: a
capitali Buéa fù accupata da truppi culuniali francesi è belgichi u 27 sittembri
1914, ma favuriti da u tarrenu inaccessibili è da i piuviti trupicali l'ultimi
guarnigioni tedeschi ùn funi micca custretti à capitulà prima di frivaghju 1916.
A guarnigioni di l'Africa Tedesca di u Sudu-Punenti (l'oghjinca Namibia)
sustensi un'invasioni da parti di i truppi sudafricani è bench'è appughjata da
l'insurrizioni di parechji ribeddi boeri contru l'auturità britannica, fù infini
custretta à a resa in u lugliu 1915.

Moltu più longa fù a lotta in l'Africa Uriintali Tedesca (oghjinca Tanzania): à
u cummandu di un mischiu di culoni tedeschi è truppi arrulati trà l'indigeni
lucali (Schutztruppe), u culuneddu Paul Emil von Lettow-Vorbeck intrapresi una
seria d'azzioni di guerriglia è attacchi mordi-è-fughji à i danni di i culonii
cunfinanti (u Kenya britannicu, u Congu Belgicu è u Mozambicu purtughesu),
inflighjendu à l'Alliati diversi scunfitti. Fù nicissariu di metta in campu una
vasta forza (ghjunta à cuntà, trà suldati è parsunali ausiliariu, guasi 400.000
omini) par avè raghjoni di i picculi truppi di Vorbeck è accupà a culonia:
l'ultimi guerriglieri tedeschi, sempri capitanati da u so cummandanti, si
arresini solu u 26 nuvembri 1918, dopu à essa stati infurmati di a capitulazioni
di l'Alimagna.

Da tempu alliatu di u Regnu Unitu, u 23 aostu 1914 u Giapponu dichjarò a guerra
à l'Alimagna, furzendu u distinu di i pussidimenti tedeschi spargugliati chì
erani situati in u Pacificu: i prima ghjorna d'uttrovi una squatra navali
giappunesi salpò intornu à a Micrunesia, induva i tedeschi dispuniani di una
seria di picculi basi, accupendu prima di a fini di u mesi l'isuli Carulini,
l'isuli Marshall è l'isuli Marianni praticamenti senza cumbatta; u 31 uttrovi
una forza di spidizioni nipponica, rinfurzata dopu ancu da un cuntingenti
britannicu pruvinenti da Tientsin, posi l'assediu à u portu furtificatu di
Tsingtao, pussidimentu tedescu in China dapoi u 1898, ublighendu a guarnigioni à
capitulà u 7 nuvembri 1914.

U restu di i culonii tedeschi fù accupatu da i dominion australi di u Regnu
Unitu: u 30 aostu 1914 una forza neuzilandesa cunquistò senza sparghjimenti di
sangui i Samoa, mentri a Nova Guinea Tedesca fù accupata da l'australiani di
sittembri dopu una brevi campagna contru à a piccula guarnigioni di u
pussidimentu; l'ultimu avampostu tedescu, Nauru, cascò in manu à l'australiani u
14 nuvembri 1914.

In 1914 l'Imperu ottumanu era in stretti rapporti incù a Germania, chì dipoi
calchì tempu invistia capitali in u sviluppu ecunomicu di l'Imperu è curava
l'addistramentu di i so forzi armati. L'influenti ministru di a guerra Ismail
Enver era favurevuli à i tedeschi ma u guvernu ottumanu era sempri divisu nantu
à a scelta d'uniscia si à l'Imperi cintrali, nonustanti a signatura u 1º aostu
1914 di un trattatu sicretu di natura militara è ecunomica incù l'Alimagna; u
siquestru, à l'iniziu di a guerra, da parti di i britannichi di dui navi di
battaglia ottumani in custruzzioni in i cantieri inglesi pruvucò forti
indignazioni à Istanbul è i tedeschi ni prufittàni cidendu à l'ottumani i dui
incruciatori Goeben è Breslau, sfughjiti à caccia in u Meditarraniu. U 29
uttrovi 1914 i dui navi, tandu battendu bandera turca, bumbardàni i porti russii
nantu à u Mari Neru è punitini i mini; l'Alliati riplicàni incù una à
dichjarazioni di guerra: u 1º nuvembri i navi britannichi attaccàni un portamini
turcu in u portu di Smirne, u ghjornu dopu un incruciatori lighjeri bumbardò u
portu di Aqaba nantu à u Mari Rossu è u 3 nuvembri funi pigliati di mira i forti
annantu à i Dardaneddi.

L'intrata in guerra di l'Imperu ottumanu aprì novi scenarii di cunflittu in
teatri moltu distanti unu da l'altru: in u Caucasu a Russia si ritruvò à sustena
un difficiuli sicondu fronti in un tarritoriu innaccessibili, mentri a prisenza
ottumana in Mesuputamia è Palestina minacciava dui punteddi di l'imperu
culuniali britannicu, a raffinaria petrulifara pirsiana di Abadan (vitali par u
rifurnimentu di carburanti di a Royal Navy) è u canali di Suez. Finu da l'iniziu
parò l'attinzioni britannichi si rivolsini à u furzamentu di u strettu di i
Dardaneddi, à u fini di purtà a guerra dirittamenti in a capitala ottumana.

I fronti ind'eddu si cumbattia è quiddi induva ci s'aspittava di fà lu erani
oramai numarosi. Tutti i belligeranti principiàni à impiigà ogni risorsa à
dispusizioni è à listessu tempu si fecini senta i primi boci d'oppusizioni à a
guerra in u Regnu Unitu, in Alimagna (induva u 1º aprili ebbi locu una
manifistazioni urganizata da Rosa Luxemburg), in Francia è in Russia. L'Italia,
puri ristendu neutrali, era in cerca di i migliori avantaghji tarrituriali in
cambiu di u so intarventu: u 8 aprili 1915 uffrì d'affiancà in guerra i putenzi
cintrali s'è l'erani stati ciduti Trentino, l'isuli di a Dalmazia, Gorizia,
Gradisca è ricunnisciutu u "primatu" nantu à l'Albania. Una sittimana dopu
l'Austria-Ungaria ricusò i cundizioni è l'Italia feci richiesti sempri più
pisanti à i putenzi di l'Intesa, chì si dissini disposti à apra i niguziati.

Intantu nantu à u fronti di u Caucasu l'avanzata russia pruvucò u risentimentu
di i turchi contru a pupulazioni armena, suspittata d'avè favuritu i truppi di u
zaru. L'8 aprili principiàni i rastiddamenti è i fucilazioni, dendu via à una
vera è probbia pulizia etnica. Massacri è dipurtazioni divintarani sistematichi
è i chjami à l'Alliati è à Berlinu parch'eddi intarvenghini in calchì modu
firmetini inascultati.

L'uparazioni annantu à u fronti di u Caucasu principiàni finu da i primi ghjorna
di guerra, malgradu un tarrenu d'accessu difficiuli è u clima duru di
l'inguernu: dopu à avè faciulamenti rispintu un'offensiva russia in dirizzioni
di Köprüköy trà u 2 è u 16 nuvembri 1914, i forzi di a 3ª Armata ottumana,
vidati da u ministru di a guerra Enver, lanciàni un attaccu massicciu aldilà di
u cunfini russiu in dirizzioni di Kars; a scunfitta patuta in a siguenti
battaglia di Sarıkamış (22 dicembri 1914-17 ghjinnaghju 1915) si trasfurmò in
una disfatta par l'ottumani quandu a 3ª Armata circò di ritirà si à traversu i
muntagni annivati, pirdendu 90.000 omini annantu à un tutali di 130.000.

À i presi incù l'impurtanti situazioni di u fronti uriintali, i russii ùn funi
micca immediatamenti in gradu di sfruttà a vittoria è finu à marzu u fronti
caucasicu firmeti staziunariu, incù solu pochi azzuffi trà i dui parti; à a
ricerca di un paganacciu par a disfatta, l'ottumani accusàni a minuranza armena
chì vivia in i rigioni di cunfini di cunnivenza incù i russii, sottupunendu la à
parta da frivaghju 1915 à dipurtazioni è massacri. L'attacchi ottumani pruvucàni
beddu prestu una rivolta aparta è u 19 aprili 1915 i "fedayyin" armeni si
impussissàni di l'impurtanti cità di Van, risistendu dopu à l'assediu postu da
l'ottumani; prufittendu di l'occasioni i russii lanciàni una offensiva massiccia
in u sittori uriintali di u fronti, libarendu Van da l'assediu u 17 maghju ma
essendu infini bluccati da l'ottumani in u corsu di a battaglia di Malazgirt
(10-26 lugliu 1915). A contruffensiva ottumana inghjinnò a riaccupazioni di Van
(evacuata da u grossu di a pupulazioni armena) è di l'altri tarritorii persi
prima di a fini d'aostu. A linia di u fronti turrò à a situazioni di u principiu
versu a fini di l'annu, incù i dui forzi impignati à riurganizà si.

Par via di i difficultà annantu à u fronti caucasicu, a Russia n'appiddò à u
Regnu Unitu parch'eddu impignessi à so volta a Turchia, custringhjendu la à
richjamà à punenti parti di i so truppi: i britannichi, annantu à un
sughjirimentu di u generali Horatio Herbert Kitchener è incù u vigurosu appoghju
di u prima lord di l'Ammiragliatu Winston Churchill, pruposini d'attaccà da u
mari i forti turchi in i Dardaneddi. L'attaccu principiò di frivaghju 1915 è
divia dà u colpu di grazia à l'Imperu ottumanu, chì a so marina ùn pudia
cuntrastà in alcun' modu quidda anglu-francesa. L'upinioni duminanti era quidda
d'una campagna brevi è viulenti chì avaria purtatu à l'accupazioni di
Custantinopuli: apra u strettu avaria riapartu i canali d'espurtazioni di granu
par a Russia è forsi avaria ancu inghjinnatu a resa turca.

L'attaccu navali fù inveci un faddimentu: i forti funi travolti da u vulumu di
focu di i curazzati anglu-francesi, ma incù l'assistenza tedesca l'ottumani
erani ghjunti à sbarrà u strettu incù ampii campi di mini chì pruvucàni forti
perditi ind'è l'attaccanti, ublighendu li à abandunà. L'Alliati dicisini cusì di
ricorra à un sbarcu par cunquistà a penisula di Gallipoli è apra a strada à i
dragamini chì avariani pussutu cusì eliminà i sbarramenti: u 25 aprili 1915, in
ciò chì fù l'assaltu anfibiu maiori di a guerra, truppi britannichi, francesi,
australiani è neuzilandesi presini terra nantu à a punta di Gallipoli, ma i
forzi ottumani di u generali tedescu Ottu Liman von Sanders funi rapiti à
assicurà si l'alturi duminanti è bluccà cusì l'attaccu. A privista rapita
campagna si trasfurmò in una guerra di pusizioni incù perditi umani trimenti,
chì feci cunnoscia u generali di l'armata ottumana Mustafà Kemal com'è un
impurtanti capimachja. Cuscenti di u faddimentu, l'Alliati si ritiràni dopu da
Gallipoli in i prima ghjorna di ghjinnaghju 1916.

Lu 3 maghjiu l'Italia, si disimpegnò da la Triplice Alleanza. in li ghjorni
seguenti ghjolitti è lu parlamentu, in maghjioranza neutralista, combatterunu
l'ultima battaglia per salvà l'Italia da lu cunflittu, mentre li naziunalisti
manifestavanu in piazza per l'entrata in guerra ("le radiose ghjornate di
maghjio", secundu la definizione di Gabriele D'Annunziu). Li parlamentari
neutralisti ricevetteru minacce è intimidazioni, è lu stessu ghjolitti dovette
assume una scorta. Lu 13 maghjiu Salandra presentò à lu Re le dimissioni;
ghjolitti, in lu timore di approfondisce una grossa frattura à l'internu di lu
paese, di provocà una crisi istituziunale di larga portata è di cumpromette lu
paese à l'esternu, rinunciò à la successione è fece in manera in sustanza chì
l'incaricu venisse cunferitu novamente à Salandra. L'Italia entrò perciò in
guerra per volontà di un gruppu di relativa minoranza, chjamandu à combatte li
militari longu più di 750 chilometri di fronte,che andavanu da lu Mà di lu nordu
à lu cunfine svizzero

L'Italia dichjarò guerra à l'Austria-Ungheria lu 23 maghjiu 1915, è à la
Ghjermania quindici mesi più tardi.

All'alba di lu 24 maghjiu lu Reghju Esercitu sparò la prima salva di cannone
cuntru le postazioni austru-ungariche asserragliate à Cervignanu di lu Friuli
che, poche ore più tardi, divenne la prima cità cunquistata. à l'alba di lu
stessu ghjornu la flotta austru-ungarica bombardò la stazione ferroviaria di
Manfredonia; à le 23:56, bombardò Ancona. Lu stessu 24 maghjiu cadde lu primu
suldatu talianu, Riccardu di ghjustu.

Lu comandu di le forze armate taliane fu affidatu à lu ghjenerale Luighj
Cadorna. Lu novu fronte apertu da l'Italia ebbe cume teatru l'arcu alpinu dallu
Stelviu à lu mà Adriaticu è lu sforzu principale tendente á lu sfondamentu di lu
fronte fu attuatu in la reghjone di la valli isuntine, in direzione di Lubiana.
pure qui, dopu à un'iniziale avanzata taliana, l´austru-ungarichi ricevetteru
l'ordine di trincerà si è resistere. Si arrivò cusì à una guerra di trincea
simile à quella chì si stava svolghjendu nant'à lu fronte uccidentale: l'unica
differenza cunsisteva in lu fattu che, mentre nant'à lu fronte uccidentale le
trincee eranu scavate in lu fangu, nant'à lu fronte talianu eranu scavate in le
rocce è in li ghiacciai di le Alpi, finu é oltre li 3.000 metri di altitudine.

in quest'ultime le perdite taliane ammuntarunu à oltre 60.000 morti è più di
150.000 feriti, lu chì equivaleva à circa un quartu di le forze mobilitate.
Degna di menzione hè l'uffensiva nell'altu Cadore nant'à lu Col di Lana tendente
à taglià una di le principali vie di rifornimentu à lu settore Trentinu
attraversu la Val Pusteria. Questu teatru di operazioni fu secundariu rispettu à
la spinta á est, tuttavia ebbe lu meritu di bloccare, in seguitu, cuntinghjenti
austru-ungarici: la zona di operazioni si avvicinava difatti più di ogni altru
settore di lu fronte à vie di cumunicazione strateghjche per
l'approvvighjonamentu di lu fronte tirolese è trentinu.

Si arrivò cusì à l'iniziu di lu 1916. Mentre in febbraiu l´austru-ungarichi
ammassarunu truppe in Trentinu, l'11 marzu, per ottu ghjorni, si svolse la
Quinta battaglia di l'Isonzu, chì ùn portò á alcun risultatu.

A [[ghjugnu l´austru-ungarichi sfondarunu in Trentinu arrivandu á occupà tuttu
l'altipianu di Asiagu; l'esercitu talianu riuscì à fatica à fermà l'uffensiva è
l´austru-ungarichi si ritirarunu tornandu à rinforzà le so pusizioni nant'à lu
Carsu. L'uffensiva fu significativamente chjamata Battaglia di li Altipiani
Strafexpedition (ovveru "spedizione punitiva"). Lu 4 agostu iniziò la Sesta
battaglia di l'Isonzu chì portò lu 9 agostu à la cunquista di la cità di Gorizia
che, pur ùn essendu di importanza strateghjca, verrà presa á un prezzu altissimu
(20.000 morti è 50.000 feriti). L'annu si cuncluse cù altre tre uffensive:

Nell'ultima parte di l'annu l´taliani riuscirunu á avanzà di qualchì chilometru
in Trentinu, ma per tuttu l'invernu di lu 1916-1917, nant'à lu fronte di
l'Isonzu, tra lu Carsu è Monfalcone, la situazione rimase stazionaria.

La ripresa di le operazioni arrivò in maghjiu. da lu 12 maghjiu à lu 28 maghjiu
si svolse la Decima battaglia di l'Isonzu. da lu 10 ghjugnu à lu 25 ghjugnu si
svolse invece la Battaglia di lu Monte Ortigara voluta da Cadorna per
ricunquistà certi territori di lu Trentinu fermati in manu austru-ungarica. Lu
18 agostu ebbe iniziu la più impunente di le uffensive taliane, l'Undicesima
battaglia di l'Isonzu: pure questa ùn porterà significativi cambiamenti è verrà
pagata à caru prezzu, sia cume perdite chì cume cunseguenze.

Lu 24 ottobre l´austru-ungarichi è li tedeschi sfondarunu lu fronte di l'Isonzu
à nordu converghjendu nant'à Caporettu è accerchjarunu la 2a Armata taliana, in
particulà lu IV é lu XXVII Corpu d'armata, comandatu da lu ghjenerale Pietru
Badogliu. Lu ghjenerale Luighj Capellu, comandante di la 2a armata taliana, cume
pure lu capu di statu maghjiore di l'esercitu Luighj Cadorna da tempu avevanu
sentitu di un probabile attaccu, ma sottuvalutarunu tali notizie è pure
l'effettiva capacità uffensiva di le forze nemiche. Capellu durante
l'accerchjamentu preferì farsi diplomaticamente ricoverà in ospedale è questu
l´custò poi l'impussibilità di difende si di fronte à la cummissione
d'inchjesta, tantu da esse un l'anni successivi degradatu é incarceratu.

Da lì l´austriaci avanzarunu per 150 km in direzione sud-ovest raghjiunghjendu
Udine in soli quattru ghjorni. La Disfatta di Caporettu provocò lu crollu di lu
fronte talianu nant'à l'Isonzu cù la cunseguente ritirata di le armate schjerate
da l'Adriaticu finu à la Valsugana, oltre à le perdite umane è di materiale;
350.000 suldati si diederu à una ritirata scumposta assieme à 400.000 civili chì
scappavanu da le zone invase. La ritirata venne prima effettuata portandu
l'esercitu longu lu Tagliamentu, é in seguitu finu à lu Piave, l'11 novembre
1917, quandu tuttu lu Venetu (Venezia cumpresa) sembrava putesse andà perdutu. à
la fine si cuntarunu quasi 700.000 tra morti, feriti è prighjuneri.

A seguitu di la disfatta, lu ghjenerale Cadorna, in lu cumunicatu emessu lu 29
ottobre 1917, indicò, in manera erratu è strumentale «la mancata resistenza di
repà ti di la II armata» cume la motivazione di lu sfondamentu di lu fronte da
parte di l'esercitu austru-ungaricu. In seguitu Cadorna, invitatu à far parte di
la cunferenza interalleata à Versailles, venne sustituitu, per vole di lu novu
presidente di lu cunsigliu Vittoriu Emanuele Orlandu, da lu ghjenerale Armandu
Diaz, l'8 novembre 1917, dopu à chì la ritirata si stabilizzò definitivamente
nant'à la linea di lu Monte Grappa è di lu Piave.

L'austru-ungarichi è li tedeschi chiuseru l'annu 1917 cù le uffensive nant'à lu
Piave, nant'à l'Altipianu di Asiagu è nant'à lu monte Grappa. l´taliani,
decimati dopu à Caporettu, funu costretti, per riempisce li voti d'organicu à
chjamà à lu fronte li [[Ragazzi di lu '99, appena diciottenni, mentre si decise
di cunservà la leva di lu 1900 per un iputeticu sforzu finale, in lu 1919.

Se la severa disciplina di Cadorna, oltre à le dure parole di papa Benedettu XV
nant'à l'«inutile straghje» chì avevanu colpitu li militari più relighjosi è à
li longhi mesi in trincea, aveva fiaccatu l'esercitu, la ritirata nant'à lu
fronte di lu Grappa-Piave cunsentì à l'esercitu talianu, avale in manu à Diaz,
di cuncentrà le sue forze nant'à di un fronte più breve, megliu difendibile, e,
suprattuttu, cù un mutatu atteghjiamentu tatticu, impostatu à la difesa di lu
territoriu naziunale. Ciò ricoprì di un novu significatu morale la guerra è
cunsentì lu cumpattamentu di le truppe è di la nazione, presuppostu per la
cosiddetta «Vittoria finale».

L'austru-ungarichi fermarunu l´attacchi in attesa di la primavera di lu 1918,
preparandu un'uffensiva chì li avaria dovuti portà à penetrà in la pianura
veneta. La fine di la guerra cuntru la Russia fece sì chì la maghjior parte di
l'esercitu impiegatu nant'à lu fronte urientale putesse spostà si à ovest. Dal
cumunicatu di lu Comandu Supremu ("bullettinu di la Vittoria") 4 novembre 1918,
ore 12 <<La guerra cuntru l'Austria-Ungheria che, sottu l'alta guida di S. M. Lu
Re Duce Supremu, l'Esercitu talianu, inferiore per numeru è per mezzi, iniziò lu
24 maghjiu 1915 è cù fede incrollabile è tenace valore cundusse ininterrotta é
asprissima per 41 mesi, hè vinta. L' ultimu cadutu talianu hè statu lu
caporalmaghjiore ghjuseppe Pazzaglia di 19 anni appartenente à la 1º Sezione
Mantova, colpitu da una pallottola in fronte à le ore 15 à sud di Udine. I resti
di quellu chì fu unu di li più putenti eserciti di lu mondu, risalenu in
disordine è senza speranza le valli chì avevanu discesu cù orgogliosa sicurezza.
Diaz>>

L'uffensiva austru-ungarica arrivò lu 15 ghjugnu: l'esercitu di l'Imperu attaccò
cù 66 divisioni in la cosiddetta Battaglia di lu solstiziu (15 ghjugno|15 - 23
ghjugnu 1918), chì vide l´taliani, finalmente rincorati, resiste à l'assaltu.
l´austru-ungarichi perseru le so speranze, vistu chì lu paese era ormai à un
passu da lu baratru, assillatu da l'impossibilità di cuntinuà à sustene lu
sforzu bellicu nant'à lu pianu ecunomicu è suprattuttu nant'à quellu morale,
data l'incapacità di la monarchia di fà si garante di l'integrità di lu statu
multinaziunale asburghjcu. cù li populi di l'imperu asburghjcu nant'à l'orlu di
la rivoluzione, l'Italia anticipò á ottobre l'uffensiva prevista per lu 1919,
per impegnà le riserve austru-ungariche é impedisce à iddi la prosecuzione di
l'uffensiva nant'à lu fronte francese.

Da Vittoriu Venetu, lu 23 ottobre partì l'uffensiva, cù cundizioni climatiche
pessime. l´taliani avanzarunu rapidamente in Venetu, Friuli è Cadore è lu 29
ottobre l'Austria-Ungheria si arrese. Lu 3 novembre, à Villa ghjusti, pressu
Padova l'esercitu di l'Imperu firmò l'armistizio; li suldati taliani entrarunu à
Trentu mentre li bersaglieri sbarcarunu à Trieste, chjamati da lu locale
comitatu di salute pubblica, chì però aveva richjestu lu sbarcu di truppe di
l'Intesa. Lu ghjornu seguente, mentre lu ghjenerale Armandu Diaz annunciava la
vittoria, venivanu occupate Rovignu, Parenzu, Zara, Lissa è Fiume. Quest'ultima
pur ùn prevista tra li territori in li quali sarianu state inviate forze taliane
venne occupata, cume previstu da certe clausole di l'Armistiziu, in seguitu á li
eventi di lu 30 ottobre 1918 quandu lu cunsigliu Naziunale, insediatosi in lu
municipiu dopu à la fuga di li ungheresi, aveva pruclamatu, nant'à la base di li
principi wilsoniani, l'unione di la cità à l'Italia. L'esercitu talianu furzò
cumunque la linea di lu Trattatu di Londra intendendu occupà pure Lubiana, ma fu
fermatu pocu oltre Postumia da le truppe serbe. Li cinque reparti di la Marina
entravanu à Pula. Lu ghjornu seguente venivanu inviati altri mezi à Sebenicu chì
diventava la sede principale di lu Guvernu Militare di la Dalmazia.

L'Imperu Ottomanu, dopu à parechje sollecitazioni da parte di li Imperi Centrali
si unì à elli lu 29 ottobre 1914, creandu una minaccia per li territori russi di
lu Caucasu è per le cumunicazioni britanniche cù l'India è l'uriente attraversu
lu Canale di Suez. Cause principali di l'ingressu in guerra furono: la
Ghjermanofilia di lu ministru di la guerra à so´ volta capu di l'esercitu nonche
primu ministru Enver Pasha chì l'1 agostu 1914 firmu un trattatu segretu cù la
Ghjermania di natura militare è alimentare, la mancata cunsegna da parte di lu
guvernu di so´ maesta britannica di due novi incrociatori leghjèri.

Nella zona di lu Caucasu l'obiettivu iniziale di li ottomani era la ricunquista
di li territori di l'Anatolia urientale pe si durante la Guerra turcu-russa di
lu 1877-1878. Lu schjeramentu iniziale di li Ottomani nant'à lu Caucasu
cumprendeva due armate, la Secunda è la Terza per un totale di circa 180000
omini, dotate di equipaghjiamentu di la qualità simile à quellu di l'esercitu
imperiale di lu zar; à queste si oppuneva l'Armata di lu Caucasu, forte di circa
100000 omini, comandata inizialmente da lu ghjenerale Illarion Ivanovic
Voroncov-Dakov é in seguitu da lu ghjenerale Nikolaj Nikolaevic Judenic. Teatru
di la campagna di lu Caucasu fu un territoriu montosu in cui le vie di
cumunicazioni eranu quasi inesistenti è le cundizioni ambientali per li suldati
estremamente difficili, suprattuttu durante li periodi invernali.

L'obiettivu à longu termine di Enver Pasha supremu comandante di l'esercitu
ottomanu, era far rientrà li territori di l'Asia centrale in la sfera di
influenza turca; tuttavia eL'Micca era un grande stratega. Enver Pasha decise di
piglie l'iniziativa nant'à lu fronte di lu Caucasu in lu dicembre 1914,
attaccandu fruntalmente in lu settore di Sarikamis cù la Terza Armata le
posizioni di li russi, avvantaghjiati da lu terrenu muntagnosu è da le righjde
cundizioni ambientali; la battaglia di Sarikamis si rivelò una terribile
disfatta per l´ottomani chì perseru quasi interamente le forze impiegate.

L'alleati (britannici, francesi, australiani è neozelandesi) aprirunu in lu 1915
un novu fronte cù lu sbarcu in li pressi di Gallipuli chì avaria dovutu cundurre
rapidamente à la presa di li Stretti Turchi è di Istanbul. Tuttavia li turchi
riuscirunu cù successu à cuntene l´attacchi di li alleati, chì à la fine, sia
per le gravi perdite subite sia per la situazione di stallu, deciseru di evacuà
la zona di Gallipuli. In Mesuputamia invece, dopu à lu disastru di l'assediu di
Kut (1915-16), li britannichi si riorganizzarunu è catturarunu Baghdad in lu
marzu 1917.

Più à ovest, in Palestina, l´iniziali fallimenti britannichi venneru ribaltati
cù la cunquista di ghjerusalemme in lu dicembre 1917 è la Forza di spedizione
eghjziana guidata da Edmund Allenby chì scunfisse le forze ottomane in la
battaglia di Meghjddu (settembre 1918).

Dopu aver respintu tre invasioni austru-ungariche nell'agostu-dicembre 1914, la
Serbia cedette à l'invasione combinata di Ghjermania, Austria-Ungheria è
Bulgaria di l'ottobre 1915. Le truppe serbe cuntinuarunu à resiste in Albania è
Grecia, dove una forza francu-britannica era sbarcata à Saloniccu per offrisce
assistenza è per spinghje lu guvernu grecu in guerra cuntru l´Imperi Centrali.

La Grecia, guidata da Re Costantinu I, si dichjarò á lu scoppiu di lu cunflittu
neutrale, tuttavia la zona di Saloniccu fu impiegata da l´Alleati cume base di
appoghjiu per le operazioni nant'à lu fronte serbu è bulgaru. La situazione
precipitò in lu 1917: lu re mostrò un atteghjiamentu propensu à sustene l´Imperi
Centrali. Per ùn corre rischi, l´Alleati lu rovesciarunu è lu sustituirunu cù
suu figliu Alessandru, chì lu 27 ghjugnu dichjarò guerra á li ottomani è iniziò
le operazioni in Tracia, chì fu occupata in l'annu successivu.

L'Italia diede un importante apportu à la campagna cuntru l´Ottomani. Due
divisioni di 10.000 omini funu sbarcate à Saloniccu è diederu battaglia durante
la campagna in Serbia. Le navi principali funu invece ancorate à Valona è altri
porti albanesi. Funu decisive pure quandu l´Ottomani tentarunu un fallitu
attaccu à Suez, unendusi á li inglesi. Inoltre, in la Guerra italu-turca, la
Reghja Marina aveva distruttu la quasi totalità di la flotta ottomana,
indebulendu mondu un ghjà affaticatu imperu.

L'Imperu ghjappunese dichjarò la guerra quasi subitu è si trovò alleatu di
l'Imperu russu scunfittu 9 anni addietru in la Guerra russu-ghjappunese. Lu
statu ghjappunese aveva cume imperatore, da lu 1912, Taishu, sottu lu cui regnu
si stava attraversandu un periodu di benesse ecunomicu è di sviluppu militare.

Nel primu annu di guerra, la putente Marina Imperiale ghjappunese intraprese
cunquiste à li danni di li tedeschi, tra cui la base di Tsingtau, in Cina, è
l'isula di Palau. Successivamente, li nipponichi rifornirunu cù di li convoL'li
britannici, tramite le colonie di questi (India britannica è Malesia).

La percezione di la guerra in lu 1914 era quasi romantica, è la so´
dichjarazione venne acculta cù grande entusiasmu da parechje persone. La visione
cumune era chì saria stata una breve guerra di manovre, cù poche azioni
punghjenti (per «impartisce una lezione à lu nemico») è saria finita cù un
vittoriosu ingressu in la capitale (ovviamente quella nemica), seguita da una ò
due parate celebrative à casa, per puter poi tornà à la vita normale. C'eranu
certi pessimisti (come Lord Kitchener) chì predisseru chì la guerra saria durata
à lungu, ma Guglielmu II disse chì la guerra saria «finita per Natale...».

Questu puntu merita di esse approfonditu. La convinzione di la breve durata di
la guerra si cunsidera spessu una traghjca sottuvalutazione; secundu mundi, se
vi fosse stata fin da l'iniziu una diffusa cunsapevolezza chì la guerra avaria
apertu un tale abissu in la civiltà europea, nessunu l'avaria intrapresa ò
cuntinuata. In realtà, una parte di li studiosi militari di l'epoca avevanu
previstu tale possibilità, cume si vede in particulà da l'opera di Ivan Bloch,
ghjà candidatu à lu Premiu Nobel per la pace. Le previsioni di Bloch nant'à la
guerra industriale chì avaria cundottu à sanguinose situazioni di stallu,
logoramentu è perfinu di rivoluzione, eranu ampiamente cunosciute sia in li
circoli militari chì in quelli pacifisti, senza cuntà lu fattu chì ghjà in li
decenni precedenti altri cunflitti, cume la guerra di secessione americana
(1861-1865) è la guerra russu-ghjappunese (1904-1905), eranu deghjenerati in una
massacrante guerra di trincea.

Alcuni autori cume Niall Ferguson sustenenu chì la convinzione di una guerra
veloce sia stata mondu esaghjerata fin da li tempi di lu cunflittu. Secundu
Ferguson, li pianificatori militari, specialmente in Ghjermania, eranu
cunsapevoli di la possibilità di una guerra lunga, cume risulta da la famosa
currispondenza telegrafica Willy-Nicky tra l´imperatori di Russia è di
Ghjermania. EL'sustiene pure chì li più informati cunsideravanu improbabile una
guerra veloce. Inoltre, era nell'interesse di li guverni presentà ampiamente
questu messaghjiu in la so prupaganda, da lu momentu chì questu incoraghjiava
l´omini á arrolarsi, facendu sembrà la guerra menu grave è mantenendu altu lu
morale ghjenerale.

Dopu à l'iniziale successu in la prima battaglia di la Marna, le forze tedesche
è di l'Intesa iniziarunu una serie di snervanti manovre per cercà di costringhje
l´avversari à la ritirata, in la cusiddetta Corsa à lu mare. Francia è Gran
Bretagna si trovarunu ben prestu á affrontà le posizioni tedesche trincerate, da
la Lorena finu à le coste belgiche in le Fiandre. Entrambi li schjeramenti
preseru pusizione, li francesi è li britannichi cercandu di andà à l'attaccu, li
tedeschi cercandu di difende lu territoriu da iddi occupatu. Di cunseguenza, le
trincee tedesche eranu monda megliu costruite di quelle di li so nemichi, datu
chì quelle anglu-francesi eranu pensate solu per esse «tempuranee».

Nessunu di li due schjeramenti si dimustrò in gradu di assestà un colpu decisivu
in li quattru anni seguenti, per quantu la prutratta azione tedesca in la
battaglia di Verdun (1916) è lu fallimentu alleatu di la primavera successiva,
purtarunu l'esercitu francese nant'à l'orlu di lu cullassu, mentre le diserzioni
di massa minavanu la linea di lu fronte.

Circa 800.000 suldati da la Gran Bretagna è da l'Imperu britannicu si trovavanu
cuntemporaneamente nant'à lu fronte uccidentale 1.000 battaglioni, ognunu
occupante un settore di lu fronte, da la Belgiuca finu à l'Arne, chì operavanu
nant'à un sistema mensile à quattru stadi, à menu chì ùn ci fosse un'uffensiva
in corsu. Lu fronte cunteneva quasi 10.000 chilometri di trincee. Ugni
battaglione teneva lu so' settore per quattru settimane prima di tornà in le
retruvie, dunque in la riserva è infine per una settimana in licenza, suventi in
la zona di Poperinge ò di Amiens.

Sia la battaglia di la Somme (1916), chì la battaglia di Passchendaele (1917),
sempre nant'à lu fronte uccidentale, portarunu enormi perdite di vite da
entrambe le parti, ma minimi progressi in la situazione di la guerra. hè
interessante notà che, quandu li britannichi attaccarunu in lu primu ghjornu di
la battaglia di la Somme, è perseru un enorme numeru di omini sottu le cuntinue
raffiche di le mitragliatrichi tedesche, riuscirunu cumunque à guadagnà di lu
terrenu.

[[File:Nieuport.jpg|thumb|250px|Caccia [[Nieuport 17, Aisne (Francia), 1917
L'aviazione militare ottenne rapidi progressi, dallu sviluppu di le
(inizialmente primitive) mitragliatrichi sincronizzate per puter sparà in
avanti, introdotte da l'aviazione tedesca nell'autunnu di lu 1915, á lu sviluppu
di li bombardieri usati cuntru Londra (lugliu 1917): ancor più drammaticu,
almenu per li britannici, fu l'usu di li sottumarini tedeschi (U-Boot, da lu
tedescu Unterseeboote) cuntru li mercantili alleati in acque internaziunali da
lu febbraiu 1915. La decisione tedesca di toglie le restrizioni à l'attività
sottumarina (la cosiddetta "guerra sottumarina indiscriminata", da lu 1
febbraio|1º febbraiu 1917) fu strumentale à l'entrata in guerra di li Stati
Uniti da la parte di li alleati (6 aprile). L'affondamentu di lu transatlanticu
Lusitania fu un successu cuntroversu per l´U-Boot.

L'industria ottica (suprattuttu quella tedesca) aveva avutu unu sviluppu
notevole pure prima di la guerra. Li sottumarini ebberu li so risultati pure
grazie à di li boni periscopi, da le trincee l´ufficiali tedeschi scrutavanu cù
cannochjali Bausch l´ufficiali inglesi chì à so volta li scrutavanu cù
cannochjali Bausch & Lomb di fornitura americana ò cù l´Zeiss cumprati da li
tedeschi in lu 1910. Goerz, Voigtlander, M. Hensoldt & Sohne, E.Leitz (Leica),
Carl Zeiss funu le industrie chì più funu impegnate in lu sforzu bellicu di
l'Imperu tedescu.

I piani di guerra iniziali di li russi prevedevanu l'invasione simultanea di la
Galizia austriaca è di la Prussia urientale tedesca. pure se l'iniziale avanzata
in Galizia fu di ampiu successu, li russi venneru respinti in Prussia da le
vittorie di li ghjenerali tedeschi Hindenburg è Ludendorff à Tannenberg è à li
Laghi Masuri nell'agostu è settembre di lu 1914.

L'organizzazione militare é ecunomica russe, menu sviluppate, si rivelarunu
prestu insufficienti davanti à le forze combinate di Ghjermania è
Austria-Ungheria. in la primavera di lu 1915 li russi venneru respinti in
Galizia, è in maghjiu l´Imperi Centrali ottenneru un importante sfondamentu à li
cunfini meridionali di la pulonia, espugnandu Varsavia lu 5 agostu è
costringhjendu li russi à ritirà si da la pulonia.

L'insoddisfazione in li cunfrunti di la cundotta di guerra di lu guvernu russu
caria nonostante li successi di lu ghjugnu 1916 (uffensiva Brusilov) in la
Galizia urientale, cuntru l´austriaci, quandu li successi russi funu minati da
la riluttanza di li altri ghjenerali di impegnà le so forze à supportu di lu
comandante vittoriosu.

Le fortune alleate si ravvivarunu solu temporaneamente cù l'ingressu in guerra
di la Romania, lu 27 agostu. Le forze tedesche arrivarunu in aiutu di le unità
austriache impegnate in Transilvania, è Bucarest cadde à li piedi di li Imperi
Centrali lu 6 dicembre. in lu frattempu, l'instabilità interna caria in Russia,
è lu Zar rimase isulatu à lu fronte, mentre lu sempre più incumpetente guvernu
di l'Imperatrice provocò pruteste da tutti li segmenti di la vita pulitica
russa, risultandu nell'assassiniu di lu cunsiglie predilettu di la zarina
Alessandra, Rasputin, da parte di nobili cunservatori à la fine di lu 1916.

In u marzu 1917 (febbraiu per lu calendariu russu, chì ùn era statu ancora
convertitu à lu calendariu gregorianu), le dimostrazioni di San Pietruburgu
(ribattezzata Pietrugradu per abbandonà lu toponimu Ghjermanicu, inopportunu in
tempu di guerra) culminarunu nell'abdicazione di Nicula II è à la nomina di un
debule guvernu provvisoriu centrista, chì cundivise lu pute cù li socialisti di
lu Soviet di Pietrugradu. Questa divisione di li puteri portò à la cunfusione è
à lu caos, sia à lu fronte chì à casa, è l'esercitu divenne sempre menu capace
di resiste efficacemente à la Ghjermania. in lu frattempu, la guerra è lu
guvernu, divenneru sempre più impopulari, è lu malcuntentu venne usatu
strateghjcamente da lu Partitu bulscevicu, guidatu da Vladimir Lenin, á lu scopu
di piglie lu putere.

Lu triunfu di li bulscevichi, in novembre (ottobre per lu calendariu russu), fu
seguitu in dicembre da un armistiziu è da negoziati cù la Ghjermania. à
l'iniziu, li bulscevichi rifiutarunu li duri termini imposti da la Ghjermania,
ma quandu questa riprese la guerra è cuminciò à marcià impunita attraversu
l'Ucraina, lu novu guvernu accettò lu Trattatu di Brest-Litovsk lu 3 marzu 1918,
chì portò la Russia fori da la guerra dietru cessione á li Imperi Centrali di
vasti territori cumprendenti la Finlandia, le Province Baltiche, la pulonia è
l'Ucraina (che cumprendevanu più di un quartu di la populazione russa).

Lu 1917 vide l'ingressu in guerra di li Stati Uniti à fiancu di le putenze di
l'Intesa, mentre la scunfitta russa nant'à lu fronte urientale permise à la
Ghjermania di spostà truppe versu ovest. saria statu dunque nant'à lu fronte
uccidentale chì saria statu decisu l'esitu di la guerra.

A lu cumenciiu di lu 1917 la Ghjermania riprese la so´ pulitica di guerra
sottumarina indiscriminata: per isolà li britannichi, nessuna nave (anche quelle
neutrali) saria stata risparmiata. Questu, combinatu cù l'indignazione pubblica
circa lu Telegramma Zimmermann, portò à la finale rottura di le relazioni tra
Stati Uniti è Imperi Centrali. Lu presidente Woodrow Wilson richjese à lu
Congressu di li Stati Uniti di dichjarà guerra, lu chì avvenne lu 6 aprile 1917
(solu un membru di lu Congressu, Jeanette Rankin di lu Muntana, votò cuntru).

L'esercitu statunitense è la fighjia Naziunale eranu ghjà stati mobilitati in lu
1916 per dà la caccia à lu rivoluzionariu messicanu Panchu Villa, lu chì rese
l´spostamenti più veloci. La Marina statunitense fu in gradu di invià un gruppu
di navi da guerra à Scapa Flow per unè si à la flotta britannica è un gruppu di
incrociatori à Queenstown, in Irlanda, per aiutà à scortà li convogli. Cumunque,
occorse di lu tempu prima chì le forze statunitensi fosseru in gradu di
cuntribuisce significativamente nant'à lu fronte uccidentale è nant'à quellu
talianu. cù l'entrata in guerra di li USA, si crea una putentissima alleanza: la
grande putenza ecunomica, li due imperi più grandi di lu tempu (Imperu
britannicu è Imperu russu), di le nazioni ecunomicamente forti (Italia, Francia,
Cina, Sudafrica suprattuttu ma pure stati cume l'Australia chì eranu sottu lu
Regnu Unitu ma godevanu di ampia autonumia). Tutta questa putenza era
cuntrapposta à l'Imperu tedescu, putente ma alleatu cù due nazioni decadenti
(Imperu Ottomanu è Imperu Austru-Ungaricu) è cù la piccula Bulgaria che, pur
tenace, ùn rappresentava un ostacolu insormuntabile: la vittoria era dunque
prossima.

Britannichi è francesi insistetteru nant'à l'inviu di fanteria statunitense per
rinforzà le linee. Durante la guerra, le forze americane funu à cortu di una
propria artiglieria, aviazione è di unità di lu ghjeniu. Cumunque, lu ghjenerale
John J. Pershing, comandante di la forza di spedizione americana, rifiutò lu
disgregamentu di le unità statunitensi per utilizzarle cume rinforzu di quelle
francesi è britanniche, cume sughjèritu da l´alleati.

Lu 21 marzu 1918 la Ghjermania lanciò una grossa uffensiva, l'«uperazione
Michael», cuntru le truppe britanniche è di lu Commonwealth. L'esercitu tedescu
aveva sviluppatu una nova tattica chì prevedeva l'utilizzu di incursori
addestrati á infiltrà si in le trincee è catturarle.

L'alleati reaghjrunu incaricandu lu maresciallu francese Ferdinand Foch di
coordinà le attività alleate in Francia, è in seguitu nominandolu comandante
supremu di tutte le forze alleate.

L'uffensiva tedesca si mosse in avanti di 60 km è premette le truppe di la Forza
di spedizione britannica (BEF), tantu chì lu so comandante, lu maresciallu di
campu Sir Douglas Haig, emise un ordine ghjenerale l'11 aprile chì dichjarava:
«Con le spalle à lu muru, è credendu in la ghjustezza di la nostra causa, ognunu
di noi deve combatte finu à la fine». Cumunque, per issu momentu, l'uffensiva
tedesca si era fermata, à causa di problemi loghjstichi. Li cuntrattacchi di li
canadesi è di le forze di l'ANZAC spinseru indietru li tedeschi.

La forza di spedizione americana, cumandata da lu ghjenerale John J. Pershing,
entrò in battaglia in numeri significativi in l'aprile 1918. in la battaglia di
Boscu Belleau, da lu 1 ghjugno|1º]] à lu 30 ghjugnu 1918, la secunda divisione,
cumprendente lu Corpu di li Marines, ahjutò á annullà l'uffensiva tedesca chì
minacciava Parighj.

Lu 18 lugliu 1918, à la battaglia di Chateau-Thierry, le forze francesi è
statunitensi andarunu à l'uffensiva. L'esercitu britannicu, usandu un gran
numeru di carri armati, attaccò á Amiens l'8 agostu causendu tale surpresa è
cunfusione chì lu cumandante in capu tedescu, ghjenerale Ludendorff, disse chì
fu «Lu ghjornu più neru di l'esercitu tedescu».

Lu 12 settembre la Prima Armata Statunitense, chì era stata recentemente
custituita da la Forza di spedizione americana, andò à l'attaccu di lu saliente
di Saint-Mihiel, chì la Ghjermania occupava da lu 1914. Questu saliente
minacciava la linea ferroviaria Parighj-Nancy. Le forze americane eranu carenti
di supportu di l'artiglieria, chì veniva fornitu da francesi è britannichi.
Questa fu pure la prima uccasione in cui venneru usati li carri armati
americani, guidati da lu tenente colonnellu ghjeorghje Smith Patton. Quattru
ghjorni dopu à lu saliente era statu ripulitu.

Lu 26 settembre le forze americane iniziavanu l'uffensiva Mosa-Argonne, chì
cuntinuò finu à la fine di la guerra. Un postu di osservazione chjave di li
tedeschi, nant'à la qota 305 à Montfaucon-d'Argonne venne catturatu lu 27
settembre. Circa 18.000 americani cadderu durante l'uffensiva, chì fu la prima
cundotta da l´Stati Uniti cume esercitu indipendente. Lu ghjenerale Pershing
puntava à lu fiume Renu, chì si aspettava di oltrepassà à l'iniziu di lu 1919.

La Bulgaria fu lu primu tra l´Imperi Centrali à firmà l'armistiziu (29 settembre
1918), seguitu da la Turchia (30 ottobre). La [[Ghjermania richjese un cessate
lu focu lu 3 novembre 1918, seguita da l'Austria-Ungheria. Li combattimenti
terminarunu cù l'armistiziu cuncordatu l'11 novembre à cumpiègne. Austria è
Ungheria firmarunu due armistizi separati à seguitu di lu rovesciamentu di la
monarchia asburghjca. Lu maghjiore Harry S. Truman fece sparà li cannoni à lu
so' battaglione finu á li ultimi secundi. Circa trent'anni dopu, lu maghjiore
divenne presidente di li Stati Uniti. Fu ellu à ordinà lu lanciu di le bombe
atomiche nant'à Hiroshima è Nagasaki, chì pose fine à la secunda guerra
mundiale. Si può in qualchì manera dì chì Truman fece terminà entrambe le guerre
mundiali.

Quandu Guglielmu II ordinò à la Flotta d'altu mare tedesca una sortita cuntru le
navi alleate, questa si ammutinò à Wilhelmshaven, lu 29 ottobre 1918: morirunu 9
marinai. Lu 9 novembre, venne pruclamata la repubblica, segnandu la fine di
l'Imperu tedescu natu in lu 1871. Lu Kaiser fuggì lu ghjornu seguente in li
Paesi Bassi, dove l´venne garantitu l'asilu puliticu finu à la morte (avvenuta
in lu 1941, pocu dopu à chì li Paesi Bassi funu occupati da lu Terzu Reich di
Hitler in la Secunda guerra mundiale).

La prima guerra mundiale hè cunsiderata cume la prima guerra muderna nant'à
larga scala. In realità si presentava cume una sorta di ibridu tra una
tecnolughja militare avanzata è una duttrina strateghjca di stampu
postnapuleonicu. Tra le innovazioni chì avarianu cambiatu lu voltu di la guerra
ci fu l'usu stensivu di la mitragliatrice à scopi prevalentemente difensivi. Un
solu nidu di mitragliatrice, purché ben provvista di munizioni, puteva tene in
scaccu un'intera brigata, rendendu spessu vani li tentativi di attaccu direttu.
cunseguenza immediata di tale innovazione fu l'edificazione, in particular
manera nant'à lu fronte uccidentale, di impunenti linee difensive, una catena di
trincee chì andavanu da lu Mà di lu Nord à la Svizzera.

Le duttrine di guerra tardarunu in l'adeguà si à la nova situazione, affidate
cume eranu à teorichi di l'arte militare formatisi à la scola di Carl Von
Clausewitz, barone prussianu di iniziu ottocentu. Principale fondamentu di tali
dottrine era la guerra d'attaccu, unica espressione di l' «elan vitale», lu
spiritu vitale che, in le parole di Ferdinand Foch, avaria assicuratu la
vittoria finale. Milioni di omini funu irraziunalmente spinti á esporsi ine mi à
lu focu di la mitragliatrice, in lu vanu tentativu di cunquistare, cù la sola
forza di lu numeru, le posizioni nemiche è di dimostrà la superiorità di lu
propriu spiritu. L'artiglieria, chì aveva cunosciutu unu sviluppu tecnicu
vertighjnosu da l'iniziu di lu seculu, fu usata in chjave prevalentemente
uffensiva, cume metodu, spessu inefficace, di scumbinà le linee nemiche prima di
un attaccu. L'impattu psiculughjcu determinatu da l'usu stensivu di
l'artiglieria pesante nant'à li suldati intrappulati in le trincee fu
devastante, risultandu spessu in forme gravi è peculiari di nevrosi.

La prima guerra mundiale vide pure l'usu di le armi chimiche è di li
bombardamenti aerei, chì eranu stati entrambi messi fori leghjè da la
Convenzione di l'Aia di lu 1907. l´effetti di le armi chimiche si rivelarunu
duraturi, sia nant'à li corpi di le vittime (molte di le quali, supravvissute à
la guerra, ne soffrirunu per lu restu di la vita) chì nant'à le menti di li
comandanti di la ghjenerazione successiva (secunda guerra mundiale) che,
avendone vistu l´effetti in la Grande Guerra, eranu riluttanti á utilizzarli,
temendu chì lu nemicu avaria reaghjtu dispunendu magari di armamenti migliori.

L'evidente squilibriu tra una tecnolughja avanzatissima è una tattica arcaica
avaria determinatu l'immane massacru di la prima guerra mundiale è le sue
cunseguenze nant'à la cultura è la storia europea. Nasceva la guerra di
posizione è di massa, in cui lu veru obiettivu ùn era più la cunquista di lu
territoriu nemicu è di li soi centri pulitici, ma l'esaurimentu di le sue
risorse.

La trincea rimane, in la letteratura storica è non, lu simbulu negativu di la
prima guerra mundiale. Per quattru anni milioni di omini funu costretti à
convive sottu terra, esposti á li aghjenti atmosferichi è à li bombardamenti, in
cundizioni ighijeniche disastrose. La guerra veniva privata di ogni forma di
idealismu, per diventà un'officina, in cui l'efficienza di lu massacru
supravanzava ogni cunsiderazione umanitaria. Parziale eccezione fu quella di li
piloti di aereu, visti cume li muderni «cavalieri», per li quali la guerra ùn
significava abbrutimentu ma quasi un duellu di stampu medievale, unicu casu in
cui l'eroismu propagandatu da le autorità militari trovava una fittizia
applicazione.

Le cundizioni di la vita di trincea ebberu cunseguenze enormi sullu sviluppu di
lu cunflittu. La diserzione è l'automutilazione eranu à l'ordine di lu ghjornu,
tantu da richjede l'interventu estesu è violentissimu di le autorità. à lu
cuntempu nell'infernu di la trincea si sviluppavanu fenumeni novi chì avarianu
determinatu la storia culturale successiva. Un intensu spiritu di cameratismu
tra li suldati semplichi avaria favoritu l'idealizzazione è ideologhjzzazione di
la guerra, elementu fondamentale per lu successivu imporsi di le ideologhije
totalitarie. à lu cuntempu la cunsapevolezza di li sacrifichi à cui si era
sottuposti alimentavanu, suprattuttu in le classi populari, la speranza di una
maghjiore partecipazione à la costruzione di l'Europa postbellica.

La guerra tecnolughjca richjedeva la mobilitazione in scala mai vista di omini è
materiali è determinò una vera rivoluzione in le prerogative di lu Statu è un
notevole ampliamentu di li soi puteri in tutte le nazioni coinvolte. La guerra
vide pure lu nasce di lu cosiddettu "fronte internu", quellu di l'upinione
pubblica da ammansisce è mobilità ideolughjcamente in favore di la vittoria
finale. In tutti l´stati partecipanti ebbe un rolu crescente la propaganda,
volta à raccoglie fondi, cunsensi, voluntari. Tutti l´stati, cunsapevoli di
l'immane sforzu richjestu à li cittadini è interessati principalmente à la
vittoria in lu cunflittu, si spinseru in promesse di allargamentu di la
democrazia à guerra finita, chì ùn puterunu esse di lu tuttu disilluse à lu
termine di le ostilità.

Molte di le più grandi battaglie di la storia avvenneru in lu corsu di questa
guerra. Vedi battaglia di Ypres, battaglia di lu crinale di Vimy, battaglia di
la Marna, battaglia di Cambrai, battaglia di la Somme, battaglia di Verdun,
battaglia di Gallipuli, le 11 battaglie di l'Isonzu è quella di Caporettu.

I dati di li morti cumprendonu li deceduti per tutte le cause, li dati di li
dispe si cumprendonu dispe si è prighjoneri di guerra * dati ufficiali; li
caduti di le nazioni facenti parte di l'Imperu britannicu sò cusì suddivisi:

A causa di la lungura di la voce si veda cunseguenze di la prima guerra mundiale
per l´eventi è le ripercussioni chì seguirunu l'armistizio:



https://co.wikipedia.org/wiki/Lingua_taliana

A lingua taliana o italiana (in talianu: italiano) hè una lingua appartenente à
u gruppu di e lingue romanze di a famiglia di e lingue indoeuropeane. U talianu
mudellu cunvive pure in Italia cù un gran numeru di idiomi neu-romanzi è ha di e
varianti reghjunali, per via di l'influenza chì annant'à ellu esercitighjanu e
lingue reghjunali. U talianu hè lingua ufficiale di l'Italia, di San Marinu, di
a Svizzera (inseme à u francese à u tedescu; mentre u rumanciu hè lingua
naziunale ma ufficiale solu in u Canton Grighjoni), di a Cità di u Vaticanu
(inseme à u latinu) di a Chjesa Catolica è di u Sovranu Militare Ordine di
Malta. Hè seconda lingua ufficiale, Dopu à u croatu, in a Reghjone Istriana
(Croazia) è, Dopu à u sluvenu, in e cità di Piranu, isula d'Istria è Capodistria
in Slovenia. Pur micca figurandu trà e lingue parlate in questi paesi, ùn
essendu dunque utilizzatu à livellu ufficiale, u talianu hè inoltre ampiamente
cumpresu in a restante parte di a Venezia Ghjulia ceduta à a Jugoslavia in u
1947, in u Principatu di Monacu, à Malta, in Corsica hè in u Nizzardu (Francia)
è, in misura minore, in Albania è Eritrea.

lu talianu mudernu trae urighjne da u latinu e, cume e altre lingue romanze,
pruviene da u latinu volgare (parlatu da u populu, volgu) micca da u latinu
illustre, chì fu a lingua usata da i letterati di l'epoca.

Scumparveru cusì i casi nacqueru l'articuli: u numerale unus, per esempiu,
significava pure qualcuno, un tale è divenne articulu indeterminativu (unus
indeterminativu u usa pure u poeta uvidiu in e "Metamorfosi"); i prunomi
dimustrativi divenneru articuli determinativi è novi dimustrativi venneru
furmati fondendu i vechji ille è iste cun eccu(m). Inultre in i verbi in a terza
persona cadde a -t finale (es.: "amat" diventò "ama").

U primu ducumentu cuntenente tracce di lingua italiana hè l'Induvinellu
veronese, rinvenutu da Schjapparelli in a Biblioteca Capitol di Verona: hè un
testu vergatu à manu da un amanuense annant' u burdu di un codice di urighjne
spagnula trà a fine di l'VIII - iniziu IX seculu d. C.

Ma un altru ducumentu hè cunsideratu unanimemente l'iniziu di a tradizione
linguistica italiana: si tratta di un placitu nutarile, allucatu in u l'abbazia
di Montecassinu, pruveniente da u territoriu di Beneventu è risalente à u 960:
hè u cusiddettu Placitu capuanu, chì in sustanza hè una testimonianza ghjurata
di un abitante circa una lite annant' i cunfini di pruprietà trà a stessa
abbazia di Montecassinu à un picculu feudu vicinu, u quale aveva inghjustamente
occupatu una parte di u territoriu di l'abbazia: Sau ku kelle terre per kelle
fini que ki cuntene trenta anni e pussette parte Sancti Benedicti. È una frase
soltantu, chì tuttavia per svariati motivi hè in una lingua ghjà più prussima à
u talianu chì à u latinu: i casi (salvu u ghjnitivu "Sancti Benedicti", chì
riprende a dizione di u latinu ecclesiasticu) sò scumparsi, sò presenti a
cunghjunzione "ko" (="che") à u dimustrativu "kelle" (="quelle"),
morfologhjcamente u verbu "sao" (Da u lat. "sapio") hè prussimu à a furma
italiana, etc. Questu ducumentu hè seguitu à brevissima distanza da altri
placiti pruvenienti da a stessa area ghjograficu-linguistica, u Placitu di Teanu
à u Placitu di Sessa Aurunca.

lu talianu modernu è, cume spessu accade cù e lingue naziunali, un dialettu chì
hè riuscitu à far carriera; è à imporsi, cioè, cume lingua ufficiale di una
reghjone monda più vasta di quella urighjnaria. A a so base si truva difatti u
fiurentinu letterariu usatu in u Trecentu da Dante, Petrarca è Boccacciu,
influenzatu da a lingua siciliana letteraria elaborata da a Scola siciliana di
ghjacumu da Lentini (1230-1250) è cumpostu da fiurentinu coltu (tra cui esisteva
una certa affinità linguistica) è prestiti latini: trà i numerosi tratti chì u
talianu riprende da questa lingua, è chì sò invece estranei in quasi tutte e
altre parlate italiane, si pussonu citare per esempiu, à livellu foneticu i
"dittonghi spuntanei" ie à l'anafonesi, a chjusura di à prutonica, l'evoluzione
di u nessu latinu -RI- in i invece chì in r è u passaghju di ar atonu à er. ghjà
da a fine di u Trecentu a lingua parlata è Firenze si distacca però da questu
modellu, chì successivamente viene codificatu da letterati ùn fiurentini (a
cuminci da Pietru Bembu) è usatu cume lingua cumune per a scrittura in tutta
Italia à parte da a secunda metà di u Cinquecentu. Gli intellettuali italiani di
u Trecentu chì diederu corpu à a lingua italiana viaghjavanu spessu in longu è
in largu per a penisula à u serviziu di i putenti di l'epoca o in piena
autonomia è elaborarunu sin da allora un'idea di nazione italica o italiana.

Prima di l'avventu di l'imperu romanu, hè l'umbru prima l'etruscu poi à esse
parlatu in tuscana è in u Laziu settentrionale ("Tuscia"). Se a lingua etrusca
hè stata cancellata in u corsu di qualche seculu da l'avventu di u latinu, Dopu
à a cunquista romana, a so influenza pò esse fermata in u sostratu di u tuscanu,
ma a questione hè ampiamente dibattuta. U latinu volgare divenne ben prestu a
lingua parlata in Italia in gran parte d'Europa. Data a durata a qualità di a
duminazione romana annant' u cuntinente, hè facile capisce perché u latinu sia a
base di moltissime lingue europee. Dopu à a caduta di l'Imperu Romanu
d'Occidente, in u 476, a tuscana vide arrivare l'ustrogoti è i longobardi
(seculi V è VI), pupolazioni pruvenienti da u nord è da l'est di l'Europa. Esse
influenzarunu a lingua di a reghjone solu in u lessicu, e altre caratteristiche
restarunu più o menu immutate. U tuscanu resta una di e parlate romanze più
cunservative è vicine à u latinu.

In u corsu di i seculi u talianu ha accoltu numerosi prestiti è calchi
linguistichi da altre lingue è culture, cume u mondu grecu, da cui derivighjanu
parechji termini scientifichi è relighjosi, questi ultimi duvuti à a diffusione
di a Vulgata (la traduzione di a Bibbia da a versione in grecu detta
Septuaghjnta, da duvi parabola, angelo, chiesa, martire etc.); da i bizantini
derivighja lessicu marinarescu (galea, gondola, molo, argano) o botanicu
(basilico, bambagia);

Dall'Ebraicu derivanu parole usate in i riti cristiani cume sabato, osanna,
alleluia, pasqua è altre cume manna.

Numerosu u lessicu chì pruviene da parole arabe, trà cui vegetali (arancia,
limone, spinaci, zucchero), termini commerciali è amministrativi (dogana,
fondaco, magazzino, tariffa, sultano, califfo, sceicco, ammiraglio), scientifici
(alchimia, alambicco, elisir), matematici (algebra, algoritmo, cifra, zero) è
recentemente termini cume burqa è intifada.

Da u francese medievale, ovveru da u provenzale è da u gallicu, ovveru da a
lirica trobadorica, pruvenenu moltissimi termini, esempiu: burro, cugino,
giallo, giorno, mangiare, manicaretto, saggio, savio, cavaliere, gonfalone,
usbergo, sparviere, levriero, dama, messere, scudiero, lignaggio, liuto, viola,
gioiello...; oltre u medioevu i prestiti da l'area francese si riducunu, per
riprend in occasione di l'occupazione di a Lombardia in u XV seculu
(maresciallo, batteria, carabina, ma pure bignè, besciamella, ragù).

In epoca illuministica è dunque cù Napoleone si insedierannu à esempiu
rivoluzione, giacobino, cumplotto, fanatico, ghigliottina, terrorismo.

Nell'800 entranu ancora parole cume: casseruola, maionese, patè, menù,
ristorante, omelette, croissant (cucina); boutique, décolleté, plisse, griffe,
prêt-à-porter, fuseaux (moda); boulevard, toilette (ancu toiletta), sarcasmo,
cinema, avanspettacolo, soubrette (ancu subrette), boxeur (anglismu passatu à u
francese), chassis.

In larga parte di urighjne longubarda o gotica sò diversi termini cumuni in
talianu. Per esempiu: guerra, zanna, grinfia, stambecco, sapone, vanga, banda,
guardia, elmo, albergo, spola, guercio, stanga. certi prestiti sò scandinavi
cume per esempiu renna.

Dallu spagnulu, prima è durante l'occupazione asburghjca, sò ghjunti in u lu
talianu termini cume infante, posata, brio, creanza, lazzarone, etichetta,
sfarzo, sussiego, puntiglio, zaino, parata, guerriglia, cacao, ananas, amaca,
cioccolata... Da u portoghese derivanu parole cume mais, patata, condor, lama,
banana, cocco, mandarino (urighjnariamente cinese), pagoda (urighjnariamente
cinese)... Tra questi, parechji hanu urighjne da i novi referenti pruvenienti da
a scoperta di l'America.

Fra e lingue iberiche minuritarie chì ebberu una certa influenza nant'à u
talianu, va senz'altru menziunatu u catalanu, parlatu, insieme à u tuscanu o à i
dialetti lucali, in alcune corti medievali (in Sicilia, trà u XIII è u XV
seculu, in Sardegna trà a prima metà di u XIVà a prima metà di u XVII seculu, è
Napoli in u corsu di u XV seculu).

I prestiti da l'inglese sò relativamente recenti, indicativamente da a fine di u
'700, ma cunsiderevoli. Secundu Tulliu De Mauru l'anglismi entrati in u lu
talianu si attestanu at turnu à l'8% di u lessicu cumplessivu. Va segnalatu però
chì parechji di tali termini sò à prupria volta di urighjne latina pertantu ùn
sò aghjvolmente identificabili cume alloglotti.

Tra i primi à entrà avemu colonia, costituzionale, petizione, adepto, inoculare,
legislatura. trà l'800 è u '900, grazie à a furtuna di romanzi quali Ivanhoe è
L'ultimu di i mohicani, si diffondonu novi prestiti cume acquario,
antidiluviano, autobiografia, pellerossa, inflazione è integrali cume milady,
whisky.

Dopu à a secunda guerra mondiale, si insedianu stabilmente termini relativi à u
sviluppu tecnuloghjcu è ecunomico; parechji sò prestiti di necessità, ovveru ùn
traducibili cù lemmi ghjà esistenti: kit, jeans, film, killer, partner, okay,
puzzle, scout, spray, west, punk, rock; lessicu finanziariu cume budget,
marketing, meeting, business, part-time; infurmaticu cume click, cliccare,
cumputer, formattare, hardware, software, mouse; spurtivi cume goal (ancu gol),
corner, cross, assist, baseball, basketball, sponsor, hobby, zoom.

U talianu hè lingua ufficiale in Italia, è San Marinu, in Città di u Vaticanu
(insieme à u latinu) pè a Chjesa Catolica, in Svizzera (insieme à tedescu,
francese è romanciu), in tre cumuni di a Slovenia è in a Reghjone istriana
(Croazia).

In Italia a pruposta di leghje custituziunale approvata da a Camera u 28 marzu
2007 (duvrà esse approvata da u Senatu è in quantu modifica custituziunale
necessita di doppia deliberazione da parte di ogni ramu di u Parlamentu) prevede
a modifica di l'art. 12 di a custituzione in «lu talianu hè a lingua ufficiale
di a Repubblica in u rispettu di e garanzie previste da a custituzione è da e
leghje custituzionali.». ghjà oghje u Statutu di Autonomia di a Reghjone
Autonoma Trentinu-Altu Adighje (DPR n. 670 di u 31 agostu 1972), - chì
custituisce leghje custituzionale - prevede è l'art. 99 chì «[...] quella
italiana [...] hè a lingua ufficiale di u Stato». Dicitura ripetuta da l'art. 1
di u DPR n. 574 di u 15 lugliu 1988 "Norme di attuaziune di u Statutu Speciale
per a Reghjone Trentinu-Altu Adige" richjamata da a Legghje urdinaria n. 482 di
u 15 dicembre 1999 "Norme in materia di tutela di e minuranze linguistiche
storiche" chì stabilisce l'art. 1 chì "la lingua ufficiale della Repubblica è
l'italiano".

In Svizzera a lingua italiana hè una di e tre lingue ufficiali cù u tedescu u
francese (ultre à u romanciu che, pur ùn essendu ufficiale su tuttu u
territoriu, hè lingua naziunale in quantu lingua ufficiale di u Canton
Grighjoni), è trà queste hè a terza per numeru di parlanti: in questu paese,
secundu i dati di u censimentu di l'annu 2000, u talianu hè a lingua principale
di 470.961 persone residenti in a cunfederazione (pari à u 6,5 % di a
pupolazione), di cui 254.997 residenti in u Canton Ticinu, duve l'italianu,
oltre à esse lingua ufficiale, hè cunsideratu a lingua principale da u 83,1% di
a pupolazione. lu talianu hè inultre cunsideratu lingua principale da u 10,2 %
di a pupolazione in u Canton Grighjoni: sò di lingua italiana e valli
meridionali di Mesolcina, Calanca, Bregaglia è Poschjavu. lu talianu hè spartu
infine in u l'usu per raghjoni turistiche in u l'alta Engadina. L'unicu cumune
svizzeru annant' u versante settentrionale di e Alpi di lingua italiana (per
raghjoni risalenti à a riforma relighjosa), Biviu, hè invece oghje ormai
sustanzialmente ghjrmanizzatu. In questu cumune a lingua italiana hè avale
parlata solamente da u 29% di l abitanti (eranu ancora l'80% in u 1860).

In a Città di u Vaticanu hè usata currentemente hè a lingua coufficiale di a
Santa Sede cù u latinu. Per tale motivu hè diventata "lingua franca" di a Santa
Sede è e ghjrarchje ecclesiastiche spessu a utilizzanu per cumunic trà d'elli.
E' pure lingua ufficiale di u Sovranu Militare Ordine di Malta.

Hè secunda lingua ufficiale (Dopu à u slovenu) in i tre cumuni custieri di a
Slovenia: (Capodistria, isula d'Istria è Piranu).

In a Reghjone Istriana, in Croazia, u talianu hè secunda lingua ufficiale è
livellu reghjonale Dopu à u croatu (parlata da u 7,69% di a pupolazione secundu
u censimentu ufficiale di u 2001), à livellu cumunale a: Buie, Castellier-Santa
dumenica, Cittanova, Dignanu, Fasana, Grisignana, Lisignanu, Montona, ursera,
Parenzu, Portole, Rovignu, Umagu, Valle d'Istria, Vertenegliu, Visignanu,
Visinada.

Recentemente in Brasile u talianu hè statu ricunosciutu "lingua etnica" di a
pupolazione di Santa Teresa è di Vila Velha, due cumuni di u statu di l'Espíritu
Santu, è cume tale sarà avale insegnatu cume secunda lingua ubbligatoria in
tutte e scole cumunali.

U talianu hè spartu pure à Malta, ove hè parlatu è cumpresu da a maghjor parte
di a pupolazione grazie à i prugrammi televisivi è l'insegnamentu sculasticu
universitariu. In queste isole u talianu fu lingua ufficiale inseme à l'inglese
finu à u 1934, annu in cui fu sustituitu da u maltese. Tuttavia, à u ghjornu
d'oghje ùn gode di alcun ricunoscimentu ufficiale è ùn viene utilizzatu da a
pupolazione maltese se ùn in ambitu turisticu è cummerciale cù l'italofoni.

Hè ancora parlatu, inseme à e varianti venete, in alcune zone custiere di a
Dalmazia (Croazia), grazie pure à i prugrammi televisivi italiani chì e
raghjunenu e minuranze linguistiche italiane.

In Francia hè, per motivi storicu-ghjografici, cumpresu da bona parte di a
pupolazione di a Corsica (anche grazie à a nutevole similitudine trà i dialetti
corsi è i dialetti tuscani, è dunque à u talianu stessu), è di u Nizzardu (in
cui, oltre à u francese chì hè a lingua ufficiale, si parlanu u provenzale è, in
certi paesi, pure u ligure).

Un discorsu simile vale per u Principatu di Monacu duve, pure grazie à
l'immigrazione da l'Italia, a cumunità italiana custituisce u 16% di i residenti
di u Paese, (ma secundu l'ultimi dati di u Ministeru di l Affari Esteri
italianu, relativi à a fine di u 2004, i cittadini italiani custituirianu ben u
21%). Nunostante ùn aghjia un ricunoscimentu ufficiale, u talianu hè a seconda
lingua mamma di u Principatu Dopu u francese, unicu idioma ufficiale di u Statu,
subitu prima di u monegascu, una variante di u ligure, chì invece gode di u
status di lingua naziunale, cume tale viene tutelatu insegnatu in alcune scole.

A bona cunoscenza di u talianu in Albania hè principalmente duvuta e tv è radiu
taliane, chì pussonu esse viste attraversu una cumune antenna televisiva, oltre
chì i cuntinui spustamenti, per questioni ecunomiche, di albanesi annant' u solu
italianu.

lu talianu era spartu prubabilmente ancora attualmente pure in e ex-culonie
italiane in Africa: Libia, Eritrea, Etiopia Somalia (in quest'ultimu Paese hè
stata lingua ufficiale finu à u 1963 è usata in l'insegnamentu universitariu
finu u 1991, à u scoppiu di a guerra civile), ma ha sperimentatu un custante
calu ghjà da a fine di a Secunda guerra mondiale attualmente solu in alcune aree
di a Somalia in a capitale di l'Eritrea, Asmara, viene parlatu cume secunda
lingua prevalentemente da fasce di pupolazione di età avanzata. In altre
nazioni, causa di a furte prulungata emigrazione italiana in u mondu, esistenu
impurtanti cumunità italiane, principalmente In l'Stati Uniti, in Brasile,
Arghjintina, Uruguay, Australia, Canada, Francia, Ghjermania, Svizzera ,
Belgica, Perù, Cile, Austria Regnu Unitu.

Da u situ di u Ministeru di l esteri, aghjornatu u dicembre 2007, risultanu
presenti furti cumunità di cittadini italiani residenti l'esteru, esclusa a ghjà
citata Svizzera (presenza di 520 122 italiani), si tenga presente chì queste
cifre indicanu solu i cittadini italiani residenti l'esteru ùn tutte e persone
realmente italofone:

Da tali dati risultanu, inultre, 6 554 italiani residenti in u Principatu di
Monacu (U 21% di a pupolazione). In totale, i cittadini italiani l'esteru sò
2 166 655 in Europa, 309 003 in Nordamerica, 1 217 297 in Centru Sudamerica,
84 038 in Africa, 31 977 in Asia, 119 234 in Oceania.

lu talianu ha in parte influenzatu u spagnulu parlatu in Arghjintina in Uruguay
grazie a furte immigrazione, pure se parechji italianismi diffusisi in
Arghjntina suprattuttu in u lunfardu, u peculi argot di Buenos Aires, sò ormai
cunsiderati arcaicismi in castiglianu, oppure hanu mutatu u su significatu
rispettu a voce italiana chì i ha urighjnati. Simile influenza, ma menu
accentuata limitata certi aspetti fonetici, viene reghjstrata in u portoghese
parlatu San Paolu in u Brasile meridionale (in Riu Grande du Sul una varietà di
a Lingua veneta chjamata talian hè diffusa in u reghjone muntosa di u statu).

Secundu un sondaghju di l'Unione Europea 15, relativu u 2001, u talianu hè à u
secundu pustu per numeru di parlanti madrilingua in ambitu europeu (16%), Dopu u
tedescu (24%) accantu francese inglese, ma hè quarta (18%) cume lingua parlata.
Un sondaghju più recente di l'Unione Europea 25, effettuatu su un campione di
28.694 cittadini europei relativu u 2006, ha cunfermatu a secunda pusizione di u
talianu quantu numeru di madrelingua cumunitari, preceduta solu da u tedescu
(18%), pari meritu cù l'inglese (13%), davanti u francese (12%), mentre u
collochighja u sestu pustu trà l'idiomi più parlati cume lingua stranghjera
(3%), precedutu da inglese (38%), francese (14%), tedescu (14%), spagnulu (6%)
russu (6%).

Dati di u 2000 pubblicati in u l'indaghjne Italianu 2000, prumossa da u
ministeru di l Affari esteri diretta da u linguista Tulliu De Mauru di
l'Università "A Sapienza" di Roma, evidenzianu cume u talianu sia a quinta
lingua stranghjera più studiata in u mondo.

A pupolazione italofona in u mondu duvria aghjr si in turnu i 65 milioni di
persone, di cui 56 milioni di madrelingua italiana (Da i 59,5 milioni di
residenti in Italia, vannu difatti detratti l'oltre 3 milioni di stranghjeri
regularmente reghjstrati) cui se ne aghjunghjrianu altri 7 milioni sp si per u
mondo. Secundu fonti diplomatiche italiane (novembre 2004) u numeru cumplessivu
di l italofoni in u mondu si situeria trà i 70 milioni (definiti cume parlanti)
i 120 milioni (indicati cume bacinu d'utenza).

A lingua italiana hè caratterizzata da una prununcia particularmente chjara
scandita, differenza di altre lingue (cume l'inglese). Oltre a so gradevolezza a
so cantabilità, certi studi hanu dimustratu chì hè a lingua più chjara da sente
in casu di disturbi telefonichi o in ambienti rumurosi.

Ufficialmente, a lingua italiana ha un alfabetu di 26 lettere, ovveru
equivalente quellu inglese. Questu nunostante, u talianu utilizzeghja
principalmente 21 lett di l'alfabetu latinu. In effetti 'k', 'j', 'w', 'x', 'y'
esistenu solu in parole d'orighjne stranghjera, dialettali di usu cumune
("jella"), toponimi (Jesi, Jesolu), certi cugnomi cume U Jacunu o cume varianti
grafiche di scrittura (ad es. in Pirandellu ghjoja invece di gioia). Esistenu
accenti grafichi annant' e vocali: in particulare quellu acuto (´) solu annant'
a e (raramente annant' a o annant' a a; una grafia ricercata i esighjria pure su
i u da u mumentu chì sò sempre "vocali chjuse") quellu grave (`) su tutte e
altre. L'accentu circunflessu (^) serve per indic a cuntrazione di due vocali,
in particul due /i/. Si hè soliti indicà u suprattuttu in i (pochi) casi in cui
vi pussa esse ambiguità di tipu umograficu. Per esempiu a parola "geni" pò
riferì si sia à di e menti brillanti (al singulare: "genio") sia i nostri
caratteri ereditari (al singulare: "gene"). Scritta "ghjnî" ùn po chì rifere si
u primu significatu. L'accentu graficu hè ubbligatoriu annant'à e parole tronche
(o ossitune o megliu ancora "ultimali"), chì hanu cioè l'accentu sull'ultima
sillaba e finiscinu per vocale. Altrove l'accentu graficu hè facultativu, ma
utile per distingue parole altrimenti omugrafe.

In Italia tutte e lingue romanze parlate insieme l'italianu, ma diverse rispettu
u talianu modellu, sò chjamate "dialetti italiani". parechji dialetti sò lingue
tutti l'effetti, hè impurtante distingu trà dialetti d'Italia (uvveru parlate
linguisticamente distinte da l'italianu, ma ùn ufficialmente ricunosciute cume
lingue) dialetti di l'italiano (uvveru varianti di a lingua-modellu). U primu
gruppu include lingue chì sò ricunosciute da a cumunità linguistica
internazionale ma ùn dallu Statu italianu, cume u piemontese, u napoletanu, u
sicilianu, u venetu, u lombardu e rispettive varianti reghjonali. U secundu
gruppu invece include tutte e varianti di u talianu modellu, spessu chjamate cù
l'appellativu di "italianu pupolare", e quali si distingonu almenu su due
dimensioni, ovveru quella ghjografica quella suciale . A distinzione trà lingue
dialetti hè stata talvolta utilizzata da i studiosi (cume Francescu Bruni) per
discern trà a lingua chì custituiva a koinè italiana, quelle chì hanu avutu poca
parte in a so furmazione, quali albanese, grecu, tedescu, ladinu, occitanu,
catalanu e sardu, chì sò ancora parlate da e minuranze.

A maiore parte di e lingue minuritarie citate (fannu eccezione certi dialetti
e/u varietà linguistiche chì si riculleganu à idiomi chì godonu di una
diffusione di un prestighju internaziunali quali u francese è u tedescu) ùn sò
ghjneralmente usati in a cumunicazione di massa sò usualmente limitati i
parlanti nativi in cuntesti infurmali, mentre vari dialetti di u talianu sò
discernibili l'internu di i canali di cumunicazione, cù una ovvia prevalenza di
u dialettu laziale. In u passatu, parl in lingua minuritaria (u in un dialettu
d'Italia) era spessu diprecatu cume segnu di scarsa istruzione. E ghjovani
ghjnerazioni, specialmente quelle suttu i 35 anni (sebbene questu datu pussa
vari secunda di e reghjoni), parlanu quasi esclusivamente varianti di u talianu
modellu in ogni circostanza, i quali varianu solitamente livellu prusodicu,
fonuloghjcu lessicale. Per quantu riguarda e varianti di l'italianu, e
differenze trà varianti reghjonali pussonu esse dimustrate da vari fattori:
l'apertura di a vocali, a lungura di e cunsonanti, l'influenza di a parlata
lucale (per esempiu, annà rimpiazza andare in l'area di Roma).



https://co.wikipedia.org/wiki/Cignali

U cignali, o cignale o singhjar (Sus scrofa) hè un mammiferu chì faci parti di a
famiglia di i Suidae. Si trova in tutti i cuntinenti: in Auropa, in Asia, in u
nordu di l'Africa, in America suttana è suprana. U cignali stà piuttostu in i
furesti è in i machji, ind'eddi ci sò l'ochji d'acqua.

L'adultu hè longu (da u capu à a coda) 90 à 170 cm. U masciu hè altu 60 à 110
cm, inveci a femina hè appena menu alta : da 55 à 90 cm. U pesu mizanu di u
cignali hè 130 kilò. Ma u cignali masciu pesa da 30 à 300 kilò. A lovia, u
cignali femina, pesa da 30 à 90 kilò. A coda varieghja da 15 à 30 cm. U cignali
pò campà sin'à deci anni. U pilamu di i ghjovani cignali, i purcastri, hè
sainatu giaddu. À u capu di cinqui o sei mesa, diventa russicciu, eppo
finalmenti brunu. U pelu hè niricciu ind'è l'adultu, spessu è duru, abbastanza
longu. U pelu di u cignali vechju diventa grisgiu. Ind'è u masciu, i denti di
l'ochji sò più longhi è sò chjamati i sanni.

U cignali hè unnivoru, ma parti è più di u so cibu sò pianti. Li piacini mori i
castagni, i noci, i fica, a ghjandi, ma dinò i funzi, i poma è a biada. Ma
manghja ancu i radichi, i graneddi. Manghja ancu i varma, i mignoculi ,
l'aciartuli, i picculi aceddi, l'insetti, i ranochji, o i cadavari di bestii, et
cetara.

I cignala s'accuppiani quandu a lovia hè imburrita, d'uttrovi à ghjinnaghju, ma
u più suventi di nuvembri o di dicembri. A gestazioni dura quindici sittimani.
Ci hè una curpata à l'annu ind'è u cignali. A lovia purciddeghja in un agrottu
fattu di frascona. Nascini i purcasti da frivaghju à ghjunghju, ma piuttostu da
marzu à maghju. I purcastri sò sainati giaddi. A curpata di a lovia hè in
generali di 3 à 6 purcastri, u massimu essendu 10.

U cignali hè mori cumunu in Corsica. Hè chjamatu singhjari in u sartinesu è à
Portivechju. A sottuspezia di cignali prisenti in Corsica hè: Sus scrofa
sardous, una sottuspezia di cignali chì hè specifica di a Corsica è di a
Sardegna. U cignali corsu t'hà u grugnu è u capu menu grossi cà u cignali cumunu
in Auropa. Sò schersi in Corsica i cignali di più di nuvanta kilò. Ci hè dinò
menu purcastri (1 à 5) ind'è u cignali corsu. Ci hè ancu una diffarenza
genetica, chì u cignali corsu t'hà 38 crumusomi, com'è u porcu è u cignali
d'Asia. U cignali cumunu in Auropa inveci, t'hà 36 crumusomi (Franceschi &
Dubray 1987).

A caccia di u cignali hè mori pupulari in Corsica. A cacciamossa o battuta si
faci da l'apartura da a caccia insin'à a sarratura, da mezu aostu à ghjinnaghju.
Si stima chì si tomba circa 10000 cignali à l'annu in i battuti.

U cignali hè prisenti in l'isula sana, ma hè più abbundanti in i machjona cà in
i furesti. In a Costa uriintali, ci hè menu cignala cà in altrò.

À spessu, i cignali sò cruciati incù i porchi mansi. Difatti, i sioni (ancu
chjamati razzoni) sò abbastanza numarosi. In 1982, si stimava chì ci era circa
60% di sioni in a pupulazioni tutali cignalina in Corsica (Franceschi & Dubray
1987). I sioni sò più maiori cà i cignali. Sò dinò menu salvatichi cà i cignali
è accadi ch'eddi s'avvicinessini di i paesi è ch'eddi andessini ancu in i
ruminzulaghji par manghjà.



https://co.wikipedia.org/wiki/Sambula

A Sambula (o Sammula) (Allium triquetrum) hè un tipu di pianta chì face parte di
a famiglia di e Liliaceae. Hè un fiore di l'area mediterranea, ma hè stata
introdutta per esempiu in Brittania o in Inghilterra. A sàmbula hè alta da 20 à
40 cm. I fiori sò bianchi. Sò longhi 14 à 18 mm. Fiuriscenu d'aprile à ghjugnu.
I fiori sò ermafruditi, avendu à tempu organi maschili è feminili. U bulbu hà un
diamitru sin'à 20mm. E sambule hanu un odore d'aglia. E sambule si scontranu da
0 à 700 metri. Si piacenu piuttostu in i lochi adumbrati è in a terra umida.

A sambula hè cumuna in Corsica. Hè ancu chjamata agliu salvaticu o purriolu. U
nome "agliu salvaticu" si riferisce à l'odore d'aglia di e sambule, è à u fattu
ch'è i picculi bulbi ponu esse manghjate in insalata. Sò raccolti piuttostu à u
principiu di l'estate. E sambule s'usanu dinù in a suppa, è si ni pò ancu fà
frittate. In i tempi, a sambula era vinduta annantu à i marcati (Conrad 1981).

Accade chì a sambula fussi citata in a litteratura è a cultura corsa. Per
esempiu:



https://co.wikipedia.org/wiki/Napulione_Buonaparte

Nabulionu Bonaparte (Aiacciu, 15 aostu 1769 - Isula di Sant'Elena, 5 maghju
1821) hè statu un puliticanti è militaru francesu, fundatori di u Prima Imperu
francesu. Ufficiali d'artigliaria è dinò generali duranti a rivuluzioni
francesa, divintò famosu com'è principali generali di a Francia rivuluziunaria
grazia à i vittorii ottinuti in u corsu di a prima campagna d'Italia. Dopu u
colpu di Statu di u 18 brumariu (8 nuvembri 1799) assunsi u puteri in Francia:
fù Prima Consulu da nuvembri di quidd'annu à u 18 maghju 1804, è Imperatori di i
francesi, incù u nomu di Nabulionu I (Napoléon Ier) da u 2 dicembri 1804 à u 14
aprili 1814 è di novu da u 20 marzu à u 22 ghjugnu 1815. Fù ancu prisidenti di a
Ripublica Taliana da u 1802 à u 1805, rè d'Italia da u 1805 à u 1814,
"mediatori" di a Ripublica Elvetica da u 1803 à u 1813, è "prutittori" di a
Cunfederazioni di u Renu da 1806 à 1813.

A disastrosa campagna di Russia (1812), marcò u tramontu di u so duminiu nantu à
l'Auropa. Scunfittu in a battaglia di Lipsia da l'alliati auropei d'uttrovi
1813, Nabulionu abdicò u 14 aprili 1814, è fù esiliatu in l'isula d'Elba. Di
marzu di u 1815, abbandunata furtivamenti l'isula, sbarcò à Golfe Juan, vicinu à
Antibes è riintrò in Parighji senza scuntrà oppusizioni, ricunquistendu u puteri
par u periodu dittu di i "Centu ghjorni", finch'eddu fussi difinitivamenti
scunfittu da a settima cualizioni in a battaglia di Waterloo, u 18 ghjugnu 1815.
Trascorsi l'ultimi anni di vita in esiliu à l'isula di Sant'Elena, sottu u
cuntrollu di i britannichi. Dopu a so caduta u cungressu di Vienna ristabilì in
Auropa i vechji regni prinabulionichi (Ristaurazioni).

Fù u prima rignanti di a dinastia di i Bonaparte. Spusò Ghjasippina di
Beauharnais in u 1796, è in sicondi nozzi l'arciduchessa Maria Luisa d'Austria,
l'11 marzu 1810, da a quali ebbi u so unicu figliolu lighjittimu, Nabulionu
Francescu, dittu u rè di Roma (1811-1832). A so figura hà inspiratu artisti,
littarati, musicanti, puliticanti è storichi, da l'Ottucentu à i ghjorna
d'oghji.

Nabulionu Bonaparte nascì in Aiacciu, in Corsica, pocu più di un annu dopu a
stipula di u Trattatu di Versailles di u 1768, incù u quali a Ripublica di
Ghjenuva lasciava mani libara à a Francia in l'isula, chì fù dopu invasa da
l'armati di Luigi XV è annessa à u patrimoniu parsunali di u Rè. A famiglia
Bonaparte appartinia à a piccula burghesia corsa è avia luntani urighjini nobili
tuscani (pari accirtatu chì l'antinati fussini immigrati in Corsica da Sarzana
in u XVI seculu, à u sirviziu di Ghjenuva).

U babbu di Nabulionu, Carlu Maria Bonaparte (Nabulionu cambiò a casata in
"Bonaparte" dopu a morti di u babbu, pochi ghjorni prima di spusà à Ghjasippina
è parta par a campagna d'Italia, una casata più cunforma à a lingua corsa),
avvucatu, diplumatu di l'Università di Pisa, avia effittuatu ricerchi araldichi
par ottena vicinu à i luntani parenti di San Miniato una patenti di nubiltà chì
li cunferissi pristigiu in Patria è li parmittissi di megliu purveda à a
struzzioni di i figlioli. In rialità ghjà in u so attu di battezimu, ridattu in
Aiacciu in lingua taliana, hè attistata a nubiltà di a famiglia è si riporta a
casata Bonaparte, prova chì ùn era micca difinitivamenti fissatu in a forma
Buonaparte, mentri in l'atti successivi, in talianu, rilativi à Paola è à Luigi
Nabulionu a casata, sempri in a forma Bonaparte, hè priciduta da a particedda
"de". Carlu Maria Bonaparte murì primaturamenti à causa di un tumori di u
stomacu, u 24 frivaghju 1785, à Montpellier.

A mamma era Maria Letizia Ramolino, discindenti di nobili tuscani è lumbardi. À
u mumentu di u matrimoniu, u 2 ghjugnu 1764, t'avia 14 anni, mentri u maritu ni
avia 18. U coppiu ebbi 13 figlioli, di i quali solu ottu sopravvissini: in più
di Nabulionu ci erani ancu i frateddi Ghjaseppu, Lucianu, Luigi è Ghjirolmu è i
sureddi Elisa, Paulina è Carulina. Nabulionu stessu disdignò in parechji
occasioni 'ss' ascendenzi illustri affirmendu ch'eddu vulia essa fundatori è
micca discindenti di simula nubiltà.

I dui parenti cumbattitini in a guerra frà i corsi è i francesi è Maria cumbattì
ancu quand'edda era incinta di Nabulionu, u so sicondu figliolu. U 15 aostu 1769
duranti a festa di l'assunzioni si ricò à a cattidrali d'Aiacciu, à u so ritornu
in casa, intornu à meziornu si accasciò dendu a luci à Nabulionu. Fù battizatu
dui anni dopu, u 21 lugliu 1771.

A 5 anni fù scrittu in una scola di zitiddina, ind'eddu studiò incù l'abati
Recco par quattru anni, in i quali riciviti educazioni ancu da u ziu,
l'arcidiacunu Lucianu.

Fù grazia à u titulu nubiliari ottinutu in Tuscana chì u babbu Carlu poti scriva
si à u Libru di a nubiltà di Corsica, istituitu da i francesi par cunsulidà a
cunquista di l'isula è, solu grazia à quidda scrizzioni, à l'ità di appena novi
anni, u ghjovanu Nabulionu fù ammissu u 23 aprili 1779, sempri dopu à
l'iniziativa di u babbu, à a Scola riali di Brienne-le-Château, in u nordu di a
Francia, ind'eddu firmeti finu à u 17 uttrovi 1784 (parechji storichi, par
isbagliu, ritenini finu à u 30 uttrovi di listessu annu). Par migliurà u so
francesu è priparà si à a scola, prima fraquintò par quattru mesa u culleghju di
Autun. I so studii funi financiati grazia à una borsa di studiu di dui milla
franchi.

Nabulionu à l'iniziu ùn si cunsidarava micca francesu è si sintia scomudu in un
ambienti induva i so cumpagni di corsu erani in massima parti pruvinenti di
l'alta aristucrazia transalpina, è u pigliavani di manera crudeli in ghjiru
schirzendu cù u so nomu chjamendu lu "a paille au nez = a paglia par u nasu"
(l'accusa di essa stranieri l'avaria parsiguitu par tutta a so vita). Quì
strinsi amicizia incù Louis-Antoine Fauvelet de Bourrienne, u so futuru
biografu, è in u frattempu u ghjovanu Nabulionu si didicò incù custanza à i
studii, riiscendu particularamenti bè in matematica.

Suvitò dopu l'idei ateisti di u culleghju, è cuntò eddu stessu chì à 11 anni a
so fedi intrampulò.

Dopu à u ghjudiziu pusitivu di u cavalieri di Kéralio U 22 sittembri 1784 u so
succissori, l'aspittori militaru Reynaud des Monts li cuncessi l'ammissioni à a
Regia Scola Militara di Parighji, fundata da Luigi XV annantu à cunsigliu di
Madame de Pompadour, ind'eddu ghjunsi a sera di u 21 uttrovi, partitu calchì
ghjornu prima di u 17. In 1785 pruvò à passà in a Marina, ma in seguitu à
l'annullamentu di l'asamini d'ammissioni di quidd'annu, passò in artigliaria,
disidarosu d'abbandunà i studii u più prestu è didicà si à a carriera militara.
Allughjava in una mansarda. Frà i so insignanti figurava Gaspard Monge, criatori
di a giumitria discrittiva.

Nabulionu ottensi dinò a nomina à sottutinenti à soli 16 anni è fù distaccatu, u
1º sittembri 1785, vicinu à un righjimentu d'artigliaria di stanza à A Fère,
com'è sottutinenti, par assuma a tinenza, pochi mesa dopu, vicinu à un
righjimentu di stanza à Valence, in u sudu-livanti di a Francia. À quiddi tempi
s'innamurò prima di Caroline, a figliola di Anna du Colombier è in seguitu di
Louise-Marie-Adelaide de Saint-Germain, in tremindù i casi fù rifiutatu. A so
prima rilazioni fù incù una prustituta In 1787 turrò à Parighji,è dopu viaghjò
in Corsica è infini righjunsi u righjimentu à Auxonne.

Frattantu u ghjovanu Nabulionu cuntinuava à ditestà sicritamenti a Francia è i
francesi è à cultivà a causa di l'indipindenza di a Corsica, com'è tistimuniatu
significativamenti da un scrittu soiu di 1787:

À u scoppu di a rivuluzioni in u 1789, Nabulionu, vintannincu è oramai ufficiali
di u rè Luigi XVI, riiscì à ottena una longa licenzia grazia à a quali poti
vultà si ni à u sicuru in Corsica. À quandu ghjuntu quà s'unì à u muvimentu
rivuluziunariu di l'isula assumendu u gradu di tinenti culuneddu di a Vardia
Naziunali. In 1791 s'innamurò di Manesca Pillet ma fù rifiutatu da edda, è dopu
à essa statu par parechji mesa à Auxonne u 1 ghjugnu fù inviatu in u 4º
righjimentu d'artigliaria à Valence incù u gradu di prima tinenti. Di
ghjinnaghju 1792 pruposi a so candidatura com'è tinenti culuneddu è fù elettu
(incù parechji dubbiti, u 28 marzu, in seguitu sarà mumintaniamenti retrucessu à
u rangu di capitanu. Par i so cuntinui viaghji in Corsica, suparendu u tempu chì
l'era cuncessu da a licenzia militara, risicò di essa cunsidaratu disartori,
priaccupatu vultò in Parighji in u stessu annu.

In u frattempu in Corsica infuriava a guerra civili scuppiata par appuntu in
1793. Dapoi 1792 dighjà l'eccessi rivuluzionarii è l'instaurazioni di u
"Tarrori" aviani spintu l'eroi naziunali di l'indipindenza corsa, Pasquali Paoli
(chì era riintratu triunfalamenti in u so Paesi in u 1790, dopu à u longu esiliu
chì l'era statu impostu da i Rè di Francia), à piglià i distanzi da Parighji è à
ripiglià a lotta par l'indipindenza di a Corsica. Accusatu di tradimentu è
visatu da un mandatu d'arrestu emissu da a Cunvinzioni naziunali u 2 aprili
1792, Paoli, u 17 aprili, appiddendu ni dirittamenti à tutta a pupulazioni corsa
affinch'edda difindissi a so patria è i so probbii dritti. A famiglia
Buonaparte, chì puri avia sustinutu Paoli à u tempu di a rivolta contru Ghjenuva
è dopu contru à l'Armati di Luigi XV (u babbu Carlu è forsi ancu a mamma
participàni accantu à Paoli à a battaglia di Ponti Novu contru à i francesi),
scelsi parò a causa francesa. Di frivaghju 1793 Nabulionu cummanda 350 omini di
l'11º battaglionu versu l'isula di a Matalena è u 22 frivaghju sbarca à Santu
Stefanu è l'attaccò. Ma ùn riiscì micca chì li mancò l'appoghju privistu di a
curvetta Fauvette.

Nabulionu fughjì rapidamenti in Aiacciu è da quì si ritirò incù a famiglia
intreia, accusatu di tradimentu, à Tulonu. U 12 sittembri 1793 ghjunsi à u
quartieri generali di Cartaux. In sei sittimani riurganizò i forzi par l'assediu
di a cità, priparò 100 pezzi di grossu calibru è raccolsi parechji ufficiali
cumpetenti. Incù l'appoghju di Gasparin, unu di i trè cummissarii à Tulonu,
riiscì à avè u cuntrollu di l'artigliaria d'assediu, è intantu divintò capu di
battaglionu, u 19 uttrovi. À Cartaux successi Doppet è dopu u capaci generali
Jacques François Dugommier. Tandu feci a cunniscenza di Andoche Junot chì dopu
sarà guvarnadori di Parighji. Dopu, u 1 dicembri hè numinatu da u generali
Dugommier aiutanti generali. Riiscì à cunquistà u forti di l'Eguillette,
chjamatu a piccula Gibilterra, è dopu l'altri forti di dicembri 1793, eppo
libarò u portu di Tulonu da i monarchichi è da i truppi inglesi chì
l'appughjavani; fù u so prima clamurosu è avvinturosu successu militaru, chì li
valsi a nomina à generali di brigata u 22 dicembri è l'attinzioni di u futuru
membru di u Dirittoriu Paul Barras, chì l'aiutarà dopu in a succissiva scalata à
u puteri. A so amicizia incù Augustin Robespierre, frateddu di Maximilien, u
libarò prima da l'arresti in casa custrettu in u 1794. Ma dopu u feci cada in
disgrazia u lindumani di u 9 termidoru è a cunsiguenti fini di u Tarrori. Fù
arristatu incù l'accusi di spiunaghju è dopu libaratu. I so avvinturi galanti u
portani à siducia Louise Gauthier, moglia di un diputatu è à fidanzà si, u 21
aprili 1795 incù Désirée Clary.

Eppuri a furtuna li fù favurevuli quandu u 13 vindemiaiu (5 uttrovi 1795) Barras
u numinò, à l'impruvisu, cummandanti di a piazza di Parighji, incù l'incaricu di
salvà a Cunvinzioni naziunali da a minaccia di i monarchichi (rialisti). Incù
l'aiutu di Gioacchino Murat à u cummandu di a cavaddaria, Nabulionu culpì
spiitatamenti i ribeddi scunghjurendu un novu colpu di Statu. In seguitu à u
trimenti successu, Barras u numinò generali di u Corpu d'armata di l'Internu.

In 1798 u Dirittoriu, priaccupatu par l'eccessiva pupularità è par u nutevuli
pristigiu di Bonaparte, l'affidò l'incaricu di accupà l'Egittu par cuntrastà
l'accessu inglesu à l'India è dunqua par dannighjà la ecunumicamenti.. Un
indiziu di a divuzioni di Nabulionu à i principii di l'Illuminisimu fù a so
dicisioni d'affiancà ghjenti incaricati di studii à a so spidizioni: a
spidizioni d'Egittu ebbi u meritu di fà riscopra, dopu cintunara d'anni, a
grandezza di quidda terra, è fù probbiu l'opara di Nabulionu à fà nascia a
muderna egittulugia, soprattuttu grazia à a scuparta di a Stela di Rusetta da
parti di i suldati à u suvitatu di a spidizioni. Nabulionu avia da parechji anni
accarizzatu l'idea di una campagna in urienti, sugnendu di suvità l'ormi di
Lisandru Magnu è essendu di l'idea ch'è "L'Auropa hè una tana di talpi. Tutti i
grandi parsunalità sò di l'Urienti".

A spidizioni iniziò u 19 maghju, quandu Nabulionu salpò da Tulonu à capu di
l'Armata d'Urienti, cumposta da più di 60 navi di guerra, 280 navi di trasportu,
16.000 marinari è 38.000 suldati.

Dopu à un'impurtanti vittoria in a battaglia di i piramidi, Nabulionu sciacciò i
mamelucchi di Murad Bey è intrendu à U Cairu divintò patronu di l'Egittu. Pochi
ghjorna dopu, u 1º aostu 1798, a flotta di Nabulionu in Egittu fù cumplittamenti
distrutta da l'ammiragliu Horatio Nelson, in a baia di Abukir, di tal' manera
chì Nabulionu firmeti bluccatu à terra. Dopu una ricugnizioni nantu à u Mari
Rossu, dicisi di ricà si in Siria, cù u pritestu di suvità u guvarnadori di Acri
Aḥmad à u-Jazzār Pascià chì avia pruvatu à attaccà lu. Ghjuntu parò u 19 marzu
1799 innanzi à San Ghjuvanni di'Acri, l'antica furtezza di i cruciati in Terra
Santa, Nabulionu persi più di dui mesa in un inutuli assediu è a campagna di
Siria si cunclusi incù un faddimentu.

Vultatu à U Cairu, Nabulionu scunfissi u 25 lugliu 1799 un' armata di più di
deci milla ottumani vidati da Mustafa Pascià à Aboukir, probbiu induva l'annu
prima era statu privatu di tutta a so flotta. Eppuri priaccupatu di i terribuli
nutizii chì ghjunghjiani da a Francia (l'armata in ripiigamentu annantu à tutti
i fronti, u Dirittoriu oramai privu di puteri) è cuscenti ch'è a campagna
d'Egittu ùn avia micca cunsiguitu i fini spirati, Nabulionu, lasciatu u cummandu
à u generali Kléber, si imbarcò in gran' sicretu u 22 aostu nantu à a fregata
Muiron (preda bellica exi viniziana) à a volta di a Francia.

U 9 uttrovi 1799 Bonaparte sbarcò à Fréjus è a so corsa versu Parighji fù
accumpagnata da l'entusiasmu di l'intreia Francia, certa ch'è u generali era
turratu in patria par assuma u cuntrollu di a situazioni oramai ingestibili è,
in effetti, era quista a so intinzioni. Ghjuntu in Parighji, riunì i cuspiratori
dicisi à rinvarscià u Dirittoriu. À u so latu si schieroni u frateddu maiò
Ghjaseppu è soprattuttu u frateddu Lucianu, tandu prisidenti di u Cunsigliu di i
Cinquicentu, chì incù u Cunsigliu di l'Anziani custituiscìa u puteri
lighjislativu di a ripublica. Di i soi Nabulionu riiscì à avè u membru di u
Dirittoriu Roger Ducos è soprattuttu Emmanuel Joseph Sieyès, u celebru autori di
l'opusculu Chì hè u Terzu Statu? è ideolugu di punta di a burghesia
rivuluziunaria. Inoltri, di i soi si dichjarò l'astutissimu ministru di l'estaru
Talleyrand è u ministru di a pulizza Joseph Fouché. Paul Barras, u membru più
influenti di u Dirittoriu dopu Sieyès, cuscenti di i capacità di Nabulionu,
accittò d'alinià si ancu eddu.

Quandu fù cunnisciuta a falsa nutizia di un cumplottu missu in opara par
rinvarscià a ripublica, Nabulionu riiscì à fà vutà à u Cunsigliu di l'Anziani è
à u Cunsigliu di i Cinquicentu una risuluzioni chì trasfiria i dui Camari u 18
brumariu (9 nuvembri) fora Parighji, à Saint-Cloud; Nabulionu fù numinatu
cummandanti in capu di tutti i forzi armati. Quissa fù fatta par evità ch'è
duranti u colpu di Statu calchì diputatu pudissi appiddà ni à i citatini
parighjini par difenda a Ripublica contr'à u tentativu di Nabulionu.
L'intinzioni di Nabulionu era quidda di purtà i dui Camari à vutà autunumamenti
u so sciuglimentu è a cissioni di i puteri in i so mani. ùn fù micca cusì: u
Cunsigliu di l'Anziani firmeti fretu à u discorsu impasticciatu di Nabulionu par
fà prissioni annantu ad eddu, mentri quandu Nabulionu intrì in a sala di u
Cunsigliu di i Cinquicentu i diputati li si lanciàni contru dumandendu di vutà
par renda è Bonaparte for' di leghji (ciò chì vulia significà l'arrestu è a
mannara). In u mumentu in u quali simbrava ch'è u colpu di Statu fussi prossimu
à a catastrofa, ghjunsi u frateddu Lucianu à succorra Nabulionu, chì in i vesti
di prisidenti di i Cinquicentu iscì da a sala è arringò i truppi firmati
aliniati fora, urdinendu li ch'eddi disperdini i diputati cuntrarii à u
frateddu. Memurabili fù u mumentu in u quali puntò a so spada à u coddu di
Nabulionu è dichjarò: "Ùn esitariu micca un attimu à uccida me frateddu s'è
sapia ch'eddu attentava à a libartà di a Francia". I truppi, cumposti in gran'
parti di veterani di i campagni di Nabulionu, à u cummandu di u cugnatu di
st'ultimu, u generali Charles Victoire Emmanuel Leclerc è di u futuru cugnatu
Gioacchino Murat, intritini incù i baiunetti innestate è dispersini i diputati.
In a sirata, i Camari funi sciolti è fù vutatu u dicretu chì assignava i pieni
puteri à trè consuli: Roger Ducos, Sieyès è Nabulionu.

Numinati consuli pruvisorii, i trè novi patroni di a Francia scrissini incù dui
cummissioni spiciali una nova custituzioni, a custituzioni di l'annu VIII chì,
ratificata incù un plebiscitu pupulari, lighjittimava u colpu di Statu.
L'evuluzioni di a rivuluzioni si ripurtava oramai versu formi di guvernu più
aristucraticu, dimustrendu si micca pratichevuli molti di i tiurii
rivuluziunarii emersi in a rivuluzioni. In u pinsamentu puliticu di Sieyès, u
Cunsulatu avaria divutu essa un guvernu di i nutevuli, chì avaria assicuratu a
dimucrazia à traversu un cumplessu equilibriu di puteri. Stu prugettu fù mandatu
à l'aria da Nabulionu u quali, puri in tiuria ditintori di u solu puteri
esecutivu, avia in rialità faciuli ghjocu par subranà u puteri lighjislativu chì
era frammintatu in quattru Camari.

Duranti l'esiliu à Santi Elena, Nabulionu sottuliniò parechji volti ch'è a so
opara più impurtanti, quidda chì saria passata à a storia più ch'è tutti i
battaglii vinti, saria stata u so codici civili. U Codici nabulionicu chì
lighjittimò bon' parechji di l'idei illuministichi è ghjusnaturalistichi, fù
spurtatu dopu in tutti i paesi ind'eddi ghjunsini l'armati di Nabulionu, fù
presu à mudeddu da tutti i Stati di l'Auropa cuntinintali. Istituita l' 11 aostu
1799, a cummissioni incaricata di ridighja u codici civili (cumposta da u
Sicondu Consulu Jean-Jacques Régis de Cambacérès è da quattru avvucati), fù
prisiduta moltu spessu da Nabulionu stessu, u quali ni lighjia i bozzi duranti i
campagni militari è inviava à Parighji, da u fronti, i so idei nantu à u
prugettu. U 21 marzu 1804 u Codici Civili immediatamenti ribattizatu Codici
Nabulionicu, intria in vigori.

U Codici eliminava definitivamenti i lasciti di l'Ancien Régime, di u
feudalesimu, di i assulutisimu munarchicu, è criava una sucità privalintamenti
burghesa è liberali, d'inspirazioni laica, chì ci erani cunsacrati i dritti di
uguaglianza, sicurezza è prubità. Trà i principi di a Rivuluzioni, erani
salvavardati quiddi di a libartà parsunali, di l'ugualità davanti à a leghji, di
a laicità di u Statu (dighjà garantita da u Cuncurdatu) è di a libartà di
cuscenza, di a libartà di u travagliu. U Codici era statu parò pinsatu è ridattu
soprattuttu par valurizà l'ideali di a burghesia; par quissa sirvia soprattuttu
à arrigulà quistioni riguardanti i cuntratti di prubità è a stessa
lighjislazioni riguardu à a famiglia era di natura contrattualistica. A
struttura familiari ch'è u Codici cunsacra era di tipu paternalisticu: u babbu
pò fà imprighjunà i figlioli par sei mesa senza cuntrollu di l'auturità è
amministreghja i bè di a moglia. Eppuri era garantitu u divorziu bench'è resu
cumplessu rispettu à l'ebbica rivuluziunaria.

A sera di u 10 uttrovi 1800 Nabulionu, mentri assistia à un'opara à u Théatre de
la République, saria divutu cada sottu i pugnalati di quattru sicarii, ma u
cumplottu fù svintatu à l'ultimu mumentu grazia à una suffiata, chì parmissi à a
pulizza d'intarvena arristendu tandu i quattru attentatori in u tiatru stessu.
L'avvinimentu passarà à a storia cù u nomu di cuspirazioni di i pugnali.

Pocu dopu, a notti di Natali di u listessu annu, Nabulionu, a moglia è a so
seguita scamponi miraculusamenti à un attentatu cù a dinamita in i stradona di
Parighji, mentri si ricavani à l'Opara. Nabulionu ni prufittò par metta fora
leghji i ghjacubini, molti di i quali funi esiliati in Guyana, è disperda i
munarchichi. L'oppusizioni ùn abandunava micca è s'ebbi nutizia di attentati in
priparazioni contru ad eddu. Infatti era udiatu sii da i ghjacubini, chì dopu i
misuri di ricunciliazioni naziunali, com'è l'amnistia generali è u drittu à a
riintrera par i nobili emigrati par scampà à u tarrori, timiani ch'eddu vulissi
ristaurà a munarchia, sii da i realisti, chì u cunsidiravani com'è l'usurpatori
di u lighjittimu suvranu Luigi XVIII.

Di marzu 1804, par dà un signali forti à i Burboni, chì cumpluttavani sempri par
vultà annantu à u tronu francesu, Nabulionu feci catturà à Ettenheim, piccula
cità di u statu di u Baden situata vicinu à a cunfina francesa, u duca di
Enghien, liatu à a famiglia riali esiliata, chì fù inghjustamenti accusatu di
cuspirazioni contru u Prima Consulu è fucilatu subitu dopu. L'avvinimentu
suscitò l'indignazioni di tutti i corti auropei par l'arruganti viulazioni di a
suvranità di un statu estaru da parti di a Francia è par a sorti risirvata à u
povaru duca, è cunferì un' ombra nigativa à l'imaghjini aurupea di Bonaparte, à
a quali quantunqua u Prima Consulu di tandu tinia multissimu. U generali Moreau,
implicatu in u cumplottu realistu ma idulu di i ghjacubini, fù inveci cundannatu
à soli dui anni di prighjò, successivamenti scambiati incù a pussibilità di
spatrià si in i Stati Uniti, da induva parò Moreau vultarà in 1813 par uniscia
si à l'armata russia è mora duranti a battaglia di Dresda.

Duranti l'assenza di Nabulionu impignatu in Egittu, i francesi erani stati
parechji volti battuti in Italia è in Alimagna da l'austriachi è da i russii à
Cassano di Adda, à Novi è nantu à u Renu. A Siconda cualizioni antifrancesa avia
rinvarciatu a Ripublica Napulitana di u 1799, fundata da i francesi, quidda
Rumana è a Ripublica Cisalpina. U 6 maghju 1800, sei mesa dopu u colpu di Statu
di u 18 brumariu, Nabulionu assunsi u cummandu di a cusidditta Armata di
riserva, distinata à essa trasfirita in Italia par rinvarcià a sorti di a
guerra. U Prima consulu vidò incù grandi abilità strategica a marchja di u so
armata; varcò l'Alpi à a bocca di u Gran'San Bernardu è colsi di suspresa
l'austriachi impignati in l'assediu di Ghjenuva. U numicu fù prestu battutu in a
battaglia di Montebello, mentri Nabulionu riintrò à Milanu. U 14 ghjugnu 1800
ebbi locu a dicisiva battaglia di Marengo.

Fù a più famosa di i battagli nabulionichi in Italia, aspramenti cumbattuta è
incù cunsiquenzi dicisivi. Nabulionu fù inizialamenti missu in difficultà da
l'attaccu austriacu è risicò a scunfitta, ma à ottu ori di sera a battaglia si
cunclusi incù a cumpletta vittoria di u Prima consulu. À rinvarcià a cunclusioni
di a battaglia fù l'arrivu in u prima dopu meziornu di i truppi di rinforzu di u
generali Louis Desaix chì parmissi à Nabulionu di contrattaccà incù successu
l'armata austriaca di u generali Michael von Melas, dighjà certu di a vittoria.
U generali Desaix murì duranti i fasi finali di a battaglia. In Milanu fù
pruvisuriamenti ricustituita a Ripublica Cisalpina chì sarà sustituita dopu à a
Cunsulta di Lione da a Ripublica Taliana (1802-1805).

In u 1802 Nabulionu fù pruclamatu Prisidenti di a Ripublica Taliana, titulu
ch'eddu cunsirvarà sinu à u 17 marzu 1805 quand'eddu assumarà quiddu di Rè
d'Italia, mentri u patriziu milanesu Francescu Melzi di Eril fù numinatu vice
Prisidenti.

Incù a paci di Amiens di 1802 ancu l'Inghilterra firmava a paci incù a Francia.
Nabulionu avia distruttu a nova cualizioni antifrancesa, assicurendu si ancu
l'appoghju di u zaru di Russia Lisandru I. Par dui anni l'Auropa fù finalmenti
in paci.

In 1802 Nabulionu vinditi una parti di u Nordu America à i Stati Uniti com'è
parti di l'Accordu nantu à a Louisiana: avia appena risoltu un grossu prublemu
militaru quandu l'armata, mandata à ricunquistà Santu Domingu, dopu à avè
affruntatu a rivolta iniziata da Toussaint Louverture, fù culpitu da a frebba
giadda. A rivolta fù quantunqua truncata. Incù i forzi di u Punenti in
cundizioni tali ch'eddi ùn pudiani micca agiscia, Nabulionu capì ch'eddu ùn
avaria micca pussutu difenda a Louisiana è dicisi di venda la (8 aprili 1803).
Ristabilì, in 1802, a schiavitù in i culonii francesi.

Dopu ch'è Nabulionu ebbi allargatu a so influenza à a Svizzara è à i stati
tedeschi, una disputa annantu à Malta furnì à l'Inghilterra u pritestu in u 1803
par dichjarà a guerra à a Francia è furniscia sustegnu à i munarchichi francesi
chì si uppuniani ad eddu.

Oramai consulu à vita, Nabulionu era in pratica suvranu assulutu di a Francia. U
18 maghju 1804 u Senatu u pruclamò imperatori di i francesi.

U 2 dicembri di u 1804, in a cattidrali di Notre-Dame in Parighji, fù cilibrata
a cirimonia d'incurunazioni: dopu ch'è l'insegni imperiali funi biniditti da
papa Pio VII, Nabulionu incurunò prima s'è stessu imperatori di i francesi, è
dopu imperatrici a so moglia Ghjasippina di Beauharnais. Sò apocrifi i boci
sicondu i quali Nabulionu avaria strappatu a curona da i mani di u Papa duranti
a cirimonia, par ùn assughjittà si micca à l'auturità pontificia: u papa Pio VII
a s'aspittava è ùn tuccò mai a curona incù i so mani.

Successivamenti, u 26 maghju 1805 in u Domu di Milanu, Nabulionu fù incurunatu
Rè d'Italia incù a Curona Ferrea, da sempri custudita in u Domu di Monza.

L'incurunazioni à Milanu fù fastosa, è accumpagnata da i so più fideli
cullaburatori in Italia, com'è u cardinali Bellisoni, u Fenaroli, u Baciocchi, u
Melzi è Aldini. In st'occasioni Nabulionu, postu si a curona imperiali nantu à u
capu prununciò i famosi paroli: "Diu a m'hà data, guai à chì a tocca".

Rinascìa in Francia a munarchia, ma ùn era micca listessa munarchia ch'è quidda
chì era stata rinvarsciata in 1792, dighjà priva di i puteri in 1789. Nabulionu
ùn era micca "rè di Francia è di Navarra par grazia di Diu", com'eddi citavani i
formuli di l'Ancien Régime, ma "Imperatori di i francesi par vulintà di u
populu", ancu s'è i ducumenti ufficiali mantiniani una formula di cumprumissu
("Nabulionu, par a grazia di Diu è i custituzioni di a Ripublica, Imperatori di
i Francesi"). Fù in sustanza un novu rè di i francesi, tantu ch'è da eddu ani a
so urighjina bon' parechji di l'attuali munarchii muderni auropei; è fù in
effetti una munarchia, postu ch'è Nabulionu era u patronu assulutu, ancu s'è una
munarchia chì parò ùn si riferia micca à a nubiltà feudali di l'Ancien Régime,
ma in a quali si rializavani parechji principi illuministichi di a burghesia.

In u 1805 si furmò in Auropa a terza cualizioni contru à Nabulionu; avia
trascorsu l'ultimu annu nantu à i costi di a Manica, à priparà una vasta
uparazioni militara contru à a Gran'Britagna ma, cumprindendu i difficultà di
un'uparazioni di sbarcu in l'Isuli Britannichi è priaccupatu da i prupositi
aggrissivi di i putenzi cuntinintali, dicisi finu da aostu di rinuncià à i so
piani d'invasioni è d'urganizà un rapitu trasfirimentu à marchji furzati di
l'intreia armata, tandu dinuminata Grandi Armata, da i costi di a Manica finu à
u Renu è à u Danubiu par scunfighja i forzi numichi nantu à u cuntinenti.
Nabulionu avia fattu bè i so conti: u 21 uttrovi, infatti, à largu di Trafalgar
a flotta francesa cummandata da l'ammiragliu Pierre Charles Silvestre de
Villeneuve era cumplittamenti anniintata da l'inglesi à u cummandu d'Horatio
Nelson, chì murì duranti u scontru, culpitu da un tiru di muschettu. Svaniani
par sempri i sogni d'invasioni di l'Inghilterra.

I forzi cualizati par u più austriachi è russii (sottu u novu zaru Lisandru I),
ancu s'è incù a neutralità di a Prussia, erani più numarosi ma divisi. Ci erani
dui fronti principali: quiddu germanicu, induva Nabulionu in parsona avia
assuntu u cummandu di a Grandi Armata è quiddu talianu induva u generali Andrea
Massena vidava l'Armata d'Italia. Incù un'abili manovra strategica Nabulionu
acchjirchjò è custrinsi à a resa l'armata austriaca di u generali Karl Mack à
Ulma (20 uttrovi), è, mentri u marescialu Massena cumbattia in Italia a
battaglia di Caldiero (30 uttrovi), intrì incù l'armata à Vienna, dopu à avè
suparatu u Danubiu incù un stratagema di Gioacchino Murat. Eppuri l'armati
cualizati austru-russii erani sempri in campu è a situazioni di Nabulionu paria
difficiuli. U 2 dicembri 1805, annivirsariu di a so incurunazioni, l'imperatori
cumbattì è vinsi a battaglia di Austerlitz, pruvuchendu a disgrigazioni di a
cualizioni.

Firmata in a storia com'è u so capilavoru tatticu, incù a battaglia di
Austerlitz, Nabulionu ottensi una pusizioni di predominiu in Auropa. U ghjornu
dopu i suvrani d'Auropa chersini a paci. L'Austria pirdia ancu Vinezia, chì era
unita à u regnu d'Italia, è pirdia ogni cuntrollu nantu à a Germania, chì tandu
si ricustruiscìa com'è Cunfederazioni di u Renu, prima sumenti di l'unità
tedesca sottu u cuntrollu direttu di Nabulionu. Si conta chì, dopu avè saputu di
Austerlitz, u prima ministru inglesu William Pitt avissi chertu à una nipoti
d'arrutulà a carta di l'Auropa esposta in un curridori di casa. "Ùn ci sirvirà
micca par alminu deci anni".

L'annu dopu Nabulionu duviti affruntà a quarta cualizioni, custituita da
Gran'Britagna, Prussia è Russia; l'imperatori presi subitu l'offensiva è, dopu
una magistrali manovra strategica, scunfissi cumplittamenti a rinumata armata
prussiana in a battaglia di Jena (14 uttrovi 1806). A Grandi Armata catturò o
dispersi i resti di l'armata numica è Nabulionu intrì à Berlinu u 27 uttrovi.
Eppuri a guerra cuntinuò; l'armata russia era in avvicinamentu par succorra a
Prussia è l'imperatori marchjò dirittamenti versu a Vistola par batta la; a
pupulazioni polacca si rivultò à favori di i francesi.

Dopu una dura risistenza, ancu l'armata russia, chì avia inflittu pisanti
perditi à i francesi in a sanguinosa è indecisa battaglia di Eylau, fù scunfittu
u 14 ghjugnu 1807 in a dicisiva battaglia di Friedland. U zaru Lisandru I fù
infini custrettu à firmà a paci, in l'incontru di Tilsit. In quidd'incontru
l'Auropa fù ufficiusamenti divisa in zoni d'influenza: si dicisi, in una nota
sicreta alligata à u trattatu di Tilsit, ch'è i tarritorii trà l'fiumu Elba è u
Memel avariani furmatu a barriera di divisioni trà i dui grandi imperi. Firmava
aparta a quistioni di a Polonia, ch'è Nabulionu vulia renda indipindenti,
cuntrariamenti à l'intinzioni di u zaru.

Quandu u papa ricusò d'aderiscia à l'embargu in i cunfronti di l'Inghilterra,
dichjarendu ch'è i so qualità di pastori univirsali l'impuniani a neutralità,
Nabulionu feci accupà Roma da u generali Miollis è u 7 maghju 1809 urdinò
l'annissioni di u Statu Pontificiu à l'Imperu francesu. U papa risposi incù una
bolla di scomunica è Nabulionu urdinò à Miollis di pruceda à l'arrestu di u
pontefici. Feci subitu u nicissariu u generali Radet chì u feci traspurtà, incù
u Sigritariu di Statu cardinali Bartolomeo Pacca, à Grenoble, indi à
Fontainebleau, induva Nabulionu riiscì solu quattru anni dopu à strappà li
l'appruvazioni d'un novu Cuncurdatu.

Par metta in ghjinochju l'Inghilterra, unica putenza sempri in armi contru a
Francia, Nabulionu avviò un embargu. Eppuri 'ss'embargu, chjamatu Bloccu
Cuntinintali (postu ch'è, in l'intinzioni di u Bonaparte, tutta l'Auropa
cuntinintali avaria divutu aderiscia à l'embargu contru à l'isuli britannichi)
ùn deti micca i risultati spirati. U faddimentu di u bloccu fù divutu à u fattu
ch'è molti paesi auropei, par mutivi di cunvinienza ecunomica, ùn ci
aderisciarani micca cumplittamenti, cuntinuendu à mantena scambii cummirciali
incù l'Inghilterra. Nabulionu inoltri, par culpiscia u Portugallu chì mantinia
aparti i so porti à a flotta inglesa, invasi a Spagna è u Portugallu stessu,
mentri dopu a scelta di a Russia d'escia da u bloccu, custringhjarà Nabulionu à
affruntà una campagna à livanti chì par eddu sarà catastrofica.

In u 1808, sfruttendu un cuntrastu in a famiglia riali spagnola trà u rè Carlu
IV è u figliolu, u principi di l'Asturie Ferdinando, Nabulionu i custrinsi
tremindù à abdicà è missi annantu à u tronu di Spagna u so frateddu Ghjaseppu
Bonaparte, fendu la cusì entra dirittamenti in l'orbita di l'Imperu francesu. À
listessu tempu, i truppi francesi invadiani è cunquistavani u Portugallu; ma a
situazioni divintò prestu prublematica. I britannichi, infatti, fecini sbarcà in
Portugallu truppi à u cummandu di u generali sir Arthur Wellesley, futuru duca
di Wellington, chì riiscì à libarà u Portugallu, cuntrastendu a campagna in
Spagna. Quì, infatti, a pupulazioni era mossa contru l'accupazioni francesa è
avia principiatu una sanguinosa guerriglia chì missi in gravi difficultà
l'armata accupanti, custringhjendu Ghjaseppu à abbandunà a capitali è à chera
l'intarventu direttu di Nabulionu.

L'imperatori scesi incù una parti di a Grandi Armata in iSpagna è u 4 dicembri,
dopu una rapita è vitturiosa campagna, intrì à Madrid incù i so truppi. Eppuri
Nabulionu ùn riiscì micca à riprima a risistenza naziunalista spagnola nè à
distrughja u corpu di spidizioni britannicu passatu à u cummandu di u generali
John Moore, chì riiscì à evacuà a penisula iberica via mari. A Spagna firmeti
cusì una spina in u fiancu, custringhjendu l'imperatori, chì pocu tempu dopu
duviti vultà rapidamenti in Parighji par via di i nutizii di una nova cualizioni
in fasa d'urganisazioni contru ad eddu, à lascià truppi moltu numarosi in a
penisula iberica.

Nonustanti i difficultà d'urganisazioni iniziali, Nabulionu fù in gradu à parta
da aprili 1809 d'affruntà a quinta cualizioni; mustrendu dinò una volta a so
netta supiriurità di stratega, l'imperatori ottensi una seria di vittorii contru
l'austriachi cummandati da l'arciduca Carlu, culminati in a battaglia di Eckmühl
u 22 aprili 1809. Nabulionu accupò Vienna è u Casteddu di Schönbrunn u 12 maghju
1809. A battaglia di Aspern-Essling inveci tarminò incù un insuccessu di
Nabulionu chì à a fini vinsi puri, trà u 5 è u 6 lugliu 1809 a dicisiva
battaglia di Wagram. L'Austria subì pisanti cundizioni di paci: u Trentino-Altu
Adige/Sudu Tirolo, a Baviera, l'Istria è a Dalmazia funi persi. L'indennità di
guerra fù enorma.

À parta da 1810 l'aspettu fisicu di Nabulionu cambiò è a so saluta principiò à
calà; u trascorra di u tempu è l'enormu impegnu di guvernu è amministrazioni di
l'Imperu cumincetini à stancà lu; beddu diffarenti da u "scaramouche sulfureu",
magru, incù i capeddi longhi nantu à i spaddi, imbruscatu è umbrosu di a
ghjuvantù, aumintò di pesu, i capeddi tagliati corti si appuculitini, u visu si
feci pienu è a grela livida. Puri mantinendu in u cumplessu una grandi lucidità
intillettuali è una tinaci risulutezza, mustrò di tantu in tantu una calata di i
so capacità di cuncintrazioni è di dicisioni. Disuria è gastralgia si fecini più
friquenti.

In u 1810, l'Auropa era difinitivamenti ridisignata sicondu u vulè nabulionicu.
I tarritorii sottu u cuntrollu direttu francesu s'erani espansi beddu più aldilà
di i tradiziunali cunfini pre-1789; u restu di i Stati aurupei era o so
satellitu o so alliatu. U regnu d'Italia era numinalamenti guvirnatu da
Nabulionu, ma rettu da u vicirè Eugenio di Beauharnais (figliolu di prima lettu
di a moglia di Nabulionu, Ghjasippina); u principatu di Lucca è Piumbinu (da
1805 à 1814) fù assignatu à Felici Baciocchi, ma in rialità guvirnatu da a so
moglia è à tempu suredda di l'Imperatori Elisa. Da u 1809 a stessa Elisa fù ancu
missa à capu di i trè dipartimenti tuscani annessi à l'Imperu incù u titulu di
Granduchessa di Tuscana, chì si aghjunsi à quiddu di Principessa di Lucca è
Piumbinu, rimanendu frà altru i dui tarritorii disghjunti; à a suredda Paulina,
spusata cù u principi Camillo Burghesu, andò u ducatu di Guastalla, cidutu dopu
à u regnu d'Italia; u frateddu maiò Ghjaseppu ricivia u tronu di Spagna; u
frateddu Luigi ricivia u tronu di Olanda, dopu à avè spusatu Ortensia di
Beauharnais, figliola di a moglia di Nabulionu, Ghjasippina; u frateddu
Ghjirolmu ebbi u regnu di Vestfalia; u generali Gioacchino Murat, dopu
mariscialu di l'Imperu, ebbi u regnu di Napuli, dopu à avè spusatu a suredda di
Nabulionu, Carulina; u mariscialu Bernadotte ebbi u tronu di Svezia, ma beddu
prestu tradì u so exi capu intrendu in a cualizioni chì l'avaria ditrunizatu. A
Cunfederazioni di u Renu era di fattu sottu u cuntrollu di Nabulionu.

Dopu a paci di Schönbrunn, Nabulionu è l'austriacu Metternich s'erani accurdati
par un matrimoniu di Statu. U 14 dicembri 1809, Nabulionu divurziò da
Ghjasippina di Beauharnais, a moglia certu infideli ma mori amata. U 1º aprili
1810 Nabulionu spusò a figliola di l'imperatori d'Austria, Maria Luisa, nipoti
di Maria Antunietta, a righjina scapata duranti a Rivuluzioni (ciò chì ùn
pruvucò micca pochi pulemichi in Francia). Incù stu matrimoniu l'Austria s'era
liata à Nabulionu, ciò chì purtava à a criazioni d'un'allianza guasgi
indissulubili. Nabulionu ebbi un eredi lighjittimu da Maria Luisa, natu dopu un
partu difficiuli u 20 marzu 1811. Eppuri l'eredi di l'Imperu, Nabulionu
Francescu, dittu u rè di Roma (Nabulionu II), ùn cuddò micca in rialità mai à u
tronu: Nabulionu fù ditrunizatu pochi anni dopu è Nabulionu II murì
successivamenti à soli 21 anni.

Nonustanti l'accordi stabiliti à Tilsit, u zaru Lisandru I di Russia timia
l'egemunia nabulionica è ricusò di cullaburà incun eddu riguardu à u Bloccu
Cuntinintali, par ùn dannighjà micca l'ecunumia russia è parchì sicritamenti
spirava di furmà una nova cualizioni antifrancesa. Nabulionu dicisi di principià
una campagna dicisiva contru à a Russia par sottumetta u zaru à u so sistemu di
puteri in Auropa, custringhja lu à aderiscia à u Bloccu, privà lu di a so
influenza in Pulonia, Balcani, Finlandia è Persia. L'imperatori dispunia di
circa 700.000 omini, di i quali circa 300.000 francesi è u restu cuntingenti
stranieri pruvinenti da tutti i stati vassalli è alliati di u Grandi Imperu. I
russii, cummandati prima da u generali Michael Barclay de Tolly è dopu da u
generali Mikhail Kutuzov, timurosi d'affruntà a pripundiranti armata numica è
intimichiti da a riputazioni militara di Nabulionu, dicisini à l'iniziu di
ritirà si in u cori di a Russia.

Una seria di vasti manovri strategichi, cuncipiti da Nabulionu par scunfighja
l'armata numica è cunchjuda rapidamenti a guerra, faddini par via di l'arrori di
i so tinenti, di i difficultà di u tarrenu è di i tattichi prudenti di i so
avvirsarii; à Vilna, à Vitebsk è soprattuttu in a battaglia di Smolensk è in a
battaglia di Valutino i russii, battuti ma micca distrutti, riiscini à evità un
scontru dicisivu è à tena si in daretu versu u livanti.

Finalmenti u 7 sittembri, dopu à a dicisioni di u generali Kutuzov di cumbatta
par difenda Mosca, ebbi locu a grandi battaglia di Borodino, à punenti di a
cità: dopu una battaglia sanguinosa è accanita, i russii, scunfitti, vultetini à
daretu è Nabulionu intrì in Mosca una sittimana dopu, in u dopu meziornu di u 14
sittembri, dopu à avè postu u so quartieri generali annantu à a cuddina
Poklonnaja, cunvintu ch'è Lisandru avaria niguziatu a paci. Stabilitu si in u
Cremlinu, Nabulionu ùn pudia micca imaginà ch'è a cità cumplittamenti biota
nascundessi in rialità un'insidia: in a notti Mosca cuminciò à brusgià, essendu
stati appiccati i fiammi da parechji russii nascosti in i casi. Nabulionu, chì
avia pruvatu parechji volti di fà un accordu incù Lisandru I, si resi contu di a
nicissità di ritirà si vistu chì l'inguernu s'avvicinava. Deti par quissa ordini
di principià a ritirata: era fermu à Mosca micca più di trenta cinqui ghjorna.

A Grandi Armata francesa suffrì gravi perditi in u corsu di a disastrosa
ritirata; a spidizioni era principiata incù circa 700.000 omini (frà i quali
pocu menu di a mità erani francesi) è 200.000 cavaddi, à a fini di a campagna
pocu più di 18.000 omini righjunsini Vilna firmendu in i ranghi; à quisti si
aghjunsini dopu quaranta mila isulati in i ghjorna dopu. In tutali più di
400.000 funi i morti è 100.000 i prighjuneri. Sopravvissini inoltri solu 10.000
cavaddi. Trà u 25 è u 29 nuvembri, infatti, i resti di l'armata, distrutta prima
da u caldu è dopu da u fretu (u cusiddittu "generali Inguernu") funi in
gran'parti anniintati da i russii duranti u passaghju di a Beresina. Intantu,
Nabulionu era statu infurmatu di a nutizia ch'è in Parighji u generali Malet
avia diffusu a nutizia di a morti di l'imperatori è pruvatu un colpu di Statu.

A prima à uniscia si à a vitturiosa Russia fù a Prussia chì, abbandunendu
l'allianza incù Nabulionu, si dichjarò à fiancu di u zaru è di a Gran'Britagna.
Era a sesta cualizioni. Nabulionu dopu à essa riintratu à Parighji urganizò in
freccia, incù l'afflussu di ghjovani ricluti, una nova armata è scunfissi i
prussiani prima in à Lützen è dopu in à Bautzen di maghju 1813. Ma l'insidia più
grandi era l'Austria, a quali - micca rispittosa di i patti - era pronta à
scavalcà ancu un matrimoniu di statu com'è quiddu di Nabulionu incù Maria Luisa
à u fini di scunfighja l'udiatu numicu. In u corsu d'un mimurabili è timpistosu
incontru bilatirali à Dresda, Nabulionu è Metternich ùn riiscini micca à
ghjunghja à un accordu, è u 12 aostu l'Austria s'uniscia à a cualizioni
antifrancesa. Dopu un'ultima impurtanti vittoria francesa in a battaglia di
Dresda, i forzi nabulionichi funi custretti pianamenti à vultà à daretu sottu a
prissioni cunghjunta di l'armati d'Austria, Russia, Prussia è Svezia; l'armata
svidesa era cummandata da l'exi mariscialu francesu Jean-Baptiste Jules
Bernadotte. In a dicisiva battaglia di Lipsia, ditta Battaglia di i Nazioni
parchì ci participàni armati di tutta l'Auropa, l'inespirienza di l'armata
francesa, a difizzioni di i cuntingenti tedeschi è a supiriurità numerica di i
forzi numichi funi i fattori chì ditarminàni a scunfitta di Nabulionu. L'armata
francesa fù custretta à ritirà si à traversu a Germania in piena insurrizioni
contru à l'accupazioni nabulionica, mentri ancu l'Olanda si rivultava è a Spagna
era oramai persa.

Riintratu à freccia à freccia in Parighji, Nabulionu divia subiscia tandu
l'insuburdinazioni di tutti i corpi pulitichi: i Camari dinunciàni solu tandu a
so tirannia, a nova nubiltà da eddu criata li vultò i spaddi, u populu oramai
stancu di a guerra firmeti fretu, i marisciali di l'Imperu cumincetini à
difiziunà: trà i principali, Gioacchino Murat chì passò à u numicu par cunsirvà
u regnu di Napuli.

U ghjornu di Natali di 1813 a Francia fù invasa da l'armati di a cualizioni. Un
mesi dopu, u 25 ghjinnaghju 1814, cunsignatu à u frateddu Ghjaseppu u cuntrollu
di Parighji è à a moglia Maria Luisa a righjenza, salutatu u picculu figliu
ch'ùn avaria mai più rivistu, Nabulionu si mettia à u cummandu d'un armata di
60.000 veterani di a Vechja Vardia. Par dui mesa, Nabulionu tinì testa à u
numicu in ciò chì sarà difinita da parechji com'è a so campagna più brillanti,
vincendu à Brienne (probbiu ind'eddu avia studiatu l'arti militara), à
Champaubert, Montmirail, Château-Thierry, Vauchamps, Mormant, Montereau,
Craonne, Laon. Scunfittu infini da i forzi prussiani di u feldmariscialu von
Blücher, da quiddi austriachi è da quiddi russii di Wintzingerode, cuscenti di
ùn pudè micca anticipà i truppi numichi in marchja annantu à Parighji, Nabulionu
vultò in daretu à Fontainebleau induva, saputa a nutizia di u tradimentu di u
generali Marmont chì s'era arresu incù i so truppi à l'alliati, è scuraghjitu da
l'attitudina di rinunciamentu di u mariscialu Michel Ney, u 4 aprili annunciò
ufficialamenti a so intinzioni di chera a paci.

Intantu u frateddu Ghjaseppu avia capitulatu è u numicu era intrutu vitturiosu
in Parighji u 31 marzu incù à a testa u zaru Lisandru I, chì u ghjornu dopu avia
dighjà fattu ustintà annantu à i mura di Parighji a so pruclama indirizzata à u
populu francesu.

À Fontainebleau Nabulionu passò ghjorna duri è difficiuli. Li ghjunsi nutizia
ch'è u numicu avia riittatu a so pruposta di paci chì stabiliscìa u ritornu à i
"cunfini naturali" di a Francia. U zaru Lisandru I l'imposi l'abdicazioni. Eddu,
dopu à avè parechji volti esitatu, dicisi d'abdicà in favori di u figliolu è di
a righjenza di Maria Luisa. Ma u numicu scelsi un'abdicazioni tutali, postu ch'è
Talleyrand avia dighjà presu accordi par ristaurà nantu à u tronu i Borboni.
Nabulionu, indignatu, minacciò di rimetta si à a testa di i so armati è di
marchjà annantu à Parighji, ma i marisciali u custrinsini à ceda. L'abdicazioni
divintò effittiva u 6 aprili.

Imbarcatu si à freccia à freccia in Marseglia nantu à a fregata inglesa HMS
Undaunted cummandata da Thomas Ussher, u 4 maghju 1814 sbarcò à l'isula d'Elba,
induva u numicu avia dicisu d'esilià lu, puri ricunniscendu li a suvranità nantu
à l'isula incù u rangu di principi è a cunsirvazioni di u titulu d'imperatori.

Ancu s'eddu era impignatu in i travagli à l'Elba, Nabulionu cuntinuava à riceva
sicritamenti nutizii di a situazioni francesa par via di parechji telegrafi
ottichi dislucati nantu à l'alturi di l'isula. U novu suvranu, Luigi XVIII
Borbone, era mal'vistu da a pupulazioni: in u solcu di a Ristaurazioni, Luigi
smantiddava pianu pianu tutti i cunquisti di a Rivuluzioni lighjittimati da
Nabulionu. Sti nutizii, aghjunti à a boci oramai certa ch'è i numichi erani
prossimi à trasfiriscia lu luntanu da l'Auropa, purtàni Nabulionu à agiscia.
Prufitendu di l'assenza di u cummissariu inglesu sir Neil Campbell, chì s'era
ricatu à Livornu, Nabulionu lasciò l'Elba u 26 frivaghju 1815, salutatu da a
pupulazioni di Portufarraiu, incù una flotta di setti bastimenti è circa milla
omini chì suvitavani.

L'imperatori elusi a surviglianza di a flotta inglesa è u 1a marzu 1815 sbarcò
in Francia in u golfu di Cannes, à Antibes: principiavani i lighjindarii "Centu
ghjorna". A pupulazioni l'accolsi incù un entusiasmu stunanti è l'armati chì
l'erani stati inviati contru da Luigi, inveci d'arristà lu, si unitini ad eddu.
U prima fù u 5° di linia di Grenoble: Nabulionu mossi incontru à i suldati di
l'armata burbonica è gridò "Chì voli sparà à u so Imperatori hè libaru di fà
lu". Dopu si cunsignàni l'armati vidati da Charles de a Bédoyère è da u
mariscialu Ney, chì prima di renda si à Napuli avia ghjuratu in i mani di Luigi
XVIII ch'eddu avaria cunduttu Nabulionu in Parighji "in una cabbia di farru".
Tremindù i generali avariani pagatu incù a fucilazioni u voltafaccia. U 20 marzu
Nabulionu intrì triunfalamenti in Parighji, mentri Luigi era fughjitu in freccia
versu Gand annantu à u sughjirimentu di Talleyrand, u quali à u Cungressu di
Vienna spinsi i testi curunati à ripiglià a spada contru u dispotu.

Avendu riurganizatu prestu l'armata, Nabulionu chersi à i numichi chì s'erani di
novu cualizati a paci à a sola cundizioni di mantena u tronu di Francia: ùn fù
micca ascultatu. Intantu, in campu puliticu, l'imperatori avia beddu capitu i
limiti di u so guvernu pricidenti è avia prumulgatu una custituzioni
maghjuramenti liberali, l'Attu addiziunali, chì cuncidia un puteri maiò à i
camari è a libartà di stampa. Par evità una nova invasioni di a terra di a
patria, Nabulionu feci a prima mossa intrendu à l'impruvisu in Belgica, induva
erani posti l'armata britannica è l'armata prussiana. U so pianu prividia una
manovra annantu à dui ali chì avariani divisu è scunfittu siparatamenti i
prussiani è i britannichi prima ch'eddi possini, supiriori di numaru,
cunghjunghja si. L'ala dritta cummandata da eddu impignò è scunfissi i prussiani
di u generali Blücher in a battaglia di Ligny, mentri u mariscialu Ney attaccò i
britannichi di u duca di Wellington à Quatre-Bras, ma nissunu di i dui
cumbattimenti ebbi un esitu ditarminanti. Cusì si ghjunsi à u 18 ghjugnu 1815, a
ghjurnata di a battaglia di Waterloo, discritta ancu da Victor Hugo. U pianu
strategicu generali di Nabulionu fù anniintatu da parechji arrori di i so
marisciali, principalamenti Emmanuel de Grouchy, u quali, inviatu à intarcittà a
culonna prussiana sfughjita à Ligny, in pratica si limitò solu à prusegua a
vardia da daretu di i forzi prussiani chì s'erani intantu riurganizati è chì,
grazia à a so ditarminazioni, riiscini à ricunghjunghja si incù Wellington
probbiu in a fasa dicisiva di a battaglia. I forzi britannichi di u duca di
Wellington è quiddi prussiani di Blücher riiscini à scunfighja i francesi.

Nabulionu feci parechji sbagli tattichi in a so ultima campagna è inoltri si
sbagliò in a scelta di i tinenti, rinuncendu à u mariscialu Louis Nicolas
Davout, lasciatu à Parighji, è affidendu si à Grouchy, inespertu d'incarichi di
cummandu, è à Ney, famosu par u so curaghju ma micca par a so intellighjenza
tattica, chì u so cumpurtamentu inutulamenti avvintatu fù frà i fattori
ditarminanti di a disfatta. L'ultimu à renda si fù u ghjovanu generali di a
Vardia imperiali Pierre Cambronne chì incù a Vechja Vardia cuprì a ritirata di
l'armata scunfitta à a volta di Parighji.

Nabulionu s'era dimustratu ottimistu duranti a battaglia: "Wellington hè un
pessimu generali. Stasera faremu cena à Bruxelles", avia dichjaratu a matina. In
a sirata inveci, l'imperatori era nantu à a strada di ritornu par Parighji
cuscenti di a cirtezza di a fini d'ogni sognu di soiu.

Quandu li fù imposta da a Camara a nova abdicazioni, sottu i prissioni di u
putenti Fouché ("L'aviariu duvutu fà impiccà prima", sbuttò Nabulionu), dichjarò
ch'eddu s'aia da immulà "in olucaustu par a Francia" è chersi in vanu ch'edda
fussi rispittata a so vulintà di pona annantu à u tronu à l'ità ghjusta u so
figliolu Nabulionu II. I forzi numichi, viciversa, intritini in Parighji è
rimissini annantu à u tronu Luigi XVIII. Nabulionu si rifughjò à u casteddu di
Malmaison, a vechja casa ind'eddu era statu incù a moglia Ghjasippina, morta da
pocu. A so intinzioni era di fughja in i Stati Uniti, ma ricusò di travistì si
com'è ci saria vulsutu par isfughja à a cattura, parchì quissa avaria infamatu u
so onori. Inveci, incù un gestu storicu, u 15 lugliu 1815 Nabulionu si arresi à
l'inglesi cuddendu à bordu di a navi HMS Bellerophon.

U 16 uttrovi 1815 a navi di battaglia inglesa HMS Northumberland ghjunsi in
Sant'Elena, un'isula in l'Uceanu Atlanticu, cù un priziosu caricu. Induva, incù
un picculu suvitatu di fidelissimi, fù trasfiritu in u paesi internu di
Longwood, ind'eddu firmeti finu à a so morti.

Nabulionu dittò i so mimorii è sprimò u so disprezzu par l'inglesi,
parsunificati in l'udiosa figura di u "carciarieri" di Nabulionu sir Hudson Lowe
(chì da u trattamentu duru risirvatu à Nabulionu ùn ottensi alcunu avantaghju
par a so carriera, ma fù piuttostu accusatu d'essa statu troppu siveru in i
cunfronti di l'imperatori francesu). Nantu à a basa di i so ricordi, espressi in
longhi cunvarsazioni guasi cutidiani, u conti de Las Cases scrissi U Mimuriali
di Sant'Elena è in a siconda mità di l'aprili 1821 ridighjiti eddu stessu i so
ultimi vulintà, è molti noti di margina (par un tutali di 40 pagini).

I dulori à u stomacu chì ni suffria dighjà dipoi un certu tempu, diventati più
acuti in u clima inuspitalieri di l'isula è incù u duru rigimu chì l'era statu
impostu, u condussini à a morti u 5 maghju 1821 à 17:49 ori. L'ultimi paroli di
Nabulionu funi Francia è testa di l'armata. Scelsi d'essa sippidditu nantu à i
spondi di a Senna, ma fù inveci sippidditu in Sant'Elena com'è ghjà privistu
l'annu prima da u guvernu inglesu. U guvarnadori Lowe è i so omini li dessini
l'anori risirvati à un generali.

U 19 lugliu 1821, pocu dopu à avè amparatu a nutizia di a morti di Nabulionu,
Lisandru Manzoni scrissi a famosa puisia U cinqui maghju, chì ebbi una forti
risunanza in tutta l'Auropa è chì fù tradutta in tedescu da Johann Wolfgang von
Goethe.

Principiàni subitu à diffonda si iputesi altirnativi annantu à a morti di
Nabulionu, fruttu, in generali, di tiurii di u cumplottu: quiddi, puri
accriditati, ùn smintiscini micca a viridicità di a causa di a morti par via di
un tumori à u stomacu.

U 2 aostu 1830, novi anni dopu a morti di Nabulionu, u rè Borbone Carlu X fù
custrettu à abdicà è a curona fù cuncessa à Luigi Filippo di Orléans d'idei più
liberali. A statua di l'imperatori fù ristaurata nantu à a culonna di a Piazza
Vendôme è ci funi richiesti par fà rientra in patria i spogli murtali. U
figliolu minori di u rè, u Principi di Joinville, fù incaricatu di ripurtà i
spogli di l'imperatori in Francia è dopu à avè ottinutu u parmissu di i
britannichi, dirighjiti una spidizioni in Sant'Elena par tramutà a salma in
Parighji. U 15 uttrovi 1840, par via di una cummissioni - chì i so membri erani
u conti Philippe de Rohan-Chabot, Charles Alexander, u culuneddu Hamelin
Trelawny, u capitanu William Wylde, u culuneddu Charles Hodson, u sigritariu
culuniali William Henry Seale, u cummandanti Edward Littlehales, u mariscialu
Henri Gatien Bertrand, u generali Gaspard Gourgaud, u conti Emmanuel de Las
Cases, u generali Jean Gabriel Marchand, Arthur Bertrand, i capitani Léonard
Charner, Guyet è Doret, l'abati Félix Coquereau, dui curisti, u medicu Remi
Guillard è parechji exi dumestichi di Nabulionu - fù riesumata a salma chì si
svilò intatta, vistuta in l'uniformu di culuneddu di i Cacciadori di a Vardia.
Quand'eddu fù ricompostu u corpu in una bara d'ebanu, l'imperatori iniziò u so
viaghju di ritornu in Francia, ind'eddu ghjunghjì à Cherbourg u 2 dicembri,
salutatu da i salvi di cannonu di u forti è di i navi militari prisenti.

U 15 dicembri 1840 ebbi locu l'intarramentu sulennu in Parighji cilibratu incù
tutti l'anori di u rangu imperiali. A cascia fù disposta annantu à un carru
trainatu da 16 cavaddi, scurtatu da i Marisciali di Francia Oudinot è Molitor,
l'ammiragliu Roussin è u generali Bertrand, à cavaddu, annantu à i quattru lati,
u curteghju funebru passò sottu l'arcu di trionfu, trà dui fili di insegni incù
l'acula imperiali, salutatu da i salvi di cannonu è accoltu da a famiglia
rignanti in nomu di a Francia. U fideli generali Bertrand, chì avia accumpagnatu
Nabulionu à Elba è à Sant'Elena, fù incaricatu da u Rè di pona a spada è u
copricapu di l'imperatori annantu à a bara, ma ùn ci riiscì micca par via di
l'emuzioni è fù rimpiazzatu da u generali Gourgaud. Più tardi, in [1843]]
Ghjaseppu Bonaparte inviò u gran'cuddari, u nastru, è l'insegni di a Legioni
d'onori ch'è so frateddu t'avia.

I resti di Nabulionu riposani in un munimentu postu in una cripta à celi apartu
ricavata in u pavimentu di a ghjesgia di Saint-Louis des Invalides in Parighji,
asattamenti sottu a cupola durata. U munimentu, cuncipitu da l'architettu Louis
Visconti, fù tarminatu in u 1861 è cunsisti in un grandi sarcofagu di quarzita
rossa di a Finlandia, chì cunteni i 6 bari prima di i quali hè statu chjusu u
corpu di Nabulionu: da a più interna à a più esterna avemu una bara di lamiera è
dopu unu di moganu, dui bari di piombu, una d'ebanu è l'ultima di legnu di
quarciu. Intornu à u sarcofagu ci hè una loghja circulari dicuratu incù enormi
statui raffiguranti dodici Vittorii.

U trasfirimentu da a cappedda di Saint-Jérôme induva era stata diposta a salma
in u 1840, in a cripta cintrali di a cattidrali di Saint-Louis des Invalides fù
effittuatu in una cirimonia micca pubblica u 2 aprili 1861, incù a prisenza di
l'imperatori Nabulionu III. A mascara funiraria hè cunsirvata inveci vicinu à
l'Accademia di l'Euteleti à San Miniato in a pruvincia di Pisa, cità induva
calchì antinati di l'imperatori aviani risidutu. À l'internu di a cripta hè
prisenti ancu a tomba di u figliolu di Nabulionu, Nabulionu Francescu, chì fù
quì trasfiritu u so corpu da a Cripta di i Cappuccini di Vienna, ind'eddu era
sipoltu com'è tutti i membri di a casa d'Austria, da Adolf Hitler in 1940, com'è
donu à u populu di Francia dopu l'accupazioni à l'iniziu di a siconda guerra
mundiali.

Nabulionu, ufficiali d'artigliaria, ghjovanu generali liatu à l'iniziu à a
fazzioni giacobina è dunqua à u Dirittoriu, prima consulu è dopu imperatori di i
francesi, cunduttieri di a più grandi macchina militara di l'ebbica è
cunquistadori di gran'parti di u cuntinenti, ferma à i ghjorna d'oghji
l'archetipu di l'omu di guerra vitturiosu, prutagonistu di una vicenda storica
narrata è analizata da una vastissima bibliugrafia.

Nabulionu ebbi un solu figliu lighjittimu, u ghjà citatu Nabulionu Francescu
(1811 - 1832), avutu da a siconda moglia Maria Luisa d'Asburgu-Lorena (1791 -
1847). Eppuri sò noti par certu almenu dui figlioli illighjittimi:

Inoltri hè statu scrittu ch'è u filosofu, ghjurnalistu è omu di statu francesu,
Jules Barthélemy-Saint-Hilaire (1805 - 1895), fussi un figliolu illighjittimu di
Nabulionu Bonaparte, ma ùn ci hè alcuna cirtezza storica.



https://co.wikipedia.org/wiki/Ghjudaisimu

U ghjudaisimu hè a tradizione, a cultura religiosa è u modu di campà di l'Ebrei,
custituiti da l'eredi di l'Israeliti avendu chittatu l'antica terra d'Israel
durante l'occupazione rumana ma ancu da qualche minurità cunvertite à lu filu di
u tempu è mischjati à 'ssa diaspora. U ghjudaisimu hè una religione monoteista.

Siont'è i so testi fundatori, in particulare u Tanakh, a fede di l'antenati
Israeliti è i so eredi, l'Ebrei, hè basata nant'à un' allianza trà Diu è
Abraham, rinuvellata dopu da Mosè.

L'Ebrei fundonu u ghjudaisimu nant'à a religion abrahamica, chì fiuriscerà dopu
in a Leghje Mosaica (a Torah), è scritture prufettiche (è Neviim) è l'astre
Scritture (dette Ketuvim). Queste scritture sò designate sopra l'acronimu
Tanakh, di u quale u testu hè a Bibbia.

'Ssa religione hè fundata nant'à u cultu di Diu, chjamatu YHWH, è chì ditene
ogni putere (Elohim). Hè u transcendente Signore di i signori (Adonaï). Hè
Unicu, onniputente, onnisciente, ghjustu è misericurdiosu.

U ghjudaisimu è una di è più anziane tradizione religiose monoteiste sempre
praticate oghje. I valori è a storia di u populu ebreiu sò a surgente d'astre
religione abrahamiche, cume u cristianesimu, l'islamu è u bahaisimu. Ma ùn hè a
basa di u samaritanisimu, chì hè una tradizione israelita cuncurrente.

Ci sò più o menu 13 millione ebrei in lu mondu, in più di 100 paesi. Di quelli,
Israel hè l'unicu paese di quale a religione officiale sia u ghjudaisimu, è a
religione di a maiò partita di a populazione.



https://co.wikipedia.org/wiki/Ruzunu

U Ruzunu (Velella velella) hè una culonia di cnidarii chì faci parta di a
famiglia di i purpitidei. A forma hè quidda di un dischettu uvali. U so culori
hè turchinu. U diamitru hè 4-7 cm. U rùzunu hà una cresta verticali chì
s'assumiglia à una vela. 'Ssa particularità hè à l'urighjinia di u nomu
scentificu: "velella". Sottu à a vela verticali, cumposta di a forma medusoida,
sò prisenti parechji zoidi chì t'ani varii funzioni: gastruzoidi (incù funzioni
nutritivii), dattiluzoidi (incù funzioni difensivi) è gonuzoidi (incù funzioni
ripruduttivi). Accadi à spessu chì u ruzunu fussi purtatu da u ventu, par via di
a so parti suprana fatta à vela, è ch'eddu venghi à lampà si annantu à i costi è
i piaghji. U ruzunu pò tramutà si cusì annantu à parechji cintunari di
kilomitri.

U ruzunu si vedi à spessu annantu à u litturali di Corsica. Hè abbundenti à u
principiu di l'istatina. In certi loca, a tupunumia lucali ci ramenta a prisenza
di u ruzunu. Par asempiu, u tuponimu u Ruzonu (Matina Latina 2003) si rifarisci
à a prisenza di u ruzunu è carattarizeghjja un locu induva u ruzunu và à lampà
si.

Accadi à spessu ch'eddi ci fussini culonii impurtanti di ruzunu in Corsica. Par
asempiu, hè successu di maghju 2009, chì una culonia di parechji millioni
d'individui fussi ussirvata in u Mar' Tirrenu, accantu à Bastia. A culonia era
longa parechji kilomitri è larga parechji cintunari di metri, frà u portu di
Toga è quiddu di Macinaghju.



https://co.wikipedia.org/wiki/Mari_Tirrenu

U Mari Tirrenu (o Mare Tirrenu) hè a parti di u Mari Tarraniu chì si stendi à
punenti di a pinisula taliana.

Hè cumpresu trà a Corsica, a Sardegna, a Sicilia, a Calabria, a Basilicata, a
Campania, u Laziu è a Tuscana. Hè culligatu à u Mari Ioniu da u Strittu di
Messina è divisu da u Mari Licuru da l'isula d'Elba, cù u Canali di Corsica à
punenti è u Canali di Piumbinu à livanti di l'umonima isula chì cullicheghjanu
trà eddi i dui mari. Giugraficamenti parlendu u Mari Licuru ùn hè micca a parti
sittentriunali di u Mar'Tirrenu, comu mori ghjenti pensa, ma un mari à contu
soiu, parchì hà un fundali è una custera diffarenti. A so prufundità massima hè
3.785 metri.

U nomu Tirrenu pruveni da u nomu grecu chì disignava l'Etruschi, chì si dicia
tandu ch'eddi viniani da Lidia, un regnu dirittu da un principi chì si chjamava
"Tirrenu". L'Etruschi si culluchetini annantu à i costi da a Tuscana muderna,
chì funi chjamati dopu u "mari di l'Etruschi".

U mari Tirrenu si trova vicina à a faglia chì dividi l'Africa da l'Auropa. Par
via di cunsiquenza i cateni muntosi sottumarini è i vulcani attivi ci abbondani.

U mari Tirrenu hè pocu pischevuli, è i so porti sò in generali imprudati par u
trasportu di i passaghjeri è di a ropa. I principali sò Piumbinu, Civitavechja,
Cagliari, Olbia, Napuli, Milazzo, Palermu, Ghjenuva, Trapani è u portu di Gioia
Tauro chì hè u più grandi tarminali par u trasbordu di u mari tarraniu.

U Mar' Tirrenu piglia u nomu da l'anticu populu di i Tirreni (Tyrsenoi o
Tyrrhenoi), megliu cunnisciuti com'è Etruschi. I so tarritorii in u VIII seculu
a.C. à u nordu si stindiani finu à a foci di l'Arno in i circonda di Pisa, è chì
in i dui seculi dopu amplifichetini u so raghju d'azzioni fina à a foci di u
fiumu Magru in Liguria, mentri à u sudu si stindiani finu à a Campania, ditta
par quissa ancu Etruria Campana.

Narra infatti u storicu grecu Erodutu in i so Storii comu u rè di a Lidia
(attuali Turchia uccidintali) dopu à parechji anni di caristia avia dicisu di fà
emigrà una mità di u so populu à a ricerca d'una patria nova. Vidati da u
principi Tirrenu, i Lidi sbarcàni tandu annantu à i costi uccidintali di a
penisula taliana è, à quandu pigliatu pussessu di a nova terra, mutàni u so nomu
in Tirreni in u nomu di l'aroi eponimu chì l'avia vidati. Quiddi, sicondu u
racontu grecu, ùn sariani altri ch'è l'Etruschi. Da u so nomu grecu fù cusì
dittu Tirrenu u mari ch'eddi duminàni dopu mentri parechji seculi.

Sicondu altri fonti, Tyrrhenoi saria l'epitetu incù u quali i grechi chjamavani
i pirati chì in u meditarraniu uccidintali abburdavani incù picculi è viloci
imbarcazioni chiunqua ci si avvinturava.

Accadi chì u Mar'Tirrenu fussi citatu in a litteratura in lingua corsa, par
esempiu in L’angunia di un paisolu corsu d'Antone Bonifaziu:



https://co.wikipedia.org/wiki/Alpana

L' Alpana (Pandion haliaetus) hè un acellu chì face parte di a famiglia di l'
Accipitridae. Hè l'unica spezia chì face parte di u generu Pandion. Si stima chì
ci hè circa 6000 copii d'alpane in Europa.

L'alpana hè alta 50-60 cm. Hè più maiore ch'è u buzaiu. Pò campà sin'à 32 anni.
A so apertura alare varighja da 1,45 m à 1,65 m. Pesa da 1 à 2 kilò. E so nare
si ponu chjude, ciò chì permette à l'alpana si stà mori sottu à l'acqua per
piscà. I diti sò putenti è e sgrinfie sò longhe. U sopra di l'alpana hè
niricciu, invece u sottu hè biancu. 'Ssu cuntrastu hè caratteristicu di 'ssu
acellu. L'alpana face ogni annu, da mezu aprile à u principiu di maghju, una
cuvata di trè ovi, in generale. L'ovu hè cuvatu da 35 à 40 ghjorni. U piulacone
stà in i nidu da 8 à 10 simane.

Per u più, l'alpana si nutrisce di pesci, ma accade ch'ella manghjessi ranochje,
accillucci di mare o d'acqua, o picculi mammiferi, cum'è a bellula.

U nidu di l'alpana hè fattu di branche. Hè custruitu annantu à qualchì pinzu,
qualchì arburu maiore o qualchì scogliu. Accade andu, ma raramente, ch'ellu
fussi custruitu in terra, quandu ùn ci hè micca predatori.

L'alpana hè cumuna in Asia, in Africa, in America Centrale è in Nord'America, è
in Europa. A maiò parte di l'alpane d'Europa passa l'inguernata in Africa è
ghjunghje dopu in Europa, à l'eccezzione di l'alpane di u Mediterraniu è
nutamente di l'alpane chì sò arrighjunate in Corsica. L'alapna ùn teme micca di
travirsà i grandi diserti.

L'alpana hè prisente in Corsica. Hè ancu chjamata l'alpaghja. Dipoi sempre, ci
hè statu dui tipi di pupulazione d'alpane in Corsica (Thibault 1983). Prima, une
pupulazione arrighjunata, cullucata sopratuttu annantu à a facciata marittima
uccidentale di l'isula. Sicondu, una pupulazione d'alpane ghjunghjitticce,
ghjunta in migrazione, d'aprile à sittembre è chì pò passà l'inguernu annantu à
i stagni di Corsica. Ùn firmava più ch'è quattru coppii arrighjunati versu 1970
in a riserva di Scandula. Ma sicondu e testimunianze, l'alpane arrighjunate in
Corsica stavanu dinù, innanzi, in u Capicorsu è in u sudestu di l'isula. Da 1977
à 1980, ci era 6 à 10 coppii in Corsica, posti annantu à 90 kilomitri di coste.
In 1981, ci eranu 20 coppi è l'alpana s'era arrighjunata dinù in u so rughjone
anticu di u Capicorsu. Ma ci n'hè avà circa 40, a maiò parte essendu in a
Riserva Naturale di Scandola.



https://co.wikipedia.org/wiki/Malta

Malta, ufficialamenti Ripublica di Malta (in maltesu Repubblika ta' Malta, in
inglesu Republic of Malta), hè un statu insulari di l'Auropa miridiunali, membru
di l'Unioni aurupea.

Hè un arcipelagu situatu in u Mari Tarraniu, in u canali di Malta, à 80 km da a
Cicilia, à 284 km da a Tunisia è à 333 km da a Libia. Incù un'estinsioni di
316 km² hè un di i più stati chjuchi è dinsamenti pupulati à u mondu. A so
capitali hè A Valletta è a cità più abitata hè Birkirkara. L'isula principali hè
carattarizata da un grandi numaru di cità chì, incù a capitali, formani una
cunurbazioni di 368 250 abitanti.

U Paesi hà dui lingui ufficiali, u maltesu è l'inglesu. U talianu, lingua
ufficiali finu à u 1934, hè moltu diffusu, parlatu currettamenti da più di u 66%
di i maltesi è in modu elemintari da u 17%, insignatu in tutti i scoli di Malta
è diffusu in u duminiu cummirciali, turisticu è sculasticu.

Duranti u corsu di a storia, a pusizioni giugrafica di Malta hà datu grandi
impurtanza à l'arcipelagu, subiscendu l'influenza in altirnanza di Fenici,
Grechi, Cartaghjinesi, Rumani, Arabi, Nurmani, Aragunesi, Cavalieri di Malta,
Francesi è Inglesi.

Malta hè internaziunalmenti cunnisciuta com'è lucalità turistica, par u svagu è
soprattuttu par a cultura, essendu datu chì in u Paesi si trovani trè siti
dichjarati da l'UNESCO patrimoniu di l'umanità, chì sò: a cità A Valetta,
l'Ipogeu di Hal Saflieni è i tempia megalitichi. L'intrata in l'Unioni aurupea
hè avvinuta u 1º maghju 2004 è da u 1º ghjinnaghju 2008 faci parti di
l'euruzona. Malta hè inoltri membru di u Commonwealth.

I Grechi a chjamàni Μελίτη (Melitē) è l'Arabi Malita. Fù cusì chjamata da i
Grechi par a so quantità d'abbi autuctoni chì pruduciani in abbundanza meli
(μέλι hè u terminu grecu chì significheghja meli). Sicondu un'altra iputesa, a
parola "Malta" pudaria inveci dirivà da l'antica parola di a lingua fenicia
"malit", chì littiralamenti significheghja "muntagna". Altri sò di l'upinioni
inveci chì l'isula fù cusì chjamata in anori di a ninfa Melite, una di i Naiadi,
figlia di Nereo è di Doride, ancu s'è ùn si ni vedi micca u liamu logicu.

Si susteni ancu chì u tuponimu possi dirivà da l'ebraicu Maleti, chì u so
significatu hè rifughju, ricovaru, asiliu, cosa pussibuli, vista a pusizioni
giugrafica di l'isula, ma - aldilà di u suspettu chì ci si trovi di fronti à una
pura è simplicia paraetimulugia, essendu datu ch'eddu manca qualsiasi ducumentu
in prupositu chì sustenghi l'iputesa - ùn hè micca pocu significativu u fattu
chì l'antichi Rumani assunsini u nomu grecu par riferiscia si à l'isula,
chjamendu la anch'eddi Melita.

Malta hè un arcipelagu in u cori di u mari Tarraniu. Solu i trè isuli maiori,
vali à dì Malta, Gozu è Cominu sò abitati. U tarritoriu di Malta emerghji da a
piattaforma cuntinintali sottumarina ciciliana, chì faci parti di a placca
africana. A purzioni summitali hè custituita da rocci sidimintarii. In a parti
uccidintali è miridiunali di l'isula di Malta i costi sò alti è accidintati (i
scuglieri di Dingli s'innalzani à più di 240 m nantu à u liveddu di u mari). In
a parti uriintali è sittintriunali a costa hè accessibili: si aprini ampii
spiaghji rinosi o rucciosi è numarosi sò l'inziccaturi, solchi vaddivi simili à
rías. A livanti i baii più ampii è prufondi sò quiddi di Mellieħà, Saint Paul'si
', Saint Julian'si ', Marsamxetti ' è Grand Harbour (trà sti ultimi dui,
siparati da u prumuntoriu di Ġebel Xiberrasi ', sorghji u portu di a Valletta),
à u sudu ci hè a baia di Marsaxlokk.

U solu hè rucciosu, ancu s'è cultivatu, grazia à u sistemu di i tarrazzamenti
incù muretti à l'asseccu (ħitan tas-sejjieħ). U rilievu, custituitu da altipiani
calcarii, hè pocu elevatu (Ta' Dmejrek, 258 m), ed hè carattarizatu da
furmazioni d'urighjina carsica, com'è campi carrighjati, caverni è sapari. Trà
sti ultimi, i più cunnisciuti in l'isula di Malta sò a Sapara turchina, u Għar
Dalam (Caverna Oscura) ― in a quali funi scuparti resti di spezii chì ricoddani
à 170 000 anni faci è oramai estinti, com'è elefanti è ippopotami nannari ― è in
l'isula di Gozu a sapara di Calipsu.

Ùn ci sò micca lava è fiuma pirmanenti, ancu s'è in i circonda di i paesi rurali
di San Martin, Mtaħleb è Biiħrija (Malta) è in Wied Lunzjata (Gozo) scorrini i
corsi d'acqua tuttu l'annu.

U clima maltesu hè di tipu meditarraniu-subtrupicali (Köppen climate
classification Csa), incù inguerni moltu umiti è piuviosi è istatini caldi è
secchi, mitigati da u vintisgiolu marinu in prussimità di a costa. In Malta sò
rari i grandi uscillazioni di tampiratura. A tampiratura media annua hè di
19 °C, trà i più alti in Auropa. Trà tutti i capitali auropei, A Valletta hà
l'inguerni più umiti, incù massimi attistati à 15-16 °C è minimi chì guasi mai
falani sottu i 10 °C. A tampiratura minima mai righjistrata fù di 1,2 °C in u
1895, è a tampiratura più elevata fù di 43,8 °C righjistrata in u 1999.

I pricipitazioni medii annui ùn righjunghjini micca i 600 mm, rindendu
l'appruvvisiunamentu idricu un prublemu par l'isuli. I pricipitazioni nivosi sò
nulli, eccituatu calchì finominu senza accumulu in 1895, in 1905 è in 1962.

A tampiratura media annua di u mari hè di 20 °C, chì oscilla da i 16 °C di
ghjinnaghju à i 26 °C di u mesi d'aostu.

Malta godi di 3 000 ori di soli à l'annu, rindendu l'arcipelagu un di i loca più
assuliati d'Auropa.

A pupulazioni in 2012 hà raghjuntu i 415 565 abitanti; eppuri l'esiguità di u
tarritoriu hè tali chì a dinsità dimugrafica hè di più di 1 307 abitanti par
km2, una di i più alti d'Auropa. I maltesi formani a maiò parti di a
pupulazioni, incù u 95%, ma sò prisenti parechji minuranzi, di i quali a più
maiori hè quidda inglesa.

I maltesi sò par a maiò parti cattolichi è l'influenza di a Ghjesgia hè forti:
l'eutanasia è l'abortu sò pruibiti. Par quantu riguarda u divorziu, inveci, da
uttrovi 2011 hè intruta in vigori a leghji chì u cunsidareghja lecitu dopu à u
referendum consultivu di u 29 maghju 2011, in u quali u 53% di i maltesi si hè
prununciatu favurevulamenti à l'intruduzioni di u divorziu. U Cattulicesimu hè a
riligioni di Statu, ma hè quantunqua lasciata a libartà di cultu; si stima chì a
pupulazioni sii cattolica à u 98%, fendu ni una di i nazioni à più alta
parcentuali di Cattolichi di u mondu.

Malta hè una sedia apustolica; l'Atti di l'Apostuli contani comu San Paulu,
duranti u viaghju chì da Creta u purtava à Roma, naufragò à l'isula di "Melite",
prubabilamenti in i circonda di San Pawl u-Biiħar, in u 60 d.C. Da u 17 à u 18
aprili 2010, si hè ricatu in Visita Apustolica à Malta Papa Benedetto XVI, u
quali hà cilibratu a Santa Messa in u Piazzali di i Granai - Floriana, in
uccasioni di u 1950º annivirsariu di u naufraghju di San Paulu.

Trà l'altri riligioni di Malta si righjistreghja particularamenti una prisenza
significativa di a cumunità Ahmadiyya incù a sedia principali à Ta' Xbiex.
suvitata da a cumunità ebraica incù a sedia principali à Birkirkara è da a
Ghjesgia cristiana avventista di u settimu ghjornu, anch'edda incù a sedia
principali à Birkirkara.

U maltesu (U-malti) hè una lingua semitica, derivanti da a lingua
siciliana-araba. U salteriu maltesu conta 30 lettari ed hè basatu annantu à
quiddu latinu incù l'aghjunta di i lettari ċ, ġ, ħ, għ, ie è ż. Ancu s'è a maiò
parti di i vucabuli hè d'urighjina semitica, più di u 40% di i paroli Maltesi
ani una urighjina latina; quissa, hè u risultatu di i forti influenzi siciliani.
Duranti l'accupazioni inglesa, soprattuttu da 1880 (Keenan Report), si pruvò à
appurà u maltesu di l'abbundanti lessicu talianu è sicilianu, in favori di
quiddu arabu.

U maltesu, sicondu l'articulu 5 di a Custituzioni, hè a lingua ufficiali di a
Ripublica di Malta è da 2004 una di i lingui ufficiali di l'Unioni aurupea. A
leghji pò stabuliscia chì u maltesu, l'inglesu o un' antra lingua siini
ufficiali è possini essa imprudati da è in i rilazioni incù l'amministrazioni.
In i prucessi a lingua hè u maltesu, ma hè pussibuli di priveda in parechji casi
l'usu di l'inglesu. Tocca dopu à a Camara di i Diputati à ditarminà qualessa
ghjè a lingua da imprudà in i travagli parlamintari. A leghji nantu à i lingui
appruvata in 2005 cunferma, infini, chì u maltesu hè un elementu fundamintali
d'idantità naziunali.

In 1934 i britannichi dicisini d'abuliscia u talianu com'è lingua ufficiali.
Eppuri, u talianu hè attualmenti diffusu in u duminiu cummirciali, turisticu è
sculasticu, è cumpresu da a grandi maiuranza di l'abitanti: infatti più di u 66%
di a pupulazioni u parla currintamenti, è un antru 17% u cunnosci in modu
elemintari (tutali 83%). Inveci in 1934, essendu datu l'altu analfabetisimu di
l'ebbica, u talianu era diffusu solu frà i ricchi ed era parlatu solu da u 14%
di a pupulazioni. Inoltri u talianu hè insignatu in tutti i scoli di Malta.

U prima approdu di l'essari umani nantu à l'isula ricodda, prubabilamenti, à u
mumentu immediatamenti succissivu à l'estinzioni di l'ippopotami nannari è di
l'elefanti nannari. Tracci di insidiamenti di u niuliticu anticu (6000-4000
a.C.), sò stati ritruvati tantu in arii aparti ch'è à l'internu di sapari, com'è
Għar Dalam; sti primi allucamenti erani custituiti da culoni pruvinenti da a
Cicilia, cunsidarendu l'analugii di u matiriali ceramicu ritruvatu quici
(ceramica impressa Ghar Dalam) incù quiddu di listessa ebbica di Stentinello,
paesi vicinu à Siracusa. I culoni cunsirvàni i rapporti incù a Cicilia,
cuntinuendu à fabbricà ceramica impressa di u stili di Stentinello è
principiendu, solu à u terminu di sta fasa (4500 a.C.), un mudestu sviluppu
tipulogicu lucali.

Ancu a ceramica di Skorba (4500-4100 a.C.), paesi vicinu à Mgarr, s'assumiglia
moltu à quidda ritruvata in Cicilia è dimostra chì sò stati cuntinui i rapporti
trà Malta è a suredda maiori. Sta fasa hè carattarizata da i primi evidenzi
d'attività rituali, di i quali, u picculu tempiu di Skorba, pò essa cunsidaratu
u pricursori di i custruzzioni megalitichi succissivi.

À parta da u 3500 a.C. si assisti à un espansioni di i tempia megalitichi, prima
frà tutti à Ggantija, nantu à l'isuletta di Gozo; altri impunenti strutturi sò
prisenti à Hagar Qim, Mnajdra, Ta Hagrat, Tarxien. À quistu periodu timpurali
(3600-2500 a.C.) si leia un'intarissanti carattaristica archiulogica, scuparta
in parechji lucalità di l'isula è cunsistenti in scanalaturi uniformi è
equidistanti tr'è eddi chì sò chjamati "cart ruts" o "cart racks": a più
nutevuli hè quidda cunnisciuta cù u nomu di "Clapham Junction". Prubabilamenti,
i solchi pudariani essa stati incausati da u cuntinuu passaghju di i roti di i
carruleddi affittati à u trasportu di a petra, chì, à longu andà, finitini par
vastà u tennaru calcariu di u quali hè custituita l'isula.

L'isuli maltesi firmetini cusì spupulati par calchì cintunara d'anni, finu à
quandu l'arrivu di un novu flussu migratoriu intrudussi in l'isula una nova
cultura: quidda di i "custruttori di i dolmen". In a maiò parti di i casi si
tratta di picculi camari incù a cupartura custituita da una grandi lastra posta
sopra petri virticali, chì poni essa attribuiti à una pupulazioni di u bronzu
anticu (2150 a.C.) diffarenti da quidda chì avia edificatu i pricidenti tempia
megalitichi. Ancu una volta si sarà trattatu di ghjenti pruvinenti da a Cicilia,
par a sumiglianza di i dolmen maltesi incù analoghi strutturi da pocu ritruvati
ancu in l'isula più grandi di u Meditarraniu.

I Fenici culunizàni Malta solu intornu à 1000 a.C., imprudendu la com'è
avampostu par a so espansioni è i so cummerci in u Mari Tarraniu. In seguitu, in
736 a.C. fù accupata da i Grechi chì a chjamàni Melita.

In 400 a.C. finì sottu u cuntrollu di Cartaghjina, è dopu sottu u duminiu Rumanu
(218 a.C.). In l'annu 60 d.C. l'isula fù visitata da San Paulu, chì si dici
ch'eddu avaria attraccatu in a zona chì oghji porta u nomu di St. Paul Bay (nomu
urighjinariu "Golfu di San Paulu").

Dopu un periodu di duminiu bizantinu, duratu da u IV à u IX seculu (duranti u
quali subì u saccheghju da parti di i Vandali), l'isula fù cunquistata da
l'Arabi in 870.

L'Arabi, chì in generali tularàni a parti cristiana di a pupulazioni,
introdussini a cultivazioni di a limeia è di u cutonu, custruitini un sistemu
d'irrigazioni è, in particulari, a lingua araba, chì a maiò parti di a
pupulazioni aduttò com'è lingua materna. A so influenza in u maltesu mudernu hè
faciulamenti custattevuli, nunustanti a prisenza di paroli d'urighjina latina è
di u salteriu latinu. A duminazioni araba durò par circa dui seculi, da 870 à
1091.

U periodu di duminazioni araba finì in 1091 quandu l'isula fù cunquistata da i
Nurmani pruvinenti da u Regnu di Cicilia. In seguitu i Hohenstaufen (Svevi),
l'Angioini è l'Aragunesi (1287) si succidettini in u duminiu di l'isula. Funi
Signori di Malta i Conti di Modica, Manfredi III Chjaramonti à a fini di u Trè
centu, è Bernardu Cabrera in i primi dicennii di u Quattrucentu. A nubiltà
maltesa fù istituita in st'ultimu periodu; circa 32 tituli nubiliari rimanini
sempri, chì u più vechju hè u Barunatu di Djar u Bniet and Bucana.

In 1530 infatti Malta fù cuncessa in affittu perennu da u Regnu di Sicilia à i
Cavalieri Uspitalieri; u prezzu simbolicu di l'affittu cunsistia in a furnitura
annuali di un falcu di caccia ammaistratu (eppuri u Vicirè di Sicilia mantiniti
u titulu unurificu di conti di Malta). Sti cavalieri, un ordini munasticu
militaru cunnisciutu com'è "Cavalieri di Malta", resistiti à l'assediu di Malta
in 1565 da parti di i Turchi ma, dopu st'assediu, i Cavalieri dicisini di
furtificà l'isula è par a cuncizzioni si affidàni à l'architettu militaru
Evangelista Menga, mentri i furtificazioni di a cità di A Valletta funi opara di
Francescu Laparelli. Ultiriori furtificazioni funi custruiti à parta da 1723,
quandu u Gran' Maestru Antonio Manoel de Vilhena ni affidò a cuncizzioni à
Ghjaseppu Merenda.

U duminiu di i cavalieri finì quandu Malta fù cunquistata da Nabulionu, chì si
priparava à parta in Egittu par principià a so campagna in 1798. Nabulionu,
auturizatu innanzi da u Dirittoriu à accupà Malta, scigliti un portu sicuru par
rifurniscia i so navi è, dopu u rifiutu da parti di u guvernu lucali ch'è più di
quattru navi francesi attracchessini à 'ssu scopu in u Portu Grandi, sbarcò cù a
so probbia armata. U Grandi Maestru di i Cavalieri Uspitalieri Ferdinand von
Hompesch zu Bolheim capitulò dopu un solu ghjornu di cumbattimenti intornu à A
Valletta (i Cavalieri funi pocu dicisi in u cunducimentu di a difesa, ùn pudendu
micca par via di u so statutu piglià l'armi contr'è altri cristiani è ancu
parchì circa 200 di i soi, annantu à 300, erani francesi) è Nabulionu si stabilì
par pochi ghjorni annantu à l'isula, sacchighjendu i bè di l'Ordini è
instaurendu un'amministrazioni ad eddu fideli. Infini partì à a volta di
l'Egittu, lascendu una guarnigioni nantu à u postu, sottu u cummandu di u
generali Vaubois. L'occupanti francesi erani impupulari, soprattuttu par a so
avvirsioni à a riligioni è i maltesi si rivultoni, custringhjendu i francesi à
ritirà si in i so furtificazioni; a Gran' Britagna è u Regnu di Sicilia mandàni
munizioni è aiuti à i ribeddi, incù à a Royal Navy, chì istituì l'imbargu di
l'isula, fendu chì in 1800 i francesi si rinditini. L'isula divintò dopu un
pussidimentu inglesu, nonustanti i rimustranzi di i Borbone chì erani rè di
Sicilia è rè di Napuli, chì rivindicàni a suvranità nantu à l'isula.

In u 1814 Malta divintò parti di l'Imperu Britannicu è fù imprudata com'è basa
di scambiu è com'è quartieri generali par a flotta, soprattuttu par via di a so
pusizioni giugrafica à mità strada trà Gibilterra è l'Istmu di Suez nantu à a
strada par l'Indii Uriintali.

Dopu a guerra, suvitata da un brevi periodu d'instabilità pulitica, Malta
ottensi l'indipindenza da a Gran' Britagna u 21 sittembri 1964, divintendu
membru di u Commonwealth. In a custituzioni mantensi u munarcu britannicu com'è
probbiu capu di u Statu, incù u titulu di Righjina di Malta (Rèġina ta' Malta),
incù un Guvarnadori chì ditinia i puteri esecutivi.

U 13 dicembri 1974 divintò una ripublica, incù u Prisidenti à capu di u Statu. U
31 marzu 1979 ebbi terminu ancu l'accordu di difesa militara (rinnuvatu l'ultima
volta in 1972) trà a ripublica è u Regnu Unitu. Da tandu a difesa di Malta, in
l'imprubabili casu di attaccu, hè garantita da i Forzi Armati Maltesi è da a
Ripublica Taliana.

L'8 marzu 2003 un referendum appruvò, incù u 53,65% di i cunsensi, l'adesioni à
l'Unioni Aurupea. Malta hè u più picculu Statu di l'Unioni Aurupea in tarmini di
diminsioni. Di ghjinnaghju 2008 hà aduttatu l'euru com'è muneta naziunali.

Malta hè una ripublica parlamintari fundata nantu à a dimucrazia
rapprisintativa, u quali sistemu parlamintari è di amministrazioni publica hè
cuncipitu nantu à a basa di u sistemu Westminster.

A Camara di i diputati, assamblea lighjislativa monucamarali cumposta da 65
membri, cunnisciuta com'è Kamra tad-Diputati, hè eletta à u suffraghju
univirsali par via di votu singulu trasfiribili ogni 5 anni. Pò essa sciolta
prima di a scadenza di a lighjislatura solu da u Prisidenti, annantu à u
cunsigliu di u Prima Ministru. S'è u partitu chì hà a maiuranza di i voti ùn
otteni micca a maiuranza assuluta di i sedii, ricevi sedii supplimintarii
attribuiti à i migliori pirdenti. U partitu chì cunquista a maiuranza forma u
guvernu.

Sicondu a Custituzioni maltesa u Prisidenti numineghja u Prima Ministru, chì hè
in generali u leader di u partitu, chì forma u cabinettu.

Dapoi a riforma di u 30 ghjugnu 1993, Malta hè stata suddivisa in 68 "Cunsigli
lucali" (in maltesu: Kunsilli Lokali), gruppati in trè rigioni.

A Valletta fundata in 1566 hè a capitali di Malta bench'edda aghji solu 6 315
abitanti. Hà u titulu di "Cità Umilissima". Sta cità pò essa chjamata
simpliciamenti Valletta o ancu "U-Belt" (A Cità). A nova capitali barocca di
Malta, cunsidarata patrimoniu Unesco, hè u centru nivralgicu di l'attività
cummirciali è amministrativi di l'isula. A cità-furtezza nasci nantu à a roccia
di a penisula di u Monti Sceberras, à piccu annantu à u mari, incù dui prufondi
porti naturali, Marsamxett è Grand Harbour. U nomu u devi à u Gran' Maestru di
l'Ordini di San Ghjuvanni, Jean Parisot de la Valette.

Medina, cunnisciuta ancu com'è "Cità Silinziosa" fù l'antica capitali. Si tratta
d'un furtinu incèu i mura arabi è incèu l'architittura mediivali chì cumporta
palazzi in stili baroccu. Oghji ci stani solu 258 parsoni, par u più nobili è
ecclesiastichi. Hà u titulu di "Cità Nutevuli"; infatti pò essa chjamata ancu
simpliciamenti "Nutevuli" o "L-Imdina".

Cottonera (Kottonera) hè in rialità l'unioni di Trè cità (Tliet Ibliet):
Vitturiosa ancu ditta "Birgu" (2 691 abitanti); Cospicua ancu ditta Bormla (5
642 abitanti); Senglea ancu ditta "Invicta" o "Isla" (3 500 abitanti). Tutti è
trè si poni visità via mari annantu à picculi barchetti (Luzzi è Dghajsa).

Da Rabat, situata accantu à Medina, hè pussibuli à ghjentra in i catacombi di
San Paulu.

I risorzi maiori di Malta sò u calcariu, una pusizioni giugrafica favurevuli è
una forza travagliu moltu pruduttiva. Malta pruduci circa u 20% di i so probbii
bisogni, hà risorzi idrichi d'acqua potabili limitati è nisciuna fonti di
energia domestica. L'ecunumia dipendi di i scambii incù l'estaru, da u sittori
manifatturieri (in particulari tessili è elettronicu) è da u turisimu. St'ultimu
hè aumintatu in manera trimenda in l'anni è hà purtatu à a custruzzioni di
numarosi strutturi turistichi nantu à l'isula.

I Forzi armati maltesi ani a struttura è i diminsioni di una piccula brigata
interforzi, incù un cummandu cintrali à u quali facini capu trè righjimenti di a
cumpunenti terrestra, un Air Wing è u Maritime Squadron.

Par un periodu piuttostu brevi Malta hà avutu ancu u trasportu farruviariu è
tranviariu, dismessi u prima in u 1931 è u sicondu in u 1929. A circulazioni
stradali hè à sinistra com'è in u Regnu Unitu. I carattaristichi autobus di
Malta sò stati sustituiti da autobus muderni, è fermani in usu annantu à
sirvizii turistichi micca di linia.

L'Aeruportu Internaziunali di Malta (IATA: MLA, ICAO: LMML) hè l'unicu aeruportu
di l'arcipelagu maltesu, è servi par quissa tuttu u Paesi. Truvendu si in u
tarritoriu di Luqa, hè calchì volta chjamatu Aeruportu di Luqa o ancu Aeruportu
di a Valletta, datu chì hè distanti solu 8 km da a capitali A Valletta. I
culligamenti marittimi sò uparati da a cumpagnia taliana Grimaldi Lines è da a
cumpagnia maltesa Virtu Ferries Limited chì cullega à u portu di Pozzallo in
Cicilia. I trasporti trà Gozo è Malta sò assicurati da a Gozo Channel Company
Limited chì furnisci un sirviziu di traghetti trà i dui isuli mentri da
l'eliportu di Gozo sò attivi buli charter in elicottaru.



https://co.wikipedia.org/wiki/Passerottu

U passerottu (o passarottu) ( Passer italiae) hè un acellu chì face parte di a
famiglia di i passeridae. U so areale, in u Mare Terraniu hè l'Italia, a
Corsica, a Sicilia, Malta è a Creta. In a parte à punente di a Sicilia è in
Sardegna, ùn si scontra micca u passerottu ma una spezia chì 'ss'assumiglia
moltu: u passerottu spagnolu (passer hispaniolensis). In u nordu di l'Africa, ci
hè una forma media trà u passerottu è u passerottu europeu, a spezia più cumuna
in Europa: passer domesticus.

U passerottu s'assumiglia à a spezia cumuna in Europa passer domesticus, ma hà i
bucelli bianchi è una curona russiccia-bruna in capu, com'è u passerottu
spagnolu (passer hispaniolensis). U passerottu hè longu 15-17 cm cm. Pesa da 25
à 35 grammi. A so apertura alare hè 20-30 cm. Face u so nidu in e case, i
bastimenti o ind'i l'arburi.

Difatti, u statutu di a tassunumia di u passerottu hè incertu ed hè sempre in
dibattitu. Certi u cunsidereghjanu cum'è una sottuspezia di passer domesticus.
D'altri invece l'anu cunsideratu cum'è una sottuspezia di u passerottu spagnolu
(passer hispaniolensis). Ma in a sistematica muderna, u passerottu hè piuttostu
cunsideratu cum'è una forma specifica: Passer italiae. 'Ssa forma specifica
seria derivata da una spezia independente di passerottu chì era prima in Africa
ma chì era sparita di u so areale nativu è chì si seria sparta dopu in u so
areale attuale.

U passerottu hè cumunu è prisente tuttu l'annu in Corsica. Hè prisente in
l'isula sana, insin'à 1050 metri. Ma hè assente di i lochi ind'ellu ùn ci hè
micca l'omu, è stà piuttostu in i paesi è in e cità. Ma pò accade chì una
culonia di passerotti stessi luntanu da un paese. In l'areale di a punta suttana
di a Corsica, in u triangulu Bonifaziu-Pianottulu-Sant'Amanza, accade à spessu
di truvà una forma media, cruciata, trà u paserottu è u passerottu spagnolu
(passer hispaniolensis), chì hè prisente in Sardegna. 'Ssa forma hè u resultatu
da i scambii trà e duie spezie in e Bocche di Bonifaziu (Moneglia 2009). Ma u
passerottu spagnolu dinò hè prisente in a parte suttana di a Corsica (Thibault
1985).



https://co.wikipedia.org/wiki/Ferula

A ferula (Ferula communis) hè una spezia di pianta chì faci parti di a famiglia
di l'Apiaceae. Hè prisenti da u cantu di u mari insin'à 400 metri. Si scontra à
spessu à u cantu di i stradona, o in i loca ind'eddu ci hè statu in incendiu. Hè
una pianta chì teni i casci. I foglii sò simplici è triangulari. A ferula hè
alta 2 à 4 metri. Fiurisci da aprili à ghjugnu.

A ferula cumuna hè prisenti in Corsica. Si trova in piaghja. Ma esisti dinò in i
circondi di Bonifaziu un antra spezia di ferula: a ferula d'Arrigoni.

A ferula hè periculosa è vilanosa pà u bistiamu, chì faci scuncià i pecuri o i
vacchi, è ancu i cavaddi è i porchi. I pò ancu fà more. U principiu attivu hè a
ferulosida, ch'impedisce u sangue di coagulà. Si po curà cù a vitamina K in
certi casi. Par quissa i pastori tagliani a ferula o a sradicheghjani in i
pascuri. Hè à a fini di l'istatina chì a ferula hè più tossica, quandu edda
secca è tandu, ci hè u risicu chì i bestii a manghjessini.

In Pasqua, era di tradizioni d'usà a ferula secca par trascinà u focu sacru. U
focu era biniditu da u preti in piazza di ghjesgia è dopu à a cirimonia, ognunu
si purtava u focu sacru in casa soia par via di a ferula accesa.

A Sbarabattula firulaghja (Papilio hospiton) hè una sbarabattula endemica di a
Corsica è a Sardegna. Hè una spezia d'impurtanza mundiali, ed hè prutettu da a
cunvinzioni internaziunali di Washington pa i spezii di fauna è di flora
minacciati di sparizioni. A sbarabattula firulaghja hè assuciata à spessu incù a
ferula, apposta chì u brugu si nutrisci di ferula pà u più (ma dinò d'altri
pianti com'è a ruta, o a pastinaccia). A sbarabattula firulaghja s'assumiglia
mori à un'antra spezia di sbarabattula: a sbarabattula finuchjaghja, ma quidda
hè assuciata incù u finochju.



https://co.wikipedia.org/wiki/Scozia

A Scozia (chjamata Scotland in inglese è scots è Alba in gaelicu scuzzese) hè
una Nazione senza Statu è una di e quattru nazione custitutive di u Regnu Unitu.
U Riame di Scozia fubbe un Statu suvranu insin'à u 1 di maghju di u 1707, data à
a quale l'Attu d'Unione l'unificò incù u Riame d'Inghilterra per crià u Riame di
Grande Brittagna. Occupendu u nordu di a Grande Brittagna, a Scozia cumprende un
inseme di picculi arcipelaghi frà i quali l'Ebride, l'Orcade o e Shetland. Hè
dinù una di e sei nazione celtiche.

A so capitale, centru finanziariu è amministrativu, hè Edimburgu, ma a più
grande cità hè Glasgow, chì hè sturicamente a a più cità industriale di u paese.
L'altre cità maiò sò Aberdeen è Dundee, suvitate da Stirling, Perth è Inverness.

A riligione chì ci hè a più sparta hè u cristianesimu. Esiste una grande
diversità di dinuminazione, ma a Chjesa a più impurtante hè a Chjesa di Scozia,
una Chjesa rifurmata presbiteriana, suvitata da a Chjesa cattolica. Bon parechji
Scuzzesi sò per altru atei. Duie lingue regiunale sò ricunnusciute : u gaelicu
scuzzese è u scots.

Puliticamente, a Scòzia hè marcata da un forte muvimenttu indipendentistu. Dopu
à l'elezzione legislative di u 2007, u Partitu naziunale scuzzese (SNP) hà
furmatu u prima guvernu indipendentistu (ma minuritariu) di a storia di Scozia.
À u mumentu di l'elezzione di u 5 di maghju di u 2011, u SNP ottense a maiuranza
assoluta di i sedii (69 annantu à u 129) è, u 15 di uttrove di u 2012, u prima
ministru David Cameron firma un accordu purtendu annantu à l'organisazione in u
2014 d'un referendum annantu à l'indipendenza di a Scozia. Quellu si svoglie u
18 di sittembre di u 2014 incù una larga participazione è cunduce à u ricusu di
l'indipendenza di a Scozia incù 55,3% di l'elettori,.

U nome Scozia vene da a parola latina Scotia, chì significheghja paese di e
Scots. Currisponde à l'inglese Scotland.

A parola latina Scotia era imprudata da i Rumani per designà i Gaels chì
pupulavanu à u Vu seculu u territoriu attuale di a Scozia è ancu l'Irlanda. U
grande filosofu Ghjuvanni Scot Erigene, per indettu, era d'origine irlandese è
micca scuzzese, malgradu u so nome. In latinu medievale, scotti si riferia à u
populu irlandese è per estinsione, à i Gaels di Scozia.

Bede u Venerevule improda u termine Scottorum natio (parola per parola : nazione
di e Scots) per designà u populu venutu da l'Irlanda chì si stallò annantu à una
parte di e terre pictes (" Scottorum nationem in Pictorum parte recipit ").
Quessa pò esse interpritata cum'è a ghjunta di u populu chjamatu Gaëls in u
riame di Dal Riada, annantu à a costa punente di Scozia.

À u Xu seculu, a parola Scot hè minziunata in e Cronache anglusassone è face
riferimentu à u " paese di i Gaëls ", vene à dì l'Irlanda. U termine Scottorum
apparisce di novu, usatu da un rè irlandese in u 1005. A sprissione Imperator
Scottorum hè aghjunta à nome di Brian Bóruma da Mael Suthain, in u Libru
d'Armagh. Omu pensa chì Brian Bóruma duvia tandu rignà annantu à i Scots.

'Ssa dinuminazione fubbe appena cupiata da i rè scuzzesi. Omu attribuisce a
sprissione Basileus Scottorum in Edgar Ia di Scozia (1074-1107). Lisandru Ia di
Scozia (versu 1078 - 1124) usò a sprissione Rex Scottorum annantu à u so
sugellu, cum'elli fecenu i so successori insinament'à Ghjacumu II.

I ghjacciai cuprianu tutta a superficia di a Scozia attuale mentre u Mesoliticu.
U Regnu Unitu facia parte di u Doggerland abitatu da numerosi gruppi di
piscadori è di cacciadori è cuglidori dapoi u 12800 AC. L'Isule Britanniche si
formanu in seguitu à a fonte di a calotta ghjaciaria à a fine di l'ultima
ghjaciazione,. I gruppi di culoni anu cuminciatu à architettà e prime abitazione
permanente cunnisciute annantu à a terra scuzzese versu 9500 AC, è i primi paesi
versu 6000 AC. U forte bellu cunsirvatu di Skara Brae annantu à Mainland in
l'Orcade hè datatu da u 5100 AC. L'abitazione, tombe è lochi di cultu di u
Neuliticu esistenu numerose è in bonu statu di cunsirvazione in e Northern Isles
è l'Ebride steriore, induve u pocu d'arburi hà addistratu a custruzzione
d'edifizii in petre di u locu.

Per causa di a so pusizione geugrafica eccintrata, a Caledonia hè statu menu
tocca da l'invasione ch'è l'Inghilterra è à più forte ragione ch'è e rigione
cuntinentale. Dopu à a cunquista di l'Inghilterra (in l'annu 45 circa) da
Claudiu, i Rumani ùn anu micca riesciutu à pacificà a Scozia. Si sò messi à u
riparu daretu u muru chì l'imperatore Adrianu fece edificà versu u120, è chì
riescì à cuntene trà bè è male i Pictes insin'à u 364. U muru d'Antuninu
custruitu più à nordu ùn fubbe micca efficacu à longu.

Sient'è u Grecu Claudiu Tolomeu, i differenti populi chì stanu tandu a Scozia
eranu e Brigantes, e Caledonii, e Votadini, i Selgovae, e Novantae, e Damnonii,
e Verturiones, è cetera.

À u Medievu, l'inseme umanu di ciò chì diventa dopu a Scozia hè cumpostu da
parechji populi : i Celti (i Picti, i Brettoni, i Scots venuti da Irlanda), è i
Nordichi (in seguitu à l'invasione nurvegese di l'Orcade è di a Scozia)

In u 563, u frate irlandese Columcille (o Columkill, o Colomba - da ùn cunfonde
incù Colomban) fundò un munasteru annantu à l'isula d'Iona, in u riame scot di
Dal Riada. 'Ss'abbazia prestigiosa ha dà inizià e missione micca sultantu
annantu à u Dal Riada, ma insinamentu à e terre di i Pictes.

I differenti riami autoctoni anu da esse inclusi in 'ssu riame di i Scots è
furmà a Scotia, vene à dì a " Scozia " in francese. 'Ssi riami eranu :

In Scozia, si parla à spessu d'una Auld Allianza (" A Vechja Allianza ") trà a
Scozia è a Francia : l'allianza tradiziunale contru à l'Inghilterra firmata in u
1295.

In u 1603, u rè Ghjacumu VI di Scozia diventò dinù Ghjacumu Ia d'Inghilterra è
d'Irlanda.

In u 1701, u parlamentu di Londra arrigulò a successione à u tronu d'Inghilterra
à favore di a casa di Hanovre, ma u parlamentu scuzzese minacciò per un tempu di
fà una scelta differente, podarse à favore di u figliolu di u rè decadutu
Ghjacumu II, " Ghjacumu III è VIII ", amicu di u rè di Francia, chì pudia
pretende à i trè troni. Ma, i parlamintare scuzzesi, marcanti per a maiò parte,
avianu i pinseri finanziarii pruvinendu di u disastru di u Prugettu Darién à u
Panama. Dopu à longhi neguziati, l'Trattatu da Unione fubbe firmatu è u " Regnu
Unitu di Grande Brittagna " campa u ghjornu in u 1707.

In u 1727, nasce a Reale Bank of Scotland per sdannighjà i purtadori di u
Prugettu Darién. Face uncurrenza à a Lang|in|Bank of Scotland, righjunta dinù da
a British Linen Company chì presta da u 1764 à e filature di linu. Aiutata da a
Sucità agronomique scuzzese, a produzzione scuzzese di linu triplicu trà u 1730
è u 1775, trà Dundee è Glasgow, chì doppia e so espurtazione, trà 1725 è 1738.

A battaglia di Culloden di u 1746 hà in u frattempu marcatu u fallimentu di u
quartu di i sbarchi rialisti in Scozia, dopu à quelli di u 1692, 1708, è 1715. E
speranze di risturazione di a sterpa di a Stuarts si spignenu. U modu di vita
tradiziunale di i Highlanders (i clani, i tartani è ancu a sampugna) hè
interditu.

Walter Scott (1771-1832), autore prulificu di ballate, puemi è rumanzi storichi,
face cunnosce a litteratura scuzzese è à u XIXu seculu, Glasgow è u Clyde
diventanu un impurtante centru di custruzzione navale è a " siconda cità di
l'imperu " britannicu dopu à Londra.

E prime elezzione di u parlamentu scuzzese sò state organizate u 6 di maghju di
u 1999. A prima seanza di u parlamentu hà avutu locu u 12 di maghju di u 1999.
L'elezzione anu avutu locu dopu in u 2003. U partitu travaglistu era tandu u più
partitu maiò (29,3 % è 50 sedii) manchendu di pocu a maiuranza. Incù l'appoghju
di i Liberali (17 diputati) di u Scottish Liberal Democratic Party, i
travaglisti furmavanu u Scottish Executive, vene à dì u guvernu di Scozia.

Ci era una prisenza nutevule d'eletti indipendentisti di u SNP (20,9 % è 27
sedii) (Scottish Naziunale Party, centru di manca. Difatti, era u sicondu
partitu di u parlamentu), di sucialisti indipendentisti (6,9 % è 6 diputati)
scumpartuti trà u SSP (Partitu sucialistu scuzzese) è Sulidarità è l'ecolugisti
indipendentisti di u Partitu verde scuzzese (6,7 % è 7 sedii).

Un Parlamentu scuzzese hè statu instauratu da u Scotland Act, aduttatu da u
parlamentu britannicu in u 1998. Un referendum era statu organizatu capunanzu,
di sittembre di u 1997 è una larga maiuranza s'era pronunciata à favore di a
criazione d'un parlamentu. Hè u prima parlamentu scuzzese dapoi u 1707. Hè
cumpostu da 128 diputati.

E prime elezzione di u parlamentu scuzzese sò state organizate u 6 di maghju di
u 1999. A prima seanza di u parlamentu hà avutu locu u 12 di maghju di u 1999.
L'elezzione anu avutu locu dopu in u 2003. U partitu travaglistu era tandu u più
partitu maiò (29,3 % è 50 sedii) manchendu di pocu a maiuranza. Incù l'appoghju
di i Liberali (11,8 % è 17 diputati) di u Scottish Liberal Democratic Party, i
travaglisti furmavanu u Scottish Executive, vene à dì u guvernu di Scozia.

Ci era una prisenza nutevule d'eletti indipendentisti di u SNP (20,9 % è 27
sedii) (Lang|in|Scottish Naziunale Party, centru sinistra - difatti, era u
siconda partitu di u parlamentu), di sucialisti indipendentiste (6,9 % è
6 diputati) scumpartuti trà u SSP (Partutu sucialistu scuzzese) è Sulidarità è
l'eculogiste indipendentisti di u Partitu verde scuzzese (6,7 % è 7 sedii). I
cunsirvatori unionisti, chì u so Scottish Conservative and Unionist Party,
dritta, chì s'oppunianu à a criazione di u Parlamentu, ùn avianu più ch'è
qualchì eletti (15,5 % è 18 sedii).

Infine, à u mumentu di l'ultime elezzione di u 5 di maghju di u 2011, u SNP
ottene a maiuranza assoluta di i sedii (69 annantu à u 129). U Prima ministru,
Alex Salmond, hà oramai prumissu l'organisazione d'un referendum annantu à
l'indipendenza u 18 di sittembre di u 2014, à l'esitu di i ghjochi di u
Commonwealth chì anu locu in Glasgow. Sient'è e cunsequenze d'un sundaghju
publicatu da u Sunday Times u 7 di sittembre di u 2014, i sustinidori di
l'indipendenza di a Scozia ghjunghjenu in testa (51 % contru 49 %).
L'indipendenza hè finalemente rispinta da 55,3% di nò.

Infine, à u mumentu di l'ultime elezzione di u 5 di maghju di u 2011, u SNP
ottene a maiuranza assoluta di i sedii (69 annantu à u 129). U Prima ministru,
Alex Salmond, hà oramai prumissu l'organisazione d'un referendum annantu à
l'indipendenza u 18 di sittembre di u 2014, à l'esitu di i ghjochi di u
Commonwealth chì anu locu in Glasgow. Sient'è e cunsequenze d'un sundaghju
publicatu da u Sunday Times u 7 di sittembre di u 2014, e sustinitrice di
l'indipendenza di a Scozia ghjunghjenu in testa (51 % contru 49 %).
L'indipendenza hè finalemente rispinta in definitiva da 55,3% di nò.

In seguitu à a vittoria di i sustinidori di l'esciuta da u Regnu Unitu di
l'Unione europea à u mumentu di u referendum di u 23 di ghjugnu di u 2016, i
Scuzzesi si sò pronunciatu per u mantinimentu à u senu di l'UE, incù u 62 % di i
suffraghji sprimati. U lindumane di a cunsultazione, u Primu ministru scuzzese
ùn esclude micca l'organisazione d'un nuvellu referendum annantu à
l'indipendenza di a Scozia. À u mumentu di u referendum di u 2014, unu di i
principali argumenti usati da l'opponenti à l'indipendenza era chì un'esciuta da
a Scozia à u senu di u Regnu Unitu averia automaticamente inghjennatu un'esciuta
da l'UE.

A Scozia ùn pussede ch'è una sola fruntiera terranea, à u sudu di u paese,
spartuta incù l'Inghilterra. E so fruntiere marittime a spiccanu da l'Irlanda di
u Nordu è da l'isule Feroè, territoriu danese.

A Scozia conta numerosi arcipelaghi, ragruppendu circa 790 isule. E trè
principale sò e Shetland, à u nordu, l'Orcade, à u largu di Thurso, è l'Ebride,
à u nordupunente. L'isula di Skye face parte di l'Ebride Interne, à listessu
titulu ch'è l'isula di Mull. E coste, di listessa manera ch'è i fjordi, sò assai
frastagliate è custituite da scogli, ma omu scontra dinù e spiaghje di rena.

E muntagne coprenu una vasta superficia. I culmini ne sò u Ben Nevis (1344 m) è
u Cairn Gorm (1245 m), tremindui assai furmati da i ghjacciai. A neve ci
persiste tuttu l'annu. U vulcanismu, benchì anzianu, hè visibile in certe parte
di u rilievu (punta di l'Old Man of Storr annantu à l'isula di Skye, organi
basaltichi di Staffa, dykes d'Edimburgu).

I loch sò i lavi d'acqua dolce o i fjordi stretti è prufondi sbucchendu annantu
à u mare. Quest'ultimi sò stati furmati da l'erusione à tempu à l'ultima
ghjaciazione. Sò à spessu situati in valle ghjaciarie, i glen, chì u so fondu hè
occupatu da un lavu o un bracciu di mare. I loch scuzzesi i più celebri sò senza
dubbitu u Loch Ness, u Loch Awe, u Loch Lomond è u Loch Tay, ma ne esiste
centinare è centinare. I loch di mare, tutti dinù numerosi, cumprendenu per
indettu u Loch Longu, u Loch Fyne, u Loch Linnhe è u Loch Eriboll.

U clima di a Scozia hè un clima timperatu oceanicu, benefiziendu da l'influenza
di u Gulf Stream. E pricipitazione sò abundante, in particulare annantu à a
parte nordupunente di u paese. D'inguernu, ci neve à spessu, ma a neve hà
tindenza à sdrughje si ne prestu per via di i cambiamenti di timperatura è di
l'influenza di u Gulf Stream, particularmente longu à e coste.

Eppuru, per causa di a so relativa prussimità incù u chjerchju pulariu (a Scozia
hè difatti situata à listessa latitudine ch'è a parte Sudu di l'Alaska è di a
Nurvegia), l'inguerni ponu qualchì volta esse assai rigurosi, soprattuttu quandu
omu s'avanza à l'internu di i Highlands induv'ellu pò nivà da a fine di u mese
di sittembre. Dinù, quandu una massa d'aria pularia s'acciacca annantu à u
paese, e timperature ponu tandu cade di manera trimente in solu qualchì ora.

A flora di a Scozia hè un'assemblea di spezie di piante chì conta più di 1600
spezie di piante vasculare, più di 1500 di licheni è vicinu à 1000 briofite. U
numeru tutale di spezie vasculare hè debule in cunfrontu d'altri paese, ma e
briofite è i licheni sò abundanti è quest'ultimi formanu in Scozia una
pupulazione d'impurtanza mundiale. Parechje pupulazione di spezie rare di
filetta esistenu, benchì l'impattu di i cullizziunisti di u XIXu seculu aghji
messi in periculu l'esistenza di parechje spezie.

E fureste sò scherse, per via di u sbuscamentu eccessivu in u passatu o di a
puvertà di a terra annantu à e muntagne. U ventu è u blizzard suffiendu annantu
à e pendite d'inguernu ùn aghjivuliscenu micca a vegetazione. E lande sò cuperte
à scopa o à filetta è l'erba hè à spessu tanta schersa ch'è ci sò e centinare di
chilomitri quatrati chì ùn ponu esse imprudati per l'agricultura. Eppuru, dapoi
parechje dicine d'annate, u guvernu scuzzese investisce à l'ingrossu per a "
ricustruzzione " di u so patrimoniu furestieru, è, in certe parte di u paese,
omu pò qualchì volta scuntrà ci annantu à grande stese migliaie di ghjovani
ghjallichi caleduniani.

A fauna di a Scozia hè generalmente tipica di u nordupunente di a parte europea
di l'ecozona palearctica, benchì parechje di i grossi mammiferi di u paese
fussenu stati caccighjati sin'à l'estinzione è chì l'attività umana aghji dinù
datu locu à a ghjunta di parechje spezie.

I diversi ambienti timperati di Scozia ragruppanu 62 spezie di mammiferi
selvatichi, cumpresa una pupulazione di ghjatti selvatichi, un numeru impurtante
di vitelli marini grisgi è vitelli marini cumuni è a culonia a più à u nordu di
grandi delfini.

Riguardu à l'insetti, nutemu a prisenza di i moscerini. Minusculi insetti alati,
i moscerini appariscenu da u principiu di l'istate è si custituiscenu in
livaturi. Sò insetti chì pizzicanu (e femine mursicanu per cibà si di sangue),
ripprisentanu un certa fastidiu, à u mumentu di bivacchi, per i marchjadori chì
ùn sò micca attrazzati di zinzalere specifiche (à fine maglie).

I mari circundendu a Scozia sò frà i più produttivi annantu à u pianu biulogicu
in u mondu : omu stima chì u numeru tutale di spezie marine scuzzese varca i
40000. I Monticule di Darwin sò un duminiu impurtante di mare fretu è in acqua
prufonda incù scogli curallini scuperti in u 1988. In l'internu di e terre,
vicinu à 400 pupulazione geneticamente distinte di salmoni atlantichi vivenu in
e vadine scuzzese.

A Scozia conta quattru grande cità è sei cità mizane: Glasgow (580690 ab. Vicinu
à 1,7 milione in l'agglumerazione), Edimburgu (457020 ab.), Aberdeen (211910
ab.), Dundee (145460 ab.), Stirling (86200 ab.), Inverness (53920 ab.), Ayr
(46431 ab.), Perth (44000 ab.), Dumfries (38000 ab.) è Falkirk (34071 ab.).

À u mumentu di u censimentu di u 2010, a Scozia cuntava 5168500 abitanti.
Sient'è l'estimi di u 2004, 'ssu numeru puderia esse 5078400 attualmente. A
superficia di a Scozia essendu 78772 km², a densità di pupulazione hè tandu di
64 persone à u km². Circa 70 % di a pupulazione stà in e Cintrale Lowlands, una
valle larga è fertile, chì si stinza da u nordestu à u sudupunente trà e cità
d'Edimburgu è di Glasgow è cumprendendu i bacini di pupulazione cum'è Stirling,
Falkirk, Perth è Dundee. I cuncintramenti di pupulazione si trovanu annantu à a
costa nordestu, per u più intornu à Aberdeen è d'Inverness. A cità di Glasgow
pussede a densità a più alta incù 3292 persone à u km², mentre chì a rigione di
l'Highlands pussede a densità a più debule incù solu 5 persone à u km².

Vicinu à Glasgow, u fracassu di i cantieri navali di a Clyde è di e minere di
carbone s'hè taciutu incù a fine di l'ultima guerra. Per causa di u disimpiegu,
numerosi ghjovani diplumati emigranu versu l'Australia.

L'inglese è u gaelicu scuzzese sò e duie lingue officiale di a Scozia. Una altra
lingua, avendu u statutu di lingua regiunale, u scots, hè dinù ricunnusciuta
sient'è i termini di a Cartula europea di e lingue regiunale o minuritarie.

L'inglese hè a lingua materna di 98 % di a pupulazione scuzzese. S'agisce
generalmente d'un inglese assai mischiatu d'accentu scots è di certe
particularità lessicale è grammaticale. I Scuzzesi anglofuni monulingui vivenu,
in una prupurzione di 75 %, in i Lowlands Cintrale, vene à dì in u centru è u
sudu di a Scozia.

Listesse statistiche di u 2001 indicavanu chì 65674 persone annose di trè anni è
più, vene à dì 1,3 % di a pupulazione scuzzese, eranu sempre capace di parlà,
leghje è scrive in gaelicu scuzzese. I più grandi cuncintramenti di Scuzzese
celtofuni si trovanu à u nordupunente, vene à dì in i Western Isles (o
l'Ebride), i Highlands, è ancu a rigione di Strathclyde è quella d'Edimburgu, a
capitale. U gaelicu scuzzese ùn hè praticamente più parlatu in u sudu di a
Scozia.

L'inglese scuzzese hè a varietà regiunale di l'inglese in usu in iScozia,
chjamata in inglese Scottish English o Scottish Standard English. Hè a lingua
scritta usuale in Scozia in i testi non litterarii. Ùn deve micca esse cunfusa
incù u scots, lingua germanica assai prossimu ma distinta da l'inglese mudernu.
Sippuru i dui nomi fussenu stati à spessu impiigati unu per l'altru, l'usu
mudernu hè di spiccà chjaramente i dui.

L'inglese scuzzese hè a cunsequenza di l'interferenza linguistica trà u scots è
l'inglese à parte si da u seculu XVII. U passaghju di numerosi locutori da u
scots à l'inglese si fece à u premiu di numerosi comprumissi fonulogichi è
trasfirimenti, è ancu di finomini d'ipercurrezzione. L'ortugrafia, a puntuazione
è a grammatica di l'inglese scuzzese suvitanu generalmente l'usu di l' Oxford
English Dictionary. L'inglese di e Highlands differisce un pocu di quellu di i
Lowlands, chì cumporta una più grande influenza funologica, grammaticale è
lessicale di a lingua di substratu, u gaelicu scuzzese.

Malgradu e variazione regiunale è suciale, l'inglese scuzzese pussede bon
parechji tratti di pronuncia caratteristichi. Esistenu poche differenze di
grammatica trà e varietà di l'inglese, benchì a forma prugrissiva s'improdi
tipicamente incù una più grande frequenza ch'è in altrò, per indettu incù certi
verbi di sensu stativu (I'm wanting a drink : " Vogliu un bichjere "). À u
futuru, a forma prugrissiva indicheghja à spessu un supponimentu (You'll be
coming from Glasgow : " Forse vene da Glasgow ").

L'inglese scuzzese pussede bon parechji parole pocu imprudate à u sudu di u
Regnu Unitu (cum'è l'altre varietà d'inglese). Parechji facenu parte di u
vucabulariu generale, cum'è outwith " fora di " (piuttostu ch'è outside of), wee
" picculu " (parola di u scots, impiigata dinù in inglese irlandese), pinkie "
ditu mignulu " (piuttostu ch'è " little finger "), janitor " guardianu "
(piuttostu chì caretaker) ; altre parolle designanu e rialità culturale
specifiche, cum'è haggis o caber.

U scuzzese o gaelicu scuzzese (chjamatu Gàidhlig da paragunà incù u Gaeilge
parlatu in Irlanda) hè una lingua gaelica (celtica) parlata in Scozia, in e
Highlands, in l'isule, è ancu da une poche di cumunità di Nova Scozia,
soprattuttu in l'isula di u Capu Brettone. L'espulsione furzata di campagnoli
scuzzesi da di i grandi pruprietarii terrani à u seculu XIX spiega chì a lingua
si fusse sparta insin'à u Canada, induve ella hà declinatu (Gaelicu canadianu).
Hè ricunnusciutu da u Regnu Unitu cum'è lingua regiunale di a Scozia sient'è a
Cartula europea di e lingue regiunale o minuritarie, è dapoi una leghje di u
parlamentu scuzzese vutata u 21 d'aprile di u 2005 hè una lingua officiale di a
Scozia (incù l'inglese). Hè usatu in a signaletica stradale bislingua.

Cum'è lingua tradiziunale di i Gaels, o Scots (i Celti venuti da l'Irlanda chì
pupulonu u nordupunente di l'isule Britanniche versu u seculu V), u gaelicu
occupa una piazza impurtante in a cultura tradiziunale scuzzese. Custituisce
difatti a lingua storica di a forza parte di a Scozia attuale.

U scots (chjamatu in scots the Scots leid, the Scotch tung, è cetera.) hè una
lingua germanica parlata in Scozia è in u nordu di l'Irlanda (in l'Ulster).
Derivatu da u vechju nortumbrianu, un di i dialetti settentriunali di u vechju
inglese parlatu à u nordu di a vadina Humber, in Grande Brittagna, prima di
l'invasione nurmana (1066), è influinzatu da u vechju norrois, appurtatu in
l'isula da i Vichinghi danesi à u seculu, ferma assai prossimu à l'inglese. U
scots custituisce in particulare l'idioma regiunale propiu à i Lowlands, chì unu
di i so dialetti hè u doric.

Per causa di differenze esistendu trà i dialetti di u scots è di a non esistenza
d'un'auturità di rigulazione, ùn esiste micca per avà un'ortugrafia nurmalizata
per u scots è quessa, à dispettu di parechji sforzi chì sò stati fatti di i
locutori di 'ssa lingua.

U scots ùn hà micca cunnisciutu l'impurtante mudifica di a pronuncia di e vucale
(grande cambiamentu vucalicu) ch'ellu hà cunnisciutu l'inglese. À titulu
d'esempiu, a parola " town " si pronuncia incù una diftonga, ma a parola in
scots, " toun ", si pronuncia /tun/.

U pueta Robert Burns, autore frà altre di a canzona Auld Lang Syne, hè unu di i
scrittori di lingua scots i più cunnisciuti è i più pupulari.

L'econumia di a Scozia hè strittamente ligata à quella di u Regnu Unitu ed hè
per u più basata annantu à un sistemu capitalistu incù assai pocu interventu da
a parte di u Statu. Dopu à a Rivoluzione industriale, l'econumia scuzzese hè
duminata da a custruzzione navale, l'industria mineraria è a siderurgia. A
participazione di a Scozia à l'Imperu britannicu l'hà permessu di spurtà a so
produzzione à traversu à u mondu. Ma l'industria greva hà declinatu in l'ultima
parte di u seculu XX. A Scozia subisce, à parte si da u mezu di u 1970, listessa
crisa industriale ch'è u Paese di Gallia è u nordu di l'Inghilterra. L'industrie
anziane, minere, carbone, ferru è siderurgia, sò vittime di a so invichjamentu è
di a cuncurrenza mundiale, purtendu à un di i grandi mutamenti di l'econumia di
a Scozia, ormai basata annantu à a tecnulugia è i sirvizii. L'annate 1980 anu
vistu u sviluppu di a Silicon Valley scuzzese : Silicon Glen (glen significhendu
valle in scuzzese), trà Glasgow è Edimburgu, aggrundendu assai intraprese
tecnologiche maiò vinute à impiantà si in Scozia. Oghje, l'industria tecnulogicu
impiega 41000 persone. L'imprese basate in Scozia sò spicializate in i sistemi
d'infurmazione, a difesa, l'elettronica è i semi-conduttori, in certe rigione
industrialmente scimpiate. A crescita ecunomica in Scozia hè stata in media
superiore à quella di a Grande Brittagna sana ed hè stata menu tocca da a
ricessione di u principiu di l'annate ch'è bon parechje altre rigione.

Esiste dinù un sittore di sviluppu è design elettronicu particularmente dinamicu
è in piena crescita, basatu annantu à i so ligami incù l'università è e
cumpagnie lucale. Da nutà dinù hè a prisenza di sucietà multinaziunale cum'è
Naziunale Semiconductor, IBM o Motorola.

L'altri sittori magiori di l'econumia di a Scozia sò : a banca è e sirvizii
finanziarii, l'educazione, u divertimentu, a biotecnolugia, i trasporti, u
pitroliu, u gasu, u whisky, è u turismu.

U produttu internu rozu (PIR) di a Scozia hè appena superiore à 74 miliardi di
libri sterling (in u 2002), incù un PIR per abitante uguale à £14651.

Edimburgu hè u centru finanziariu di u Scozia è a 6a piazza d'Europa incù e
grande cumpagnie di u sittore finanziariu chì ci sò basate, inchjudendu a Reale
Bank of Scotland (a siconda più grande banca d'Europa, a quinta mundiale), HBOS
(pruprietariu di Bank of Scotland) è Standard Life Insurance.

Glasgow hè u portu maestru di Scozia è u quartu più grande centru industriale di
u Regnu Unitu, cuntendu per più di 60 % di l'espurtazione scuzzese. A
custruzzione navale, benchì in declinu dapoi u principiu di u seculu XX, conta
sempre per una bona parte di l'econumia scuzzese. A cità pussede u quartiere
cummerciante è di distribuzione u più maiò è u più impurtante ecunumicamente di
u Regnu Unitu dopu à u quartiere di West End in Londra. Glasgow hè dinù unu di i
vinti più maiò centri finanziarii d'Europa è aggronda u sede suciale di numerose
imprese britanniche. L'altre industrie impurtante prisente in Glasgow sò u
tessile, a chimica, a pesca, a brasseria è a distillazione. In u 1909, Charles
Gordon, u ghjenneru di u criatore di a distilleria Glenfiddich, fubbe u prima à
piglià u mare per spurtà u so single malt.

A Banca cintrale di u Regnu Unitu, a Banca d'Inghilterra, stampa i biglietti di
banca chì sò i soli chì anu corte legale in Inghilterra è in u paese di Gallia.
Eppuru, e banche in Scozia è in Irlanda di u Nordu anu u drittu d'emette i so
propii biglietti. In Scozia, sò a Bank of Scotland, a Clydesdale Bank è a Reale
Bank of Scotland chì stampanu i biglietti. Un bigliettu di banca pò esse
accittatu (senza eppuru avè corte legale) in tuttu u territoriu di u Regnu
Unitu, è ancu in e dipindenze di a Curona (e leghje finanziarie essendu
differente in i paesi constituenti di u Regnu Unitu, i Scuzzesi ùn sò micca
obbligati à accittà i biglietti inglesi, è l'Inglesi ùn sò micca obbligati à
accittà i biglietti scuzzesi, ma tuttu u mondu hè obbligatu à accittà e pezze di
muneta di almenu una libra).

A Scozia hè una di e quattru nazione custitutive di u Regnu Unitu, chì ùn
pussede micca una custituzione scritta unica. Insin'à l'Attu d'Unione di u 1707,
a Scozia era una nazione indipindente. Eppuru, in seguitu à 'ssi Atti d'Unione,
i parlamenti inglese è scuzzese fubbenu sciolti è rimpiazzati da un singulu
parlamentu per tutta a Grande Brittagna chì usò i palazzi è u sistemu
instituziunale di l'anzianu parlamentu inglese. E curone scuzzese è inglese
fubbenu riunite in u 1603 da Ghjacumu VI di Scozia quandu ellu diventò Ghjacumu
Ia d'Inghilterra. In u 1801, l'Irlanda fubbe à u so tornu intigrata in u Regnu
Unitu.

Insin'à u 1999, a Scozia ùn hà micca avutu una legislazione in particulare
naziunale, malgradu parechji tentativi in u corsu di l'anni d'impiantà di manera
durevule una sorta di Home Rule. U Parlamentu nascì in seguitu à u Scotland Act
di u 1998 di u Parlamentu britannicu. Stu act espone i sughjetti annantu à i
quali Westminster ferma cumpetente, chjamati "reserved matters" ("sughjetti
riservati"), cum'è a Difesa, l'Affare straniere, e pulitiche fiscale è
ecunomiche, o ancu e legislazione annantu à i stupefacenti è l'audiovisuale.
Ogni quattru anni, un scrutinu propurziunale permette d'eleghje i 129 diputati
sedendu à u Parlamentu.

A Scozia pussede un sistemu ghjuridicu mistu unicu in Europa, basatu annantu à a
doppia basa di u drittu civile in a sterpa di u codice di Ghjustinianu è di a
Common law medievale. U sistemu scuzzese hè paragunevule in particulare à u
sistemu sudafricanu.

Dapoi l'Attu d'Unione di u 1707, a ligislatura hè spartuta incù u restu di u
Regnu Unitu. S'è u sistemu legislativu scuzzese hè da cima à fondu differente da
i sistemi gallese è inglese, fubbe però influinzatu da quest'ultimu. Dapoi u
trattatu di Roma in u 1957, u drittu europeu hà fattu a so intrata annantu à a
scena scuzzese, frà altru incù a cunvinzione europea di i Dritti di l'Omu. U
parlamentu scuzzese, criatu in u 1999, pò legiferà annantu à parechji sughjetti,
definiti da u Scotland Act (1998).

E leghje scuzzese si differenzieghjanu per u più da e leghje inglese è
nordirlandese in i duminii di u patrimoniu, di u drittu penale, di a fiducia,
l'eredità, u sistemu di prove è di u drittu di a famiglia. U drittu cummerciale
è u drittu fiscale sò invece pocu differenti.

Dapoi u 1991, una larga premagiurità hè accurdata à tutti i citatini da 16
anni ; cuncritamente, i so effetti sò vicini à quelli d'una maiuranza civile
eccituatu uni pochi di dittagli, cum'è a pussibilità di ripudià ulteriurmente
parechji atti ghjuridichi stabiliti trà 16 è 18 anni. Per l'elezzione
cuncirnendu l'inseme di a Grande Brittagna, u drittu di votu ferma à 18 anni per
evità di disequilibrà i corpi eletturali à favore di a Scozia ; invece, in una
cunsultazione naziunale cum'è u referendu di u 18 di sittembre di u 2014, i
16-17 anni votanu.

A cultura scuzzese si smarca di quelle d'altre nazione di u Regnu Unitu da
parechje particularità. Hà difatti subitu di menu l'influenza latina di
l'invasori rumani, e pupulazione pitte essendu firmate isulate insin'à u seculu
V. Assai marcata da e so relazione, à spessu cunflittuale, incù l'Inghilterra, a
Scozia hè stata di più influinzata ch'è ella da e culture scandinave è irlandese
di u Medievu, sicondu l'invasori successivi. E ribellione ghjacobite anu marcatu
un cambiamentu in a storia culturale scuzzese, inaugurendu un avvicinamentu
impurtante incù l'Inghilterra, in senu à u Regnu Unitu.

A Scozia, cum'è nazione, dispone cusì di simbuli chì li sò propii, tale a so
bandera, a Saltire, o u cardu, ma ùn dispone micca d'un innu naziunale, l'innu
di u Regnu Unitu essendu u solu ricunnusciutu officialmente. E principale
cilibrazione sò dinù propie à a Scozia, ch'elle fussenu officiale, cum'è a festa
naziunale di u 30 di nuvembre (u ghjornu di Santu Andria, Sant' Andrew's Day), o
esciute da tradizione diverse, cum'è a Burns Night o ancu l'Hogmanay.
Quest'ultime, assai marcate da a marca culturale scuzzese, sò statu spurtate à u
Nuvellu Mondu, induve un'altra cilibrazione esiste, u Tartan Day, impregnata da
eredità scuzzese, ma ignurata in iScozia.

U simbulu animalescu di a Scozia hè a licorna, chì hè un simbulu araldicu di u
paese dapoi u seculu XII.

E diverse influenze avendu bagnatu a Scozia si traducenu dinù in pluralità di
lingue. Duie sò officiale, l'inglese è u gaelicu scuzzese. Quest'ultima, lingua
tradiziunale oghje minuritaria, hà assai largamente persu a so piazza di pettu à
l'inglese scuzzese, varietà regiunale di l'inglese mudernu. U scots, lingua
germanica prossima da l'inglese, hè l'idioma regiunale di e Lowlands, à u sudu
di u paese ; u scrittore Robert Burns l'hà largamente imprudata in e so opere.

A litteratura scuzzese hè ricca di scrittori, ma duie li sò particularmente
assuciati, Robert Burns è Walter Scott. S'è Burns s'hè illustratu da a so
puesia, ancurata in u folcloru scuzzese, Scott hè statu unu di i fundatori di u
rumanzu storicu. Numerosi pueti anu dinù marcatu a storia litteraria scuzzese,
dapoi u Castalian Band di a Rinascita sin'à Edwin Morgan, u pueta naziunale
attuale. U motu di a Rinascita scuzzese, à u principiu di u seculu XX, hà
marcatu una vultata d'interessu di i scrittori per a so eredità culturale
propia, in u mentre di u Celtic revival irlandese di listessa epica.

In u campu di a filusufia, e Luce scuzzese, à u seculu XVIII, anu sviluppatu una
scenza di l'Omu, incù pinsadori cum'è David Hume, Francis Hutcheson è Adam
Smith, chì cuntinueghjanu d'influinzà u pinsamentu mudernu.

A musica tradiziunale scuzzese hè culligata à e musiche celtiche ; hè difatti
firmata prossima da a musica irlandese, incù a quale sparte certi strumenti,
cum'è l'clàrsach, o arpa celtica. A cornamusa hè di sviluppu più ricente, è u
viulinu li hè sempre pustiriore. I versi ghjucati coprenu un vastu repertoriu,
andendu da i lamenti tradiziunale à e musiche militaresche o d'inspirazione
riligiosa, includendu dinù i versi di dansa.

A danza tradiziunale scuzzese pò esse scumpartuta in trè gruppi maiò. E country
dances è i céilidh dances sò balli di sucità praticata da coppii disposti in
sets. I balli di i Highlands si praticheghjanu elli in solu . 'Ssa forma di
danza hà evoluatu in u cuntestu di i ghjochi di i Highlands, induv'ellu
accumpagna a musica di a cornamusa.

L'architittura scuzzese hè stata marcata da l'influenza di figure maiò di
l'architittura tale Robert Adam è William Henry Playfair, per u stile
neuclassicu, o ancu Charles Rennie Mackintosh è a Glasgow School di l'Arte
nuvellu. Parechji stili architittonichi sò emersi in iScozia, cum'è u Scottish
baronial stile, è li sò firmati propii. L'architittura tradiziunale hè cintrata
annantu à i mudelli di a black house, in i Highlands, è di a casatorra, chì ne
sò esciuti bon parechji castelli scuzzesi.

A mitulugia scuzzese pruvene da a più larga mitulugia celtica, e ligende di u
ciclu d'Ulster è di u ciclu fenianu essendu state ripigliate è turrate à adattà
à differente epiche da i bardi è pueti scuzzesi. Certe figure di u folcloru
populare sò invece particulare à u paese, cum'è u each uisge, cavalli malefichi
spiritendu i loch, a banshee, messagera di l'aldilà, è brownies, genii maliziosi
di u fuculaghju.

A cucina scuzzese hè marcata da l'utilisazione di a vena, oghje in parte
rimpiazzata da u pomu, è chì si ritrova in e priparazione tale u porridge è
l'oatcakes, ma dinù in u haggis. Cunsideratu piattu naziunale, quest'ultimu hè
una panza di pecura piena chì hà datu nascita à tuttu un folcloru, dapoi e cene
di a Burns'Night sin'à e ligende di u haggis selvatica. U whisky hè un'altra
produzzione culinaria scuzzese largamente diffusa à a straniere. Cinque grande
rigione si spartenu a produzzione di st'alcollu forte d'orzu maltatu.

U tartanu hè una stofa di lana particularmente prisente in i custumi
tradiziunali scuzzesi, di u quale u kilt hè unu di l'elementi. Purtatu solu da
l'omini, u tartanu in u quale ellu hè tagliatu marca l'appartinenza di u
purtadore à un clanu o à una rigione.

Di lugliu 2009, u " Gathering " (accolta) riunisce, à Edimburgu, in Hollyrood
Park, 30000 Scuzzese, incù una participazione di i differenti clani di i
Highlands è di a diaspora scuzzese mundiale. 'Ssa accolta populare duveria
occorre di novu in u 2013.

In a seria di rumanzi Harry Potter scritta da a scrittrice britannica J.K.
Rowling, u castellu di Poudlard, scola di strigunaria è principale teatru di
l'avvinimenti, hè situatu in Scozia.

Statu di tradizione cristiana, a Scozia hè per a miò parte prutestante, a Chjesa
di Scozia essendu u muvimentu principale. U catulicismu, sicondu per numeru di
fidele, hè particularmente impiantatu in u centru punente è l'isule di u punente
di a Scozia, induv'ellu hà sopravvivutu à a Riforma. I muvimenti ricenti
d'immigrazione anu introduttu l'islamu, à fiancu à e riligione asiatiche. In u
2001, circa 30 % di a pupulazione si dichjarava senza riligione.

Furtezze, castellucci è dimore, à spessu situati in siti eccezziunali, affissanu
fieramente i so murtulaghji, cum'è u famosu Fernie Castle è i Kilconquhar Castle
è Dalhousie Castle, à u nordu d'Edimburgu. A maiò parte accoglienu i turisti per
sirate di ghjochi di rollu. Fantasimi è spiriti andarini sò ormai visticati da i
scentifichi di u gruppu di studiu annantu à a parapsicolugia di l'università
d'Edimburgu : cumparse di spettri in un curridore, anumalie fotografiche è
cuntatti fisichi sò analizati incù mezi di rigistrazione di più in più
suffisticati.

U sportu hè un compunente impurtante di a cultura scuzzese. Sportu u più
populare, u ballò, praticatu dapoi u seculu XIX, hè sughjettu à rivalità
cumunitarie, chì a più cunnisciuta hè prubabilmente l'antagunismu trà
sustenidori di u Celtic FC, cattolichi è esciuti da a cumunità irlandese, è
quelli di e Glasgow Rangers, prutestanti. Dapoi u principiu di a criazione di a
Scottish Prima League, soli dui clubs ùn sò mai falati in siconda divisione
scuzzese : u Celtic FC è l'Aberdeen FC.

U golfu, apparsu à u seculu XV, hè cunsideratu cum'è originariu di Scozia.
Mentre chì 'ssu sportu hè in altrò dutatu da un'imagine elitista, hè cunsideratu
in iScozia cum'è populare, l'inseme di a sucità pudendu praticà lu. I Highland
Games sò e cumpetizione spurtive tradiziunale cilibrendu l'eredità culturale
scuzzese è a cultura celtica. Sò u sediu di prove di forza, chì a più
cunnisciuta hè prubabilmente Toss the caber, un lanciamentu di fustu d'arburu,
ma dinù di cuncorsi di musica è di danza tradiziunale.

Benchì menu populare chì u ballò, u rugby in Scozia hè un sportu assai
apprizziatu da a pupulazione. A squadra di Scozia di rugby à XV, dinù cugnumatu
u XV di u Cardu, participeghja tutti l'anni à u turneu di e Sei Nazione, turneu
disputendu si mentre u mese di frivaghju è aprile. Ragruppendu e migliore
squadre europee chì sò l'Inghilterra, u Paese di Gallia, a Francia, l'Irlanda è
l'Italia. U rugby scuzzese hè rigularmente classificatu in e deci migliore
nazione à u classamentu di l'IRB. In club, duie squadre scuzzese, i Glasgow
Warriors è Edimburgu Rugby, participeghjanu à a cuppa d'Europa di rugby à XV è à
u campiunatu di a Celtic League, campiunatu ragruppendu squadre gallese,
irlandese è taliane. U campiunatu di Scozia di rugby à XV hè cusì mezu
professiunale è si disputa inquantu à ellu annantu à l'inseme di u paese.

I Scuzzesi participeghjanu à i Ghjochi olimpichi sottu à i culori di u Regnu
Unitu, ma mandanu a so dilegazione propia à i Ghjochi di u Commonwealth.

I più stadii impurtanti di Scozia sò u Celtic Park, u Hampden Park è l'Ibrox
Stadium di Glasgow è ancu u Murrayfield Stadium d'Edimburgu. U Celtic Park hè u
stadiu eponimu di u club di ballò, u Hampden Park hè u stadiu di a squadra di
ballò di Scozia (è di u Queen's Park FC, un club amatore), l'Ibrox stadium
essendu quellu di e Glasgow Rangers è u Murrayfield Stadium hè u stadiu di rugby
di u paese, accugliente a squadra naziunale è Edimburgu Rugby.



https://co.wikipedia.org/wiki/Oceanu_Atlanticu

Ss'oceanu accupa un bacinu à forma di "S", dispositu in a dirizzioni nordu-sudu.
Hè divisu in dui sizzioni principali, l'Atlanticu di u Nordu è l'Atlanticu di u
Sudu, da currenti equaturiali posti à circa 8° di latitudina nordu. Hè
dilimitatu à punenti da u cuntinenti americanu (sii da a parti sittintriunali
ch'è da quidda miridiunali) è à livanti da l'Auropa è da l'Africa (ma dui di i
so mari adiacenti, u Mari Tarraniu è u Mari Neru bagnani ancu l'Asia).
Cumunicheghja incù l'oceanu Pacificu à traversu u Mari Glaciali Articu à nordu,
è u Canali di Drake (in a Terra di u Focu) è Capu Horn à sudu. Inoltri esisti
una cunnissioni artificiali trà i dui oceani, u Canali di Panama, chì si trova
vicinu à l'equatori, in l'istmu chì unisci i dui Americhi. À livanti
cumunicheghja incù l'oceanu Indianu, à traversu u Capu Agulhas, à u 20° E (è
micca da u Capu di Bona Spiranza com'è si riteni cumunamenti), ma ancu à
traversu u canali artificiali di Suez. L'Atlanticu copri u 20% di a superficia
di a Terra, ed hè sicondu solu à u Pacificu com'è grandezza. L'oceanu
prubbiamenti dittu copri un'aria di circa 82 362 000 km² (para à 8 volti quidda
di l'Auropa), chì righjunghji i 106 450 000 km² s'eddi si cunsidareghjani ancu i
so mari adiacenti. I terri accupati da u bacinu idrugraficu di l'Atlanticu
ammontani à quattru volti quiddi di u Pacificu o di l'Indianu. U vulumu di
l'oceanu Atlanticu hè di 323 600 000 km³, è di 354 700 000 km³ cunsidarendu ancu
i mari adiacenti. A prufundità media (vulumi/superficii) di l'Atlanticu hè di 3
926 m, ridutta à 3 332 m s'eddi si pigliani in cunsidarazioni i mari adiacenti.
A prufundità maiò hè di 9 219 m, righjunta in l'abissu Milwaukee, chì si trova
in a Fossa di Portu Ricu, circa 135 km à nordu di l'isula di Portu Ricu. A
larghezza di l'Atlanticu varieghja trà 2 848 km in u puntu più strettu, trà u
Brasili è a Liberia, finu à 4 830 km trà i Stati Uniti è l'Africa
sittintriunali.

A carattaristica principali di a tupugrafia di u fondu uceanicu di l'Atlanticu
hè una grandi catena di muntagni sottumarini, chjamata a Dursali media
atlantica. Si stendi da l'estremità nordu, accantu à l'Islanda, finu à l'estremu
sudu à 58° di latitudina, righjunghjendu una larghezza massima di circa 1 600
km. Longu a dursali, in i circonda di a summità, si trova una grandi fossa chì
scorri par a maiò parti di a catena muntosa. A prufundità di l'acqui sopra a
dursali hè à spessu infiriori à 2 700 m, è numarosi picchi si **irgonu fora da
l'acqua, furmendu isuli. L'Atlanticu di u Sudu prisenta ancu altri dui ristretti
dursali asismichi, a Catena di Walvis è a Catena di Riu Grandi. A Dursali media
atlantica sipara l'oceanu Atlanticu in dui grandi sizzioni, chì ani una
prufundità cumpresa trà 3 000 è 5 500 m. Dursali trasvirsali, chì uniscini i
cuntinenti à a Dursali media atlantica, dividini u fondu uceanicu in numarosi
bacini. Parechji di i più grandi sò i bacini di a Guiana, di u Nordu America, di
Capu Verdi è di i Canarii in l'Atlanticu di u Nordu, mentri in quiddu di u Sudu
si trovani i bacini di l'Angola, di l'Arghjintina è di u Brasili. U fondu marinu
hè cunsidaratu in genaru abbastanza paru, ancu s'è ùn mancani micca muntagni,
fossi è altri carattaristichi. Dui fossi subraneghjani i 8 000 m di prufundità.
I piattaformi cuntinintali, vicinu à i terri emersi, custituiscini circa l'11%
di u fondu uceanicu. Inoltri, molti furmazioni simili à canali scavati tagliani
sti piattaformi. I sidimenti dipusitati annantu à u fondu ani urigini disparati.
I dipositi terrigeni sò cumposti da particeddi di rena, fangu è roccia, furmati
da l'erusioni di l'acqua, di u ventu è da l'attività vulcanica di a terraferma,
è dopu traspurtati da fiuma è piuviti versu u mari. Sti matiriali si trovani
principalamenti: nantu à i piattaformi cuntinintali, induva sò più spessi vicinu
à a foci di i grandi fiuma (com'è u delta di u Niger); à i peda di i scarpati
cuntinintali, dundi s'accumuleghjani in grandi cunoidi turbiditichi par opara di
i currenti torbidi prudutti da grandi frani sottumarini o cunvugliati
dirittamenti da i foci di i fiuma à traversu canyon sottumarini (hè u casu di u
Congu). I dipositi pelagichi sò furmati da i resti di urganisimi chì vani à
fondu quandu movini (poni essa silicei, com'è i radiulari è i diatomei, o
calcarii, com'è i furaminiferi). Coprini a maiò parti di u fondu marinu, incù
spissori chì vani da 120 à più di 3 000 m, incù u spissori minimu in
currispundenza di a Dursali. I dipositi autugenichi o autigeni sò
aghjunghjimenti di minirali, com'è i nuduli di manganesi, prudutti si par
pricipitazioni da l'acqui uceanichi in particulari cundizioni di chimisimu è
tampiratura. Sò cumuni induva l'altri tipulugii di sidimintazioni sò assenti.

U clima Atlanticu è di i terri adiacenti à u stessu Oceanu hè influinzatu da a
tampiratura di l'acqui supirficiali, da i currenti uceanichi è da i venti chì
soffiani sopra l'acqui. À causa di a grandi capacità di i mari di trattena u
calori, i climi marittimi sò timparati, è ùn prisentani micca variazioni
staghjunali estremi. I pricipitazioni risentini enurmamenti di l'Oceanu, parchì
l'evapurazioni di l'acqua uceanica hè una di i fonti principali di vapori
acquosu. I zoni climatichi cambiani incù a latitudina: i zoni più caldi
attraversani l'Atlanticu à nordu di l'equatori. I zoni più freti si trovani à
grandi latitudini, è spicialamenti in i zoni cuparti di ghjacciu. I currenti
uceanichi cuntribuiscini à u clima, traspurtendu acqua calda è freta in diversi
rigioni. I venti chì soffiani annantu à st'acqui cuntribuisciarani dopu à
riscaldà o rinfriscà i terri adiacenti. U currenti di u Golfu, par asempiu,
riscalda l'atmusfera di l'isuli Britannichi è di l'Auropa di u Nordu (chì
altrimenti avariani tampiraturi beddi più bassi), mentri i currenti freti
cuntribuiscini à a furmazioni di nebbia à u largu di i costi nordestu di u
Canada, è di i costi nordupunenti di l'Africa. Dà à i zoni un clima più caldu
rispettu à l'altri arii situati à a stessa latitudina. I cicloni trupicali
(uragani) si sviloppani à u largu di a costa africana vicinu à Capu Verdi, è si
movini versu punenti in u mari Caraibicu. L'uragani poni furmà si da maghju à
dicembri, ma sò più friquenti trà aostu è nuvembri. I timpesti sò cumuni in
l'Atlanticu di u Nordu duranti l'inguernu, rindendu priculosa a travirsata. Un
metudu chì calculeghja a tampiratura di l'acqua in a parti sittintriunali di
l'Oceanu hè l'indici AMO.



https://co.wikipedia.org/wiki/HTML

U HTML (HyperText Markup Language) hè un linguagiu di prugrammazione pè i siti
web. Impiega balisgie pè discrive a pagina, è permette l'usu di l'hypertestu. Hè
spessu impiegatu cu astri linguagi :

U HTML hè "natu" in u 1991, quandu Tim Berners-Lee, chì travaglia à u CERN,
annuncia nant'à USENET a nascita di u World Wide Web.

Durante l'anni 1990, a struttura di l'HTML dipendia sopratuttu di u navigatore
web impiegatu. Specificazione è norme, c'eranu pocu è micca. È eranu torna i
navigatori chì inventavanu nove balisgie. Pè esempiu, fù NCSA Mosaic chì criò a
balisgia <img>, chì permette di mette imagine in una pagina web.

In 1995 fù fundatu u World Wide Web Consortium (W3C), chì principiò u travagliu
di nurmalisazione. U 18 dicembre 1996 fù publicata a specificazione HTML 4.0. Hè
sempre, oghje, quella chì hè la più impiegata. Ne esistanu dui versione :

In l'anni 2000, u sviluppu di u HTML cume applicazione di u SGML hè
ufficialmente abandunatu a prò di u XHTML.



https://co.wikipedia.org/wiki/Etruschi

L' Etruschi funi un populu di l'Italia antica chì accupava un'aria dinuminata
Etruria, currispundenti à l'incirca à a Tuscana, à l'Umbria finu à u fiumu
Tibaru è à u Laziu sittintriunali, incù un' estinsioni in Liguria è versu a zona
padana di l'Emilia-Rumagna è di a Lumbardia, à parta da l'VIII seculu a.C..

In a so lingua si chjamavani Rasenna o Rasna, in grecu Tyrsenoi (in ionicu è in
atticu anticu: Τυρσηνοί, Türsenòi; doricu: Τυρσανοί, Türsanòi, tremindù cù u
significatu di "Tirreni" è dopu "Etruschi" o "Tusci", abitanti di a Τυρσηνίη,
Türsenìe, "Etruria").

A civiltà etrusca, ritinuta da parechji studii com'è discindenti di a cultura
villanuviana, fiurì à parta da u X seculu a.C. è fù difinitivamenti inglubata in
a civiltà rumana, influinzata da l'etruschi, à u terminu di u I seculu a.C. Stu
longu prucessu di cunquista è assimilazioni culturali cuminciò incù a data
tradiziunali di a cunquista di Veio par opara di i rumani in 396 a.C..

Nantu à l'urighjina è a pruvinienza di l'Etruschi hè fiurita una nutevuli
litteratura, micca solu storica è archiulogica. I nutizii chì ci pruvenini da
fonti storichi sò infatti piuttostu discurdanti. In l'antichità funi elaburati
principalamenti trè tesi diffarenti: a prima chì susteni a pruvinienza uriintali
ripurtata da Erodutu, storicu grecu vissutu in u V seculu a.C.; a siconda chì
susteni l'autuctonia di l'Etruschi elaburata da u grecu Dionigi d'Alicarnassu
vissutu in u I sec. a.C., è a terza chì susteni a pruvinienza sittintriunali
elaburata nantu à a basa di un strattu di Titu Liviu.

In tempi più ricenti, studii muderni ani iputizatu una quarta tesa, vali à dì a
cuesistenza di tutti è trè tiurii classichi. Sempri più novi studii, cundutti
grazia à tecnulugii di nova generazioni di siquinzamentu di u DNA (NGS), dariani
inveci raghjoni à a virsioni di Dionigi d'Alicarnassu.

L'Etruschi sò sempri stati cunsidarati com'è à un populu unitariu dipoi a so
preistoria. Eppuri l'Etruschi, com'è unità, ani esistutu solu à parta da l'VIII
seculu a.C. incù una probbia lingua è incù probbii usanzi, bench'eddi ùn fussini
cusì omugeni in i varii rigioni ind'eddi sariani stati par pudè nigà chì eddi,
com'è unità etnica, funi u risultatu di l'unioni di parechji populi. Hè certu,
infatti, sicondu ciò chì hè statu tramandatu di a so storia è da ducumenti
munumintali chì sò fermi, ci sò elementi italichi, egizziani, grechi,
siriu-fenichi, mesuputamichi, urartei, induiranichi. In ogni modu, hè
cumunamenti accittatu chì u populu etruscu si sii furmatu in a terra cunnisciuta
com'è Etruria, trà i fiuma Tibaru è Arno, da a costa tirrenica à i cateni di
l'Appinninu.

I fonti storichi nantu à l'urighjini di l'Etruschi, sippuri incù calchì
variazioni, si poni sustanzialamenti riducia à trè iputesi diffarenti:
pruvinienza uriintali, tesa di l'autuctunia è pruvinienza da sittentrionu (u
nordu).

Sicondu una tradizioni lidia rappurtata da u storicu grecu Erodutu di u V seculu
a.C. l'Etruschi sariani ghjunti da a Lidia (attuali Turchia anatolica
miridiunali), salpati da u portu di Smirne dopu à una caristia. Sottu a vida di
Tirrenu, figliolu di Ati, (o sicondu un'antra tiuria, di Tirrenu è di u frateddu
Tarconte, in stu casu figlu di u rè Telefo di Misia), intornu à u XIII seculu
a.C., avariani à u principiu "oltripassatu molti populi" è sariani infini
ghjunti " vicinu à l'Umbri (nantu à i costi uccidintali di l'Italia) è in u so
paesi ani custruitu 12 cità, induva sempri oghji viviani". I Lidii ghjunti in
Italia avariani dopu cambiatu u so nomu in Tirreni da u nomu di un di i dui
cunduttieri, più tardi incù u terminu latinu di Tusci, derivanti da u ritu
sacrificali.

A tesa erudutea di a pruvinienza uriintali, hè stata accittata guasi
unanimamenti da i scrittori antichi è hà cundiziunatu ancu i studii muderni,
basati annantu à i tratti uriintali prisenti in parechji manifistazioni di a
civiltà etrusca. I numarosi affinità di l'Etruschi incù u mondu egeu-anatolicu,
prisenti in i custumi, in a lingua, in l'arti è in a riligioni, poni eppuri essa
duvuti ancu à i cuntatti cummirciali è culturali incù sti pupulazioni è da
l'immigrazioni in Etruria di gruppi di variu liveddu suciali appartinenti à
quiddi civiltà (cultura uriintalizanti)

À l'internu di a tesa di a pruvinienza uriintali, in antichità fù dighjà
elaburata un'iputesa pelasgica. Sicondu Ellanico di Lesbo, storicu grecu di u V
seculu a.C., l'Etruschi sariani stati Pelasgi, un populu miticu urighjinariu di
a Grecia sittintriunali chì s'hè stallatu dopu in parechji rigioni di u Mari
tarraniu, i quali si sariani stabiliti in a zona di l'Etruria dendu si u nomu di
Tirreni.

Un antru sustinidori di a tiuria di i Pelasgi fù Anticlide, un storicu vissutu à
a fini di l'IV seculu a.C., sicondu u quali i Pelasgi, dopu à avè culunizatu
l'isuli di Lemno è Imbro in u Mari Egeiu, si sariani aggrigati à Tirrenu è
avariani participatu à a spidizioni versu i costi di l'Italia.

L'iputesa uriintali pari cunfirmata da parechji muderni studii genetichi
effittuati da l'Università di Turinu nantu à i pupulazioni di Murlo è Volterra,
situati in u nucleu uriginali di a civiltà etrusca, chì prisintaria aplugruppi è
mDna moltu simili à quiddi di i pupulazioni oghjinchi di i costi anatolichi è di
u Vicinu Urienti.

Un'antra tradizioni, rappurtata da u storicu Dionigi d'Alicarnassu (vissutu
duranti l'imperu augusteu - I seculu a.C.), susteni l'urighjina autuctona di u
populu etruscu. In particulari afferma chì trà l'Etruschi, i Lidii è i Pelasgi
ùn ci erani micca affinità culturali, riligiosi è linguistichi è chì l'Etruschi,
chì chjamavani sè stessi Rasenna (è l'avaristi saputu da l'etruschi stessi;
infatti, pari chì avendu dumandatu à un etruscu quali eddi erani, li fù
rispostu: Rasna o Rasenna), ùn erani micca un populu "vinutu da fora", ma un
populu antichissimu, attribuiscendu - frà altru - probbiu à l'antichità
l'indecifrabilità di a lingua etrusca (Antichità Rumani I, 25-30). Sta
tradizioni ùn hè parò micca suppurtata da ughjetti archiulogichi (com'è a stela
di Lemno, incù scrizzioni affini à l'etruscu, è u fecatu di Piacenza), grazia à
qualessi si pò suppona chì u terminu "Rasna" o "Rasenna" ùn indicaria micca u
nomu di l'etnia etrusca, ma pudaria essa intesu com'è "Ra-sna" chì in anticu
lessicu significaria "eiu sò figliolu di..." oppuri "discendu da...".

Da un strattu contruversu di Titu Liviu, chì alludi à a dirivazioni di i Reti,
pupulazioni alpina di i vaddi di u Trentinu-Altu Adige, da l'Etruschi (Storii,
V, 33, 11), si pudaria inveci diducia chì quist'ultimi erani da u sittintrionu
(u nordu) à traversu l'Alpi. Sta tiuria, cunsidarata dopu infundata, hè stata
introdutta in u XVIII seculu (Fréret) ed hè stata sviluppata dopu in u XIX
seculu (Niebuhr è Müller) suvitendu l'affirmazioni liviana è a sughjistiva
sumiglianza di u nomu di i Reti (Rhaeti) incù quiddu di i Rasenna. Ferma puri
sempri pussibuli l'iputesa di Titu Liviu chì l'Etruschi avariani culunizatu ancu
u Trentinu-Altu Adige, assumendu ci u nomu di Reti.

Parechji linguisti russii (Sergei Starostin, Vladimir Orel, Igor M. Diakonoff)
mettini in rilazioni i lingui tirrenichi è i lingui caucasichi nordurientali,
basendu si nantu à a presunta currispundenza in i strutturi grammaticali, in a
funulugia, in i numerali, trà a lingua etrusca, i lingui hurru-urartei, è i
lingui caucasichi nordurientali.

A tiuria furmulata da u linguista Massimu Pittau si basa nantu à a supposta
dirivazioni di a lingua sarda è di quidda etrusca da l'antica lingua lidia.
Sicondu sta tiuria, l'Etruschi pruvinariani da a Lidia, in accordu incù u
racontu d'Erodutu. 'Ssa migrazioni, eppuri, saristi avvinuta par tappi, prima in
Sardegna, induva avaria datu urighjina à a civiltà nuragica intornu à u XIII
seculu a.C., è dunqua nantu à i costi tirrenichi di l'Italia cintrali, induva a
civiltà etrusca si saria sviluppata à parta da u IX seculu a.C.

In u libru Etruscu: una forma arcaica di ungaresu u gluttologu Mario Alinei
pruponi, in cuerenza incù a Tiuria di a Cuntinuità da u Paleuliticu,
d'idantificà l'etruscu com'è una fasa arcaica di l'attuali lingua ungaresa,
appartinenti à i lingui ugrichi (o ugru-finnichi). Sicondu Alinei tantu
l'etruscu ch'è l'ungaresu sariani dui lingui agglutinanti, incù accentu nantu à
a prima sillaba, è avariani listessa armunia vucalica, è solu cunsunanti
occlusivi sordi. L'iputesa d'Alinei ùn escludaria micca un'affinità di
l'etruschi incù l'attuali pupulazioni anatolichi, parchì l'Ungaresi, sicondu i
risultati di ricenti ricerchi genetichi risultani "una pupulazioni affine à
l'Iraniani (in quantu discindenti di i Sciti è l'Osseti di u I millenniu a.C.) è
à i Turchi". I turchi spartariani incù l'ungaresi l'appartinenza à listessu
gruppu linguisticu uralu-altaicu (chì cumprendi ancu i lingui ugru-finnichi), è,
sicondu Alinei, ancu l'appartinenza à a listessa pupulazioni chì invasi in u III
millenniu a.C. u bacinu Carpaticu, pruvinenti da a cultura kurgan, fiurita à i
cunfini trà l'Auropa uriintali è l'Asia cintrali. Da u bacinu carpaticu, sempri
sicondu l'iputesa d'Alinei, una parti di a pupulazioni saristi partita in u II
millenniu a.C. versu a penisula taliana, induva deti vita à a civiltà etrusca.
Mentri solu in ebbica altu-mediivali, si sariani furmati i pupulazioni ungaresi
è turchi, incù l'invasioni di l'attuali Ungaria (in l'896) è Turchia (trà u V è
u X seculu d.C.).

Sicondu Ghjuvanni Ugas, l'Etruschi sariani piuttostu di urighjina autuctona,
incù a soprappusizioni di culunisazioni nuragichi duranti u I millenniu a.C. A
migrazioni di u XII seculu a.C. saristi par via di cunsiquenza avvinuta à
parechji ripresi da l'uccidenti versu l'urienti, piuttostu ch'è u cuntrariu.
Quissa saria cunfirmata da i ducumenti egizziani chì citani i Tereš o Turšà
(Tyrsenoi o "Tirreni") accantu à i Shardana (o Sardi) trà i Populi di u Mari. U
stessu terminu "Tyrsenoi" in lingua greca pudaria significà "custruttori di
torri", fattu chì dimustraria l'affinità frà a civiltà nuragica è quidda
etrusca.

Sicondu u scrittori latinu Festo, i rè Etruschi erani Sardi o d'urighjina sarda:

Da quissa hè faciuli à prisenta chì ùn si parla micca di l'urighjina Sarda di
l'Etruschi nè mancu si alludi à una prisenza di rè Sardi frà i Rasna. U puntu
essinziali di l'infrasata inveci hè a toga chì era indussata in i Ludi
Capitulini. Infatti senex cum toga praetexta, bulla-que aurea, quo cultu reges
soliti sunt esse Etruscorum significheghja chì un vechju indussava a toga
pritesta (in latinu toga praetexta) è una bulla d'oru (un brevu). A toga è a
bulla erani avvezzi à purtà i rè di l'Etruschi, chì sò da a cità di Sardi in
Lidia.

Ancu Plutarcu sustinia chì l'Etruschi erani cunsidarati com'è culoni da
l'abitanti di Sardi è Veiu era una cità etrusca.

Un di i populi di u mari citati in i testi egizziani sò i Tereš o Turšà, populu
di sterpa prubabilamenti micca induaurupea cullucatu in a parti sittintriunali
di l'Anatulia, chì parini culligati à i Tirsenoi o "Tirreni", veni à dì à
l'Etruschi. 'Ss'idantificazioni pari cunfirmà u racontu d'Erodutu cuncirnendu
l'urighjina anatolica di stu populu, ma soprattuttu a mitica parintedda di
l'Etruschi incù i Troiani cantata da Virghjliu in l'Eneidi. I rapporti di i
Tirreni o Etruschi cù u mondu Meditarraniu uriintali di l'isula di Lemno (chì si
trova à pochi migli innanzi à Troia) simbraria esista in seguitu à u
ritruvamentu di a cusidditta Stela di Lemno, una scrizzioni scuparta in 1885, in
qualessa hè attistata a Lingua lemnia, un dialettu simili à l'etruscu. Una stela
simula hè quantunqua ughjettu di studii in quantu pari culligata à u VI seculu
a.C.

Ùn hè micca menu impurtanti l'upinioni di Massimu Pallottino, u quali hà
sottuliniatu, in l'intruduzioni di u so manuali Etrusculugia (Milanu, 1984), chì
u prublemu di l'urighjina di a civiltà etrusca ùn saria micca cintratu nantu à a
pruvinienza, ma piuttostu nantu à a furmazioni. Hà mustratu chì, par a maiò
parti di i populi, micca solu di l'antichità ma ancu di u mondu mudernu, si
parla sempri di furmazioni, mentri par l'Etruschi inveci s'hè postu sempri u
prublemu di a pruvinienza. Sicondu Pallottino, a civiltà etrusca s'hè furmata in
un locu chì ùn pò ch'è essa quiddu di l'antica Etruria; à a so furmazioni ani
senza dubbitu cuntribuitu elementi autuctoni è elementi uriintali (micca
sulamenti Lidii o Anatolichi) è grechi, par via di i cuntatti di scambiu
cummirciali intrattinuti da l'Etruschi incù l'altri populi di u Mari Tarraniu.
In a civiltà etrusca chì era in traccia di furmà si, lasciàni dunqua a probbia
impronta i cummircianti uriintali (si pensa à l'elementi uriintali in a lingua
etrusca o à u periodu artisticu cusiddittu uriintalizanti) è i culoni grechi chì
approdani in u Meridione d'Italia in l'VIII seculu a.C. (u santacroci stessu
aduttatu da l'Etruschi hè chjaramenti un santacroci di matrici greca, è l'arti
etrusca hè influinzata da i mudeddi artistichi di l'arti greca).

Un cuntributu à a problematica di l'urighjini di l'Etruschi ci veni ancu da a
genetica di i pupulazioni. In 2004 Guido Barbujani di u dipartimentu di biulugia
di l'Università di Ferrara hà analizatu u DNA di parechji schelatri pruvinenti
da tombi etruschi dislucati in parechji zoni di l'antica Etruria. Da u studiu hè
emersu chì u DNA di l'antichi Etruschi saristi abbastanza simili à quiddu di
l'attuali abitanti di l'Anatulia, mentri ùn ni risultaria micca particulari
affinità incù quiddu di l'attuali pupulazioni di i zoni d'Italia chì funi
abitati da l'Etruschi.

In 2007, una squatra vidata da Antonio Torroni di l'Università di Pavia hà
studiatu u DNA di l'abitanti viventi da almenu trè generazioni in i centri di
Murlo, Volterra è di a Vaddi di u Casentino incù quiddu d'altri pupulazioni
taliani è estari. Da a cumparazioni hè emersu chì u codici geneticu di
l'individui di Murlo, Volterra è di u Casentino hè moltu più simili à quiddu di
l'abitanti di i costi turchi chì dani nantu à u Mari Egeiu.

Un antru studiu cunduttu da a squadra di Paolo Ajmone Maran di l'Università
Cattolica di u Sacru Cori di Piacenza hà analizatu u DNA di i buini tuscani (di
razza Chianina è Maremmana), chì hè risultatu geneticamenti simili à quiddi di i
buini di l'Anatulia.

A più antica minzioni di l'Etruschi firmata hè quidda di u scrittori Esiodu,
scritta in u so puema Tiugunia, in u quali, à u versu 1016, minziuneghja "tutti
i populi illustri di a Tirrenia" vuluntariamenti à u plurali, postu ch'eddu
intindia cumprenda la ghjenti micca greca d'Italia. Esiodu scrivia i so versi à
l'iniziu di u VII seculu a.C.: à stu periodu (690 a.C.-680 a.C.) ricoddani i più
antichi scrizzioni etruschi cunnisciuti, i quali, parò, facini dighjà usu di
quidd'salteriu chì senza dubbitu i cummercianti etruschi aviani amparatu par via
di cuntatti incù i Grechi à u centru cummerciali di Cuma, almenu settant'anni
prima.

Tandu, postu ch'è ùn hè micca pussibuli chì a nazioni etrusca si sii affirmata à
l'impruvisu, hè chjaru chì a so furmazioni fù u risultatu di un lentu è
prugrissivu cunsulidamentu in terra italica. Incù tutta prubabilità, par quissa,
esistia dighjà una cultura chì tindia à furmà si nantu à u tarritoriu di a
Penisula in parechji rigioni, ancu distanti trà eddi: è quista ùn pò essa ch'è
quidda di a civiltà villanuviana.

U terminu "villanuvianu" deriveghja da u nomu di un picculu paesi in a periferia
di Bologna induva, in u 1853, u conti Ghjuvanni Gozzadini, passiunatu
archiulogu, scuprì una tomba chì avia carattaristichi moltu particulari.
L'elementu chì distinguia i sipulturi era u vasu ussuariu (veni à dì cuntinenti
i resti di u defuntu) à forma biconica, incù un picculu scudeddu par
cuparchjulu, dipostu in una stanza prutetta da pareti di petra.

I studii ritenini chì ci saria stata una fasa "priparatoria" di sta cultura,
ditta protuvillanuviana riferita à l'Ità di u Bronzu finali (XII-X seculu a.C.);
cultura diffusa in u Mantovanò, in l'Umbria, in Tuscana, in u Laziu, in
Campania, in Sicilia è in l'isula di Lipari. Ci sò ghjà tutti i premissi chì
cunduciarani dopu à u villanuvianu veru è probbiu; ùn ebbini micca ultiriori
sviluppu in i paesi miridiunali par via di a nascita pricoci di quiddi influssi
chì purtàni à a culunisazioni greca (VIII seculu a.C.). Un di l'elementi chì più
à spessu si notani - probbiu parchì liatu à a sipultura di i cennari di i
defunti (incinnarazioni) - hè l'ussuariu. Ni esistini molti tipi, spessu
travagliati incù un arti moltu fini: l'effettu artisticu hè datu da linii
dritti, sigmenti, diprissioni è disegni giumetrichi; eppuri, à spessu a pasta di
arzilla, chì era chjamata "ceramica d'impastu", hè piuttostu roza.

In calchì casu, di manera evidenti si tratta di sipulturi di guerrieri  u vasu
biconicu hè cupartu da un elmu di bronzu. Quandu quist'usanza ghjunsi in u
Laziu, i cennari di u defuntu pudiani essa posti in un'urna in terracotta chì ci
vulia ch'edda t'avissi a forma d'una capanna.

In a penisula italica, parò, emerghjini è si rinforzani culturi rigiunali, chì
sò spessu liati à a natura di u tarritoriu in u quali eddi s'affermani:
cuntinueghja a vita numadi è pasturali in i Marchi sittintriunali, in Abruzzu,
in u Laziu sittintriunali, in Irpinia, in u Sanniu è in Calabria, mentri in u
Laziu sittintriunali, in a Tuscana custiera è in l'arcipelagu tuscanu approdani
naviganti pruvinenti da u Mari Tarraniu uriintali à a ricerca di metalli, u
farru essendu à l'ebbica un di i minirali più priziosi. Si cuntinueghja à
travaglià ancu u bronzu, ma stu matiriali ùn hè micca d'usu cumunu com'è u
pricidenti; servi par picculi ughjetti dicurativi, par statuetti vutivi o par
recipienti liati à u cultu. Ancu s'è i diffirinziazioni rigiunali sò enormi,
pari chì in stu periodu si fessi senta a nicissità di una vita in cumunu, di
calchì forma d'assuciazioni frà i varii tribù di u tarritoriu italicu:
cumincetini à furmà si i primi agglumerati urbani incù i so cimiterii.

I tombi, infatti, tistimunieghjiani a prisenza di un anticu allucamentu.
Isulati, parini firmà com'è i duminii di l'Etruria interna, in i rigioni più
inuspitali, mentri i paesi in vicinanza di u mari o di vii di cumunicazioni
fluviali si rivelani moltu attivi. I principali cità custieri sorghjini à pochi
chilomitri da a costa, l'unica cità abitata etrusca nantu à u mari essendu stata
prubabilamenti Populonia (in lingua etrusca Pupluna o Fufluna), mentri l'altri
cità custieri parini di solitu dutati d'insidiamenti marittimi com'è Regisvilla
par Vulci, l'insidiamentu etruscu vicinu à a culonia rumana di Gravisca è u
scalu di Pyrgi par Cerveteri. Quissa significheghja chì calchiadunu, siguendu i
stradi parcorsi da i Critesi è da i Micenii, cuntinuava à visità i costi taliani
in cerca di farru, chì n'erani ricchi i terri tirrenichi.

Ci sò quantunqua, lucalità com'è Populonia, situata nantu à u mari, di fronti à
l'Isula d'Elba, di qualessa avemu boni tistimunianzi. Fù forsi, in u periodu
villanuvianu un di i principali porti par l'imbarcu di u ramu o di l'arghjentu
travagliatu; solu più tardi, in u periodu etruscu, divintò "portu di u farru".
Un scrittori anticu, di u quali ignuremu u nomu è chì l'autori di studii
chjamani Pseudu Aristoteli, afferma chì à Populonia si estraiia u ramu: u
provani, infatti, scorii di a lavurazioni di stu minerali è resti di furnaci chì
erani impiigati à stu scopu. Più tardi Populonia divintò tantu impurtanti chì in
u so tarritoriu si travagliava u farru estrattu in l'Isula d'Elba.Intornu à u
portu, situatu in l'attuali arcu di u Golfu di Baratti, ci erani dui paesi,
com'è dimostrani i dui distinti necropuli: una ditta San Cerbone è l'altra
chjamata Poggio di i Granate. Ci sò tombi à pozzu d'incinnarazioni è tombi à
fossa più ricenti. Sii in quist'ultimi, sii in quiddi à camara i ninnuli funebri
sò listessi.

Cusì i Villanuviani si didicàni par longu tempu à l'estrazioni di minirali è di
matiriali da custruzzioni. Quissa hè attistata da i resti di minieri in Tuscana
è in l'altu Laziu. In i cuddini, ditti par appuntu Metallifari, è in a zona
campiglia si estraiia ramu, piombu arghjintifaru è cassiteriti; in a Val' di
Cecina ramu, piombu è arghjentu; in u massicciu di u Monti Amiata c'erani rocci
mercurifari; in i Monti di a Tolfa minirali farrosi, piombu, zingu è mercuriu;
farru in l'Isula d'Elba; tufi vulcanichi, arenarii è calcarii in l'altu Laziu;
travertinu è alabastru in l'Etruria sittintriunali.

Sicondu i più ricenti richerchi, pari chì i più antichi Villanuviani di
l'Etruria probbia si fussini cuncintrati in trè grandi centri: unu hè quiddu chì
cumprendi a rigioni di i Monti di a Tolfa, frà Tarquinia è Cerveteri; un sicondu
hè quiddu situatu in a media vaddi di u fiumu Fiora, frà a zona archiulogica di
Vulci è a selva di u Lamone à punenti di u Lavu di Bolsena; u terzu hè
custituitu da i fasci cuddinari intornu à a Cetona frà Radicofani, Chjusi è Cità
di a Pievi. Prubabilamenti i trè allucamenti, di qualessi i dui miridiunali si
diffarinzieghjani maghjuramenti rispettu à u centru di Cetona, si riferiscìani à
ecunumii distinti è autusufficienti, à a basa di qualessi c'erani, quantunqua,
l'estrazioni è a lavurazioni di i minirali, com'è attività carattaristica, chì
erani purtati à a costa par l'imbarcu.

I Villanuviani, dunqua, à u mumentu culminanti di a so espansioni, diviani essa
diffusi annantu à un'aria molta vasta, chì và da l'Emilia-Rumagna à l'Italia
miridiunali in u situ di Pontecegnano in Campania. Ci sò parechji iputesi nantu
à a so urighjina ma pudariani essa i discindenti diretti di i populi di a
civiltà appenninica chì scendi duranti tutta l'Ità di u Bronzu finali è chì hà i
so centri maiò di scuparta longu a dursali muntosa di l'Italia cintrali. Si
trattava di ghjenti didicati à un'ecunumia pasturali, da a quali i Villanuviani,
è dopu l'Etruschi, amparetini l'amori di a terra è di l'animali.

Cusì si capisci ch'è i civiltà italichi aghjini carattari probbii è antichi,
liati à tradizioni particulari di u paesi in u quali si sviluppàni; solu incù u
cummerciu marittimu chì esplosi da u VIII seculu a.C. s'aprarani i traffichi è i
scambii soprattuttu incù l'Urienti grecu è l'ambienti feniciu cartaghjinesu.

In u IX seculu a.C. in l'arii carattarizati da a civiltà villanuviana si
righjistreghja a tindenza marcata di i pupulazioni à abbandunà l'altupiani,
annantu à i quali s'erani cullucati in u periodu protuvillanuvianu (XII seculu-X
seculu a.C.), par spustà si annantu à pianuri è cuddini annantu à i quali
surghjarani i principali cità etruschi, dendu vita à centri di diminsioni maiò.
'Ssu cambiamentu radicali rispondi à esigenzi ecunomichi liati à u più raziunali
sfruttamentu di i risorzi agriculi è minerarii è à a scelta di cullucà si in
prussimità di vii di cumunicazioni naturali è di approdi fluviali, lacustri è
marittimi par raghjoni di natura cummirciali.

Da i scavi effittuati, u tarritoriu apparisci divisu in vasti zoni articulati in
gruppi di paesi vicini trà ieddi, ma incù necrupoli distinti (ni ani fattu
ughjettu di studiu Gilda Bartoloni è Ghjuvanni Culonna).

Par quantu riguarda l'urganisazioni interna di i paesi, s'hè ussirvatu chì i
capanni sò distanziati l'uni da l'altri da spazii bioti di misura varievuli,
prubabilamenti imprudati par l'attività agriculi. S'hè fattu dopu l'iputesa chì
i capanni quadrangulari avissini una funzioni abitativa, mentri quiddi di forma
rittangulari o uvali fussini imprudati com'è staddi è magazeni. Frà altru
l'impussibilità d'accirtà a cuntimpuraneità di l'usu di i parechji strutturi ùn
parmetti micca di cunfirmà o infirmà l'iputesi. Si pò quantunqua affirmà chì i
strutturi chì ùn prisentani micca u fuculari pudariani essa intarpritati com'è
avendu funzioni diffarenti di quidda abitativa.

A struttura suciali di i cumunità villanuviani pò essa didutta da a
ducumintazioni archiulogica è in particulari da i matiriali funerarii. I
matiriali di u villanuvianu più anticu (IX seculu a.C.) sò piuttostu povari. A
tipulugia di l'ughjetti parmetti quantunqua l'idantificazioni di u sessu di u
defuntu. I dipusizioni maschili si carattarizeghjani par a prisenza di rasoghji
à forma rittangulari o semilunata, di fibuli à arcu sarpighjanti, spiddoni è,
bench'è raramenti, armi. Calchì volta a cupartura di l'ussuariu hè custituita da
un elmu in terracotta chì parmetti di diducia a qualità di guerrieri di u
defuntu. U matiriali funebri feminicciu hè custituitu da cinturoni, fibuli à
arcu simpliciu o ingrussatu, cannetti, rocchi. L'urni à capanna (scuparti in
Etruria miridiunali, à Vetulonia è forsi à Populonia), di manera diffarenti di
ciò chì accadi in a cultura laziali, ùn sò micca di esclusiva prerugativa
maschili ma riguardani ancu i donni. In ogni casu i matiriali di l'urni à forma
di capanna ùn sò micca più impurtanti cà quiddi rilativi à i vasi biconichi.

A ducumintazioni archiulogica di a prima fasa di u villanuvianu faria dunqua
pinsà à una sucità di tindenza ugualitaria. Frà altru a simplicità di i
matiriali pudaria ancu ùn rispichjà micca di manera fideli a sucità ma essa
ditarminata da ideulugii riligiosi o funirarii. In ogni casu, ancu par u
villanuvianu più anticu, ùn mancani micca ughjetti scuparti da qualessi
emerghjini segni di diffirinziazioni suciali. In Tarquinia, par asempiu, in a
necropula di Poggio Selciatello, si trovani parechji dipusizioni, maschili è
feminicci, incù matiriali particularamenti significativi par a qualità è/o
quantità di l'elementi. Inoltri, in parechji dipusizioni maschili di u IX seculu
a.C. (à Bologna, Tarquinia, Cerveteri, Veio) sò stati ritruvati verghi di bronzu
o d'ossu intarpritati com'è "scettri" è dunqua com'è attributi di u pristigiu è
di a funzioni di u defuntu. Sottu un prufilu diffarenti hè statu ussirvatu
(Jean-Paul Thuillier) chì i formi d'insidiamentu di u villanuvianu,
carattarizati da u spustamentu versu pianuri è cuddini è da l'accintramentu di
l'individui in u duminiu di paesi più grandi rispettu à u periodu pricidenti,
parini currisponda à un veru è probbiu disegnu puliticu è facini dunqua ritena
l'esistenza di sceffi in u duminiu di 'ssi cumunità.

Da u litturali è da u tarritoriu tuscanu, ind'eddi praticavani l'agricultura
ancu grazia à l'opari di migliuramentu di zoni paludosi, l'Etruschi si espansini
in seguitu sii à u nordu, in a Pianura Padana (fini VI seculu a.C.), sii à u
sudu, in l'attuali Laziu. In u duminiu ecunomicu sviluppàni l'estrazzioni è u
travagliu di i mitalli grazia à i minieri, soprattuttu di farru, prisenti nantu
à u so tarritoriu; l'artisgianatu etruscu fù in l'antichità particularamenti
apprizziatu è quissa favurì a crescita di i cummerci via mari, praticati
soprattuttu da i cità di Cerveteri, Vulci è Tarquinia chì ghjunsini à cuntrullà
i scambii in u Mari Tirrenu. S'edda hè valida l'affirmazioni di Titu Liviu chì i
Reti cullucati in l'attuali Trentino-Altu Adige fussini di dirivazioni etnica
etrusca, pò essa chì l'Etruschi cuntrullavani ancu i vii di scambiu versu u
Nordu di l'Auropa.

Ùn hè parò mancu stampa esclusa l'iputesa, avanzata frà l'altri da Mario
Torelli, chì l'etruschi avissini pupulatu praticamenti dipoi l'urighjini a Vaddi
Padana è soprattuttu l'Emilia è certi zoni di a Rumagna, induva era prisenti un
impurtantu nucleu villanuvianu (soprattuttu trà Bologna è Rimini),
simpliciamenti in u corsu di u VI seculu novi migrazioni, d'etruschi più ricchi,
urganizati è "civilizati", si soprapposini à un nucleu più povaru è "primitivu"
d'abitanti, puri etruschi, ma sempri liati à una civilisazioni stabiliti in i
paesi, pocu o par nudda diffarinziati sucialamenti è incù una schersa divisioni
di u travagliu.

L'Etruschi erani urganizati in cità-statu è si ricunnisciani in una federazioni
di 12 populi, chì sicondu a tradizioni tramandata ci da Strabonu, nascì dipoi u
fundatori Tirrenu. Currispundia à l'insidiamenti di dodici cità: Caisra
(Cerveteri), Clevsi (Chjusi), Tarchuna (Tarquinia), Vei(s) (Veiu), Velch
(Vulci), Vetluna (Vetulonia), Pupluna (Populonia), Velathri (Volterra), Velzna
(Orvietu), Curtun (Cortona), Perusna (Perugia), Aritim (Arezzu). I primi paesi
etruschi erani capanni à pianu quatratu, rittangulari o tondu incù un tettu
moltu inclinatu (generalamenti in paglia o arzilla). I cità etruschi si
diffarinziavani da l'altri insidiamenti italichi parchì ùn erani micca disposti
à l'accasu, ma suvitavani una logica ecunomica o strategica bedda pricisa. Par
asempiu, parechji cità erani posti in altura, cosa chì rindia pussibuli u
cuntrollu di vasti arii piazzati sottu, ch'eddi sii terrestri o marittimi. Altri
cità, com'è Veiu è Tarquinia, sorghjini in un tarritoriu particularamenti
fertili è adattu à l'agricultura. A cità etrusca era fundata à u principiu
traccendu incù un aratu dui assi principali frà eddi perpindiculari, ditti
"cardu" (nordu-sudu) è "decumanu" (livanti-punenti), dividendu dopu i quattru
sittori cusì ottinuti in isuli, par via di un reticulu di stradi paralleli à u
cardu è à u decumanu. Sta dispusizioni pricisa urbanistica hè visibuli sempri
oghji in parechji cità di l'antica Etruria, currispundenti à l'ingrossu à
l'attuali Tuscana, Umbria è parti di u Laziu. L'idea di fundà i cità partendu da
dui stradi perpindiculari rapprisenta un primatu di l'etruschi rispettu à i
grechi, anticipendu di guasi dui seculi l'intarventi di Ippudamu di Miletu. Più
dopu, stu sviluppu urbanu fù ripresu ancu da i Rumani par fundà accampamenti è
cità (com'è par asempiu Augusta Praetoria è Augusta Taurinorum, l'attuali Aosta
è Turinu). I cità sò spessu cinti da mura, moltu spessu ciclopichi. I matiriali
usati erani l'arzilla, u tufu è a petra calcaria; u marmaru inveci era guasi
scunnisciutu. L'intrata di a cità avveni à traversu i porti, chì erani di solitu
setti o quattru (ma avemu tistimunianzi di parechji cità à cinqui è sei
intrati), i più impurtanti in currispundenza di l'estremità di u cardu è di u
decumanu. À l'iniziu erani semplici architravi, ma à parta da u V seculu a.C. i
porti assunsini carattaristichi impunenti à forma d'arcu, custruiti incastrendu
à seccu trà eddi enormi blocchi di tufu, chì erani insiriti in i mura. I porti
d'ebbica tardu-etrusca, com'è par asempiu a Porta à l'Arcu di Volterra, erani
inoltri dicurati incù sfrisgi è bassurilievi in i so parti principali (a chjavi
di volta è u pianu d'imposta).

I primi casi di l'Etruschi erani fatti in legnu è in fanga; ùn ci sò dunqua
micca molti resti di i so cità di l'ebbica villanuviana è uriintalizanti. A maiò
parti di l'infurmazioni annantu à stu populu ci pruveni da i tombi, chì erani
custruiti in petra: cuntiniani molti ughjetti è nantu à i so pareti erani pinti
à spessu sceni di vita cutidiana. Sti tistimunianzi ci dicini chì a civiltà
etrusca era ricca è raffinata.

L'abitazioni erani generalamenti à pianu rittangulari, ripartiti in parechji
stanzi da mura purtanti chì appughjavani annantu à fundazioni à seccu in tufu. I
sulaghji erani in generali in terra battuta è i muraturi à grati o in mattona,
incù travi è pilastri purtanti in legnu. I tetti erani cuparti da teguli in
terracotta; in altirnativa era praticata a tecnica di u pisè, prittendu arzilla
drentu à casciona; 'ssi mura erani più rubusti è pudiani essa purtanti senza
bisognu d'aghjunghja travi è pilastri.

In u corsu di u periodu arcaicu s'assisti à a nascita di fundazioni abitativi
più stabili, chì ani lasciatu evidenti traccia di sè in i cità di Kainua à
Marzabotto, à Gonfienti è à Pratu. Si tratta d'edifizii à pianu cintrali,
strutturati intornu à un porticu apartu incù impluvium è ambienti chì spessu
nantu à u latu di a strada principali erani distinati à fondachi o attività
cummirciali. U mudeddu annantu à qualessu si strutturavani era quiddu chì hè
difinitu oghji com'è "domus pumpeiana", micca solu in a so dislucazioni ma ancu
in u so funziunamentu effettivu: l'acqui di piuviti erani cunvolti versu un
pozzu in u curtili cintrali o à traversu canaletti versu i zoni esterni à
l'edifiziu. I tetti erani rializati incù teguli, in modu moltu simili à ciò chì
si pò truvà attualmenti in Tuscana, è erani pinti è dicurati da mascari. Nantu à
a summità erani ancu posti statui. Un gruppu d'edifizii arcaichi chì hà
ristituitu una simili dicurazioni architittonica hè visibuli in a lucalità di
Poggio Civitate (Murlo) è ricodda à a mità di u VII seculu a.C.: ci pudemu nutà
un lunghissimu fregiu in terracotta è sculturi di prima trinca.

À Castelnuovo di Val di Cecina (in a lucalità di U Bagnu), à u centru di un
tarritoriu riccu di surghjenti naturali nurmalamenti sfruttatu par a giutermia,
hè statu custruitu da l'Etruschi, in l'ebbica tardi-ellenica, u cumplessu di
Sassu Pisanu, chì rapprisenta l'unicu asempiu di termi etruschi ghjunti finu à
no.

À a fasa più antica (III seculu a.C.) inveci ricoddani i resti di un porticu
quadrangulari custituitu da grandi blocchi rigulari di calcariu di u postu è, un
seculu dopu, funi aghjunti dui impianti tirmali cuparti da un tettu in teguli.
Ci erani ancu parechji stanzi quadrangulari, forsi distinati à i visitadori.

U boddu incù a scrizzioni etrusca SPURAL (littiralamenti "di a cità") HUFLUNAS
scupartu annantu à i teguli di u tettu tistimunieghja di a distinazioni pubblica
di i termi: u cumplessu hè forsi da idantificà incù i AQUAE VOLATERRAE o i AQUAE
POPULONIAE ripprisintati in a TABULA PEUTINGERIANA, copia di u Medievu di una
carta di l'ità rumana cunsirvata vicinu à a Bibbiuteca Naziunali di Vienna.

A donna in a sucità etrusca, à a diffarenza di a donna greca è in parti ancu di
a donna rumana, ùn s'accupava micca solu di l'attività dumestichi.
L'impignamentu suciali di a donna etrusca trova significativi cunfirmazioni in a
ducumintazioni archiulogica è in i sturiugrafia latina è greca. In i scrizzioni,
a donna etrusca, com'è l'omu, apparisci furnita di formula onumastica doppia -
nomu individuali o numucciu, è casata - à parta da u VII seculu a.C. (par
asempiu annantu à una gerra di ceramica nera di Montalto di Castro, di a fini di
u VII seculu a.C. si leghji "mi ramunthas kansinaia" = "eiu (sò) di Ramuntha
Kansinai", mentri annantu à un vasu da Capua di u V seculu a.C. ci si trova
scrittu "mi culixna v(è)lthura(s) venelus" = "eiu (sò) u vasu di Velthura
Venel"). Si sà chì i donni rumani erani inveci individuati solu cù a so casata.

In l'epigrafia etrusca, inoltri, rilativamenti à i figlioli, si righjistreghja
accantu à a minzioni di a casta paterna, ancu quidda materna (par asempiu in
Tarquinia annantu à u sarcufagu di a Tomba di i Partunu, datata di u III seculu
a.C., si leghji "Velthur, Larisal clan, Cucinial Thanxvilus, lupu aviils XXV" =
"Velthur, di Laris figliolu, (è) di Cuclnei Thanchvil, mortu in anni 25"). Sta
tradizioni s'hè mantinuta in terra d'Etruria ancu duranti a prima ità imperiali,
com'è attistatu da numarosi scrizzioni latini (par u più à Chjusi, Perugia è
Volsinii).

A donna, inoltri, cuntinuava à purtà a so casata probbia o u so nomu probbiu
ancu da spusata (par asempiu annantu à un sarcufagu di Tarquinia di u V-I seculu
a.C. si leghji "Larthi Spantui, figliola di Larc Spantu, moglia di Arnth
Partunu"). Sicondu ciò chì si deducii da i scrizzioni di pussessu annantu à
ughjetti (vasi ancu da simposiu, statuetti, fibuli, exi votu) a donna, dapoi u
periodu uriintalizanti, hè com'è l'omu, titulari di dritti riali: in calchì casu
a donna si trova distinataria di u donu (annantu à un vasu di u VI seculu a.C.
si leghji "mi(ni) aranth ramuthasi vestiricinala muluvanice" = "mi dunò Aranth à
Ramutha Vestiricinai"), in altri hè a donna stessa chì disponi di un bè probbiu
(par asempiu annantu à una fibula d'oru di u 650 a.C. si leghji "mi velarunas
atia" = "eiu (sò) di a mamma di Velaruna").

Simbulu di u puteri etruscu, spurtatu dopu à Roma da u quintu rè Tarquinio
Prisco, funi l'aneddi, u scettru, u paludamentum, a trabea, a sedda curule, i
faleri (a falera era un discu laterali di l'elmu), toga pritesta è i fasci
littorii. Sempri à l'Etruschi si devi u prima trionfu cilibratu annantu à un
quadriga duratu à quattru cavaddi, vistutu incù una toga raccamata d'oru è una
tunica palmata (incù disegni di foglii di palma), vali à dì incù tutti i
dicurazioni è l'insegni par i quali risplendi l'auturità di u cummandu.

In a vistitura etrusca, i principali tissuti erani a lana, generalamenti assà
culurata, è u linu, usatu in u so culori naturali. L'Etruschi imprudavani
vistiti adatti par tremindù sessi, accantu à altri tagliati aspressu par omu o
par donna.

Un vistitu probbiu maschili era u stringu, simili à certi calzunetti. Tantu
l'omini ch'è i donni inveci, indussavani indiffarentamenti longhi tunichi,
calchì volta assuciati incù un cappeddu. L'etruschi inoltri mustravani un
intaressu particulari par i scarpi, rializati in coghju o in stofa raccamata.
Moltu eleganti erani i sanduli incù una punta sopra d'aspettu uriintali. A
sandula incù basa in legnu avia una snudatura à u centru chì parmittia di piigà
u pedi. L'eleganza di l'etruschi era pruvirbiali, è a sprissioni "vesta si à
l'etrusca" fù in voga frà i rumani par indicà una grandi raffinatezza. Siont'è i
scuparti archiulogichi si sà chì raccamavani ancu tissuti à filu d'oru.

I donni, ma ancu l'omini, parfizziunavani l'andatura è u vistitu incù ghjuveddi
di raffinata fattura (diademi, pindini, braccialetti, aneddi è fibuli). I
ghjuveddi erani di bronzu, d'arghjentu, d'elettru è d'oru. L'elettru era una
leia assà usata d'arghjentu è d'oru.

L'ingridienti di basa par l'alimantazioni etrusca fù par moltu tempu a farina di
farru, u più tipu di granu anticu cultivatu è faciuli da cultivà. Prima d'essa
usati com'è cibu, i graneddi di farru diviani essa abbrustuliti, par toglia li a
gluma (una spezia di buchjula chì i ricopra) è eliminà ni l'umidità.

Incù a farina di farru erani priparati papparinati, budditi incù acqua è latti.
L'alimantazioni di l'Etruschi cumpurtava dinò a biada, ancu parechji spezii di
ligumi, com'è lintichji, ceci è favi.

Bench'è l'alimantazioni basata annantu à a biada è i ligumi furnischi tutti i
principali sustanzi nutritivi, era quantunqua assuciata incù a carri di porcu,
di caccia, u cinghjali, a carri di pecura è tutti i prudutti dirivati da u
latti. Moltu apprizziatu era ancu u pesciu, in particulari vicinu à Populonia è
Portu Erculu.

L'etruschi cunnisciani inoltri a furcina: ni sò stati ritruvati certi idantichi
à quiddi oghjinchi, veni à dì incù i quattru rebbii incurvati, ma incù un fustu
lebbiu cilindricu è una paddina in cima. Si supponi parò chì l'usu ùn era micca
individuali ma sirvia à tena a carri par taglià la in una vanchjera.

L'Etruschi pussidiani una bona cunniscenza di a medicina, asimplificata da i
nuzioni di anatumia è fisiulugia, da a pratica di a trapanazioni cranica è di i
protesi dintarii in oru, evidinziati da i resti umani è da i tarracotti. Era
praticata a circuncisioni, è i sizioni anatomichi mettini in evidenza molti
organi interni, com'è u cori è i pulmoni. Stunanti sò i uteri cuntinenti à
l'internu una paddina, chì pudaria essa a più antica raffigurazioni di vita
intrauterina di a storia.

Parechji sò i ghjochi è i passatempi etruschi chì si n'hè tramandata
tistimunianza, ancu grazia à i pitturi ritruvati in i tombi, com'è u cottabu
(ghjocu d'abilità incù ancu valenzi erotichi), una spezia di currida (attistata
in a Tomba di l'Auguri à Tarquinia), u ghjocu di a partica (paragunevuli à
l'arburi di a cuccagna).

Pliniu u ghjovanu discrivi l'Etruria, da a so risidenza di Cità di Casteddu in
stu modu:

Parechji pueti ani spessu discrittu l'Etruria com'è un tarritoriu opulenti,
fertili è riccu, par l'abbundanza di fauna è a ricchezza di i racolti è di i
vindemii. Eppuri quissa ùn valia micca par parechji arii custieri è interni:
l'attuali Maremma è a Val di Chiana erani infatti malsani è padulosi, fonti di
cuntinui epidemii malarichi è difficiuli da cultivà. Par quissa i rè etruschi
invistitini molti risorzi à u fini di rializà una bonifica cumpletta di i so
tarritorii è di quiddi vicini; ancu Roma subì un'impurtanti opara di risanamentu
à traversu opari di canalisazioni è drenaghju, criazioni di cistarri è fogni.

L'Etruria diventa dighjà un impurtanti pruduttori di biada in u V seculu a.C.
Roma mostra una forti dipindenza da u granu pruduttu da l'etruschi,
spicialamenti da quiddu di Chjusi è Arezzo. Da Pliniu u Vechju ci veni à
cunniscenza chì trà i grana prudutti ci era u siligu imprudatu par u più par a
pruduzzioni di pani, fucacci è pasta tennara. Ovidiu, megliu cunnisciutu par
scritti com'è l'Ars amatoria, discrivi i prubità di i farini etruschi è i
cunsiglia, data a so finezza, com'è pulvaretta par imbiddiscia i volti di i
donni rumani.

Ancu s'ùn si pò datà asattamenti l'iniziu di l'attività viticula da parti di
l'etruschi, si pò suppona ch'edda cuminciò à u principiu di l'ità di u farru,
ancu s'è cirtamenti a vigna era dighjà cunnisciuta in ebbichi pricidenti.

Di 'ssu tipu d'attività i pupulazioni italichi fecini una vera è probbia impresa
cummirciali tantu chì Varrone cita in un scrittu di soiu:

A viticultura etrusca diffaria da quidda di a Magna Grecia apposta ch'edda usava
à appuntiddà a vigna liendu la à altri arburi (era chjamata tandu "vigna
maritata" o "à tutori vivu") nanzi ch'è à un bassu palettu o ceppu ("à tutori
mortu"). L'usu di l'Etruschi si diffusi ancu in l'arii sughjetti à a so
influenza, com'è quiddi abitati da Sanniti è Galli cisalpini, è sopravvissi par
seculi à a so scumparsa.

Molti grechi apprizziavani u vinu Etruscu: Dionisiu d'Alicarnassu signalava
com'è di prima trinca quiddu di i Coddi rumani, mentri altri prifiriani i vini
prudutti in l'aria di u Vinu Nobili di Montepulcianu, di u Brunellu è di tutta
l'aria di l'oghjincu Chianti par u so aromu è par u so rossu lucicanti. Sempri
moltu cunnisciuti, ancu par fà capiscia l'entità è l'impurtanza di a pruduzzioni
viticula, erani i vini di Luni, Adria, Cesena, u rusatu di Veiu, i vini dolci
d'Orvietu, Todi è Arezzu, famosi à l'ebbica par essa particularamenti forti.

Sempri à l'Etruschi si devini i primi studii nantu à i cultivazioni di vigni,
l'insitaturi, a criazioni d'ibridi, a dispusizioni di l'impianti, tantu chì funi
apprizziati com'è cultivatori di valori in tuttu u bacinu di u Mari tarraniu.

Ùn ci sò micca cirtezzi riguardu a pruduzzioni da parti di l'etruschi d'oliu
d'aliva, chì ni erani consumatori, prima di u VII seculu a.C. A cultivazioni di
l'alivu ùn era micca ducumintata à i tempi di Tarquiniu Prisco 616 a.C. Spurtata
in Calabria è dopu in Cicilia par opara di i grechi, l'alivicultura, presi pedi
versu u nordu. Duranti a dicadenza di i lucumoni (rè etruschi), si principia à
truvà traccia di i primi impianti in u tarritoriu di l'Etruria. Quissa, in
virità, ùn escludi micca chì l'oleicultura fussi praticata ancu prima, com'è
pararia più prubabili. Fù solu dopu a fusioni di u populu Etruscu incù quiddu
Rumanu chì s'ebbi una vera è ampia diffusioni di a pianta d'alivu,
'ss'espansioni di l'impianti era indutta tantu da l'altu valori cummirciali di
l'oliu ch'è da u clima favurevuli truvatu da a pianta d'alivu in Tuscana, Umbria
è altu Laziu.

U cummerciu di u farru, di u ramu è di u piombu incù Roma ripprisintò ancu un
elementu di stabilità in i rilazioni trà i dui civiltà: l'Etruschi funi di fattu
rispittati fintantu ch'eddi ani pussutu furniscia armi di qualità à i Rumani
stessi.

L'Etruscu fù una lingua parlata è scritta in parechji zoni d'Italia è
pricisamenti in l'antica rigioni di l'Etruria (l'oghjinchi Tuscana, Umbria
uccidintali è Laziu sittintriunali), in a pianura padana - l'attuali Lumbardia è
Emilia-Rumagna, induva l'Etruschi funi espulsi successivamenti da i Galli è in a
pianura campana, induva funi dopu assurbiti da i Sanniti. Eppuri, u latinu
rimpiazzò cumplittamenti l'Etruscu, lascendu solu parechji ducumenti è molti
prestiti linguistichi in u Latinu, è numarosi tuponimi, com'è Tarquinia,
Volterra, Perugia, Mantova, (forsi) Parma, è un pocu tutti quiddi chì finiscini
in "-ena" (Cesena, Bolsena, è cetara.). Altri asempii di tarmini di prubabili
urighjina etrusca sò: atrium, fullo, histrio, lanista, miles, mundus, populus,
radius, subulo. L'usu di a lingua etrusca hè attistatu trà u IX è u III seculu
a.C.

Era una lingua, sicondu a maiò parti di l'autori, chì ùn era micca induaurupea,
ma parechji linguisti, par asempiu Adrados, ani prupostu ricintamenti una
(contruversa) filiazioni da una fasa assà antica di i lingui induaurupei di tipu
Anatolicu, particularamenti u luviu (si vedi ancu l'analogu prublemu di u
tartessicu è l'iputesa di Wikander). A lingua etrusca, à l'iniziu diffusa in
l'Etruria probbia (Altu Laziu - Tuscana, trà Tibaru è Arnu), s'affirmò dopu in
un'aria più vasta, in parti di a pianura padana è di a Campania, in seguitu à a
nutevuli espansioni di a cultura etrusca intornu à u VI seculu a.C. In
particulari u dialettu di Comacchio, chì prisenta una funetica particulari è
diffarenti da tutti i dialetti cunfinanti, saria, sicondu un'iputesa a lingua
parlata attualmenti più simili à l'anticu etruscu, chì s'hè mantinuta grazia à
l'isulamentu tarrituriali in u quali hè fermu u tarritoriu finu'à i ghjorna
d'oghji.

Ghjacumu Devoto pruposi è sustensi parechji volti a difinizioni di a Lingua
etrusca com'è peri-induaurupea. Altri autori (Helmut Rix) cullegani l'etruscu
ancu à a lingua retica, parlata da i Reti in l'aria alpina finu à u III seculu
d.C.

U versu di a scrittura hè bustrufedicu in i più antichi scrizzioni, mentri
quiddi classichi ani l'andamentu versu sinistra com'è in u punicu. Pochi
scrizzioni suvitani l'andamentu da sinistra à dritta, è in 'ssu casu i carattari
etruschi sò riflessi. À l'iniziu i paroli erani scritti l'una di seguitu à
l'altra senza puntighjatura o carattari di siparazioni. Ma si principiò dopu à
insiriscia da unu à quattru punti soprapposti par siparà i paroli. Ùn esistia
micca tandu u tipu di carattaru maiusculu o minusculu.

Impurtanti infurmazioni nantu à l'architittura etrusca pruvenini da u De
Architectura di Vitruvio, chì i classificava (in particulari i culonni) sottu un
novu ordini, quiddu di "Tuscanicae dispositiones", sottuliniendu u metudu
elementari di tracciamentu di l'impiantu tipicu è i carattari escinziali di a
struttura architittonica. U tempiu era accessibili par via di un crepidoma
perimitrali, ma à traversu una scalinata fruntali, uriintata à meziornu, veni à
dì versu a parti favurevuli di u celi. L'aria di u tempiu era divisa in dui
zoni: una anticidenti o prudromu incù ottu culonni disposti in dui fili di
quattru, una pustiriori custituita da trè celluli uguali è cuparti, ognuna
essendu didicata à una divinità particulari. À a diffarenza di i tempia grechi è
egizziani, chì ani evuluatu à tempu cù à a civiltà è à a sucità, i tempia
etruschi sò fermi sustanzialamenti uguali in i seculi, forsi à causa di u fattu
chì in a mentalità etrusca ùn erani micca a dimora tarrena di a divinità, bensì
erani un locu induv'eddu si pudia stà par prigà (è spirà d'essa ascultatu).
L'elementi dicurativi di u tempiu etruscu sò par u più applicazioni fittili, in
bona parti rializati serialamenti à stampu. Frà quissi, in particulari, si pò
mintuvà l'acruterii è l'antefissi in terracotta dipinta.

A scultura in petra di duminiu funirariu era prisenti in rilievi annantu à
lastri, nantu à u tamburu esternu di i tombi à tumulu o sculpita in a roccia à
l'internu di i stanzi sipulcrali; era prisenti in opari di statuaria distinati à
l'arii esterni in i circonda di i tombi o in a figura di u defuntu ghjacenti
annantu à i sarcofaghi; si pò mointuvà trà l'altri u sarcofagu calcariu di a
tomba di i Partunu, opara d'ottima fattura, datevuli à l'ità ellinistica. In a
lavurazioni di a terracotta un impurtanza particulari hè quidda di a dicurazioni
in terracotta di duminiu architittonicu.

A pittura etrusca ripprisenta una di i manifistazioni più alti di l'arti è di a
civilisazioni etrusca. Si sviluppa in u corsu di parechji seculi da u VIIIu sinu
à u IIu seculu a.C. à tempu incù a più evuluata pittura greca da a quali hè
influinzata in parechji aspetti, puri sviluppendu una probbia autunumia. A
pittura etrusca ci hè parvinuta da diversi fonti: l'affreschi funerarii in
parechji nicropuli di l'Etruria, a pittura vasculari, parechji frammenti di
pittura in edifizii publichi. Eppuri a gran' parti di i tistimunianzi
sopravviventi di pittura etrusca pruveni da i tombi, chì erani affriscati incù
sceni di vita cutidiana (caccia, banchetti) à affrescu, incù culori vivaci è a
priduminanza di a figura umana. I culori erani ottinuti par via di a
pulvarisazioni di sustanzi minirali è i pinneddi erani in seta animali. I pareti
di i tombi erani pinti à culori vivaci (imitendu, in certi casi, a volta
cilesta, o sceni di vita vissuta) par cuntrastà l'oscurità, simbulu di a morti
spirituali. Dicurati à affrescu annantu à un stratu lighjeri di scialbu,
prisintavani sceni di carattaru magicu-riligiosu raffiguranti banchetti funebri,
baddadori, sunadori di aulós, ghjochi, paisaghji. Dopu u V seculu a.C. figuri di
dimonia è divinità s'affiancani à l'episodii di cungediu, in l'accintuamentu di
u mustruosu è di u pateticu.

L'artisgiani etruschi funi in gradu di praticà i più sufisticati tecnichi di
travagliu di i mitalli priziosi: repoussé, incisioni, filigrana è granulazioni.

In particulari, a granulazioni hè una tecnica raffinata di travagliu di l'oru
grazia à a quali l'Etruschi erani cunsidarati veri maestri di l'arti di
l'urificiaria. Sta tecnica cunsistia in u fattu d'applicà picculissimi sferi
(granuli) d'oru in particulari dicurazioni annantu à i ghjuveddi. Si partia da
suttilissimi fili d'oru (di pochi decimi di millimetru di diamitru) tagliati in
minusculi parti finu à ottena una suttili "paglia". Quidda, mischiata incù
carboniu in polvara, era cumpressa in un scaraghjolu (sugiddatu incù l'arzilla)
è sottuposta à tampiraturi alti finu à righjunghja a fusioni. A riazzioni
chimica pruvucata da u carboniu impidia à l'oru fusu, duranti u prucessu
succissivu di riffriddamentu, di ricumpona si di manera uniforma, custinghjendu
lu - inveci - à "straccià si" furmendu cusì una seria di minusculi graniddini.
Una volta rinfriscatu cumplittamenti l'oru era lavatu. À quiddu puntu, par
applicà i graneddi annantu à u ghjuveddu era imprudata una incodda spiciali
(cumposta principalamenti di carbunatu di ramu, acqua è incodda di pesciu)
spalmata dirittamenti nantu à a superficia di u ghjuveddu. I granuli pudiani,
cusì, essa applicati di manera à furmà una dicurazioni particulari o un disegnu.
Par saldà i sferi d'oru pirmanintamenti à u ghjuveddu si sottupunia l'ughjettu à
u calori, à l'internu di una muffula chjusa. In stu modu u ramu di l'incodda si
ni fundia, liendu si à l'oru. L'ultima fasa di a travagliu cunsistia in u fattu
di lascià u ghjuveddu à l'aria, di manera chì i sferi d'oru acquistessini
lucintezza, pirdendu quidda carattaristica patina scura furmata si duranti a
fusioni incù u carboniu di u prima prucessu di u travagliu.

Dighjà in usu in i tempi di l'antichi Egizziani, a tecnica fù intrudutta in
Etruria in ebbica uriintalizanti, induva righjunsi un gradu elevatu di
raffinatezza.



https://co.wikipedia.org/wiki/Altore_barbutu

L' altore barbutu (o Altori barbutu) (Gypaetus barbatus) hè un acellu chì face
parte di a famiglia di l' Accipitridae. Ci hè pocu dismurfisimu sessuale è a
femina hè appena più maiore ch'è u masciu. Pesa da 5 à 7 kilò. Hè longu un
metru. A coda misura 42–44 cm. L'altore barbutu campa da 20 à 30 anni. A so
apertura alare hè 3 metri. U so nome vene da u fattu chì e piume situate da una
parte è di l'altra di u bizzicu li facenu una spezia di barba. Hè ochjigiallu ma
i so ochji sò chirchjati di rossu. L'altore barbutu pò campà sin'à quaranta
anni.

Ind'è l'altore barbutu, u periodu di a riproduzzione hè abbastanza longu,
apposta ch'elle dura sin'à dece mesi. U piulacone hè cuvatu dui mesi è allevatu
quattru mesi in u nidu. Ùn pò nasce ch'un piulacone per coppiu l'annu è per via
di quessa, a pupulazione s'accresce pocu.

Si nutrisce per u più di l'ossi ch'ellu trova, annantu à i cadaveri di pecure,
muntone, muvre o capre. Ùn hè micca un acellu di prede, ma accade qualchì volta
ch'ellu manghjessi picculi rettili, topi, o topuragni vivi.

L'altore barbutu sarebbe respunsevule di a morte di u pueta grecu Eschilu, in
l'annu 456 nanzi à Cristu. L'acellu averia lasciatu cascà in terra una cuppulata
per rompe ni l'osse. L'altore barbutu averia credutu chì u capu scafulatu
d'Eschilu fusse una petra. A cuppulata saria cascata annantu à u capu d'Eschilu,
chì murì tandu subitamente.

L'altore barbutu si trova dinù in Asia, in Africa, in Europa di l'Estu, in
Francia in i Pirenei è in l'Alpi. Esiste in Africa un antra spezia d'altore
barbutu: l'altore barbutu d'Africa (Gypaetus barbatus meridionalis), chì hè
appena più chjucu.

L' altore hè prisente in Corsica. A pupulazione isulana seria di 25-30 altori
barbuti, frà i quali 10 coppii. Ma a pupulazione di Corsica ripprasenta un 71%
di l'effettivu mundiale in l'isule, apposta chì l'altore barburu ùn si trova
ch'è in due isule: a Corsica è a Creta (Seguin & Torre 2009). 'Ssa situazione hè
incausata da u fattu chì l'altore barbutu hà bisogna d'un rughjone impurtantu
per pudè campà, largu 200 o 300 kilomitri. È per via di cunsiquenza, ùn pò micca
campà in e piccule isule. Inoltre, a pupulazione di Corsica ripprasenta 6% di a
pupulazione tutale à u livellu europeu (Seguin & Torre 2009). L'altore barbutu
si trova per u più in i circondi di u Cintu. A pupulazione d'altore barbutu di
Corsica hè minacciata è in priculu. U risicu di sparizone hè cunsideratu da i
spicialisti cum'è abbastanza altu. I difficultà per a populazione corsa d'altore
barbutu venenu da u fattu chì ci hè più pochi animali morti (capre, pecure) ch'è
innanzi. Ancu a populazione di muvre ùn basta micca: 600 à 1 000 muvre in u
circondu di u Cintu è 200 à 300 in u circondu di e forche di Bavella. Inoltre, a
superficia di l'isula essendu di circa 8750 kilomitri quatrati è u rughjone di
l'altore barbutu essendu di 200-300 km quatrati, ùn pò stà in l'isula più di
parechji decine di coppii.

L' altore barbutu hè una spezia minacciata di sparizione à u livellu mundiale.
Ferma sempre abbastanza cumunu in Asia o in Africa, ma hè in priculu in Europa.
Di fatti, hè diventatu rarissimu in certi lochi in Europa è hè dunque prutettu
da a cunvinzione internaziunale di Washington (CITES) di 1975 chì interdisce u
cummerciu di e spezie di fauna è di flora minacciate di sparizione.



https://co.wikipedia.org/wiki/Ugu_Francescu_Peretti_della_Rocca

Ci hè da dumandassi parchì Ugu Peretti (1747-1838) hè cussì pocu mintuvatu da i
diffarenti antulugii corsi. 'Ssu nutabili di u meziornu di a Corsica (Livia,
Figari), chì hà vissutu più di 90 anni, hà puri lacatu, à mezu à puisii di
lingua taliana, i primi testi cunnisciuti in dialettu pumuntincu. I so famosi
Versi di Sagra, passati in a tradizioni pupulari nanzi à l'opari di Monsignori
Paulu Matteiu Della Foata, mettini in scena una liti comica trà un maritu è so
moglia. U tonu di i versi hè schirzosu, a lingua cruda, a sucità evucata hè un
mondu rurali è pasturali dundi l'usi sò aspri è i passioni viulenti. Forsa ci
sarani da leghja i radichi frasturnati d'una sucità è d'una cultura miridiunali
chì si sò mantinuti sin'à pocu. Cussì a lingua è i primuri di Peretti ci
firmarani stranamenti familieri.

In ciò chì cuncerna l'aspettu biugrafficu di l'autori, sapemu ch'iddu era u
fiddolu d'un cummissariu in capu di a Rocca numinatu da Paoli in 1759. Hè natu
in Figari in 1747. Studianti à a prima università di Corti, una lighjenda vurria
chì Ugu Peretti avissi cumbattutu frà mezu à i naziunali in Ponte Novu (1769).
Hè cussì chì Marcu Angeli u poti qualificà di "guerrieru pueta". Puri, com'è una
mansa di sgiò isulani, si ristaccò ghjà da 1770 à u rigimentu Royal-Corse,
incaricatu di a pacificazioni sanguinosa di a Corsica. U so babbu, numinatu
parcittori di u Rè, pagò d'altrondi di a so vita l'alianza di a famidda à a
curonna di Francia. Fù assassinatu in San Martinu (Sotta) in 1772.

Avendu participatu à u scumpientu militaru di i rivuluziunari francesi in
Sardegna (1793), ritruvemu puri à Ugu Francescu paulistu un' antra volta mentri
l'ultima indipindenza, cù u gradu di cummissariu pressu à Sir Elliot. Da tandu a
so rinoma di ribeddu hè stabilita, ancu sì i parseguiti cuncirnendu lu parini di
calà à parta da 1799. A quidd'epica, Nabulionu Bonaparte iddu stessu, forsa cù a
primura di lià si a sgiurizia corsa, li feci rigalu d'una spada in oru...

Infini, a capacità di Peretti d'entra in i grazii di u puteri (qual'iddu fussi)
pari illustrata dinò da a so numinazioni à u gradu di tinenti culineddu da u Rè
Lavighju XVIII mentri a Risturazioni, è dopu da a so elevazioni à u rangu di
Cavaglieri di l'Ordini di San' Lavighju... Ritiratu com'è ghjudici di paci in
Livia, avaria finalmenti firitu un parenti in 1822 mentri una vindetta à
prupositu... di l'arrubeghju d'un lettu ! Ultima minzioni d'una vita cumplessa è
trubulata.



https://co.wikipedia.org/wiki/Puppusgiula

A puppusgiula (o a puppusgia) (Upupa epops) hè un aceddu chì faci parti di a
famiglia di l'Upupidae. A puppùsgiula hè longa 25-29 cm, incù un'apartura alaria
di 44-48 cm. L'impiumatura hè carrataristica, bruna moltu chjara in a parti
subrana è incù una striscia orizuntali biancu-nera in a parti suttana. U capu hè
pruvistu di un ciuffu erettili di piumi, u bizzicu essendu abbastanza longu (5-6
cm) è appena incurvatu in ghjò. I patti sò corti ma forti. A puppusgiula pesa
60-80 g. Pò campà insin'à 11 anni. Da marzu à ghjugnu, a femina pone a cova, 5-7
ova biancu-virdicci, par circa 16 ghjorna, in un ciottulu. Dopu 3 o 4 sittimani,
i piulacona chettani u nidu. Ci poni ancu essa dui cuvati l'annu. Ci hè pocu
dismurfisimu sissuali ind'è a puppusgiula è u masciu è a femina sò guasi
listessi.

A puppusgiula si nutrisci di larvi d'invertebrati, d'insetti maiori, di
mignoculi, di molluschi, o di ragni.

A puppusgiula hè prisenti in Corsica. Hè ancu chjamata in corsu: a puppusgia, a
pappusgia. U s o nomu veni da u so gridu: "Pupupù, pupù". Hè un aceddu cumunu,
ma ghjugniticciu. A puppusgiula affacca in Corsica à parta da u mesi di marzu,
ma à spessu, i puppusgiuli ghjugnini in Corsica in i trè primi sittimani
d'Aprili. Accadi dinò calchì volta chì a puppusgiula passessi l'annata sana in
l'isula, ma hè raru. A puppusgiula stà un pocu dignalocu in Corsica, da u
litturali insin'à un'altezza di 1000 metri. Si scontra più suventi accantu à u
litturali è priferisci a machja bassa, i prata è s'infatta ancu vicinu à i paesi
è i paisoli. Difatti, a puppusgiula si vedi più pocu in a machja alta è spessa.



https://co.wikipedia.org/wiki/Nannara

A nannara - o arba di l'Ascinzioni verdi - (sedum stellatum) hè un fiori chì
faci parti di a famiglia di i Crassulaceae. U so ariali hè u Mediterraniu
sittintriunali. L'arba di l'Ascinzioni verdi hè alta trè à 15 cm. I casci sò
longhi 1 à 1,5 cm. U fustu hè drittu o chjinatu. I fiori sò rusulini. A nànnara
fiurisci di maghju o di ghjugnu. A so sissualità hè ermafrodita. Si trova in i
mura, in i chjappona, in i pitricaghji.

U nomu scentificu sedum, veni da a parola latina sedere (seda), chì discrivi u
fattu chì l'arba di l'Ascinzioni "sedi" à spessu à mezu à i petri.

A nànnara hè una di i dui spezii di pianti chì sò cunnisciuti in Corsica com'è
l'arba di l'Ascinzioni (a siconda spezia essendu l'arba di l'Ascinzioni rossa
(sedum cepaea). U nomu corsu, a "nannara" veni da u fattu chì 'ssu fiori hè
cortu cortu. A nannara hè cumuna in Corsica. Hè di tradizioni d'andà à coglia la
u ghjornu di l'Ascinzioni, a matina. Si coglii prima ch'eddu si pisessi u soli.
Dopu si metti in casa, appiccata, à capu in ghjò. A pianta campa senza nè terra
nè acqua, si ridrizza è fiurisci in San Ghjuvanni, u 24 ghjugnu. Sicondu a
tradizioni, s'è l'arba di l'Ascinzioni si ridrizza è fiurisci in una casa,
l'annata sarà bona.



https://co.wikipedia.org/wiki/Meridiana

A meridiana (o u miridianu) hè un anticu strumentu di misura di u tempu basatu
nantu a pusizione di u Sole.

Hè custituatu d'una tàvula graduata induva hè inciuttatu un bastone , chjamatu
stilu o ancu a tortu gnomone (chì hè l'antenatu di a meridiana) chì quandu u
Sole passa face un ombra nant'à e graduazione permittendu l'indicazione di
l'ora.

A meridiana hè cunsiderata cumme unu di i primi strumenti di misura di u tempu
chi l'omi anu fattu usu. U gnomone hè cunnisciutu dipoi circa 5000 anni prima
Cristu. U gnomone avìa u listessu principiu chè a meridiana, cì vulìa à piantà
un bastone in tarra hè u muvimentu di u Sole (oghje si sà ch'ellu hè u
cuntrariu) face move l'ombra nant'à tarra. Dopu, in Egittu, e prime meridiane
vere sò custruitte versi -1500, più tardi un mudellu novu (u scaffè) hè fattu in
Grecia. Quelli mudelli sparchjìanu u ghjornu in 12 ore d'istate è d'invernu :
l'ore d'istate eranu più longhe chè quelle d'invernu pà adattàli a u cìculu di e
stagione.

Si vedenu e meridiane annantu e facciate di certe case antiche (Poncin 2004). In
oltre, a meridiana era usata à tempi antichi per dà l'ora à i travagliadori, à i
cantuneri o à i campagnoli. Si ponu vede sempre e meridiane annantu à certe case
antiche. In a rigione di Portu Vechju (U Scoddu, 2009), si pò vede una meridiana
per esempiu annantu à a Casa cantunere di u casone chì si trova annantu à u
stradone, nanzi di ghjunghje à u ponte di l'Osu. 'Ssa casa fù custruita in u
1857 eppo vinduta dopu, in u 1994. Tandu u casamentu fù rifattu è dinù a
meridiana.

Hè mintuvata quachì volta a meridiana in a litteratura o a cultura corsa. Per
esempiu in a puesia intitulata L'uspidali di Marcu Ceccarelli:



https://co.wikipedia.org/wiki/Lepru_corsu

U lepru corsu (Anthyllis hermanniae) hè una pianta chì faci parti di a famiglia
di i Fabaceae. U lepru corsu hè altu 10 à 50 cm. Hè una pianta turtuosa, mori
ramificata. Si scontra in Italia, in Sardegna, in Cicilia, in Malta, in Grecia,
in Albania, in Macidonia, in Asia minori è in Turchia. U fustu hè brunu. U lepru
corsu fiurisci d'aprili à ghjugnu. I fiori sò giaddi. A maiò parti di i casci sò
simplici è lungarini, à spessu piigati. U lepru corsu hè una pianta ermafrudita.
U so fruttu hè un currochjulu chì cunteni un graneddu solu, chì u so culori hè
verdi bughju.

U lepru corsu hè cumunu in Corsica. Si trova in muntagna media è alta. A
sottuspezia prisenti in Corsica hè: Anthyllis hermanniae corsica. U lepru corsu
piaci à i capri è à i pecuri.

U lepru corsu hè citatu calchì volta in a litteratura in lingua corsa. Par
esempiu in I buciuleddi d'Anghjulu Canarelli: O beddi si vo aviati vistu i
cuscinedda di Gennartu, i mazzuli di Curu, di Coria, di Lepru Corsu, i brancona
di Ghjineparu chì si scuzzulaiani, e tutti sti buciuleddi lighjeri schieti
parfumati chi si mischiavani in un buciuliddumu ch’un capiu mancu più.



https://co.wikipedia.org/wiki/Filosofia

A parolla filosofia vene da u grecu φίλος (filos) = amore è σοφία (sofìa) =
sapienza è significheghja l'amore di a sapienza. Ma a definizione di a filosofia
ferma in sè stessu un prublema filosoficu. Esistenu dunque parechje definizione
di a filosofia.

I filosofi dividenu a longa storia di a filosofia occidentale in filosofia
antica, filosofia medievale, filosofia moderna è filosofia contemporanea.

A Filosofia medievale custituisce un impurtantu ripensamentu di tutta a
tradizione classica, sottu à l'influenza di i trè grandi monoteisimi. I nomi più
importanti d'issu periodu sò: Avicenna è Averroè in u mondu islamicu, Mosè
Maimonide in u mondu ebraicu, Abelardu, Tumasgiu d'Aquinu è Duns Scotus in u
mondu cristianu.

A Filosofia moderna si stende da 1400 sin'à circa 1800; i più importanti
pensatori muderni funu tandu René Descartes, Baruch Spinoza, Thomas Hobbes, John
Locke, David Hume è Immanuel Kant.

A Filosofia di u XIX seculu hè stata dominata da a filosofia post-kantiana di
l'idealisimu tedescu è da filosofi idealisti cum'è Georg Wilhelm Friedrich
Hegel, F. H. Bradley, o da filosofi cum'è Karl Marx. Altri importanti pensatori
d'issa perioda sò stati John Stuart Mill, Ralph Waldo Emerson, Søren Kierkegaard
è Friedrich Nietzsche.

In a Filosofia di u XX seculu i filosofi europei è americani hanu pigliatu
diverse strade . A Filosofia analitica, incù Bertrand Russell, G. E. Moore, è
Ludwig Wittgenstein, si sviluppa soprattuttu à Oxford è Cambridge, induve si
riuniscenu ancu l'empiristi logichi emigrati da a Germania è da l'Austria (per
esempiu Rudolf Carnap) è altri americani (cum'è W. V. O. Quine, Donald Davidson,
è Saul Kripke), o filosofi di lingua inglese (per esempiu A. J. Ayer).

In Europa (specialmente in Germania è in Francia), u fenomenologu tedescu
d'origine ebraica Edmund Husserl è u so discepulu Martin Heidegger aprenu a
strada, prestu suvitati da Jean-Paul Sartre è altri esistenzialisti, à una
varietà di discipline filosofiche.

Cum'è ogni campu di studiu accademicu, a filosofia si sparte in numerose
sottudiscipline. Pare chì a filosofia cimmporti un numeru particularmente
impurtantu di discipline, in maiò parte à causa di u fattu ch'ellu esiste una
tendenza à sviluppà una "filosofia di", per guasi tuttu ciò chì pò esse
studiatu. Frà mezu à e sottudiscipline di a filosofia, si pò mintuvà
particularmente: a logica, a metafisica, a filosofia di a mente, a filosofia di
u linguaghju, l'epistemologia, a filosofia di a scenza, l'etica è a filosofia
pulitica, chì ponu esse cunsiderate cum'è sottudiscipline centrale di a
filosofia.

A filosofia hà dinù applicazione pratiche. Frà quessi, si pò mintuvà: l'etica è
a filosofia politica. E filosofie politiche di John Locke, Jean-Jacques
Rousseau, Karl Marx, John Stuart Mill, è John Rawls hanu datu forma (o sò state
usate per ghjustificà) à i guverni e à e so azzione. A filosofia di l'educazione
merita ancu ella attenzione; l'educazione progressiva prumossa da John Dewey hà
avutu un impattu prufondu annatu à e pratiche educative di u XX seculu.

Altre applicazione importante, ma menu immediate, si ponu truvà in
epistemologia, chì aiuta à definisce e nozione di cunniscenza, di prova è di
credenza ghjustificata. A filosofia di a scenza discute i fundamenti di a
metodologia scientifica. L'estetica pò aiutà à interpretà l'arte. Ancu
l'ontologia, sicuramente a più astratta è prima facie a menu pratica trà e
branche di a filosofia, hà avutu consequenze importante per a logica è
l'informatica. In generale, e varie "filosofie di", come la filosofia di u
drittu, ponu furnisce à i specialisti di i campi rispettivi una cunniscenza più
prufonda di e base teoriche è concettuali di a so propria disciplina.



https://co.wikipedia.org/wiki/Cuccuruzzu

Cuccuruzzu hè un situ archiulogicu di Corsica. Hè situatu annantu à a cumuna di
Livia. Si trova annantu à u Pianu di Livia, un locu ind'iddi si trovani parichji
siti archiulogichi è preistorichi. U casteddu di Cuccuruzzu è statu idantificatu
à l'ebbica muderna da l'archiolocu Roger Grosjean, in l'annati 60. U casteddu hè
statu classatu com'è munimentu storicu, in 1982. Uni pochi di travagli di
prisirvazioni sò stati intrapresi in 1991. In u locu ind'iddu ci hè mori licci,
u casteddu hè furmatu da cantona di granitu chì t'ani un diamitru di parichji
metri. 'Ssi cantona facini parti di a custruzzioni. L'intrata maestra hè
custituita di dui cantona, frà i quali ci hè una stetta chì parmetti l'accessu à
u casteddu. I mura sò alti 3 à 5 metri. A superficia drintu à u casteddu hè di
circa 400 metri quatrati. In a custruzzioni, ci hè una turra alta 5 metri, incù
un diamitru di 8 metri. 'Ssa torra hè custituita da una pezza maestra, un
curridori è una pezza sicundaria. Si pò pinsà chì 'ssa turra t'avia un pianu di
più.



https://co.wikipedia.org/wiki/Sempre_Vivu_(sinema)

Sempre Vivu ! (Qual'hà dettu ch'è noi eramu morti ?), una cumedia in lingua
corsa, hè u sicondu film rializatu da Robin Renucci è a so prima longa
mitratura. Hè statu rializatu in u 2007. Hè unu di i scarsi filmi corsi
prugettati ancu in cuntinente è in Parigi.

Un picculu paese corsu di 150 abitanti lotta pè a so sopravivenza. Ma anu trovu
una soluzione : quella di custruisce un teatru, cù l'aiutu financiariu di u
guvernu, chì manda un ministru pè signà u cuntrattu cù u merre di u paese :
Anghjulu Michelangeli, ghjucatu da René Jauneau. Ma a matina di u ghjornu chì
deve vene u sgiò ministru, face un infartu pè causa d'abusu d'alcolu. A famiglia
sana u crede mortu. Ma s'ellu hè mortu u merre, cume fà per ch'ellu signi u
cuntrattu cù lu ministru?

A soluzione, dice Lellè, a moglia di u merre, ghjucata da Angèle Massei, hè
trova! Dumanda à u so figliolu Salvatore (Wladimir Yordanoff), giandarmu è
cunsiglieru generale, di traveste si pè ghjucà u rollu di u so babbu. Ciò chì
mette in zerga u fratellu, Rinatu (ghjucatu da Pierre Laplace), un naziunalistu
chì dumanda ch'elle sianu rispettate e tradizione corse.



https://co.wikipedia.org/wiki/Ponziu_Pilatu

Ponziu Pilatu (in latinu Pontius Pilatus, saria natu in circa -10|10 nanzi à
Cristu à Liò. Era prifettu, pracuratori di a pruvincia rumana di Ghjudea, à u
prima seculu, da 26 à 36), veni à dì, sionti l'Anzianu Tistamentu, à tempu à a
crucifissioni di Ghjesù di Nazarettu. Fù rinviatu à Roma è morsi in circa 39
dopu à Cristu, in esiliu in Vienna o à Lucerna (in Svizzara).

Sicondu i Vangeli, Gesù Cristu fù prisintata à Ponziu Pilatu da i rispunsevuli
riligiosi ghjudei, par fà lu ghjudicà è cundannà. À l'ebbica, a Ghjudea era
accupata da i rumani ed era nicissaria d'ottena una cundanna da u tribunali di u
prifettu rumanu, Ponziu Pilatu. Ghjesù hè statu prisintatu à Pilatu com'è un
ribeddu, fendu valè chì i so pratinzioni minacciavani u puteri di l'imperatori
Tiberu. Ponziu Pilatu cumincieti tandu ad intarrugà à Ghjesù ma ùn truveti
alcunu mutivu di cundanna. Vulendu evità una cundanna à morti di Ghjesu, Pilatu
prununiti tandu di libarà un prighjuneri par a Pasqua ghjudeia, com'è eddu era
l'usu. Ma fù a libarazioni d'un antru prighjuneri chì fù dumandata: si chjamava
Barrabas.



https://co.wikipedia.org/wiki/Mari_Tarraniu

U Mari Tarraniu (o Mare Terraniu) hè un mari intercuntinintali situatu trà
Auropa, Africa è Asia. A so superficia apprussimativa hè di 2,51 milioni di km²
ed hà un sviluppu massimu longu i paralleli di circa 3 700 km. A lunghezza
tutali di i so costi hè di 46 000 km, a prufundità media essendu di circa 1 500
m, mentri quidda massima hè di 5 270 m vicinu à i costi di u Pelupunnesu. A
salinità media ammonta da 36,2 à 39 ‰.

A pupulazioni prisenti in i Stati bagnati da i so acqui ammonta à circa 450
milioni di parsoni. Sicondu a sturiugrafia hè tradiziunalamenti cunsidaratu, à
tempu cù u Prossimu Urienti è à u Mediu Urienti, com'è a culla di a civiltà
uccidintali à parta da u mondu anticu. Ci sfocia u fiumu più longu di u mondu: u
Nilu.

U Mari tarraniu hè culligatu à punenti à l'uceanu Atlanticu, à traversu u
strettu di Gibilterra. À livanti à traversu u mari di Marmara, par via di i
Dardaneddi è u Bosforu, hè culligatu à u Mari Neru. U mari di Marmara hè à
spessu cunsidaratu parti di u Mari tarraniu, mentri u Mari Neru hè in generali
cunsidaratu un mari distintu. U canali di Suez à sudu-livanti cullega u Mari
tarraniu à u Mari Rossu.

I marei sò assà limitati par via di u schersu culligamentu incù l'uceanu, chì
limiteghja a massa d'acqua tutali cuncirnata da u finominu.

À l'azzioni di u mari Meditarraniu com'è cistarra termica hè in bona parti
divutu u clima meditarraniu, carattarizatu generalamenti da inguerni umiti è
istati caldi è secchi. I culturi carattaristichi di a rigioni sò: alivu, uva,
agrumi, è lecci suvarini.

U terminu Meditarraniu diriveghja da a parola latina Mediterraneus, chì
significheghja à mezu à i terri. U mari Meditarraniu à traversu a storia di
l'umanità hè statu cunnisciutu incù parechji noma. L'antichi Rumani u
chjamavani, par asempiu, "Mari nostrum", veni à dì u nosciu mari (è infatti a
cunquista rumana tuccò tutti i rigioni affacciati annantu à u Meditarraniu).

A dinuminazioni البحر الأبيض المتوسط in arabu, à u-Biiḥr à u-Abyaḍ à
u-Mutawassiṭ, veni à dì "Mari Biancu di Mezu", hà inspiratu a dizioni turca di
Akdeniz, "Mari Biancu". In l'altri lingui di u mondu, di solitu si hà sia un
prestitu da u latinu o da lingui niulatini (par asempiu inglesa Mediterranean
Sea), sia, più spessu, un calcu da u sensu di "mari mediu, à mezu (à i terri)"
(par asempiu tedescu Mittelmeer, ebraicu Hayam Hatikhon (הַיָּם הַתִּיכוֹן), "u
mari di mezu", berberu ilel Agrakal, "mari trà-terri", giappunesa Chichūkai
(地中海), "mari à mezu à i terri", albanesa deti mesdhe, U mari à mezu à i terri).

Vera è probbiu ponti trà tarritorii, a rigioni di u Mari tarraniu hè cunsidarata
com'è a culla di parechji trà i più antichi civiltà di a Pianeta, è ancu u
tiatru principali di a storia è di a cultura di a civiltà uccidintali.
L'agricultura à tempu cù l'addivamentu si diffusi annantu à i so costi intornu à
u 6000 a.C. Più dopu, in a so parti uriintali, una più accintuata dinamicità
culturali purtò à a nascita d'arii urbani carattarizati da floridi attività
artisgianali è da un certu dinamisimu in i cummerci. Grazia à l'azzioni
mediatrici di i Critesi, da l'isula di Creta, centru di a civiltà minoica -
micenia - trà u III è u II millenniu a.C. - si svilupponi intensi flussi
cummirciali chì cuncirnàni i costi anatolichi, a Grecia, l'Egittu, i costi di u
Libanu, di l'Italia Miridiunali, di a Sicilia è di a Sardegna, cuntribuendu à
intinsificà i rapporti culturali trà i numarosi populi custieri. Dopu à a crisa
di u 1200 a.C., quandu u sistemu intreiu di i cummerci fù sconvoltu da
l'invasioni distruttivi di i Populi di u mari caghjunendu l'affundamentu di
l'Imperu ittitu è di a Civiltà micenia, i mutamenti pulitichi successivi criàni
in a zona siru-palistinesa i cundizioni par u sviluppu di i centri fenici è a
nascita di a statu ebraicu.

Abili navigatori è altrettantu abili in i cummerci i Fenici (nomu grecu par
riferiscia si à i Cananei) navigàni in longu è in largu par tuttu u Meditarraniu
spurtendu i prudutti di u so floridu artisgianatu in i centri è porti
cummirciali, dendu impulsu à a criazioni di cità custieri com'è Cartaghjina. In
u VII seculu longu i stradi cummirciali trà urienti è uccidenti, à i Fenici
s'affiancàni i Grechi chì impiantàni culonii in u bacinu ionicu, in u Mari
Tirrenu, in u Mari Egeiu finu à u Mari Neru. A custanti crescita di novi
insidiamenti criàni forti tinsioni frà i populi custieri par via di a
cuncurrenza in i marcati è l'espansioni greca in Uccidenti fù bluccata in u 541
a.C. da l'allianza trà Etruschi è Cartaghjinesi in a Battaglia di u Mari sardu.
In u seculu dopu i Grechi funi prutagunisti in l'epicu scontru chì in u 480 a.C.
l'opposi à i miri di Sersi in a Battaglia di Salamina, salvendu i so terri da
l'accupazioni pirsiana. I nascenti putenzi di Roma è Cartaghjina svaccaghjàni di
novu u Meditarraniu è longhi guerri si cunclusini incù a cunsacrazioni di a
putenza rumana è a distruzzioni di i Punichi. Da tandu u Meditarraniu divintò
par i Rumani u Mari nostrum è annantu à tuttu u so bacinu si irradiò a civiltà è
a putenza di a Roma ripublicana è imperiali. Dopu à a caduta di l'Imperu rumanu
d'Uccidenti è a stagnazioni di i cummerci in u bacinu uccidintali, in l'Imperu
rumanu d'Urienti i Bizantini mantensini intensi i traffichi marittimi finch'è in
u VII è in u VIII seculu l'espansioni islamica scambiò di novu l'intreiu bacinu,
oltripassendu u Strettu di Gibilterra è ghjunghjendu finu à a Spagna incù a so
civiltà.

I Ripublichi marinari d'Amalfi, Vinezia, Pisa è Ghjenuva l'intaressi cummirciali
in Urienti erani minacciati da i pirati saraceni, s'opposini efficaciamenti à
st'espansioni, ma sii i cuntrasti incù i marinarii aragunesi, in aspra
cuncurrenza annantu à i stradi versu Livanti, sii a caduta di Bisanziu in u
1453, purtàni à u diclinu di i traffichi meditarranii, diclinu chì s'accintuò
sempri di più dopu à u 1492 incù a scuparta di l'America è chì mancu a vittoria
in a Battaglia di Lepanto in u 1571 riiscì à firmà, ghjunghjendu in u seculu
XVII à a drastica riduzioni di a putenza navali viniziana. In u Setticentu i
dibulezzi di l'Imperu ottumanu favuritini i scopi espansiunisti di l'Inglesi in
u bacinu uccidintali, di l'Austriachi versu l'Adriaticu è di i Russii in u
bacinu uriintali. In u seculu XIX, duranti i guerri nabulionichi Francia è
Gran'Britagna si scuntràni viulintamenti in u Meditarraniu cumbattendu una
guerra chì vidi l'inglesi privalè è assicurà si cusì u duminiu incuntrastatu di
i mari. Sempri in l'Ottucentu, a custruzzioni di u canali di Suez resi pussibuli
u culligamentu di u Mari tarraniu à l'Uceanu Indianu è custituì un avvinimentu
di grandi impurtanza par i cummerci marittimi chì s'evitava in 'ssa menra a
circunnavigazioni di l'Africa par righjunghja via mari i ricchi marcati
asiatichi.

U mari tarraniu uccidintali cumprendi dui bacini principali, quiddu
algerianu-pruvinzali è u bacinu tirrenicu. U prima accupa un'aria più o menu
triangulari chì cumprendi u mari d'Alborán, u mari di i Baliari, u canali di
Sardegna, u mari di Sardegna, u mari di Corsica è u mari Liguru. Hà una
superficia di circa 240 000 km² è una prufundezza massima di circa 2 800 m. In
parechji zoni custieri, tipicamenti à i foci di l'Ebru è di u Rodanu a
piattaforma cuntinintali righjunghji ancu i 60 km di larghezza, incù un massimu
di 72 km vicinu à u Golfu di u Lionu. A larghezza minima occorri inveci trà
Ghjenuva è Tulonu, induva u fundali hè carattarizatu da ampii è prufondi canyon.
L'isuli di Maiorca è Minorca ani una piattaforma cumunu mentri Ibiza hè siparata
da un bracciu di mari prufondu 800 m. À u centru di u bacinu si trova a piana
abissali di i Baliari, prufonda da i 2600 à i 2800 metri. U bacinu tirrenicu hè
a parti più prufonda di u mari tarraniu uccidintali, è righjunghji infatti i
3800 m di prufundità (Fossa di u Tirrenu). U fundali hè carattarizatu da a
prisenza di numarosi dursali è di rilievi di tipu vulcanicu. Ci sò muntagni
sottumarini chì in parechji casi coddani insin'à -500 m com'è u Monti Marsili è
u Monti Vavilov.

Pochi è di mudesti diminsioni sò i piani abissali frà li quali si trovani a
piana di Corsica, a piana d'Orosei, a piana d'Olbia, a piana abissali tirrenica
è u rialzu plinianu. U bacinu hè praticamenti chjusu, hè missu in cumunicazioni
incù i bacini aghjacenti da pochi stretti passaghji. À u nordu un canali
prufondu circa 3/400 m u metti in cumunicazioni incù u Mari Liguru, u strettu di
Bonifaziu, micca prufondu più di i 50 m, u metti in cumunicazioni incù u bacinu
algerianu à tempu cù u prufondu canali di Sardegna, carattarizatu da a prisenza
di a fossa algerianu-tirrenica, metti in cumunicazioni i dui bacini à sudu di a
Sardegna.

U canali di Sicilia, incù un fundali bassu è carattarizatu da a prisenza di
banchi chì poni riducia a prufundezza à pochi dicini di metri, u metti in
cumunicazioni incù u Meditarraniu Uriintali.

Facini parti di u Meditarraniu uriintali u bacinu di u mari Adriaticu, u mari
Ioniu, u mari Egeiu, u mari Libicu è u bacinu di u mari di Livanti. L'Adriaticu
hà una superficia di circa 135 000 km² è una prufundezza massima di 1 230 m.

Da un puntu di vista murfulogicu pò essa divisu in trè arii: a parti
sittintriunali cumplittamenti duminata da u delta di u Pocu hè un lentu declivu
in u quali a prufundezza ùn supareghja micca i 75 m. A parti cintrali, trà
Ancona è u Gargano, hè carattarizata da a prisenza d'una diprissioni ditta
"fossa di u mediu Adriaticu" (266 m). A zona miridiunali hà una piattaforma
cuntinintali chì si ristringhji in currispundenza di a Puglia finu à circa 20
km. Frà a Puglia è l'Albania si trova a piana adriatica incù una prufundezza
media di circa 1 000 m è a massima di 1 200 m. Da quì a prufundezza ricodda à
circa 800 m in currispundenza di u canali d'Otranto chì sipara u Mari Adriaticu
da u Mari Ioniu.

U mari Ioniu si stendi annantu à una superficia di circa 616 000 km² da i costi
di a Libia è di a Tunisia fina à l'Albania, Grecia è à l'Italia miridiunali.
Righjunghji una massima prufundità (5 270 m) in a fossa Calypso (ditta ancu
fossa ellenica), à u largu di a costa miridiunali di u Peluponnesu. In u Mari
Ioniu si trova a più stesa piana abissali di u mari tarraniu.

U mari Egeiu hà una superficia di circa 80 000 km² è conta più di 200 isuli. U
cullega à u Mari Ioniu u Golfu di Corintu (56 m) è numarosi canali prufondi frà
i 300 m è i 800 m frà l'isuli di Rodi è Creta. Righjunghji a so massima
prufundità (2 500 m) in currispundenza di a fossa di Creta chì si stendi da u
Golfu di Argolide à Rodi.

U Mari di Livanti hè a parti più uriintali d u mari tarraniu, ed hà una
superficia di circa 320 000 km2. Hè dilimitatu à punenti da a linia chì
cunghjunghji Capu Ra's à u-Hilal, in Libia incù l'isula di Gavdos vicinu à
Creta. A piattaforma cuntinintali hè assà stesa sii vicinu à u delta di u Nilu
sii in u golfu di Iskenderun. A massima prufundezza hè di 4 384 m in
currispundenza di a fossa di Pliniu.

U clima di gran'parti di i paesa chì s'affacciani annantu à u bacinu di u
Meditarraniu hè carattarizatu da istati caldi è asciutti incù piuviusità
cuncintrata in u periodu vaghjimali è inguirnali. Sti carattaristichi climatichi
sò riscuntrati ancu in altri parti di a pianeta è pricisamenti in a California
centru-miridiunali, in Australia uccidintali, in Sudafrica è in a parti centru
sittintriunali di u Cili. L'influenza di i currenti marini ni custituisci unu di
i fattori fundamintali chì quiddi carrieghjani acqui incu una tampiratura più
alta rispettu à a latitudina. Inoltri a vicinanza di u tropicu parmetti in i
periodi estivi a pirmanenza di massi d'aria calda è asciutta, com'è in i climi
sub-trupicali.



https://co.wikipedia.org/wiki/Malmignattu

U malmignattu (o malmignattulu) (Latrodectus tredecimguttatus) hè un tipu di
ragnu chì faci parti di a famiglia di i Theridiidae. Si scontra in tutta a
rigioni di u Mediterraniu ma dinò in u nordu di l'Africa, in Asia Cintrali, in
Russia suttana è in l'Isuli Canarii. Pò essa priculosu pa l'omu. Era ancu
cunnisciutu da i grechi à tempi antichi antichi. U malmignattu hè neru, è t'hà à
spessu trè paghji di tacchi rossi, calchì volta chjirchati bianchi o giaddi. I
patti sò forti è neri. U malmignattu hè discrittu à spessu com'è pussidendu
tredici tacchi rossi. Ma esistini calchì variazioni, apposta chì pò accada chì
'ssi tacchi fussini bianchi.

Ci hè un impurtantu dismurfisimu sessuali ind'è u malmignattu, postu chì a
femina (8-18 mm) hè bedda più maiori ch'è u masciu (3-6 mm). L'adulti masci si
trovani da maghju à sittembri, quandu i femini inveci si scontrani da maghju à
nuvembri. U malmignattu cattura i so predi vivi par via di una ragnata
abbastanza maiori, ma bedda piattata è si nutrisci par u più d'insetti. Accadi
chì l'accupiamentu fussi priculosu pà u masciu, chì pò essa divuratu tandu da a
femina.

U malmignattu hè vilanosu, è una pizzicatura pò ancu essa murtali. Ci vò d'andà
subitu à u spidali o à a clinica. U vilenu agisci da 10 minuti à un'ora. Ma sola
a femina hè vilanosa .

Un sinonimu cumunu di Latrodectus tredecimguttatus hè Latrodectus mactans
tredecimguttatus.

U malmignattu hè cumunu in Corsica. Hè ancu chjamatu a zinevra. Si scontra à
spessu in u centru di a Corsica è in Pumonti. Hè più raru in Cismonti. Hè
piuttostu da marzu à sittembri chì ci hè u risicu di fà si pizzicà.

Ci conta Roccu Multedo chì si scuntrava à spessu in l'arghji in tempi di
tribbiera o in i lecci suvarini.

In i tempi, sicondu Roccu Multedo, s'aduprava a fiamma par curà ni a pugnitura è
in Osani, era imprudatu u forru caldu.

Accadi chì u malmignattu fussi citatu in a cultura corsa. Par asempiu in a
ghjastema:



https://co.wikipedia.org/wiki/Gadduresu

U gadduresu (o gallurese) (nomu nativu gadduresu /gaɖːu'rezu/) hè una lingua
parlata in Gaddura, in u nord'estu di a Sardegna. U statutu di 'ssa lingua hè in
dibattitu frà i linguisti: certi u cunsidarighjani com'è un dialettu sardu,
d'altri u cunsidarighjani com'è un dialettu corsu, è d'altri vidini u gadduresu
com'è una lingua sputica, un dia-sistemu sardu-corsu, è chì cumporta parechji
varianti. U gadduresu s'assumiglia assà (com'è u sicilianu) à u dialettu
pumuntincu parlatu in a Corsica Suttana, inde i circondi di Sartè è di l'Alta
Rocca; ma ci sò dinò impurtanti diffarenzi di vucabulariu, di grammatica è di
pronuncia (si stima chì 20% di u vucabulariu di u gadduresu hè derivatu da u
sardu luguduresu). A so ducumintazioni littararia più antica hè di i primi
dicennii di u Seculu XVIII è hè cumposta da puisii è canzoni. Ma da u studiu di
parichji ducumenti bassu-medievali si pò purtà in daretu a so nascita - omancu
in i so fundamenti - à i primi dicennii di u Seculu XV.

A traccia di u sardu luguduresu hè bedda chjara in u lessicu gadduresu, indù si
stima ch'è ni cumponi pocu menu di 20%, mentri a prununcia, a sintassa è a
gramatica sò tipicamenti corsi. A lingua gadduresa apparteni, à tempu cù u
sassaresu, à u gruppu di lingui corsu-sardi.

À i ghjorna d'oghji, u gadduresu hè cunsidaratu da l'Unesco una lingua
minacciata di sparizioni.

U gadduresu hè parlatu in i cumuni è paesi di a pruvincia di Tarranoa-Tempiu è
Sassari: Tempiu, Alzachena, Caragnani, Agghju, Bultigghjata, Lungoni, A
Matalena, Locusantu, Palau, Aglientu, Trinitài d'Agultu è Vignola, Telti,
Badesi, Viddalba (SS), Sant'Antoni di Gaddura, Loiri Poltu Santu Paulu, è Santu
Tiadoru (OT). Fora da i cunfini storichi di a Gaddura, hè parlatu à Erula (SS),
è, incù u dialettu castiddanesu, in i cumuni di Vaddidoria (SS) (Codaruina) è
Santa Maria di Cucina (SS) ma eppuri hè spartu in parti di i cumuna sardofuni di
Budoni è Perfugas (SS). A variità parlata annant'à l'isula di A Matalena
(Isulanu) hè cunsidarata da certi comu un dialettu Corsu sputicu, par via di
carattiristichi cumuni à u corsu ughjincu, comu a mancanza di rutacisimu
cunsunanicu "r" -> "l" è l'articuli in "u" e "i". Bench'è cumpresi in a Gaddura,
inveci, Tarranoa, Luras, Padru, è Monti sò paesi sturicamenti di lingua sarda
luguduresa, com'è una parti di u tarritoriu di Golfu Aranci. I varianti parlati
in Casteddu Sardu (SS) è in u nordu di l'Anglona à Sedini (SS), La Muddizza è La
Ciaccia di Vaddidoria (SS) sò dialetti mizani trà u gadduresu è u sassaresu, cù
influenzi maiori da parti di 'ss'ultimu.

Ghjà in ebbica rumana stavani in Gaddura pupulazioni chjamati corsi, chì
parichji idantifichighjani incù l' abitanti di a Corsica, bench'è sta tiuria ùn
fussi sturicamenti micca accirtata. In ebbica mediuevali in u Ghjudicatu di
Gaddura l'elementu linguisticu duminanti era u sardu, a lingua "naziunali"
aduprata in l'antichi atti ufficiali di u Ghjudicatu. Di stu substratu
urighjnariu sardu sò oghji firmati tracci in i dui isuli linguistichi luguduresi
di Luras è Olbia è in parichji tuponimi gadduresi (i stessi nomi di
Gortiglata/Bortigiadas, Agios/Aggius, Nuches/Nugues/Nuchis, Luras,
Calanjanos/Calangianus). Dapoi 1100 s'aghjunghjini influssi pisani (sii in
Gaddura ch'è in u Sassaresu) è ghjinuvesi (soprattuttu à Sassari) chì
s'affiancani in l'amministrazioni di i guverni ghjudicali fin'à 1300, quandu u
rughjonu hè cunquistatu da i catalanu aragunesi ed hè righjistrata una forti
prisenza di ghjenti corsa in tutta a Sardegna, in particulari in Gaddura, à
Castelgenovese è à Sassari. In l'anni cumpresi trà 1347-48 è 1400 a Gaddura si
spupulighja dopu à un'epidemia di pesta è incursioni pirateschi è cumencia cusì
a ghjunta di massa di famiddi da u sudu di a Corsica (tandu duminiu ghjenuvesu)
cù i so' dialetti urali (ghjà in Corsica fortementi influinzati da u pisanu è da
u ghjenuvesu). Hè di u periodu trà 1445 è 1470 l'epigrafa di a ghjesgia di Santa
Vittoria di u Sassu, in i campagni trà Erula è Perfugas (SS), primmu testu
scrittu in gadduresu ("OPerAIU | MALU E FO | rA / LErIMITA"). A mità di u XVI
seculu a campagna gadduresa hè ducumintata com'è oramai chjaramenti abitata da
corsi, in quiddi stallazioni carattiristichi di Gaddura, cunnisciuti com'è
"stazzi") è duranti u '600 i pupulazioni corsofuni si spustoni à pocu à pocu
versu i paesi di a Gaddura urighjnariamenti di lingua sarda. Di 1683 sò i primi
cumpunimenti scritti in un canzuneri ispanu-sardu duranti a festa di a Verghjni
di Locusantu è allucati in a Bibliuteca di Brera à Milanu, è, sii puri in
l'incertezza di l'ortugrafia, prisenta carattaristichi medii trà u gadduresu è u
sassaresu , a cunferma di a cumuna urighjina è u strittu liamu cù a puisia corsa
di l'Altu Taravu è l'Alta Rocca (Suta un arboru fioriddu/ si dormia la donna
mia/ et tant'era addormentada/ que isvillar no si podia/ et yo i tocay lu pedi/
et issa mi disse a'a'/ et amuri si mi uoy bene/ un altru pocu piu en goba tua).
In u XVIII seculu, sapemu, grazia à i studii di u giugrafu francesu Maurice Le
Lannou chì a Gaddura fù ripupulata par trè quarti da Corsi è u cuntrabbandu cù a
vicina isula accresci a pupulazioni di i paesi di l'alta Gaddura (in particulari
Tempiu. À 1706 ricodda u dittu Pa’ noi non v’ha middori, non impolta u ch’ha
vintu, o sia Filippu Quintu o Càrralu imperadori!. Tandu a Gaddura - conta solu
7 cumuni (Tempiu, Tarranoa, Bultigghjata, Agghju, Nuchisi, Luras, Caragnani) di
cui 6 con centro nella Gallura interna. Incù Gavinu Pes (1724-1795) u gadduresu
hà oramai raghjuntu maturità è dignità littararia. Annant'a l'isula di A
Madalena u dialettu "isulanu" hè purtatu in u XVIIII seculu dirittamenti da
piscadori è pastori corsi da a Corsica suttana in circa di tarri par fa pascia u
so bistiamu.

Prunomi è aghjittivi pussessivi: méu/mé, tòiu/tò, sòiu/sò, nostru, vostru,
sòiu/sò

Prunomi è aghjittivi dimustrativi: chistu-chisti (quistu-quisti),
chissu-chissi(quissu-quissi), chiddu-chiddi (quiddu-quiddi)

Verbi: I verbi ani trè cunghjugazioni (-à, -é, -ì). A struttura di i verbi hè
simili à quidda corsa, cù calchì diffarenza in a terza cunghjugazioni. Com'è u
corsu è à diffarenza di u sardu u gadduresu manteni l'usu parlatu di u passatu
rimotu ancu s'eddu si ni mudifichighja a struttura avvicinendu la à quidda di
l'anticu tempu sardu luguduresu oghji in disusu.

Cunghjugazioni in -ì - Verbu timì (tema): Sta cunghjugazioni cumprendi in virità
dui cunghjugazioni cuntinuatrici di parti di i verbi in -ere (currispundenti à u
diffarenti esitu -e/-a in corsu): "timì" (tema), "biì" (bia), "cridì" (creda),
"currì" (corra), "muì" (mova), "nascì" (nascia), "punì" (pona), "ridì" (rida),
"vindì" (venda); cumprendi ancu l'esiti di -ire (l'esitu in corsu hè listessu à
quiddu gadduresu): "finì", "apparì", "custruì", "cuprì", "dì", "drummì",
"fugghjì", "murì", "riscì", "suffrì" ;

Numari : unu, dui, tre, cattru, cincu, sei, setti, ottu, noi, deci, undici,
dodici, tredici, cattoldici, chindici, sedici, dicessetti, diciottu, dicennoi,
vinti, ..., trinta, caranta, cincanta, ..., centu, duicentu, ..., middi,
duimilia, ...;

Ghjorna : luni (luni), malti (marti), màlcuri (marcuri), ghjoi (ghjovi), vènnari
(vennari), sabbatu (sabatu), duminica (duminica);

Mesi : ghjinnagghju, friagghju, malzu, abrili, magghju, lampata, agliola, aùstu,
capidannu, Santigaini, Sant'Andria, Natali. (quisti ultimi formi tradiziunali,
liati à la cultura agricula, in lu linguaghju quotidianu tendini à essa
rimpiazzati da ghjugnu, luddu, sittembri, uttobri, nuvembri, dicembri);

Staghjoni : branu/primmaéra (branu, primavera), statiali/istati (istati),
vagghjimu/ottùgnu (vaghjimu), invarru/varru (invernu);

Culori : biancu/canu/ant.albu [biancu], nieddu [nieddu, neru], ruiu/ant.russu
[russu], giallu/grogu [giaddu], biaittu/blu [blu], tulchinu [turchinu], veldi
[verdi], grisgiu/canu/murru [grisgiu], biaittògnu/purpurinu [purpurinu],
aranciu/aranciò [aranciu], marrò/castagnu [castagnu].

Hè parlata dinò in a marina di Santu Tiadoru à Vignola cù picculi diffarenzi di
prununcia è in calchì parola trà Alta è Bassa Gaddura tantu chì i citatini di
Tempiu è Caragnani à spessu ùn esitighjani micca à fà rimarcà à i gadduresi di a
bassa Gaddura (anticamenti ditti pasturini) a so manera - à i so arichji -
grussulana di parlà, par via di a prununcia è di i sprissioni;

Asempiu di gadduresu in tutti i so variazioni, di un auguriu à i sposi, cù in
nirettu i diffarenzi rispettu à u gadduresu cumunu:

La più bedda di Gaddura (Nostra Signora di Locusantu, Regina di Gaddura) di
Ciccheddu Mannoni:



https://co.wikipedia.org/wiki/Cuccu

U cuccu (Cuculus canorus) hè un tipu d'aceddu chì faci parti di a famiglia di i
Cuculidae. U nomu cuccu veni da u cantu di 'ssu aceddu. U cuccu hè abbastanza
maiori, essendu longu 30-35 cm. A coda hè longa, ronda è grisgia. L'apartura
alari hè di 55-60 cm. U cuccu pesa 70-160 g. U cuccu hè grisgiu-turchinu sottu è
à u liveddu di a vola. I ghjovani sò bruni è russicci. U cuccu ghjugni in Auropa
versu a fini di marzu. D'inguernu, si stà in Africa o in Asia. U cuccu magna
bruga è mignocula. A femina faci parechji ova (unu par nidu) in i nida di
parechji spezii d'aceddi più chjuchi com'è a cardalina, a capinera, a
codizennula, ecc. In ogni nidu, u cuccu femina sceglii un ovu, u si manghja eppo
dopu u caccia è u rimpiazza pa u soiu. U piulaconu di u cuccu nasci più prima cà
l'altri è si sbarrazza tandu di u restu di a cuvata. Cusì ferma solu in u nidu.

U cuccu hè cumunu in Corsica. In parechji paesi di u sartinesu, ci era à tempi
antichi un usu, sicondu u quali si punia una quistioni à u cuccu ed eddu
rispundia. Par esempiu, in Laretu di Tallà, s'è calchissia vulia sapè quant'edda
aia da aspittà prima di marità si, dicia tandu:

U cuccu hè citatu à spessu in a litteratura è a cultura corsa. Par esempiu in i
sprissioni:



https://co.wikipedia.org/wiki/Cardalina

A cardalina (o cardellina) (Carduelis carduelis) hè un aceddu chì faci partita
di a famiglia di i Fringillidae. A cardalina campa sin'à 14 anni. Si piaci in i
loca ind'eddu ci hè u cardu, chì li piaci à manghjà ni u fiori. U so nomu in
corsu veni da quì. L'adultu hè facciatu rossu, biancu è neru. U spinu hè brunu.
A coda hè nera. L'ali sò neri incù una striscia giadda. Ci hè pocu dismurfisimu
sissuali ed hè difficiuli di fà a diffarenza trà u masciu è a femina. Ma ci hè
più mori culori ind'è u masciu. A cardalina adulta hè longa 12 cm è pesa da 14 à
19 grammi. L'aparatura alara hè circa 20-25 cm. A cardalina t'hà dinò u bizzicu
pinzutu è a coda furcata.

A cardalina campa circa dodici anni. Si piaci in i loca cultivati. Ma toccu u
vaghjimu, cerca piuttostu i canti di i stradona.

Si trova a cardalina in l'Auropa ma dinò in tuttu l'ariali di u Mari Tarraniu,
in u Mediu Urienti ma dinò in Asia. A cardalina hè ancu stata introdutta in
parechji paesi, com'è l'Australia, a Nuvella Zelanda è u Brasili.

A cardalina hè cumuna è prisenti tuttu l'annu in Corsica. Ci hè in Corsica una
spezia endemica di cardalina, chì u so nomu scentificu hè: Carduelis carduelis
tsuchii. 'Ssa spezia di cardalina hà un bizzicu più finu. Hè endemica di a
Corsica, di a Sardegna, di a Cicilia è di l'Isula d'Elba. Quand'è l'inguernu
s'avvicina, d'uttrovi o di nuvembri, certi cardalini chì sò arrighjunati si
fermani in Corsica, inveci d'altri cardalini si tramutani in Africa di u Nordu i
in iSpagna.



https://co.wikipedia.org/wiki/Ascensione

L' Ascensione (o Ascinsioni) hè una festa cristiana chì hè celebrata quaranta
ghjorni dopu à Pasqua (a Dumenica di Pasqua essendu cuntata). Per quessa,
l'Ascensione casca in generale un ghjovi di u mese di maghju. In a tradizione è
a fede cristiana, curresponde à l'elevazione in cele di Gesù Cristu, dopu à a so
Resurrezzione. Incù Pasqua è a Pentecosta, l'Ascensione hè una di e più
sulennità impurtante di u calendariu ecclesiasticu.

Parechje credenze pupulare sò assuciate in Corsica incù u ghjornu di
l'Ascenzione. Secondu a credenza pupulare, l'acque sùstanu u ghjornu di
l'Ascensione. Si dice dinù chì u ghjornu di l'Ascensione, « mancu l’acellu esce
da u nidu » è « a ghjallina ùn volta nidicale » (Casanova 1992).

Ci sò dinù dui spezie di piante chì sò cunnisciute in Corsica com'è l' erba di
l'Ascensione. Hè di tradizione d'andà à coglie l'erba di l'Ascensione, a mane,
prima di u fà di u sole. Si scalza è cusì l'erba di l'Ascensione si ferma incù a
so radica. Dopu l'erba di l'Ascensione si mette in casa, à l'ombra, appiccata à
u muru, à capu in ghjò. A pianta campa senza nè terra nè acqua, si ridrizza è
fiurisce in San Ghjuvanni o à a Trinità. Sicondu a tradizione, s'è l'erba di
l'Ascensione si ridrizza è fiurisce in una casa, l'annata serà bona. Hè
cunsideratu invece cum'è gattivu s'è l'erba di l'Ascensione ùn fiurisce micca.
L'erba di l'Ascensione si cunserva dopu sin'à Sant'Anna, u 26 lugliu. E dui
spezie di piante chì sò cunsiderate in Corsica cum'è « erba di l'Ascensione »
sò:

Hè di tradizione di mette da cantu u prima ovu chì hè statu fattu u ghjornu di
l'Ascensione. Si cunsidereghja ch'ellu hà puteri maravigliosi è magichi. Ùn
mezza micca : s'elu si sciappa un annu dopu, si vede ch'ellu hè firmatu seccu è
senza odore. S'ellu hè cacciatu fora, salva da e disgrazie è in particulare da e
timpestate è da a saietta, è ancu da l'incendii.



https://co.wikipedia.org/wiki/Aleria

Aleria hè situata in u centru maiore di a parte centrale di a costa urientale di
l'isula. Si trova circa à metà strada trà Bastia è Portivechju, in una zona di
pianura à a foce di u fiume Tavignanu, secondu di a Corsica.

In u 565 a.C. i coloni grechi focei fundonu quì un emporiu cù lu nome di Alalia
(Ἀλαλίη in grecu anticu) .

Siguendu Erodotu, a cità vene subitu in cuntrastu cù l'Etruschi è i
Cartaghjinesi chì si cunfederonu per attaccà la.

A guerra si cumpiì cù à Battaglia di Alalia avvenuta, trà u 540 a.C. è u 535
a.C., in l'acque di a cità è duve a flotta focea, cù e so 60 pentecontere,
frunteghjaronu una flotta di dimensione doppie. In a battaglia navale i Focei
riuscinu à respinghje i nemichi subendu però grave perdite: quaranta di e so
navi eranu distrutte. E rimanente, danneghjate in i rostri, ùn eranu micca
utilizabile per à guerra. L'esitu di a guerra li cunvinse à abbandunà a cità per
dirighje si versu l'Italia meridiunale, duve fundonu Elea. Da 'ssu mumentu à
Corsica passò sottu u cuntrollu cartaghjinese è etruscu.

In u 259 a. C., durante à prima guerra punica, vene uccupata da i Rumani è
cambiò u nome in Aleria. Sottu Augustu diventa capilocu di l'isula ghjugnendu à
avè circa 20.000 abitanti.

U cristianesimu arrivò intornu à u 60 d.C. Vi fu martirizata Santa Devota,
patrona di u Principatu di Monacu versu u IIIu seculu. L'uccupazione vandala fù
l'iniziu di u decadimentu di Aleria finch'è i Saraceni ùn la distrussenu
cumpletamente.

U colpu di grazia arrivò cù l'impadulamentu di u portu è a ghjunta di a malaria
chì custrinse l'abitanti à migrà versu l'internu. Intornu à u 1240 Aleria fu
assughjettata à a Repubblica Marinara di Pisa, finch'è ùn divente ghjenuvese
dopu à a scunfitta pisana à a Meloria in u 1284. In u 1572 i ghjenuvesi
custruirunu u forte di Mantra à presidiu di a foce di u Tavignanu è ci mandarunu
abitanti di u locu. In u 1840 fù u scrittore francese Prosper Mérimée à scopre i
resti di l'antica cità. In u 1920 cuminciònu i primi scavi veri è propri.

U 21 d'aostu 1975, una decina di omi, cù l'aiutu di u duttore naziunalista di
Corti Edmond Simeoni entronu è occuponu a casa colonica Depeille di un
viticultore di Aleria di urighjine pedi neru, suspettatu d'esse mischjatu in unu
scandalu finanziariu. U capu di l'Azione reghjunalista Corsa (ARC) fece cunnosce
e raghjoni di l'uccupazione: <<Quici vene svelatu lu scandalu di i vini chì
mette in causa u pruprietariu di a cantina è parechji i so amichi neguzianti.
Dopu à avè beneficiatu di prezzi esurbitanti, i respunsabili di a cantina hanu
messu in pedi un'enorme truffa di parechji miliardi di vechji franchi, che hanu
distruttu i picculi viticultori.>> U cumunicatu di l'indipendentisti di u 21
aostu 1975 in francese: <<Il s'agit de dévoiler le scandale des vins mettant en
cause le propriétaire de la cave et plusieurs de ses amis négociants. Après
avoir bénéficié de prêts exorbitants, les responsables des caves vinicoles ont
mis sur pied une énorme escroquerie de plusieurs milliards d'anciens francs, au
préjudice de petits viticulteurs.>>

U CRS (Compagnie républicaine de sécurité) è 1200 gendarmi circundarunu
l'edificiu, cù l'appoghju di blindati è di elicotteri fermandu in attesa di
riceve l'ordine d'assale la.

Venneri 22 aostu fù dumandatu à l'uccupanti di a casa colonica Depeille
d'arrende si ma, dopu à una sparatoria chì fece due morti trà i gendarmi è un
feritu grave trà li manifestanti fora da à casa colonica, venne datu l'ordine.
Ghjunsenu novi rinforzi cù l'elicotteri è a folla pruvò di furzà i blocchi di a
pulizia, cantandu l'innu corsu è incindandu i resti di a casa colonica è di e
cantine cunfinanti. Per tutta a notte Bastia fù teatru di feroci scontri trà
manifestanti indipendentisti è gendarmi.

L'ARC si dissolse u 27 aostu è questu pruvocò novi scontri à Bastia, chì si
cunclusenu cù un mortu è parechji feriti trà i giandarmi mandati da a Francia
cuntinentale.

U dramma di Aleria purtò à a luce u prublema di a ghjestione di e finanze è di a
pulitica lucale, è purtò à un boicuttaghju di i vini corsi. Si parla di questu
mumentu di a storia corsa come "I tre minuti chì sveglionu a Corsica" fendu ne
risorghje u naziunalismu.

Accade chì Aleria fussi mintuvata in a litteratura è a cultura corsa. Per
esempiu in i pruverbii:



https://co.wikipedia.org/wiki/Alchimia

L'alchimia hè un arte esotericu chì vene di l'antichità di tutti i lochi di a
tarra è si sparchje sin'à l'Auropa quandu sò ghjunti i testi arabi. I scritti
alchimisti fanu l'usu di un simbulisimu speciale distintu a piattà u sensu a
l'altre parsonne. U nome vene di l'arabu al-kimiya o al-khimiya (الكيمياء o
الخيمياء): quantità. Si ritrovanu pratiche alchimiste in tutte e civilisazione
anziane: occidentale, orientale, indiane è chinese.

U scopu di l'alchimìa hè a studia di a materia è a trasfurmazione di quessa. Unu
di i scopi hè l'Òpera Maiò, ci vole à dì l'elaborazione di a Petra Filosofale
chì permette a trasmutazione di i mittali vili (piombu, stagnu...) in mittali
nòbili (oru, arghjentu...). Un altru scopu maiò di l'alchimìa hè a ricerca di a
Panacea (medicìna universale) ò a prulongazione di a vita cù un Elisiru di Longa
Vita. A pràtica di l'alchimìa è e teurìa di a materia sò qualchivolte
accumpagnate di speculazione filosòfiche, mìstiche ò spirituale.

L'origine di l'alchimia si perde n'i tempi d'i tempi, è pare ghjunghje di cuasgi
tutti i cuntinenti.

L'alchimia pare piglià una parte di più in più inpurtante in revoluzione
neulitica, quandu l'omu vulendu capisce è avè u cuntrollu di a natura, vede
quessa qui sottu una forma metafòrica pà pude trasmettesi i sicretti. Cumu l'usu
di creature legendarie cumposte di parechje partite d'animali sfarenti, par
esempiu e chimere, pà raprisentà l'elementi fundamentali pà a fabricazione di
l'atrazzi è di l'arme pà avè u vantaghju drentu e battaglie. Ind'a China
àntinca, l'alchimia ci hè di sicura a u IV seculu nanz'à u Cristu. A ricerca di
rimedii d'immurtalità hè u progetu maiò di l'èpica. U primu imperatore di a
dinastìa Qin organizeghja una spedizzione nant'a l'isula legendaria di Penglai
(vidaremu chi quellu racontu hè cuasgi listessu a d'altri par esempiu quellu di
l'argonoti. In India, e pràtiche Shivàiche è Tàntriche seguenu dinò i principii
alchimisti. Shiva (Principiu attivu di u zolfanu feconda Çakti ( principiu di u
mercuriu), pà dà à u discèpulu u corpu di diamente fùlmine, diventatu in Auropa
a petra filosofale. A l'Oriente Mediu, a Babilona maiò cunnosce dinò l'alchimia.
L'Iranu ànticu cunnosce dighjà l'omu primurdiale è u sò sbrenbamentu. in Egipta
anzianna, si trova dighjà l'uroboros, simbolu di u principiu primu di
l'alchimia, "solve e coagula", e dinò u principiu di a prima tappa, a
dissoluzionne, ricunnisciuta dà tutti l'alchimisti cummu l'allegorìa di u
sbrembamentu (vede Fulcanelli), quì quellu d'Osiris (chi a mitulugìa greca
ripigliarà cummu u sbrembamentu di Dionysos-Zagreus). A scola di Lisandrìa,
prubabilmente u centru u più sviluppatu di tutta l'antichità, avutu dinò i sò
maestri a pinsà in alchimia (Zozimu, Sinesius, Olimpiodore). In Auropa, sò i
Cèltichi chi pratìcanu l'alchimia.

A u XII seculu, disfatta di e cruciate, i testi arabi, chi cunnòscenu dighjà una
teulugìa è una metafìsica assai sviluppata (Avicennu, Averroesse, Maimonidu...)
collanu in Auropa passendu pà a Spagna è a Turchia. Aristotele, incunnisciutu
sin'a quì in Auropa, diventa l'ideologìa principale di a Filosofia Scolàstica
Midievale, cù tuttu u materiale alchimista. Pà micca esse ghjudicatu cummu unu
erèticu, nascenu storie(Arturu, I Cavaglieri di a Tavula Ronda...) chi parlanu
tuttu di u Graalu. Ghjè a 'ssu mumentu chi ghjunghje u scrittu di a Tavula
Smirallina, fundamentale pà l'alchimisti di u midievu, chè a ghjente attribuisce
a Hermes, mà chi hè in fattu a fine d'un trattu "u livru sicretu di a creazione
è tènnica di a natura", scrittu sottu u regnu di u chaliffu Ma'Mun in 833.

L'alchimia cummencia à aluntanassi di a Ghjesgia, a Riforma si pripara è e
duttrine teosofiche nascenu, l'Illuminismu si sviluppa. U discorsu scambia è
piglia parechje significazione, teosòfiche, mettafìsiche è fìsiche. L'alchimia
hè accusatu d'eresìa, è diventa una duttrina sicreta. Ghjè a st'èpica chi
apparisce un onda di scritti, a più impurtanta di tutt'a storia uccidantale, mà
dinò u più scurru. L'autori i più impurtanti sò Flamel, De Loris (Romanu di a
Rosula), Ripley, Isaac l'Ollandese, Paracelsiu è tutti quanti... A st'èpica a
capitale di l'alchimia hè Praga, è tutti i sapienti si stallanu cullà.



https://co.wikipedia.org/wiki/Agnosticisimu

L'Agnosticisimu (chì vene da u grecu ἀγνωστικισμός, chì anch'ellu vene da
ἀγνoεῖν, a-gnoèin, chì significheghja litteralmente ùn cunnosce micca) hè 'sta
forma di pensamentu chì ùn dà u ghjudiziu nantu à qualchì prublemu perchè
ricunnosce chì ùn si hà micca una cunnuscenza sufficiente per pudè dà una
risposta, o chì hè umanamente impussibule à fà. Sta pusizione hè à l'ispessu
pigliata nantu à u prublemu di a cunnuscenza di l'urighjine di l'Universu, di
l'esistenza di Diu, ma qualchì volte pò ancu cuncernà a pulitica, l'etica o ancu
a sucietà.

À l'ispessu accade chì l'agnostichi sò inculpati di esse "minefottisti" nantu à
u prublemu di a fede è di ùn avè nisunu interessu spirituale o riligiosu.

U nome fubbe adupratu per a prima volta in u 1869 da u naturalista britannicu
Thomas Henry Huxley, per fà capisce a so pusizione nantu à a so cridenza in u
Signore; u terminu divene cum'è una cuntrappusizione à l'antiche duttrine
cristiane gnostiche, chì dicenu chì a cunnuscenza di a rialità ultima (gnosi) hè
nentru à ogni omu.



https://co.wikipedia.org/wiki/Acula_codibianca

L' Acula codibianca (Haliaeetus albicilla) hè un rapaci chì faci parti di a
famiglia di l'Accipitridae. Hè un aceddu maiori è alilargu. A coda hè corta.
L'impiumatura hè bruna bughja, fora di u capu è a parti suttana di u coddu chì
sò più chjari. A coda hè bianca ind'è l'adultu. L'aculi codibianchi annosi t'ani
a testa è u coddu bianchi. A testa hè larga è u bizzicu hè forti. I patti è u
bizzicu sò giaddi. U ghjovanu hè più scuru, incù a coda è u bizzicu più bughji.

L'acula codibianca stà accantu à l'acqua, in i grandi fiumi, i lava o ancu in i
facciati maritimi. Stà piuttostu à u cantu di u mari, ma accadi ch'edda stessi
in piaghja, o in i furesti. L'acula codibianca si scontra in Siberia (Russia),
in u nordu di l'Auropa, in u nordu di a China, in u Giapponu. Ci sò i
pupulazioni impurtanti in i paesi di l'exi-URSS, in Nurveghja, in Pulogna è in
Alimagna (in particulari in l'exi-Alimagna di l'Estu).

Ci hè una piccula crescita di l'effettivi di l'acula codibianca, incausata da a
so prutizzioni. Ma a pupulazioni in Auropa hè di circa 600 coppii. I minacci pà
l'acula codibianca so l'usu di u vilenu, a sparizioni di u so ambienti naturali,
a caccia illegali, l'arrubecciu di l'ovi è di i piulacona.

L'acula codibianca si nutrisci pà u più di pesci (95%). Ma accadi ch'edda
chjappessi calchì aceddu o picculi mammiferi com'è u topu o ancu a volpi.
Caccighjeghja sola o in coppiu.

L'acula codibianca era prisenti in Corsica in i tempi, ma hè sparita, dipoi
1939. Ci hè pochi rinsignamenti annantu à prisenza di l'acula codibianca in
Corsica, ma pari ch'edda fussi piuttostu arrighjunata in a costa uriintali, in u
stagnu di Palu, o in u stagnu di Chjurlinu (Thibault 1983). Duranti u seculu
XIX, l'aculi codibianchi pudiani stà dinò in Bonifaziu è versu Aiacciu. Ci hè
parechji ussirvazioni chì facini pinsà ch'eddi si tramutavani di tantu in tantu
in muntagna. Dopu à a sparizioni di l'acula codibianca di Corsica, ci hè statu
calchì ussirvazioni, par asempiu in a bocca di Verdi in 1966, è da un piscadori
in u stagnu di Chjurlinu di frivaghju 1968 (Thibault 1983). L'acula codibianca
pudaria essa introdutta torra in a Riserva di Scandula. Ma ci hè quantunqua u
pinseri di a prisenza di l'alpana in a riserva.



https://co.wikipedia.org/wiki/Ghjumenta_di_preti

A Ghjumenta di preti (Mantis religiosa) hè un insettu chì faci parti di a
famiglia di i Mantidae. U nomu latinu mantis religiosa è altri noma in parechji
lingui facini rifarenza à a riligioni. Veni da u fattu chì a ghjumenta di preti
teni i so patti da davanti di tal' manera chì si diciaria ch'edda hè in
pusizioni par prigà.

A ghjumenta di preti hè urighjinaria di l'Africa, di l'Auropa miridiunali è di
l'Asia minori. Hè mori cumuna in i cuntorni di u Mari Terraniu. S'hè ancu
diffusa in Nord'America a parta da 1899, essendu stata impurtata quà di manera
accidentali.

A ghjumenta di preti hè un predatori di l'altri insetti: manghja griddi, moschi,
sbarabattuli, bruga, varma o ragna.

S'accoppia a ghjumenta di preti d'aostu à uttrovi. Una carattaristica molta
cunnisciuta di l'accuppiamentu hè chì a femina, dopu à essa si accuppiata o ancu
duranti l'accuppiamentu, pò divurà u masciu, cumincendu pà a testa mentri ch'è
l'organi genitali cuntinueghjani l'attu sissuali. Accadi ancu, s'edda hè mori
famita a femina, ch'edda divuressi u masciu prima d'accupià si. 'Ssu
cumportamentu di cannibalisimu hè statu à l'urighjina di parechji
intarpritazioni: crudeltà di a femina, o succidiu di u masciu accumpagnatu di a
vulintà di trasmetta a so sumenti è u so cibu à i siguenti ginirazioni; et
cetara. Ma a spiigazioni muderna hè chì a femina attira u masciu par a so
sumenti è par nutriscia si, à un'ebbica chì i predi so schersi è chì a femina
t'hà bisognu di mori cibu par purtà i so ova (Flesh è Cardé 2009).

A ghjumenta di preti hè mori cumuna in Corsica. Si scontra in a Corsica sana, da
u cantu di u mari insin'à 1250 metri.

Altri noma corsi di a ghjumenta di preti sò: a levafrebba, a ghjumenta
cavallina, a ghjumenta di u diauli (Dizz. U Muntese), a cantamessa o ancu a mula
di u preti.



https://co.wikipedia.org/wiki/Dacca

Dacca (bengali: ঢাকা, altrimenti traslitt. in Dhâkâ o Dakka) hè a capitali è a
cità più pupulosa di u Bangladesh è u capilocu di u distrittu di Dacca.

Sorghji annantu à u fiumu Buriganga, un canali di u fiumu Dhaleshwari, in u cori
di a rigioni incù a più grandi cultivazioni di ghjuta à u mondu. Hè u centru
industriali, cummirciali è amministrativu di a nazioni, è hè un impurtanti situ
di u cummerciu di u risu, semi oleiferi, zuccaru è tè. Dacca hè celebru par u so
artisgianatu, chì includi prudutti tessili è travagliati di u ghjuta.

A storia di Dhaka ricodda à l'annu 1000, ma a cità righjunsi a gloria com'è
capitali di u Bengala sottu a dinastia Moghul. À quidd'ebbica era ancu
cunnisciuta com'è Jahangir Nagar in onori di l'impiratori Mughal Jahangir.

A cità passò sottu u cuntrollu di a Gran' Britagna in u 1765. Divintò capitali
di u Pakistan uriintali in u 1947.

U 21 frivaghju 1952 studianti è attivisti pulitichi funi uccisi quandu a pulizza
pakistana aprì u focu annantu à i prutistanti chì dumandavani par probbia lingua
nativa, u bingalesu, i stessi dritti ch'è l'Urdu. Par cummimurà i martiri, fù
custruitu u Shaheed Minar. U munimentu fù dimulitu duranti a guerra di u 1971, è
ricustruitu dopu l'indipindenza di u Bangladesh. Oghji u Shaheed Minar hè u
centru di l'attività culturali citatini.

In u 1971 a cità divintò capitali di u novu statu indipindenti di u Bangladesh.
È oghji nota com'è Dhâkâ.

Gulshan, Dhanmondi è Banani sò i quartieri maiori residinziali. Motijheel hè u
più impurtanti quartieri finanziariu, è uspiteghja u quartieri generali di a
maiò parti di i banchi è di l'impresi di u paesi, com'è quiddu di a Bangladesh
Bank, ancu s'è molti uffizii sò stati ricintamenti spustati à Gulshan. Ramna
uspiteghja inveci u Sicritariatu, induva si trovani a maiò parti di i ministeri
di u guvernu, i risidenzi di i funziunarii maiori di guvernu, è hè ancu u sediu
di a Corti Suprema.

U 17 aostu 2005 a cità hè stata culpita da una seria di splusioni simultanii
(parti di apprussimativamenti 500 splusioni in tutta a nazioni), prubabilamenti
à opara di terroristi. Un gruppu estremistu islamicu, Jamaat-ul-Mujahideen hà
rivindicatu a rispunsabilità.



https://co.wikipedia.org/wiki/Arburi_di_Ghjuda

L' arburi di Ghjuda (o arburu di Ghjuda) (Cercis siliquastrum) hè un arburi chì
faci parti di a famiglia di i Cesalpiniaceae. Hè altu sei à deci metri. Cresci
lestru i primi anni l'arburi di Ghjuda, eppo dopu più pianu. In certi loca, hè
chjamatu arburi di Ghjudea, fenda rifarenza à a rigioni d'induva eddu hè
urighjinariu. À i ghjorna d'oghji, l'arburi di Ghjuda si scontra in u meziornu
di l'Auropa è in a parti uccidintali di l'Asia. Hè un arburi chì si piaci à u
soli, ma chì temi u ventu forti.

L'arburi di Ghjuda hè un arburi magnificu: faci mori fiori è i so casci sò à
forma di cori. Difatti, l'arburi di Ghuda s'usa mori par l'urnamentu in i
giardini, in l'ariali di u Mari Tarraniu. Di manera uriginali, i casci nascini
dopu à i fiori, in cuntrastu incù parti di tutti i spezii d'arburi. I fiori sò
rusulini è nascini dirittamenti à u liveddu di u fustu di l'arburi è di i
brancona. Accadi à volti à volti ch'è i fiori fussini bianchi, incù certi
variità d'arburi di Ghjuda, ma hè rarissimu. L'arburi di Ghjuda fiurisci
d'aprili o di maghju. I fiori ùn nascini annantu à l'arburi cà dopu à a quarta o
a quinta annanta di l'arburi di Ghjuda.

U nomu « arburi di Ghjuda » faci rifarenza à a lighjenda chì Ghjuda s'appiccheti
à una branca di 'ssu arburi, dopu à avè traditu à Cristu. Subitu dopu, i fiori
sariani diventati rusulini, da a vargogna. Ma siont'è un' antra lighjenda, i
fiori chì nascini dirittamenti annantu à u fustu, sariani i lacrimi di Cristu.



https://co.wikipedia.org/wiki/Aluetu_di_Sudafrica

L' Aluetu di Sudafrica (Aloe succotrina) hè una spezia di pianta chì face parte
di a famiglia di l'Aloeaceae. Hè una spezia d'aluetu cultivata, chì hè
uriginaria di Sudafrica. I so fiori sò rossi o arancini, è sò longhe 4 cm.
Fiurisce in a siconda mità di l'invernata. L'aluetu di Sudafrica hè altu sin'à
1,5 metru, ma a so altezza media hè un metru.

U nome « Aloe succotrina » face referenza à l'isula di Socotra, ma pruvene da un
sbagliu chì hè statu fattu à l'iniziu in a determinazione di l'origine di 'ssa
spezia d'aluetu. Ma à u principiu di u seculu XX, in u 1906, a so origine hè
stata determinata incù precisione: pruvene infatti di a regione di u Capu in
Sudafrica.

L'aluetu di Sudafrica hè cunsideratu cum'è a prima spezia d'aluetu chì fù
introdutta cum'è pianta cultivata in Europa.

L'aluetu di Sudafrica, incù aloe africana, aloe arborescens, aloe vera
barbadensis (più cunnisciutu à i ghjorni d'oghje cum'è aloe vera), aloe
saponaria è aloe ferox, hè una di e 250 spezie d'aluetu chì sò usate in
medicina.

'Ssa varietà cultivata d'aluetu hè assai cumuna in Corsica. E so qualità
estetiche facenu ch'ella hè aduprata assai per l'urnamentu di e case.



https://co.wikipedia.org/wiki/Michael_J._Fox

Michael J. Fox (à l’origine Michael Andrew Fox, o à l'accortu Michael A. Fox;
natu u 9 di ghjugnu 1961 in Edmonton, Alberta, Canadà) hè un attore di cinemà è
televisione canadianu-americanu.

Hè diventatu famosu soprattuttu per i so rolli di cumedianti in diversi filmi è
serie, per esempiu in a trilugia Back to the Future (1985-1990) o in Family Ties
(1982-1989). Ma ch’è Fox hè ancu un bon'attore di caratteru, l'hà pruvatu in i
drami Bright Lights, Big City (1988) è Casualties of War (1989). Questi dui, sò
stati i so rolli più straurdinarii, ma forse, puru i so più boni.

Fox chì sà dapoi u 1991 ch'ellu hà a malatia di Parkinson hè fundadore di a
Michael J. Fox Foundation for Parkinson's Research.

In a televisione, Michael J. Fox hà ghjucatu durante a so carriera dui caratteri
di sitcom chì sò estremamente pupulari: Alex P. Keaton in Family Ties (da u 1982
à u 1989) è Mike Flaherty in Spin City (da u 1996 à u 2000/2001). Ancu u so
rollu di u Duttore Kevin Casey in dui episodii di a seria Scrubs in u 2004 fù
rimarchevule.

Michael J. Fox hà ricevutu dodeci numinazione per un Emmy è nove numinazione per
un Golden Globe. Hà pudutu guadagnà cinque Emmy (1986, 1987, 1988, 2000, 2009) è
quattru Golden Globe (1989, 1998, 1999, 2000). L'Emmy di u 2009, Fox l'hà
guadagnatu pè u so rollu di u Dwight in a seria Rescue Me.

Michael J. Fox hà scrittu trè libri, in u 2002 l'autobiugrafia Lucky Man, in u
2009 Always Looking Up: The Adventures of an Incurable Optimist è quattr'anni fà
(2010) A Funny Thing Happened on the Way to the Future: Twists and Turns and
Lessons Learned.



https://co.wikipedia.org/wiki/Margonu

U margonu (o margone) (Phalacrocorax aristotelis) hè un' tipu d'aceddu chì faci
parta di a famiglia di i Phalacrocoracidae. Hè una spezia marittima, chì
l'ariali n'hè limitatu à u Mari Terraniu è à a facciata à livanti di l'Ocenau
Atlanticu Nordu. A pupulazioni mundiale di margona hè stimata à 10 000 coppii.

U margonu feminia faci trè o quattru ova, una volta à l'annu, versu u mesi di
maghju.

A sottuspezia di margonu prisenti in Corsica hè u margonu mediterraniu
(Phalacrocorax aristotelis desmarestii). Parti è più di i margona di u Mari
Tarraniu si trovani in Corsica è in Sardegna. Una pupulazioni abbastanza
impurtanta hè arrighjunata in Corsica. A prisenza di u margonu in Corsica hè
antichissima, postu chì sò stati trovi in i scavi di a Cappedda Santa Maria di
l'isula Lavezzu: u margonu era dunqua arrighjunatu annantu à 'ssu isulottu in u
seculu XV-XVIII. A pupulazioni di margona di Corsica era stimata à 830 coppii in
1980 (Thibault 1983). I culonii i più impurtanti di margona sò situati annantu à
l'isulotti di Corsica: i Lavezzi, i Sanguinari, l'isulotti di a Tunnara è i
Ciarbicali, ma dinò annantu à a facciata uccidintali di a Corsica. Hè raru chì i
margona friquintessini i stagna di a costa uriintali.



https://co.wikipedia.org/wiki/Farfalla_finuchjaghja

U maccaone (o maccaonu) (Papilio machaon) hè un tipu di farfalla chì face parte
di a famiglia di e Nymphalidae.

Hè una farfalla maiò, incù una apertura alare massima di 8 o 10 centimi. Per via
di quessa si vede è si scontra à spessu in a natura, da aprile à sittembre.
L'ale da daretu di i maccaoni hanu spezia di coda. Ci hè pocu dimurfisimu
sissuale è u masciu è a femina sò guasi listessi. U maccaone bula lestru è ùn hè
micca cusì faciule d'ossirvà lu annantu à un fiore.

I brughi sò verdi, incù anelli neri pichjulati di giallu. Si nutriscenu per u
più di finochji, ma ancu di rundoni. I brughi hanu un organu particulare, chì li
serve per difende si, situata daretu à u capu. 'Ssu organu hè arancinu è puzza
assai.

U maccaone s'assumiglia assai à a farfalla ferulaghja, una spezia di farfalla
endemica di a Corsica è a Sardegna. Ma esistenu qualchì differenze.

U maccaone hè cumunu in Corsica. Si scontra ind'ellu ci hè u finochju. Esiste
dinù in Corsica a farfalla ferulaghja, una spezia endemica di a Corsica è di a
Sardegna. E dui farfalle si ponu cunfonde, ma a coda di u maccaone hè più longa
ch'è quella di a farfalla ferulaghja.



https://co.wikipedia.org/wiki/Curu

U Curu (Genista salzmannii) hè una pianta chì faci parti di a famiglia di i
Fabaceae. Si trova in Corsica è in Sardegna. U so nomu scentificu, Genista
salzmannii, faci rifarenza à P. Salzmann (1781-1851), un botanistu tedescu, chì
era medicu in Montpellier.

U curu hè altu 50 à 110 cm. Fiurisci da marzu à ghjugnu. I fiori di u curu sò
giaddi. I casci sò appena pilosi annantu à u sopra. Sò longhi 3 à 8 mm. Hè una
panta ermafrudita.

U curu hè cumunu in Corsica. 'Ssa spezia di ghjinestra hè endemica di a Corsica
è di a Sardegna. Ci sò dui variità di Genista salzmannii in l'isula:

U curu si trova in particulari annantu à una striscia litturali di circa sei
ettari, da quandi à a piaghja di u Ricantu, in Aiacciu, ind'eddu stà u
sammartinu d'Aiacciu, una spezia di sammartinu endemica di Corsica è unica in u
mondu.

U curu hè citatu calchì volta in a litteratura in lingua corsa. Par esempiu in I
buciuleddi d'Anghjulu Canarelli: O beddi si vo aviati vistu i cuscinedda di
Gennartu, i mazzuli di Curu, di Coria, di Lepru Corsu, i brancona di Ghjineparu
chì si scuzzulaiani, e tutti sti buciuleddi lighjeri schieti parfumati chi si
mischiavani in un buciuliddumu ch’un capiu mancu più.



https://co.wikipedia.org/wiki/Albania

L'Albania (in albanese Shqipëria), ghjè un Statu d'Europa, ind'i Balchani. A
capitala di stu paese hè Tirana. Cunfina à u nordu-uvestu incù u Montenegru, à u
nordu-estu incù u Kosovu, à livente incù a Macedonia è à u meziornu incù a
Grecia.

L'Albania hè una Ripùblica Parlamentare. L'attuale Primu ministru hè Sali
Berisha (dipoi u 2005), u Presidente di a Ripùblica essendu invece Bamir Topi
(dipoi u 2007). A lingua ufficiale di u paese hè l'albanese.

L'Albania hè unu di i paesi i più povari d'Auropa, per via di u cascu
communistu. L'isulamentu hà avutu assai cunsequenze nant'u pianu economicu. U so
PIB hè di 22,59 milliardi di dollari (in 2009), ciò chì ne face u 117u paese
(più o menu u livellu di u Senegal). U PIB per abitante hè di 6000$.

U paese cunnosce un disimpiegu di 15%. L'inflazione era di 9% in lu 2005, ma fù
ridutta à 4% in lu 2008.

L'agricultura riprisente un quartu di u Produttu Internu Bruttu, hè u
transfarimentu di rivenuti 14%. Ma a crescita di u paese hè una di e più forte
d'Auropa, essendu circa 6%. U turisimu hè avale unu di i settori i più dinamichi
di l'econumia albanesa. U settore di l'energia hè ancu prumessu à una crescenza
maiò, dopu a scuperta di grande riserve di petrollu hè di gasu.

70% di a populazione si dice musulmana. Ci sò ancu qualchi catolichi è
ortodossi. . E divisione religiose ùn ghjocanu un role importante, cume lu
mostra u dettu seguente : «Feja e shqiptarit është shqiptaria» (a fede di
l'Albanese hè l'Albania). E a politica atea d'u guvernu Hoxha hà riducitu u
sintitu religiosu.



https://co.wikipedia.org/wiki/Acula_marina_corsa

U Gabbianu corsu (Larus audouinii) hè un acellu chì face parte di a famiglia di
i Laridae. A scuperta scentifica di u gabbianu corsu hè stata fatta per a prima
volta in Corsica, in 1826, in u golfu di Vintilegne è in l'isulotti Bruzzi, da
Charles Payraudeau. U nome latinu Larus audouinii hè statu datu in onore di u
naturalistu francese Jean Victoire Audouin. U gabbianu corsu hè un acellu
marinu, chì ùn friquenta ch'è u litturale è l'isulotti. À i ghjorni d'oghje, a
populazione mundiale hè stimata à circa 20 000 coppii, tutti situati in l'areale
di u Mare Terraniu. A populazione più impurtante si trova in Spagna, in u delta
di l'Ebru. In la rigione di Catalogna, ci hè circa 16000 coppii. In u sessanta
invece, a populazione mundiale tutale era stimata à 2000 coppii, è 'ssa spezia
era tandu in traccia di sparisce.

U gabbianu corsu hè longu 45-55 cm. A so apertura alare hè 115-145 cm. Pesa da
600 à 800 grammi. A cuvata di u gabbianu corsu hè di dui o trè ovi, d'aprile o
di maghju. I piulaconi sò allevati dopu durente 5 simane.

U gabbianu corsu pò essa cunfusu incù l'acula marina cumuna. Ma ci sò e
differenze trà e dui spezie: u gabbianu corsu hè bizzichirossa, invece l'acula
marina cumuna hè bizzichigialla. U gabbianu corsu hè dinù più chjuca è e so ale
sò più strette ch'è quelle di l'acula marina cumuna. Infine, e patte di u
gabbianu corsu sò grisge-verde, quand'elle sò gialle ind'è l'acula marina
cumuna.

U gabbianu corsu manghja picculi pesci. Accade ancu ch'ella catturessi insetti
maiori. Ma ùn friquenta micca i rumenzulaghji, cum'ella face l'acula marina
cumuna.

U gabbianu corsu hè un acellu schersissimu è minacciatu di sparizione, ancu s'è
a populazione mundiale tutale hà crisciutu un pocu 'ssi ultimi anni. Hè scrittu
annantu à a Lista Rossa di e spezie minacciate di l'IUCN. Hè prutetta da:

U gabbianu corsu hè prisente in Corsica. Si stima ch'ellu ci hè un centu di
coppii in Corsica. 'Sse populazione sò in Aiacciu in Asprettu, annantu à
parechji isulotti cum'è Finuchjarola, a Giraglia è Capense, i Lavezzi è e
Cerbicale. A culonia di gabbiani corsi di u Capicorsu hè rimarchevule, è per via
di quessa, l'isulotti Finuchjarola anu ottinutu u statutu di Riserva naturale.
Difatti, u gabbianu corsu hè diventatu unu di i simbuli di u Capicorsu.

E minacce per a populazione di l'isula di gabbianu corsu venenu in particulare
di l'accriscimentu recente di a populazione d'acule marine cumune. Difatti, u
gabbianu corsu soffre di 'ssa abundenza d'acule marine cumune, perchè li pò
manghjà i so ovi o i so piulaconi, ma li pì dinù catturà e so prede. Un' antra
minaccia per u gabbianu corsu, vene da a ghjente chì sbarcanu annantu à i siti
ind'ellu hè arrighjunatu, ancu quand'ellu hè difesu. Chì hè impurtante chì 'ssi
acelli ùn fussini micca diranghjati, perchè accade chì tandu, l'adulti fughjenu
da u nidu, lascendu i so piulaconi soli, chì ponu tandu esse catturati da i so
predatori.



https://co.wikipedia.org/wiki/Vechju_marinu

U vechju marinu (Monachus monachus) hè un mammiferu marinu di a famiglia di i
Phocidae. Hè una spezia minacciata d'estinzione. À i ghjorni d'oghje, ùn esiste
più cà circa 500 esemplari di vechju marinu in u mondu.

U vechju marinu hà una lunghezza da 80 à 280 cm è pò ancu ghjunghje sin'à 400
kilò di pesu; e femine sò appena più chjughe di i masci. Anu una piccula testa.
U pilame di u vechju marinu hè brunu, essendu più chjaru annantu à u ventre. U
vechju marinu campa sin'à 30 o 40 anni. U pelu hè cortu cortu, circa un mezu
centimetru, ma hè adattatu à l'acqua di u mare Terraniu, più calda ch'è quella
di l'oceanu. U pilame di i chjuchi hè più bianchicciu è ci hè in generale una
tacca bianca versu u billicu.

L'areale di u vechju marinu comprendia in i tempi u Mare Terraniu sanu, u Mare
Neru, e coste atlantiche di Spagna è di u Portugallu, u Maroccu, a Mauritania,
Madera è e Canarie. Ma à i ghjorni d'oghje, hè guasi sparitu da e coste di u
Mare Terraniu, per via di a crescenza di l'attività umane annantu à u litturale
(pesca, turisimu, custruzzione) ma dinù di a destruzzione di fucile. U vechju
marinu hè in periculu d'estinzione, chì ùn ni ferma più ch'è circa 500
individui, in parechji gruppi isulati in Grecia è in Turchia, è dinò in u
nordu-punente di l'Africa (Maroccu, Mauritania è Madera).

U vechju marinu hè ancu chjamatu in Corsica: l'omu marinu, u boiu marinu o ancu
u vitellu marinu. U vechju marinu era cumunu in Corsica mentre a prima mità di u
seculu XX. Era arrighjunatu in u Capicorsu, annantu à a costa uccidentale, ma
dinù in l'areale chì si stende in a parte a più suttana di a Corsica: da Prubià
à Bonifaziu, sin'à Portuvechju. I vechji marini eranu prisenti in parechje
sapare di l'attuale Riserva di Scandula. Friquentavanu e spiaghje di i circondi,
è in particulare e spiaghje di Galeria. U vechju marinu era prisente in
l'isulottu di Gargalu, ma dinù in in una sapara maiore di a Punta Palazzu. Hè in
'ssa sapara chì fù tombu un vechju marinu femina, da u principe Rainier III di
Monacu, u 27 sittembre di u 1946 (Franceschi 1987). 'Ssu vechju marinu hè
espostu avà in u Museu oceanograficu di Monacu. Bon'parechji vechji marini di
Corsica sò stati tombi prima di piola, ma dopu funi tombi di fucile. À spessu, i
vechji marini erani tombi da i pescadori, chì u cunsideravanu cum'è un
cuncurrente per a pesca. È quessa, assuciata à una friquentazione più impurtante
di e spiaghje è di l'isulotti da i turisti, incausò à pocu à pocu a sparizione
di u vechju marinu di l'isula. Qualchì vechju marinu fù usservatu in u settanta
o un pocu più dopu, ma l'usservzione sò schersi è cuncernanu individui isulati.
Si pò mintuvà dinù parechje usservazione più ricente (U Scoddu, ferraghju 2010),
in particulare vicinu à l'isula di U Cavallu. Si spera chì u vechju marinu
puderà esse riintroduttu in Corsica, in i so lochi, in particulare in a Riserva
di Scandula. Cù u tempu, e cunniscenze scentifiche anu dimustratu ch'ellu un
animale ch'ùn fundieghja tantu - sin'à vinti metri - chì e so capacità per
l'apnea sò debule.



https://co.wikipedia.org/wiki/Ufridi_neru

L' Ufridi neru (o Ofride neru) (Ophrys incubacea) hè un fiori chì faci parti di
a famiglia di l'orchidaceae. L' Ufridi neru fiurisci d'aprili o di maghju. Hè
prisenti in i paesi di l'area euru-mediterrania, è u so ariali si stendi da u
Portugallu sin'à l'Albania. Hè prisenti in Corsica, in Sicilia è in Sardegna.
L'ufridi neru si trova in i prata, in arba, sin'à 1000 metri. 'Ssu fiori hè
cunsidaratu com'è raru à u liveddu europeu.

L'ufridi neru hè altu 20-50 cm. U picciolu hè drittu. U culori di i sepali hè
verdi chjaru. U fiori si cumponi di trè sepali, di petali è di un labeddu. I
sepali sò verdi è i petali sò verdi-giaddicci o ancu bruni. U labeddu hè brunu
scuru. Hè abbastanza largu, viddutosu o ancu pilosu. U labeddu hà ancu una tacca
carattaristica grisgiu-turchiniccia, chì hà a forma di un'acca.

L'ufridi neru hè prisenti in Corsica. Hè un fiori cumunu da u liveddu di u mari
insin'à 1000 metri. Si trova à spessu in i prata o in a machja. Fiurisci
d'aprili. Accadi di i volti ch'eddu ci fussi una culonia impurtanta d'ufridi
neri.



https://co.wikipedia.org/wiki/Stella_tramuntana

A Stella tramuntana (o stedda tramuntana) o Alpha Ursae Minoris (α Ursae Minoris
/ α UMi) hè a più stella luccichente di a custellazione di U Carrittellu (Ursae
Minoris). Da tempi antichi antichi si sà chì a stella tramuntana currisponde
incù una bona pricisione à a direzzione di u polu nordu cilestu. A so distanza
angulare cù u polu cilestu hè, à i ghjorni d'oghje, circa 0°45'. Per via di 'ssa
pruprietà essenziale per a lucalisazione, in particulare in u cuntestu di a
navigazione, quasi i tutti e civilisazione avianu adupratu a stella tramuntana.

Per via di a so pusizione chì si cunfonde guasi incù a direzzione di l'assu di
rotazione di a Terra, si diceria chì l'altre stelle di u celu li giranu intornu.
È a stella tramuntana ùn sparisce mai di l'emisferu nordusi è si vede sempre.

Hè stata usata da sempre a stella tramuntana da i marinari cum'è un aiutu à a
navigazione. Hè attistatu 'ssu fattu da i più scritture antiche assiriane. Hè
faciule à truvà a stella tramuntana à parte da U Carru (Ursae Majoris).
suvitendu a linia tracciata da β Ursae Majoris (Merak) à traversu α Ursae
Majoris (Dubhe), e dui stelle da u latu drittu di U carru. Si pò ancu suvità a
parte dritta di a punta centrale di u « W » di Cassiupea, per ghjunghje à a
stella tramuntana.

Si vede bè tuttu l'annu a stella tramuntana, cum'è in tuttu l'emisferu nordu. U
nome corsu "Stella Tramuntana" face referenza à a tramuntana, u ventu chì soffia
in Corsica da u nordu. Di manera simile, a stella tramuntana hè stata aduprata
per insignà ci a direzzione di u nordu.



https://co.wikipedia.org/wiki/Renu

U Renu (in tedescu Rhein, in francesu Rhin, in nidirlandesu Rijn, in rumanciu
Rain) hè, incù 1 326 km, unu di i fiuma più longhi d'Auropa. U so nomu
diriveghja da una radica celtica, ma sempri prima induaurupea, chì
significheghja "scorra". L'urighjina induaurupea di u terminu trova cunferma in
u Grecu anticu, in u quali u verbu ρέω (traslitteratu rheō) hà probbiu u
suddettu significatu. Incù à u Danubiu, u Renu furmava a maiò parti di u cunfini
sittintriunali di l'Imperu rumanu ed hè statu, finu da quiddi tempi, un corsu
d'acqua navighevuli, imprudatu par u cummerciu è u trasportu di a ropa finu à u
cori di u cuntinenti. A navigazioni annantu à u fiumu hè arrigulata da a
Cunvinzioni par a navigazioni annantu à u Renu, firmata à Mannheim u 17 uttrovi
1868, trà u Granducatu di Baden, u Regnu di Baviera, a Francia, u Granducatu di
Hessen, i Paesi Bassi è a Prussia.

Sorghji da l'Alpi svizzari, in u Canton Grigioni, induva i so dui principali
tributarii iniziali sò chjamati Renu Antiriori è Renu Pustiriori. U Renu
Antiriori sgorga da u lavu Tuma, vicinu à u passu di l'Oberalp è attraversa i
travi di u Ruinaulta. U Renu Pustiriori nasci da i ghjacciali di u gruppu di
l'Adula annantu à u cunfini miridiunali di u Grigioni incù u Ticino. I dui
tributarii si scontrani vicinu à Reichenau, sempri in i Grigioni. Unu di i rami
sicundarii hè custituitu da u turrenti Renu di Edda, chì nasci in Italia da u
Pizzu Stedda (in a cumuna di Piuro) è hè talianu par circa 15 km, par
cunfluiscia, dopu, in u Renu Pustiriori. Da quì u fiumu, chjamatu Alpenrhein
(Renu alpinu), scorri versu u nordu travirsendu Coira par dopu lascià i Grigioni
è ghjentra in u cantonu di San Ghjaddu di u quali custituisci a fruntiera
uriintali incù u Liechtenstein è l'Austria prima di ghjittà si in u lavu di
Custanza. À l'isciuta di u lavu si dirighji à punenti è dopu u saltu di i
cascati di u Renu ricevi l'acqui di u fiumu Aar chì ni aumentani a purtata di
oltri a mità, incù una media di 1.000 metri cubi à a siconda. U Renu segna u
cunfini trà Svizzara è Alimagna prima di svultà à nordu incù l'ansi (Rheinknie)
vicinu à Basilea.

Varcata Basilea u Renu custituisci a parti miridiunali di u cunfini trà Alimagna
è Francia scurrendu in una larga vaddi prima di entra intiriamenti in tarritoriu
tedescu à Rheinstetten, vicinu à Karlsruhe. L'ampia vaddi di u Renu finisci à a
cunfluenza incù u Menu à Magonza. A parti frà Bingen è Coblenza, induva u Renu
entri in una vaddi più stretta, hè nota com'è Gola di u Renu, una furmazioni
criata da l'erusioni è da un sullivamentu tettonicu. Stu trattu di u fiumu hè
notu par i casteddi mediivali è i vignali chì ricoprini l'alturi circustanti; in
u 2002 hè statu numinatu Patrimoniu di l'umanità da l'UNESCO.

U fiumu s'allarga di novu à sudu di Culonia. Ancu s'è molti industrii si trovani
longu u Renu, sinu da u so corsu svizzaru, hè in 'ssu puntu, a rigioni di a Ruhr
in a quali traversa Culonia, Düsseldorf è Duisburg chì si cuncentrani a maiò
parti di eddi. À Duisburg si trova u più grandi portu fluviali d'Auropa. À i
ghjorna d'oghji molti industrii longu u Renu è i so affluenti ani chjusu o ani
riduttu l'emissioni di inquinanti in u corsu d'acqua ancu s'eddu ferma un certu
gradu di inguinamentu, spicialamenti à a cunfluenza incù l'Emscher in passatu
impiigatu com'è veru è probbiu canali di scolu industriali.

U Renu à stu puntu ghjira à punenti in i Paesi Bassi, induva incù a Mosa forma
un enorma delta. Oltripassatu u cunfinu ulandesi, u Renu righjunghji a so
massima ampiezza, ma si dividi dopu in trè rami principali: l'IJssel, u Waal è u
Bassu Renu. Da quì a situazioni diventa più cumplicata, in quantu u nomu "Renu"
ùn cuincidi più incù u corsu principali. Gran' parti di l'acqua di u Renu scorri
sempri più à punenti à traversu u Waal, u Nieuwe Waterweg è, uniscendu si à a
Mosa, l'Hollands Diep è l'Haringvliet, finu à sfucià in u Mari di u Nordu. U
ramu di l'IJssel porta a so parti d'acqua à u nordu in l'IJsselmeer, mentri u
Bassu Renu scorri à punenti, parallelu à u Waal.

Ad ogni modu, oltri Wijk bij Duurstede stu corsu d'acqua cambia nomu par divintà
u Lek è scorri à punenti par riuniscia si à u ramu principali in u Nieuwe
Waterweg. U nomu "Renu" à parta da quì fù usatu solu par fiuma più chjughi chì
scorrini versu u nordu è chì un tempu furmavani l'ultimu trattu di u Renu di
l'ebbica rumana. Ancu s'è mantenini u nomu, sti vadini ùn portani micca acqua di
u Renu, ma sò usati par drenà i terri è i polder di i circonda. Da Wijk bij
Duurstede, ci sò u Kromme Rijn ("Renu stortu") è dopu Utrecht l'Oude Rijn
("Vechju Renu") chì scorri à traversu Leida è in un cumplessu di chjusi induva i
so acqui poni essa scaricati in u Mari di u Nordu.

Ponti farruviari annantu à u Renu (incù i stazioni più prossimi à a riva
sinistra è dritta):



https://co.wikipedia.org/wiki/Paulina_Bonaparte

Paulina Bonaparte era a surella minore di Nabulione Bonaparte. Paulina era a
figliola di Carlu Maria Bonaparte è di Letizia Ramolino. Hè nata u 20 uttobre di
u 1780 in a so casa di famiglia d'Aiacciu. Era a surella preferita è molta
ligata à u so celebre fratellu. Era una donna bellissima, di grande numata per a
so bellezza. In u 1793, accumpagna a so famiglia chì deve fughje a Corsica è
stallà si in Marseglia. Paulina spusò in u 1797 u generale Victor Emanuel
Leclerc (1772-1802), chì era un amicu di Nabulione I. Paulina accumpagnò u so
maritu in una spedizione in San'Domingu. Ma Leclerc morse quà di a frebba
gialla. Paulina firmò vedova in u 1802. Paulina spusò dopu, essendu stata
cunsigliata da u so fratellu Nabulione, in u 1803, u principe Camillo Filippo
Ludovico Borghese (1775-1832), una persunalità chì facia parte di l'antica
nubiltà rumana è membru di a celebre famiglia Borghese. U fine di 'ssu
matrimoniu, era, da u puntu di vista di Napulione, diplumaticu. Camillo Borghese
era più anzianu è avia cinque anni di più ch'è Paulina. Li piacia à Paulina a
vita di a corte è Paulina si facia purtà in bocca à spessu, per via di u so
cumportamentu, chì ùn era micca cunformistu. Avia posatu nuda per Canova, chì
avia fattu a celebre statua di Venere vincitrice. In 1808, Camillo Borghese fù
numinatu guvernatore generale di i dipartimenti francesi aldilà di l'Alpi.
Difatti, Paulina era più suvente in Parigi o Roma ch'è accantu à u so maritu.

Paulina auitò u so fratellu Nabulione, quand'ellu scappò in l'isula d'Elba,
vindendu i so gioielli. È quandu nabulione fù esiliatu in Sant'Elena, pruvò ancu
Paulina à righjugne lu quà.

Paulina diventò duchessa di Guastalla in u 1806 per mezu di u so fratellu
Nabulione, po si cullucò à Turinu, una cità ch'è ùn amava tantu.

Morsi Paulina in Firenza, u 9 ghjugnu di u 1825, à causa di una malatta
trupicale cronicach'ella avia chjappa in San'Domingu, induve ella era ghjunta,
accumpagnata di u so prima maritu.

U scultore Antonio Canova hà creatu una statua celebre di Paulina Bonaparte in
1805-1807. Paulina riprisenta quì Venere vincitrice, vistuta solu di un linzolu,
chì tene una mela in a so manu manca. A statua si riferisce à i mudelli grechi è
rumani classichi, ma adattati da Canova. In 'ssa riprisentazione celebre di a
surella di Nabulione, l'artistu face una cumposizione d'elementi classichi è
muderni. A parte classica vene da a scelta di Venere, una divinità di a
mitululgia grecu-rumana. A parte muderna invece, vene da u fattu chì una
persunalità alta è cunnisciuta hè riprisentata meza nuda, qualcosa chì ùn era
micca cumunu à l'epica. È quessa, à l'epica, fù causa di un scandalu. Sicondu a
legenda, Camillo Borghese avaria piattatu è chjusa a statua chì cusì, ùn poti
più esse vista ch'è di qualchì persona. A statua si trova avà in a Galleria
Borghese di Roma.



https://co.wikipedia.org/wiki/Linneu

Carl Nilsson Linnaeus, divintatu Carl von Linné in seguitu à l'acquisizioni di
un titulu nubiliari è notu più simpliciamenti com'è Linneu (da a forma
latinizata di u nomu, Carolus Linnaeus) (Råshult, 23 maghju 1707 - Uppsala, 10
ghjinnaghju 1778), hè statu un medicu, butanicu è naturalistu svidesu,
cunsidaratu u patri di a muderna classificazioni scentifica di l'urganisimi
viventi.

A lettara L., posta spessu dopu à l'indicazioni di numinclatura binumiali in i
cataloghi di spezii, idantificheghja a casata di u scentificu.

Natu u 23 maghju di u 1707 in una tinuta in a pruvincia di Smaland (sudu di a
Svezia, cuntea di Kronoberg), da Nils Ingemarson, un paisanu, è Christina
Broderson, figliola di u pastori prutistanti lucali. À a morti di u sociaru,
quandu u picculu Carl avia solu 18 mesa, Nils ereditò a carica di pastori è
assunsi a vida riligiosa di a cumunità. U babbu di Carl era intarissatu à a
butanica, tantu da aduttà com'è casata, à l'iniziu di i studii in tiulugia,
"Linnaeus" vali à dì a latinisazioni di a parola dialittali lind (tigliu),
inspirendu si da un grossu tigliu situatu in i circonda di a so casa nativa. A
stessa scelta era stata fatta pricidintamenti da dui frateddi di a minnana
paterna di Linneu, quandu diviani intraprenda i studii par divintà preta. 'Ssa
pianta di tigliu hè sempri oghji esistenti à Vittaryd, Smaland, bench'è in
gattivu statu.

Ancu Carl, par u quali era privista una carriera ecclesiastica, sviluppò finu da
a zitiddina un grandi intaressu par a butanica, tantu ch'è u so insignanti di
scenzi è ancu medicu lucali, Johann Rothman, cunvinsi u so babbu di fà li
friquintà l'università di Lund. In u 1727 si scrissi dunqua à l'Università
induva principiò u studiu di a medicina, ma moltu prubabilamenti u so veru
intaressu era quiddu di studià i sustanzi medichi usati à quiddi tempi, a
stragrandi maiuranza di i quali era custituita da vegetali. L'annu succissivu
(1728) si cullucò à l'Università di Uppsala, a migliori di a Svezia, induva
divintò studianti di Olaus Rudbeck u Ghjovanu. Linneu passò a maiò parti di u so
tempu à raccoglia è à studià varii tipi di pianti.

Dighjà da u 1730 principiò à piglià forma u so metudu di classificazioni
tassunomica. Sempri studianti, ghjuntu à a cunvinzioni ch'è l'organi
riproduttivi di i pianti, vali à dì i parti di u fiori (petali, stami è
pistilli) pudiani essa imprudati com'è basa par a so classificazioni, scrissi un
brevi trattatu annantu à l'argumentu, Preludia Sponsaliorum Plantarum ("Nozzi di
i pianti"), chì li feci ottena sempri duranti i so studii a pusizioni di
insignanti vicinu à u giardinu butanicu. Quissa li arricò, purtroppu, ancu una
cundanna: postu ch'è ebbi l'imprudenza di basà a so classificazioni annantu à
ciò ch'eddu usò à chjamà "u sistemu sissuali" di i pianti, asaminendu i so
"organi riproduttivi". Eppuri, par quistu ebbi una dinuncia da u statu svidesi
par "immuralità" è a cundanna di a Cumunità luterana par "suspettu di
libertinisimu".

In u 1731 l'Accademia di i Scenzi di Uppsala finanzò a so spidizioni in
Lappunia, in quantu Linneu era in ristritezzi ecunomichi. Scrissi u resucontu di
a so spidizioni etnugrafica è butanica in l'opara Lachesis lapponica (pubblicata
postuma in u 1811); in u 1734 urganizò un'altra spidizioni in a Svezia cintrali.
I risultati scentifichi funi illustrati in l'opara Flora Lapponica Exhibens
Plantas par Lapponiam Crescentes, secundum Systema Sexuale Collectas in Itinere
Impensis (1737). In u 1735 si cullucò in Olanda è tarminò i so studii di
medicina à l'università di Harderwijk.

Dopu parò si scrissi ancu à l'Università di Leida par cuntinuà i so probbii
studii. In sta fasa di a so vita a so riputazioni di butanicu era dighjà ampia è
affirmata. In u 1738 turrò in Svezia induva principiò à asarcità a prufissioni
di medicu, dedichendu si principalamenti à a cura di a sifilidi.

In u 1739 fù unu di i fundatori di l'Accademia Riali Svidesi di i Scenzi. In u
stessu annu spusò Sara Morea, figliola di un medicu. Dui anni dopu, in u 1741,
ottensi una catedra vicinu à a facultà di medicina à l'università di Uppsala ma
l'annu succissivu a scambiò incù a catedra di butanica, dietetica è materia
medica (ch'eddu cunsirvò finu à a morti). À Uppsala ristaurò u giardinu
butanicu, dispunendu i pianti sicondu u so ordini di classificazioni.

Linneu continuò à urganizà spidizioni in u mondu sanu, incù u fini di scopra è
classificà tutti l'essari viventi è i minirali di a Terra. Molti di i so
studianti presini parti à i spidizioni è parechji perìni tuttu à fattu duranti i
viaghji. In u 1758 acquistò l'impresa di Hammarby induva criò un mudestu museiu
distinatu à accoglia a so cullizzioni privata. In u 1761 u rè Adolfo Federico di
Svezia li cunferì un titulu nubiliari à seguitu di u quali Linneu cunvertì u so
nomu in Carl von Linné. I so ultimi anni di vita funi carattirizati da un
criscenti pessimisimu è da a diprissioni; in u 1774 fù culpitu da una seria di
picculi infarti è murì in u 1778. Fù sipoltu vicinu à a Catedrali di Uppsala.

U meritu maiori di u svidesu fù a difinizioni è l'intruduzioni in u 1735 di a
numinclatura binumiali, basata annantu à u mudeddu aristutelicu di difinizioni
par mezu di genaru prossimu è diffarenza specifica, in u sistemu di
classificazioni di i pianti, di l'animali è i minirali. Incù stu metudu
tassunomicu (cuncipitu pocu più di un seculu prima da Bauhin) à ogni urganisimu
sò attribuiti dui noma (di urighjina latina): u prima si rifirisci à u Genaru di
appartinenza di l'urganisimu stessu ed hè uguali par tutti i spezii chì
cundividini parechji carattari principali (nomen genericum); u sicondu terminu,
chì hè spessu discrittivu, disigna a Spezia prubbiamenti ditta (nomu triviali o
nomu specificu).

* Systema Naturae. Rotterdam, editori Theodorum Haak, tipugrafia Joannis
Wilhelmi de Groot, 1735. Prima edizioni.

Avantaghjatu da avè invintatu u sistemu di numinclatura binumiali di i formi di
vita, hè à i ghjorna d'oghji u discrittori più prulificu, incù guasi 3000 taxa
discritti.



https://co.wikipedia.org/wiki/Lingua_portughese

A lingua portughese (ancu lingua portoghese, purtughese o purtughesa; in
portughese: português) hè una lingua rumanica chì si parla in u Brasile, u
Portugallu è qualchi paese è locu di l'Africa è di l'Asia. Hà circa 215 milioni
di locutori. Accantu u francese, hè a seconda più grande rispettivamente a
seconda più impurtante lingua rumanica (u portughese hè parlatu di più ghjente
cum'è lingua materna ch'è u francese, u francese hà più locutori secondi).

A lingua portughese hè risultata da a lingua galiziana - o detta più
precisamente - da u galizianu-portughese.

In 'ssi paesi, u portughese hè lingua ufficiale è guasi una seconda lingua
materna:

In 'ssu paesu rispettivamente 'ssa regione, u portughese hè lingua ufficiale è
lingua materna pè a magiurità di a pupulazione:

In 'ssi paesi è regioni, u portughese hè lingua ufficiale, ma micca (o solu
raramente) lingua materna:

In 'sse regioni, u portughese hè lingua materna pè a magiurità di a pupulazione,
ma micca lingua ufficiale:

In 'sse regioni, u portughese hè una lingua parlata di una moltu piccula
minurità:



https://co.wikipedia.org/wiki/Isulottu_di_Gargalu

L' Isulottu di Gargalu hè un isulottu di Corsica. Hè situatu in a Riserva di
Scandula. Hè u più locu à punente di a riserva, ma dinù di a Corsica. In cima di
l'isulottu, ci hè una torra ghjenuvese antica: a Torra di Gargalu. Hè stata
custruita in u 1610, sottu a dirizzione di Anton' Ghjuvanni di Sarrula.

U culore russiciu di l'isulottu vene da a prisenza di a riolita, mischiata incù
l'ignimbrita.

Si stima ch ì a superficia di l'isulottu hè circa 17 ettari. L'altezza massima
di l'isulottu hè 127 metri. Difatti, l'isulottu di Gargalu hè u più isulottu
altu di Corsica.

In generale, ci hè poca flora annantu à l'isulotti situati annantu à a costa
uccidentale di a Corsica, chì sò à spessu esposti à u ventu è à e timpeste, è
male abritati da u punente è da u libecciu. 'Ssa situazione incauseghja una
mancanza di piante è di fiori. Ma l'isulottu di Gargalu, per via di a so altezza
abbastanza impurtante, hè menu espostu è abritatu megliu. Per via di quessa, ci
hè una flora più abbundente ch'è in altrò.

Frà e spezie di fauna prisente annantu à l'isulottu, si pò mintuvà : u topu
cumunu (rattus rattus), l'acertulone (archaeolacerta bedriagae).



https://co.wikipedia.org/wiki/Venera

Venera (o Venere) hè a siconda pianeta di u Sistemu sulariu in ordini di
distanza da u Soli incù un' orbita guasi circulari chì a porta à compia una
rivuluzioni in 224,7 ghjorni terrestri. Piglia u nomu di a dea rumana di l'amori
è di a biddezza è u so simbulu astrunomicu hè a ripprisintazioni stilizata di a
mani di Venera chì teni un spichju (; Unicode: ♀).

Hè l'ughjettu naturali più luminosu in u celi nutturnu, dopu a Luna, incù una
magnitudina apparenti di -4,6, è par 'ssu mutivu hè cunnisciuta dipoi
l'antichità. Venera righjunghji a so massima brillantezza pocu prima di l'alba o
pocu dopu u tramontu è par sta raghjoni hè spessu stata chjamatu da populi
antichi a "Stedda Matttutina" o a "Stedda Visparina", finu à quandu Pitagora
idantificò in Venera u rispunsevuli di i dui apparizioni, quidda di a matina è
quidda di a sera.

Classificatu com'è un pianeta terrestra, calchì volti hè difinita com'è a
"pianeta coppiu" di a Terra postu ch'è i dui astri sò assà simili par quantu
riguarda diminsioni è massa. Eppuri, hè statu dimustratu chì par altri aspetti
hè piuttostu diffarenti da a noscia pianeta. A so atmusfera hè custituita
principalamenti da anidridi carbonica è hè moltu più densa di quidda terrestra,
incù una prissioni in superficia uguali à 92 atmusferi. A dinsità è a
cumpusizioni di l'atmusfera creani un impunenti effettu serra nantu à a so
superficia, chì ni faci a pianeta più calda di u sistemu sulariu.

Venera hè circundata da un spessu stratu di nivuli altamenti riflittenti,
cumposti principalamenti di acitu sulfuricu, chì impidiscini a visioni in luci
visibuli di a superficia da u spaziu. A pianeta ùn hè micca dutata di satelliti
o aneddi è hà un campu magneticu debuli, rispettu à quiddu terrestru.

Apposta ch'è a pianeta si trova vicinu à u Soli pò essa vista di solitu sultantu
par pochi ori è in a vicinanza di u Soli: duranti u ghjornu a luminusità sularia
a rendi difficiulamenti visibuli. Hè inveci molta luccicanti subitu dopu u
tramontu nantu à l'orizonti à punenti oppuri pocu prima di l'alba (Lucifaru)
versu livanti, di manera cumpatibuli incù a so pusizioni. Hà l'aspettu di una
stedda lucentissima di culori giaddu-biancastru, bedda più luccicanti ch'è
qualsiasi altra stedda in u firmamentu. L'ussirvazioni à u telescopiu hè
migliori quandu ùn hè micca cumplittamenti immersa in l'oscurità ma piuttostu in
i luci di a trabucinata o in pienu ghjornu, chì u cuntrastu cù u fondu celi hè
minori tandu è accunsenti una migliori parcizzioni di i picculi dittagli è di
l'umbratura di l'atmusfera, inoltri a pianeta in quiddi casi hè più alta nantu à
l'orizonti è a stabilità di l'imaghjini hè più impurtanti, chì hè menu
disturbata da u riverbaru di l'atmusfera terrestra. Particularamenti utuli in
l'ussirvazioni telescopica di Venera hè l'usu di filtri culurati par selezziunà
a luci à diversi lunghezzi d'onda, o di filtri neutri è pularizadori par
uttimizà a quantità di luci in l'ussirvazioni crepusculari, parmittendu di metta
in evidenza maghjuramenti i carattaristichi tenui di l'atmusfera di Vènera.

L'orbita di a pianeta hè interna rispettu à quidda di a Terra, è dunqua a vidimu
mova si altirnativamenti à livanti è à punenti di u Soli. A so elungazioni (a
distanza angulari trà un pianeta è u Soli) pò varià trà un valori massimu à
punenti è un valori massimu à livanti, è pò ghjunghja finu à 47°. I variazioni
di a so elungazioni massima sò duvuti più à a variazioni di a distanza trà Terra
è Soli ch'è à a forma di l'orbita di Venera è quandu l'elungazioni hè ampia
Venera pò firmà visibuli duranti parechji ori. Periudicamenti Venera passa
davanti o daretu à u Soli intrendu cusì in cunghjunzioni: quandu u passaghju
avveni daretu ni risulta una cunghjunzioni supiriori, mentri quand'eddu avveni
davanti si otteni una cunghjunzioni infiriori è a faccia alluminata di a pianeta
ùn hè micca visibuli da a Terra in nissunu mumentu di u ghjornu. U diamitru
apparenti di Venera duranti una cunghjunzioni infiriori hè di circa 64 sicondi
d'arcu.

L'eclittica nantu à l'orizonti hè u fattori più impurtanti par a visibilità di
Venera. In l'emisferu buriali l'inclinazioni hè massima dopu à u tramontu in u
periodu di l'equinoziu di branu oppuri prima di l'alba in u periodu di
l'equinoziu di vaghjimu. Hè impurtanti ancu l'angulu furmatu da a so orbita è
l'eclittica: infatti Venera pò avvicinà si à a Terra finu à 40 km è righjunghja
un'inclinazioni di circa 8° nantu à l'eclittica avendu un forti effettu nantu à
a so visibilità.

À parti u Soli, a Luna è (incù difficultà) Ghjovi, Venera hè l'unicu corpu
cilestu chì hè visibuli à ochji nudu ancu di ghjornu, sii puri à cundizioni chì
a so elungazioni da u Soli ùn sii micca troppu chjuca è ch'è u celi sii
abbastanza chjaru.

Cunnisciuta prubabilamenti dighjà in a preistoria, Venera fù ussirvata dopu da
tutti i culturi antichi, com'è i babilunesi chì a chjamàni Ištar, in onori di a
dea di l'amori, di l'erutisimu è di a guerra in a mitulugia babilunesa.
Egiziani, Grechi è Rumani distinguiani inveci l'apparizioni mattutini è serali
in dui corpi distinti, chjamendu la "stedda di a mattina" o "stedda di a sera",
è par quissa era chjamata Lucifaru quandu apparia prima di l'alba, è Vesparu
quandu apparia à punenti à u calà di u Soli. Par via di u so splindori, in molti
culturi, trà i quali quidda Maya, Venera ripprisintava una divinità è era
l'astru più studiatu in i so muvimenti in celi.

Fù Galileo Galilei u prima chì studiò Venera, ussirvendu la incù u so
cannuchjali. Riiscì à ussirvà i fasi, è à custattà chì quiddi erani simili à
quiddi di a Luna, dimustrendu a currittezza di a tiuria eliucentrica pridita
calchì dicenniu prima da l'astrunomu polaccu Niccolò Copernicu, chì sustinia chì
Venera era posta trà a Terra è u Soli è vuglìa intornu à quist'ultimu. À maiò
sustegnu di a tiuria ci era ancu l'ussirvazioni di Galileo di u diamitru
apparenti di Venera duranti i so diversi fasi, sicondu a so distanza da a Terra.
Eppuri, par ùn essa micca accusatu d'eresia da l'inquisizioni par cuntradiscia a
tiuria tulemaica, Galileo cuprì a so scuparta in una frasa criptica in latinu:
"Mater Amorum aemulatur Cinthyae figuras", chì voli dì "A mamma di l'amori
(Venera) imita i formi di Cinzia (a Luna)".

In 1677, Edmund Halley sughjirì di misurà a distanza Terra-Soli incù
ussirvazioni pruvinendu da parechji loca di a Terra, in particulari in
l'uccasioni di i transiti di Venera. Parechji spidizioni succissivi in varii
loca di u mondu parmittini di misurà a parallassi di u Soli in 8.85 sicondi
d'arcu. I transiti storichi di Venera funi particularamenti impurtanti di 'ssu
puntu di vista. Difatti unu di quissi, in 1761, parmissi à l'astrunomu russiu
Mikhail Lomonosov di fà l'iputesa di a prisenza di un' atmusfera annantu à
Venera.

U stratu spessu di nivuli è l'alta luminusità di a pianeta funi in passatu un
ostacolu seriu par circà d'individuà u so periodu di rutazioni incù i strumenti
dispunibili à quiddu tempu. Cassini è Francescu Bianchini ussirvàni Venera, è
mentri u prima iputizò un periodu di 24 ori, Bianchini tiurizò un periodu di 24
ghjorni. Eppuri William Herschel s'accorsi chì a pianeta era cuparta da un
spessu stratu di nivuli, è u periodu di rutazioni firmeti un enimma, ancu s'è in
u XVIII seculu, molti astrunomi pinsavani ch'eddu era di 24 ori, cunfurmendu si
à a tiuria pricidenti di Cassini. Ghjuvanni Schiaparelli fù u prima chì iputizò
un periodu diffarenti, tiurizendu ch'è, com'è Mercuriu, ancu Venera era in
rutazioni sincrona, "bluccata" da u Soli. Schiapparelli infatti cunclusi i so
studii l'11 aostu 1878, scrivendu: "Addiu bedda Afrudita, ormai a to rutazioni
ùnsarà più un sicretu"</ref>Errore Lua in package.lua alla linea 80: module
'Modulo:Citazione/Suggerimenti' not found.

In 1932 W.Adams è T.Dunham par via d'ussirvazioni spettruscopichi in
l'infrarossu, scuprarani linii di assurbimentu di u carboniu, chì permisero di
fà l'iputesa chì l'anidridi carbonica era priduminanti in l'atmusfera di Venera.

In 1961, duranti una cunghjunzioni, fù ussirvatu u periodu di rutazioni di
Venera incù u radiutelescopiu di Goldstone, in California, ancu s'è solu in u
1964 fù cunfirmata difinitivamenti a so rutazioni ritrugrada. Intantu, in 1962,
u Mariner 2 avia raghjuntu incù successu a pianeta, inviendu i primi dati
annantu à tampiratura supirficiali è a cumpusizioni atmusferica di Venera.



https://co.wikipedia.org/wiki/Torra_di_a_Parata

A torra di A Parata hè una torra di Corsica. Hè situata annantu à a cumuna
d'Aiacciu. U prubitariu era prima u Ministeru di a guerra, ma a so prubità fù
trasferrita dopu à a cità d'Aiacciu, dopu à un'urdinanza di u Rè di Francia
Louis-Philippe di l'ottu marzu 1838. A forma di a torra hè ronda. Hè alta 12
metri è u so diamitru misura 7,30 metri.

A torra di A Parata hè una di i più torri cunnisciuti di l'isula postu ch'hè
vicinu à Aiacciu è l'Isuli Sanguinari, un locu mori friquintatu da i turisti, è
chì ci si pò ghjugna faciuli.

Hè un fattu stranu ch'eddi ci fussini dui torri cusì vicini: una in cima di a
Punta di A Parata è quidd'altra annantu à l'isulottu di Mezu Mari. Ma ùn sò
micca stati custruiti à listessa ebbica, postu chì quidda di l'isulottu di Mezu
Mari hè stata eretta in circa 1550 quandu quidda di a Punta di A Parata hè stata
custruita più dopu, in 1608.

A torra hè situata à 14 kilomitri di u centru d'Aiacciu. Da Aiacciu, si piglia a
dirizzioni di l'Isuli Sanguinari, annantu à u stradonu dipartimentali D111. Si
ghjugni in a Punta di A Parata. Si cuntinueghja drittu è si codda pà u
stradeddu, cù i so ricciati è i scalinati in diurita nera, è si ghjugni insin'à
a torra, in cima, in deci minuti. Da a torra, ci hè una vista magnifica annantu
à l'Isuli Sanguinari è u golfu d'Aiacciu. U spittaculu annantu à l'Isuli
Sanguinari hè splendidu à u tramontu di u soli.

A torra di A Parata hè stata custruita da Dumenicu d’Urnanu è Girolamo da
Levante in 1608. Era chjamata tandu a "Torra di a Sanguinara di Terra", in
cuntrastu incù a "Torra di a Sanguinara di Mari" (ancu chjamata a "Torra
Castellucciu"), custruita annantu à l'isula Mezu Mari.



https://co.wikipedia.org/wiki/Sicilia

A Sicilia (o Cicilia) (IPA: [siˈʧiːlja], Sicìlia in sicilianu, Siçillja in
arbëreshë, Σικελία in grecu), ufficialamenti Regione Siciliana, hè una rigioni
taliana autonoma à statutu spiciali di 5 089 386 abitanti, u capilocu essendu
Palermu.

U territoriu di a rigioni hè custituitu guasi cumplittamenti da l'isula umonima,
a più isula maiori di l'Italia è di u Mediterraniu, è ancu a 45ª isula più stesa
in u mondu. A parti rimanenti hè custituita da l'arcipelaghi di l'Isuli Eolii,
di l' Egadi è di l'Isuli Pelagii è da l'isuli di l'Isula d'Ustica è Pantellaria.
Hè a rigioni più stesa di Italia è u so tarritoriu hè ripartitu in 390 cumuni
chi sò custituiti in novi pruvinci. Hè l'unica rigioni taliana à cumpurtà dui
cità frà i deci più pupulati d'Italia: Palermu è Catania. Hè bagnata à u nordu
da u Mar' Tirrenu, à punenti da u Canali di Sicilia, à u sudu da u Mari di
Sicilia, à livanti da u Mari Ioniu è à nordu-livanti da u strettu di Missina chì
a sipara da a Calabria.

I più antichi tracci umani in l'isula ricoddani à u 12.000 a.C. circa. Duranti
l'era protustorica si sò sviluppati i culturi ditti di Thapsos, di Castelluccio,
di Stentinello. Populi pruvinenti da u cuntinenti talianu o da u Mediterraniu ci
si stalletini dopu: trà eddi i Sicani, i Siciliani è l'Elimi. L'VIII seculu a.C.
vedi a Sicilia culunizata da i Fenici è da i Grechi è in i 600 anni successivi
divintà campu di battaglia di i guerri grecu-punichi è rumanu-punichi. L'isula
fù cusì cunquistata da i Rumani è fù parti di l'imperu finu à a so caduta in u V
seculu d.C..

A Sicilia fù cusì terra di cunquista è, duranti l'Altu Medievu, cunquistata da i
Vandali, da l'Ostrogoti, da i Bizantini, da l'Arabi è da i Nurmani. Sottu
quist'ultimi nascì u Regnu di Sicilia chì durò da u 1130 à u 1816, chì fù
suburdinatu dopu à l'Aragunesu, à u Sacru Rumanu Imperu è, infini, à i Burboni
sottu i quali si trasfurmò in Regnu di i Dui Sicilii. A Sicilia fù unita à u
Regnu d'Italia in u 1860 incù un referendu, in seguitu à a spidizioni di i Milla
vidata da Ghjaseppu Garibaldi duranti u Risurgimentu. In u 1946 a Sicilia,
custituita in rigioni autonoma à statutu spiciali, hà di novu un parlamentu
probbiu, sempri prima di a nascita di a Ripublica taliana.

A Sicilia hè a più isula grandi di u mari tarraniu. S'affaccia à u nordu annantu
à u mar' Tirrenu. À nordu-livanti hè divisa da a penisula da u strettu di
Missina ed hè bagnata à livanti da u mari Ioniu, à sudu-punenti hè divisa da
l'Africa da u canali di Sicilia. L'isula hà una forma chì ricorda
apprussimativamenti quidda d'un triangulu incù i trè siguenti vertici:

Capu Peloro, inoltri, rapprisenta l'estremità uriintali di a rigioni; l'isuli di
Strombolicchio, Pantellaria è Lampedusa, inveci, rapprisentani rispittivamenti
l'estremità sittintriunali, uccidintali è miridiunali.

A Sicilia apparteni à a placca Siciliana Iblea, chì faci parti di a placca
africana, eccituatu a parti nordu-uriintali chì apparteni à a placca
euruasiatica. U muvimentu di a placca africana chì par subduzioni s'immerghji
sottu à quidda euruasiatica hà ditarminatu a criazioni di i rilievi muntosi di a
rigioni, è ancu a prisenza di friquenti attività sismichi tantu d'urigini
tettonica ch'è vulcanica.

Trà 5,96 è 5,3 milioni d'anni, duranti u Messinianu (ultima fasa di u periodu
Miocenu), u Mediterraniu firmò isulatu da l'uceanu Atlanticu prubabilamenti par
via d'una crescita di l'attività tettonica. Quissa purtò à a crisa di salinità:
u mari Tarraniu cuminciò à svapurà più lestru è a cuncintrazioni di u sali
aumintò. Carbunati è sulfati funi dipusitati in grandi quantità annantu à i
fundali è n'hè firmatu sempri traccia in i minieri di sali gemma è di ghjessu
chì si poni truvà sempri in i pruvinci d'Agrigentu, Caltanissetta è Enna.

Un finominu giulogicu particulari hè u vulcanesimu sidimintariu, chì si scontra
in i siti di i macalubi d'Aragona, in a pruvincia d'Agrigentu, è di i maccalubi
di Terrapelata, à Caltanissetta. Stu raru finominu rendi l'aria vicina torbida,
di culori bianchicciu è pupulata da una seria di vulcaneddi di fanga, alti circa
un metru. U finominu hè liatu à a prisenza di tarreni arzillosi pocu
cunsistenti, intercalati da liveddi d'acqua salmastra, chì stani sopra à boddi
di gasu metanu sottupostu à una certa prissioni. U gasu, à traversu i
discuntinuità di u terrenu, affiora in suparficia, trascinendu incun eddu
sedimenti arzillosi è acqua, chì danu locu à un conu di fanga, chì a so summità
hè tuttu à fattu simuli à un crateru vulcanicu. U finominu assumi un caratteru
splusivu, incù spulsioni di materiali arzillosu mischiatu incèu gasu è acqua chi
zirla à una certa altezza.

Par via di a so pusizioni, a rigioni è l'isuli circustanti sò tocchi da
un'intensa attività vulcanica. I vulcani più impurtanti sò: Etna, Strombuli è
Vulcanu. Ani a singularità d'appartena à trè tipulugii diffarenti: eruzioni di
lavi basaltichi altirnendu incù periodi di calma par u prima; eruzioni cuntinui
è funtani di lava, par u sicondu, chì i so carattaristichi sò stati presi com'è
mudeddu tipulogicu da i scentifichi di u sittori, chì ani criatu u terminu tipu
strumbulianu par disignà l'attività similari di i vulcani terrestri; infini di
tipu splusivu o plinianu par u terzu, carattarizatu da longhi periodi
d'apparenti calma è eruzioni viulenti.

Infini si ricorda l'attività eruttiva chì in u seculu XIX, in l'ariali di u
canali di Sicilia oghji dinuminata bancu di Graham, hà inghjinaratu a nascita di
l'effimera isula Ferdinandea.

A Sicilia hè una rigioni cumplittamenti insulari: hè custituita, più ch'è da
un'isula principali, da un insemu d'arcipelaghi è d'isuli minori chì formani
circa 1,11% di tutta a superficia rigiunali (circa 285,4 km2 annantu à
25.711 km2 tutali). Cumpresa l'isula di Sicilia, ci sò 19 isuli abitati (33.172
abitanti in i soli isuli minori).

I principali gruppi d'isuli di u grandi arcipelagu di a Sicilia sò l'Eolii,
l'Egadi è i Pelagii; l'isuli di u Stagnonu è l'isuli Ciclopi, inveci,
custituiscini dui picculi arcipelaghi rispittivamenti à punenti è à livanti di
l'isula siciliana, di fronti à i costi di Marsala, in u trapanesu, è di Aci
Casteddu, in u catanesu.

Ustica è Pantillaria, in u mar' Tirrenu è in u canali di Sicilia, formani dui
cumuni distinti di i pruvinci di Palermu è Trapani. I centri storichi di
Siracusa è Augusta, in u siracusanu, sò situati annantu à dui isuli culligati à
a terraferma.

A Sicilia hè una rigione per u più cullinare (per u 61,4% di u territoriu),
mentre per u 24,5% hè muntosa è per u ristante 14,1% hè para (a pianura più
grande hè quella di Catania). U rilievu hè variu è, mentre in a Sicilia
orientale si pò ricunnosce in l'Appinninu sicilianu, a cuntinuazione di
l'Appinninu calabru, a Sicilia cintrale è occidentale ospiteghjanu parechji
massicci isulati. Si trova in e Madonie a siconda vetta più alta di l'isula: u
pizzu Carbunara (1979 metri).

À u centru di a Sicilia ci sò i Monti Erei annantu à i quali si trova, à 948
metri d'altezza, a cità d'Enna; mentre in a fascia sudu-orientale trà a
pruvincia ragusana è quella siracusana si trovanu i monti Iblei di i quali a
cima più alta, u monte Lauro, ghjunghje à un'altezza di 986 m. À punente
sorghjenu altri monti d'altezza variabile, com'è i Sicani, di i quali a cima più
alta hè u monte Cammarata (1578 metri), è i monti chì circondanu a Conca d'Oru,
a pianura induve, affacciata annantu à u mare, si stende Palermu, a cità chì hè
u capilocu di 'ssa rigione. À livante cumparisce, visibule da u Strettu di
Missina, è ancu da a cima calabresa di l'Aspromonte, a cima annivata di l'Etna,
altu 3.343 metri. Incù e so frequente eruzione, l'Etna hà cupertu u territoriu
di u circondu di a so lava nera. Cuntrariamente à ciò chì si pudaria pinsà,
però, a piana vicina di Catania ùn hè micca d'origine vulcanica, bensì d'origine
alluviunale, essendu stata criata da i l'alluvioni traspurtati in i seculi da i
fiumi Dittaino, Gornalunga è Simeto.

I fiuma siciliani sò tutti di purtata è estinsioni limitata. Quiddi di
l'Appinninu à u nordu sò chjamati fiumare, è ani una natura di turrenti chi
d'istati sò guasi sempri secchi. L'unichi corsi d'acqua chì t'ani diminsioni
impurtanti sò l'Imera Miridiunali, u più longu di l'isula, è u Simeto, quiddu
incù u bacinu idrugraficu u più ampiu. Sfocianu in u Mari Ioniu u Simeto,
l'Alcantara, l'Agrò, u Ciane è l'Anapo, in u Mari Tirrenu l'Imera Sittintriunali
è u Torto, mentri in u canali di Sicilia u Platani, l'Imera Miridiunali (o
Salso) è u Belice.

Par ciò chì riguarda i lava naturali, eccituatu u Lavu di Pergusa è quiddu mezu
artificiali di u Lavu Biviere di Lentini, a Sicilia ni hè guasi priva. U lavu di
Pergusa, d'urighjini paleuvulcanica, hè celebru par l'antichissimi miti è
lighjendi chì u cuncernani è par a fauna è par a flora chì u circonda. Tuttu
intornu ad eddu corri un autudromu, chì era in i tempi sediu d'un Gran'Premiu di
formula 3000. U lavu hè oramai à risicu d'assiccamentu, chì ùn hà micca
immissarii, par via di u custanti prilivamentu d'acqua par usu civili. A
custruzzioni di dighi hà criatu grandi lava artificiali, com'è u lavu di
l'Ancipa è u lavu Pozzillo (u più maiò di l'isula). Da mintuvà sò dinò u lavu
Aranciu, u lavu di Piana di l'Albanesi è u lavu d'Ogliastro.



https://co.wikipedia.org/wiki/Scurpionu_neru

U scurpionu neru (o scurpione neru) (Euscorpius flavicaudis) hè un tipu
d'animali chì faci parti di a famiglia di l'Euscorpiidae. Hè cumunu in l'ariali
di u Mari Tarraniu: in Algeria, in Tunisia, Italia, in iSpagna, in Corsica, è in
a parti miridiunali di a Francia. Pocu tempu fà, u scurpionu neru hè statu
introduttu in Ingliterra è ancu in Uruguay. A piccula culonia di scurpionu neru
chì ci hè avali in Ingliterra, hè a più à nordu in u mondu.

U scurpionu neru codigiaddu campa da 5 à 7 anni. Li ci voli dui anni par
ghjunghja à l'ità adultu. A gestatzione dura da 10 à 14 mesa. Li piaci à u
scurpionu neru à stà sottu à i petri o u legnu. Accadi à spessu ch'eddu stessi
accantu à i casi. Ùn hè micca cunsidaratu com'è vilanosu, è in generali a
pugnicatura di u scurpionu neru è com'è quidda d'un ragnu. U liveddu di
tussicità ùn hè ch'è 1 annantu à una scala di 5. Ma à spessu, u scurpionu neru
pizzica, inveci di pugna. U dulori hè com'è una pugnitura di vespa. Ci hè un
dismurfisimu sissuali ind'è u scurpionu neru: a coda di u masciu hè più maiori
cà quidda di a femina.

U scurpionu neru manghja insetti, ragna. Ma pò stà mori senza nutriscia si. Pà
catturà a so preda, u scurpionu si movi lestru lestru.

U scurpionu neru (o scurpione neru) hè u scurpionu cumunu in Corsica. Hè ancu
chjamatu a furbicetta (Dizz. U Muntese). U scurpionu si piaci in i loca umiti è
adumbrati, è si trova à spessu in i carciari.



https://co.wikipedia.org/wiki/Scupinu

U Scupinu (Hydnum repandum) hè un tipu di fungu chì faci parte di a famiglia di
l' Hydnaceae. Si scontra à spessu in e liccete, in e faiete o in i pinete.

U pede hè maiore, cilindricu è bianchicciu. Hè largu da 1,5 à 3 cm. U cappellu
hè largu da 3 à 17 cm. U sottu di u cappellu hè cupertu à ache. Hè per via di
quessa chì 'ssu tipu di fungu hè chjamatu "fungu ricciu" in parechje lingue, è
in particulare in inglese.

Ci hè una spezia di fungu chì s'assumiglia assai à u scupinu, è chì hè
cunsiderata certe volte cum'è una varietà di scupinu: u scupinu russicciu. Ma u
scupinu russicciu (Hydnum rufescens) hè russicciu o arancinu, a so forma hè più
regulare, più tonda. Hè dinù più chjucu, più mollu.

Accade qualchì volta ch'è u scupinu fussi cunfusu incù a ghjalletta, chì anu u
culore chì s'assumiglia. ma in cunfrontu di a ghjalletta, u scupinu hà l'ache
sottu u cappellu.

U scupinu hè cumunu in Corsica. U nome corsu vene da u fattu chì 'ssu fungu si
trova à spessu vicinu à a scopa. Ma si scontra dinò à spessu à mezu à e leccie.



https://co.wikipedia.org/wiki/Mari_neru

U Mari Neru (o Mare Neru) hè un mari internu di u bacinu di l'Oceanu Atlanticu,
situatu trà l'Auropa sudu-Oriintali è l'Asia Minori. Hè culligatu à u Mari
d'Azov par via di u Strettu di Kerč è di u Bosforu, inveci, à u Mari di Marmara,
chì à so volta, par via di u Strettu di i Dardaneddi, hè culligatu incù u Mari
Egeiu chì faci parti di u Mari Tarraniu. I flussi d'acqua in intrata, à traversu
u Bosforu, sò di circa 200 km³ à l'annu. U so bacinu embriferu hè moltu ampiu (2
milioni di km²); da l'arii circustanti ricevi acqui dolci par un tutali di circa
320 km3 à l'annu. I fiuma più impurtanti chì ci si sfociani sò u Danubiu, u
Dnepr è u Buh Miridiunali. A so superficia hè para à circa 436.400 km²
(escludendu u Mar' d'Azov) incù una salinità para à circa u 17‰. In prufundità,
oltri i 150 m, stu valori aumenta drasticamenti. U puntu più prufondu si trova à
2212 m, mentri in u centru a prufundità hè di circa 1830 m.

U Mari Neru era chjamatu da i Grechi Πόντος Εὔξεινος, Póntos Éuxeinos, in corsu
"Ponti Eusinu", veni à dì "mari uspitalieri"; u tarmini più anticu, eppuri, era
Πόντος Ἄξεινος, Póntos Áxeinos, veni à dì "mari inuspitalieri", è in tempi
pricidenti à l'ebbica classica, u nomu urighjinariu hè statu mudificatu par
mutivi aputrupaichi. L'etimulugia di ἄξεινος hè discutita: hè pussibuli ch'è
fussi un adattamentu di u nomu sciticu assimilevuli à l'aghjittivu avisticu
akhshaēna "oscuru, neru", assunanti à a parola greca chì oghji cunniscimu;
sempri in l'antica Grecia esistini attistazioni di l'usu di "Mari neru" par
"mari di u nordu" è "Mari rossu" par "mari di u sudu", è ùn hè micca impussibili
chì 'ss'accizioni, dopu trasmissa à a lingua turca, ricoddi probbiu à u culori
di l'acqua di u Mari Neru è di i so alghi. Mentri in a tradizioni tupunumastica
taliana u Mari Neru era dinuminatu, in ebbica mediivali è rinascimintali, "Mari
maiori", fù chjamatu Svartahaf ("mari neru", par appuntu) dighjà in l'opara
cusmugrafica Heimskringla di l'islandesu Snorri Sturluson In u XIIIimu seculu,
ciò chì veni evidintamenti à favori di un usu ancu mediivali di sta
dinuminazioni. A dinuminazioni muderna, eppuri, hè ghjunta in Auropa par via di
a lingua turca: in turcu u Mari Neru si chjama Kara Deniz ("mari neru"), mentri
u Mari Tarraniu si chjama Ak Deniz ("mari biancu"). Sicondu una tradizioni
Uralu-Altaica chì s'hè cunsirvata ancu trà i pupulazioni emigrati in America à
traversu u Strettu di Bering, i punti cardinali sò carattarizati da quattru
culori: nordu-neru, livanti-duratu, punenti-rossu, sudu-biancu. I noma Kara
Deniz è Ak Deniz nascini dunqua par indicà "mari di u nordu" è "mari di u sudu"
visti in rilazioni à a penisula anatolica. Par via di a so traduzioni in
francesu ("Mer Noire"), u nomu s'hè diffusu in tutta l'Auropa in u corsu di u
seculu XVII è di u seculu XVIII è s'hè impostu, in i rispittivi traduzioni, in
guasi tutti i lingui muderni.

S'affacciani nantu à i so rivi: Turchia , Bulgaria , Rumania , Ucraina , Russia
è Georgia.

I cità più impurtanti nantu à i so costi sò: Istanbul (pricidintamenti chjamata
Custantinopuli è Bisanziu), Burgas, Varna, Costanza, Tulcea, Jalta, Odessa,
Sebastopoli, Soči, Batumi, Trebisonda, Samsun, Zonguldak.

Da u Bosforu s'accedi à u Mari Tarraniu è à traversu u Strettu di Kerč à u Mar'
d'Azov. Par via di canali hè assicuratu l'accessu à i Fiuma Don è Volga, à u
Mar' Caspiu, à u Mar' Balticu è à u Mari Biancu, è par via di u Danubiu è u
canali Renu-Menu-Danubiu à u Mari di u Nordu.

Nonostanti i so diminsioni rispittabili u bacinu di u mari Neru hè
particularamenti povaru d'isuli. Si poni cità l'isula di Sant'Anastasia, l'isula
di San Quiricu, l'isula di Sant'Ivan, l'isula di San Tommasu, l'isula di Peuci,
l'isula di Sacalinu Mari, l'isula di Sacalinu Mic è l'isula di i Sarpi. Sò tutti
di diminsioni mudesti, i primi quattru appartenini à a Bulgaria, i succissivi
trè à a Rumania è l'ultima à l'Ucraina, ma hè rivindicata da u statu rumenu. In
tarritoriu turcu ci sò l'Isula di Kefken, l'Isula di Oreke è l'Isula di Giresun,
à diffarenza di i primi citati chì sò auropei, quisti ultimi si trovani in Asia.

U Mari Neru ricevi circa 350 km3 l'annu d'acqui dolci da parti di i grandi fiuma
auropei sopra citati è ultiriori circa 300 km3 par i pricipitazioni, contr'è
circa 350 km3 d'evapurazioni. Quistu ditarmineghja un attivu di 300 km3 d'acqua
dolci, chì in parti si riversa in u Mari Tarraniu à traversu u Bosforu.
Misurazioni eseguiti à traversu satelliti giustaziunari discrivini un
sopraslividdamentu di u Mari Neru rispettu à u Mar' di Marmara da i 30 à i 50
cm, intarvallu datu non da i marei ma da i variazioni staghjunali di a purtata
di i Fiuma. Da u Bosforu entri in u Mari Neru l'acqua salata di u Mari Tarraniu,
chì essendu più densa è pisanti, ùn si mischia micca incù u stratu supirficiali
di 100-130 m d'acqua salmastra. À u di sottu di tali intirfaccia (picnuclinu),
ci hè un ambienti sustanzialamenti disertu, u più grandi sistemu marinu
anossicu: in assenza di un currenti direttu da a superficia in prufundità è
viciversa, ùn ci hè micca ricambiu d'ussigenu. Inoltri u dicadimentu in i
prufundità di materia urganica aumenta l'anussia postu ch'è parechji
micrurganismi estrimufili riescini à viva cunsumendu, à u postu di l'ussigenu, u
sulfatu è rilascendu com'è scartu u sulfuru d'idrugenu (H2S) è u diussidu di
carboniu (CO2). Par contru a scarsissima prisenza di micrurganismi è di ussigenu
hà parmissu à parechji spidizioni d'alta prufundità di ricuparà manufatti è
scaffi di navi chì ricoddani à migliaia di anni fà.

L'arii umiti custieri offrini riparu à molti spezii marini, certi di i quali
rilivanti da un puntu di vista cummirciali, com'è u sturionu, è sò, inoltri, un
impurtanti puntu di transitu è nidificazioni di numarosi spezii d'aceddi. U 75%
di l'aceddi prisenti si cuncentra in a zona di u delta di u Danubiu induva si
trovani u marangonu minori, l'oca coddirossa (nidificheghja quì circa un dicimu
di a pupulazioni mundiali), u pelicanu biancu, u pelicanu ricciu è l'acula
codibianca. In u Mari Neru sò prisenti quattru spezii di mammiferi: u vechju
marinu, a forti rischiu d'estinzioni, è trè spezii di dalfini, u tursiopi, u
dalfinu cumunu è a fucena cumuna.

I variazioni climatichi in a rigioni di u Mari Neru sò influinzati da
l'oscillazioni Nordu Atlantica, un tarmini indicatu par discriva i miccanisimi
risultanti da l'intirazzioni trà i massi d'aria pruvinenti da u nordu Atlanticu
è da i latitudini medii.

I paesi di u liturali di u Mari Neru, incù l'Armenia, Azerbaijan, Grecia è
Muldavia, in u 1992 ani furmatu l'Urganisazioni par a cuupirazioni ecunomica di
u Mari Neru (in inglesu Organisation of the Black Sea Economic Cooperation -
BSEC) incù u sediu à Istanbul. L'urganisazioni hà u scopu di sustena u sviluppu
ecunumicu di a rigioni.



https://co.wikipedia.org/wiki/Ciuvodda_(tipugrafia)

U carattaru tipugraficu @ hè chjamatu "ciuvodda" (o civolla o ancu ciudda). 'Ssu
neulugisimu hà cuminciatu à essa adupratu in Corsica di manera spuntanea in
l'usu pupulari. U nomu corsu veni di l'assumiglia di u simbulu tipugraficu incù
a forma di una ciuvodda. Si face usu principalementi di a "ciuvodda" in u
currieri elittronicu. Hè aduprata par siparà u nomu di u titulari da u nomu di
duminiu, in un adrizzu elittronicu. L'@ hè cunnisciuta dinò com'è "chiocciola" o
"chiocciolina" in talianu, è com'è "at" in inglesu. Graficamenti, a "ciuvodda"
ripprasenta un'a stilizata incù un ricciulu. Hè da quì chì veni l'assumiglia
incù a "chiocciola" in talianu, un molluscu cumunu: u sammartinu. U codici
binariu chì hè usatu par idantificà a "ciuvodda" hè 01000000.

U carattaru @ nacqui à i tempi di Roma antica com'è un'unioni stilizata di i
lettari "a" è "d" minusculi chì formani a parola ad (veni à dì "versu"); u
simbulu era adupratu à l'iniziu in i testi di cuntabilità è in ducumenti simili,
par rifariscia si à un'indicazioni di locu. Sicondu i marcanti di Venezia @ era
un segnu chì rapprisintava l'anfura, chì era usata tandu com'è misura di pesu è
capacità. Ci chì Francesco Lapi era un marcanti fiurintinu chì, u 4 maghju 1536,
hà discrittu in una lettara, pà a prima volta, u cuntinutu di trè navi chì erani
vultati in iSpagna da l'America latina, usendu u segnu @ com'è unità di misura
chì currispundia à un'anfura. In u corsu di i seculi, i populi anglufoni
mudifichetini u significatu di l'@ da "ad" à "at". Cusì l'@ fù diffusa di manera
più larga è fù aduprata in particulari da a posta.

L'@ era prisenti in a mascina par iscriva Lambert di 1902, chì hè stata prudutta
da a Lambert Typewriter Company di New York è in l'IBM Selectric di 1961. In
1963 l'@ hè stata inclusa in l'insemi uriginali di i carattari ASCII. Incù u
sviluppu di i tennulugii muderni è l'invinzioni di l'urdinatori, a "ciuvodda"
divinteti un simbulu guasi esclusivamenti informaticu]] chì hà cunsirvatu u
significatu datu li da l'inglesi.



https://co.wikipedia.org/wiki/Cipru

L'isula di Cipru (grecu : Κύπρος , turcu : Kıbrıs) hè una isula di u Mare
Mediterraniu. A so superficia hè di 9 251 km², è u so culmine misura 1 952 m. In
2006, ci campavanu 1 300 000 abitanti. A densità di a populazione di st'isula hè
dunque di 140 abitanti/km².

L'isula è occupata per circa i dui terzi di a so superficia da a Republica di
Cipru, chì dapoi u 1a maghju di u 2004 face parte di l'Unione europea. A so
capitale hè Nicosia. U restu di u territoriu, in a zona settentriunale di
l'isula, è occupatu da a Republica Turca di Cipru Nordu (TRNC) chì hè stata
autoproclamata dopu à l'interventu militare turcu di u 1974.

Face parte de jure di l'Unione Auropea ma in veru, a parte nordu di l'isula ùn
ne face micca parte, postu ch'ella hè occupata da i Turchi. Difatti, l'isula hè
divisa tra trè paesi :

U grecu hè parlatu soprattuttu in u meziornu di l'isula, mentre u turcu hè
adupratu in u nordu. In realità, 'ssa divisione hè a cunsequenza di l'interventu
militare turcu di Cipru di u 1974, chèi hà incausatu l'espulsione di i
grechiciprioti di u nordu versu a parte sudu di l'isula.

Storicamente, quantunque, a variante cipriota di u grecu era parlata da circa
82% di a populazione ed era ampiamente distribuita in l'isula sana. A parte
restante di a populazione è di lingua materna turca. Difatti, ancu l'inglese hè
ampiamente usatu in Cipru.

Hè in usu ancu in Cipru un dialettu arabu di tipu siripalestinese in via di
estinzione, parlatu da a comunità maronita di Kormakiti, chì hè a cunsequenza di
a stallazione di cristiani maroniti libanesi in u seculu XII.

À i ghjorni d'oghje, i grechi di religione ortudossa rappresentanu più di 80% di
a populazione di l'isula (un pocu più di 700.000 abitanti).

L'altre minuranze sò custituite da i turchi (18% di a populazione, di religione
musulmana), cullucati per la maiò parte in l'areale di l'isula chì hè sottu u
controllu di a Turchia.

A Republica di Cipru hè di tipu presidenziale. U presidente hé elettu à u
suffragiu universale è ferma in carica durante cinque anni. U Parlamentu
comprende 59 deputati, eletti ogni 5 anni à u suffragiu universale.

A capitale cipriota, Nicosia, hè a cità principale; vive una realtà simile à
quella di l'isula sana: hè difatti divisa in dui parte, quella di prevalenza
greca à u meziornu, è quella di prevalenza turca à nurdivu. A capitale hè u
principale centru induve e più grande imprese anu a so sede, cum'è a banca
naziunale cipriota, è qualchì industria di media impurtanza. Ci si trovanu
inoltre parechji edifici culturali cume u museu naziunale, è u teatru. Altre
cità impurtante sò: Limassol (a seconda cità per populazione dopu à a capitale,
è u principale portu di a costa meridiunale, è dinù bellu centru
turistichibalneare) è Pafo (antica cità portuale à l'estremità occidentale di
Cipru, chì u nome mudernu hè Kouklia, signalata per a presenza di un santuariu
dedicatu ad Afrodite, cità oghje ufficialmente scritta à u patrimoniu di
l'umanità); inoltre ùn ci vole micca à smenticà Larnaca (cità di a costa
sud-orientale).



https://co.wikipedia.org/wiki/Carlu_Bonaparte

Carlu Maria Bonaparte nascì in Aiacciu u 29 marzu 1746. Era u figliolu di
Ghjiseppu Maria Bonaparte (31 maghju 1713 - 13 dicembre 1763) è di Anna Maria
Tusilo di Bucugnà (1690 - 17 settembre 1760). U babbu, Ghjiseppu Maria Bonaparte
fù elettu Anzianu (sorte di senatore di a cità) di Aiacciu in 1750 è in 1760.
Carlu Maria perse u babbu à l'età di 14 anni. À 18 anni, Carlu Spusò Letizia
Ramolino, chì ùn avia ch'è 14 anni. Carlu Maria Bonaparte morse in Montpellier u
24 ferraghju 1785.

Carlu Maria lasciò a Corsica pocu dopu à u so matrimoniu per fà i studii di
Drittu à Pisa è à Roma. Ma Carlu abandunò Roma subitamente, u 31 aostu 1765, per
raghjone chì ùn sò ancu oghje micca chjare. Carlu, quandu fù rientratu in a so
patria, si scrisse in u mese di dicembre di listessu annu per suvità u corsu di
Etica di l'Università di Corte, appena creata è aperta da Pasquale Paoli. Ma
Carlu fece cunniscenza di Pasquale Paoli è fù impiegatu subitu subitu cum'è
secretariu persunale di Pasquale Paoli, à parte da 1767.

In u 1768 a Republica di Genuva offrì a Corsica à u Rè di Francia, Luigi XV,
cum'è garanzia per un debitu cuntrattu dopu à l'inviu di truppe francese in
Corsica per aiutà e milizie ghjenuvese in a lotta contru a rivolta di i Corsi, à
parte da 1729. Dopu à u Trattatu trà a Republica di Genuva è u Rè di Francia,
firmatu à Versaglia u 15 maghju, e truppe francese passonu à l'offensiva cù a
vulintà di piglià pienu pussessu di l'isula. Molti corsi si sentitinu ingannati
da u Trattatu è Carlu si misse in evidenza per via di un fervente discorsu
contru à l'invasione francese di maghju 1768, quandu chjamò i ghjovani à ghjurà
di "Vince o More".

In u mese d'uttobre dopu, Carlu participò à a battaglia vitturiosa di Borgu
contr'à i francesi, è d'aprile 1769, forse ancu accumpagnatu da a so moglia,
Carlu fù prisente durante à battaglia di Ponte Novu duve e milizie naziunale
corse anu subitu una disfatta da parte di e forze di u Rè Luigi XV di Francia.
Pocu dopu, di maghju, Carlu fece parte di una delegazione di famiglie Corse, chì
incontrò u conte di Vaux in Corte per neguzià e cundizione di a disfatta. Carlu
tandu si spustò in a pieve di Vicu, duve ellu pruvò di riorganizà, ma senza
successu, a resistenza indipendentista.

Dopu à u 13 ghjunghju 1769, quandu l'eroie di l'indipendenza corsa, Pasquale
Paoli, prese la via di l'esiliu ed i francesi finissenu a cuncquista di a
Corsica, Carlu cambiò partitu è abbracciò a causa francese. U 20 settembre 1769
fù numinatu assessore di a corte reale di Aiacciu è di u so distrettu. Pocu dopu
finisse puru e so studie di drittu è ottense u Dutturatu in Leghje à
l'Università di Pisa trà u 27 è u 30 nuvembre 1769. A nova amministrazione
francese creò un Ordine Corsu di a nubiltà, d'aprile 1770. Carlu s'era dighjà
procuratu, incù uni pochi d'altri membri di a so famiglia, u titulu di "Nobile
Patrizio di Toscana", avendu fattu fà ricerche araldiche da i so parenti
alluntanati di San Miniato di Pisa. Fù accittatu cum'è membru di a nova nubiltà
corsa u 13 settembre 1771, incù u sustegnu di u Conte di Marbeuf.

Ottense Carlu dopu parechji respunsabulità politiche è in u 1778 fù numinatu
cum'è rippresentante di Corsica à a corte di u Rè Luigi XVI di Francia à
Versaglia. Essendu in Parighji, hà ottinutu trè borse: una per u so figliolu
maiore, Ghjiseppu, à u culleghju d'Autun ; un'antra, per Nabulione, à a scola di
Brienne ; infine, una terza borsa, à a casa reale di Saint-Cyr, per a so
figliola Elisa. Dopu à esse statu suspettatu di qualchì speculazione in u 1784,
morse Carlu à Montpellier di ferraghju 1785, à causa di un tumore à u stomacu.

Si conta chì da ghjovanu ghjovanu, Carlu Maria Bonaparte saria statu prummissu à
una ghjuvanetta di a famiglia Forcioli. Ma u ziu paternu, l'Arcidiacunu Lucianu
Bonaparte (8 ghjinnaghju1718 - 16 ottobre 1791) u cunvinse invece di spusà Maria
Letizia Ramolino chì arricava una dota di circa 7.000 lire ghjnuvesi. U
matrimoniu fù celebratu u 2 ghjunghju 1764, è i spusati ebbenu 13 figlioli:



https://co.wikipedia.org/wiki/Alzachena

Arzachena hè una cumuna taliana di 11.571 abitanti di a pruvincia di Olbia è
Tempiu in Sardegna. Situata in a parti nordu-uriintali di a Sardegna, in a
rigioni storica di a Gaddura, hè faciulamenti raghjunghjibuli parcurrendu
l'ultimu trattu di l'Uriintali Sarda (S.S. 125), chì cunghjunghji Olbia à Palau.
Hè inoltri prisenti una circunvaddazioni longa circa 8 km (raccordu urbanu di
Arzachena) chì parmetti di righjunghja a cità passendu da l'esternu, chì cullega
l'intrata di i dui parti di Arzachena, unu in dirizzioni Olbia è l'altra in
dirizzioni Palau, ovviendu cusì u trafficu moltu intensu soprattuttu in u
periodu estivu. U tarritoriu cumunali di Arzachena, incù una superficia di circa
228 km², cumprendi 88 km di costa, ricca di baii, inziccaturi è spiaghji di i
quali faci parti ancu u famosu cumplessu di a Costa Smeralda, natu in u 1962 par
opara di u principi ismailita Karim Aga Khan IV. A costa alterna zoni bassi è
rinosi à anfrattuusità, scogli granitichi di varii culori è zoni umiti
particularamenti intarissanti da un puntu di vista naturalisticu com'è i stagni
di Saloni, posti à u terminu di u longu fiordu dinuminatu Golfu di Arzachena.

L'urighjina di un tuponimu com'è Arzachena, Ardali, Bargasola, Libisonis,
Scandariu, Sindia, Siniscola, Tiana si riferisci à i tuponimi di l'Asia Minori,
locu da u quali s'iputizeghja ch'eddi poni essa ghjunti, in ebbichi
antichissimi, ghjenti in cerca di novi terri. Un'altra affascinanti iputesa dà à
u tuponimu Arseguen un'urighjina greca, vistu ch'è ghjà in l'Odissea fù
mintuvata a cità di Αρτακια com'è capilocu di u populu di i lestrigoni i quali
avariani abitatu sta purzioni di l'Isula. In ogni casu, a più antica
ducumintazioni di u tuponimu di Arzachena, in a forma Arsaghene, ricodda à u
1421 in a Carta d'infeudazioni cuncessa da Alfonso IV di Aragona à Ramboldo de
Corbaria.

A zona, in periodu rumanu, era nota cù u nomu di Turibulum par via di a grandi
roccia à forma di funzu chì subraneghja l'attuali cità è cunsistia in dui centri
vicini, Turibulum maior è Turibulum minor. Mantensi una grandi impurtanza par
tuttu u periodu ghjudicali, tant'hè ch'è cù u nomu di Arseguen custituiscìa u
capilocu di a curatoria di Unale ma dopu a caduta di u Ghjudicatu di Gaddura è
l'iniziu di a duminazioni spagnola andò lintamenti spupulendu si, à causa di i
friquenti incursioni saracini è murtali pistilenzi. In a siconda mità di u
Cinquicentu a zona era praticamenti disabitata.

L'attuali cità, chì poghja annantu à una cuddina granitica fù edificata à parta
da u 1716 par vulintà di u rè di Sardegna Carlo Emanueli III, u quali, vista
l'incuntrollabilità di a zona nonustanti l'inviu di forzi militari, ritenne ch'è
l'unica cosa da fà si fussi l'inviu di preta, chì cunvivendu incù i pastori
l'avariani muralizati par via di a pratica di una vita civili è cristiana. Fù
cusì ch'è trà u 1774 è 1776 a piccula ghjesgia campestra intitulata à Santa
Maria d'Arzaghena vinì/fù nutevulamenti ampliata è cambiò nomu divintendu Santa
Maria Maiori/maiò è intornu à edda u paesi si sviluppò nutevulamenti, tantu ch'è
in 1909, annu di a furmazioni di u cumitatu pro-autunumia, cuntava dighjà 853
abitanti. In 1922, dopu anni di duri lotti, ottensi l'autunumia da Tempiu
Pausania è da tandu cunnisciti un cuntinuu sviluppu urbanisticu è dimugraficu,
ultiriuramenti amplificatu in l'anni sissanta da u boom turisticu di a Costa
Smeralda.

In Arzachena sò prisenti quattru ghjesgi di i quali dui sò intitulati à Santa
Maria di a Nevi, una à Santa Lucia è una à San Petru. A ghjesgia più antica,
intitulata à Santa Maria di a Nevi (Santa Maria Magiori) sorghji in u cori di u
centru storicu, in Piazza Risorgimento è ricodda, almenu in a so struttura di
basa, à u 1716. In u 1774 è in u 1864 subì nutevuli trasfurmazioni è solu in u
1922 righjunsi l'aspettu oghjincu. A so architittura hè quidda classica di i
ghjesgi urbani gadduresi, u pruspettu principali si tarmineghja cù u prufilu di
u timpanu à arcu ribassatu, incù campati difiniti da archi à tuttu sestu mentri
annantu à u latu drittu s'innalza a torra campanaria à canna quatrata. In u
presbiteriu hè cunsirvatu un raffinatu altari di legnu è un intagliu chì
rapprisenta a Verghjina cù u Bambinu, chì si pò fà ricuddà à l'ebbica di
allargamentu di a ghjesgia, in 1776. L'altra ghjesgia di umonima intitulazioni
sorghji pocu distanti, di ricenti custruzzioni, chì hè stata tarminata in 1993.
Di diminsioni impunenti, hè rializata in cimentu armatu è rivistita incù blocchi
di granitu à vista. Ci si cilibreghja a Festa a siconda dumenica di sittembri.

A ghjesgia intitulata à Santa Lucia ricodda anch'edda à u XVIII seculu è sorghji
inarpicata annantu à una cuddina chì subraneghja a cità è da induva si godi un
panorama trimendu. A so pianta à trè navati hà un sviluppu di tipu basilica, un
tipu di architittura diffusa in i ghjesgi rurali gadduresi. Ci si cilibreghja a
Festa u 13 dicembri.

A ghjesgia intitulata à San Petru, chì sorghji in l'umonima è cintrali via, fù
ricustruita dopu à essa stata abbattuta in u 1934 ma prubabilamenti ghjà in u
Seculu XVIII era una piccula ghjesgia campestra. È stata riaparta à u cultu in
1999 dopu un prufondu restauru è à u so internu hè cunsirvata una statua
pulicroma di San Petru chì stà pasendu in catedra, di u XVIII seculu.

In i circonda sò prisenti numarosi munumenti di u periodu prinuragicu è
nuragicu, chjara tistimunianza ch'edda era vitali in sta zona quidda cultura. A
cultura di i cherchji di Arzachena (fini di l'IV - iniziu di u III millenniu
a.C.), tipica è uriginali di stu locu, si carattarizeghja rispettu à a
cuntimpuranea cultura di Ozieri par nutevuli diffarenzi architittonichi
ussirvevuli in a custruzzioni di i necrupoli.

Annantu à a strada statali 125 in dirizzioni d'Olbia, à a periferia di u centru
statu, un carteddu turisticu indicheghja a prisenza di u nuracu Albucciu. U
nuracu, edificatu à ridossu di un massicciu graniticu, hè un asemplari di tipu
mistu. Pocu distanti da u nuracu, hè stata ricintamenti purtata à a luci una
tomba di i ghjiganti priva di a grandi stela monulitica è in a quali sò stati
ritruvati drentu muneti è incisioni punichi, prova evidenti ch'è a tomba fù
imprudata ancu in ebbica succissiva à quidda nuragica.

Pocu distanti da u nuracu Albucciu un antru impurtanti situ archiulogicu hè
rapprisintatu da u cumplessu nuragicu di Malchittu, in u quali spicca par
intaressu u timpiettu umonimu. Datevuli trà u XVI è u XIV seculu a.C. (Bronzu
Mediu), di struttura rittangulara prisenta un'absidi meza circulara induva hè
sempri prisenti un banconu par i doni à i divinità. Di punta à l'intrata si
trova u temenos, una spezia di sagratu annantu à u quali i piligrini sustavani
in l'attesa di entra in u Tempiu par assista à i cirimonii riligiosi.

Prusiguendu da Arzachena nantu à a s.s. 427 par Calangianus, dopu 3 km, si
ghjunghji in a lucalità "i Lolghi", induva in cima à una cuddina dumineghja
l'umonima tomba di i Ghjiganti, custruzzioni nuragica datevuli intornu à u 1800
a.C. è in ottimu statu di cunsirvazioni. A struttura hè custituita da l'esedra è
a stela, quist'ultima essendu carattarizata da dui lastri di granitu
soprapposti, un'architittura ardita par quiddi tempi.

Pocu distanti si trova un antru impurtanti situ nuragicu, a necrupola di I Muri,
impurtantissima è tistimunianza di a Cultura di i Cherchji di Arzachena.
L'architittura hè moltu simplicia, ma unica: i sipolcri, di forma circulara, sò
edificati un accantu à l'altru è intornu, picculi casetti in petra racoglini
prubabilamenti l'offriti di i parenti à i so defunti. À ghjudicà da i numarosi
ughjetti di valori ritruvati in l'aria i defunti sipolti à I Muri diviani essa
parsunaghji impurtanti o appartinenti à una classa di spiccu, prubabilamenti di
i pastori-cavalieri, guerrieri di valori o marinari.

A tomba di i Ghjiganti di Coddu Vechju, situata in l'umonima lucalità in i
circonda di Arzachena hè u più grandi di u so genaru è righjunghji cù a so stela
granitica un'altezza di 4,04 metri. A so custruzzioni hè avvinuta in almenu dui
periodi distinti: a camara funeraria ricuddaria à u bronzu anticu (1800-1600
a.C.) mentri l'esedra fù rializata più dopu, prubabilamenti in u bronzu mediu
(1600-1300 a.C.). À l'internu di a Tomba è in a vicinanza sò stati ritruvati
ughjetti di pregiu com'è cuddani, vasi, cuppetti, frissoghji è dicurazioni
varii, cunsirvati è visibuli in u museiu G. à. Sanna di Sassari. A tomba di
Giganti di Coddu Vechju faci parti di u paesi di u Nuracu A Prisgiona chì si
trova à soli 500 metri siguendu a strada chì da a tomba cuntinueghja versu a
cuddina di Punta d'Acu.

A cumuna di Arzachena hà un tarritoriu particularamenti vastu (dopu à Olbia hè u
più stesu di a pruvincia) chì inchjudi in intreiu a famosa "Costa Smeralda".
Quissa faci di a cumuna smiraldina a prima in Sardegna par numaru di
ghjunghjenzi è prisenzi turistichi (u 10,66% di i prisenzi rigiunali in u 2005)
parzialamenti cuntrastatu solu da Algheru. I lucalità custieri chì si succedini
longu a costa di u tarritoriu cumunali sò: Portu Cervu, Baja Sardinia è
Cannigione. L'offrita turistica hè varievuli. Si và da u lussuusissimu Portu
Cervu, à u centru turisticu di pristigiu, ma più à a purtata di tutti, Baja
Sardinia, finu à Cannigione lucalità marina di pregiu, dutata di tutti i
sirvizii necissarii à u turistu è di spiaghji biddissimi ma, sicuramenti menu
cunnisciuta è più abburdevuli ch'è i primi dui. A zona custiera cumunali hè
particularamenti attrazzata da u puntu di vista turisticu ricittivu (oltri 13
milla posti lettu in alberghi è strutturi cumplimintarii), ricca di alberghi,
agriturisimi, beddi casi, risturanti, discutechi è porti turistichi. In a cumuna
smiraldina, sò prisenti novi alberghi à 5 steddi (sei di i quali essendu in
Portu Cervu), numarosi 4 steddi è parechji, bench'è micca numarusissimi 3
steddi. In u tarritoriu sò prisenti quattru porti turistichi di i quali trè sò
attrazzati: Portu Cervu, Poltu Quatu è Cannigione più u picculu molu di Cala
Bitta (Baja Sardinia).

In i circonda di Cannigione, u Riu San Ghjuvanni sfocia in u golfu di Arzachena
criendu una di i principali zoni umiti di a Sardegna sittintriunali, i stagni di
Saloni in i quali trovani u so ambienti ideali varii aceddi palustri, com'è
l'egretta, l'eronu cinnarinu, i fulaghi, i ghjaddineddi d'acqua è u rarissimu
poddu sultanu, ricunnuscibuli da u so piumaghju turchinu è i so longhi zampi
rossi. Di quandu in quandu sceglini sti acqui ancu i fenicotteri rosa.

U Poddu Sultanu, in particulari hè un aceddu di a famiglia di i Rallidi, misura
circa 47 cm, di piumaghju turchinu-purpuru, cù u bizzicu è zampi rossi incù
lunghissimi dita incù i quali s'arrampicheghja faciuli trà i folti è
aggruvigliati cannicci, ind'eddu custruisci u so nidu è si nascondi duranti a
notti. Difficiulamenti s'alluntana da i cannicci ma quandu quissa accadi,
principalamenti prima è dopu u tramontu, hè in cerca di molluschi è pianti
acquatichi, a so dieta principali. U Poddu Sultanu hè una spezia rara ed hè
prutetta, in Italia, dipoi 1978.

Spustendu si versu l'internu u paisaghju hè dissiminatu di stazzi, i vechji
abitazioni gadduresi chì finu à 50 anni fà ani rapprisintatu u punteddu di a
vita paisana, parfittamenti insiriti in u paisaghju custituitu da i boschi di
alivi è quarci. Oghji sò ristrutturati par usu abitativu o ricunvirtiti à fini
di turisimu rurali.

L'idioma parlatu hè quiddu gadduresu, un diasistemu escinzialamenti corsu, è
dunqua di ceppu tuscanu, moltu simili à quiddu parlatu in a rigioni di Sartè, in
u sudu di a Corsica ma incù parechji influssi derivanti da u substratu
loguduresu chì era parlatu anticidentamenti duranti u periodu ghjudicali. U
dialettu attuali, diffusu in tutta a Gaddura, hè u risultatu di u ripupulamentu
di u tarritoriu à opara di pastori corsi è di i so famiglii à parta da u 1600
finu à mità di l'800. In i centri di Olbia, Budoni, Monti, Padru, Golfu Aranci è
Luras, puri essendu sturicamenti di lingua loguduresa, hè parlatu ancu u
gadduresu. Hà u so sediu à Arzachena a cunsulta par a difesa di sta lingua, a
Cunsulta Intercumunali di u Gadduresu. In l'ultimi anni, à seguitu di impurtanti
afflussi di ghjenti non gadduresufoni è in particulari in i zoni custieri à
maiori cuncintrazioni turistica, si pò nutà una tindenza maiò à l'usu di u
talianu nonustanti trà ghjuvanotti u gadduresu sii sempri a lingua maiuramenti
imprudata in a cumunicazioni cunfidinziali.

Apartu pochi anni fà, u Museiu etnugraficu è mineralogicu hè situatu in u centru
urbanu è uspiteghja numarosi minirali è fussili cumprati da a Cumuna. Uspiteghja
dinò un Centru di ducumintazioni tarrituriali di a scenza di a terra è di l'omu.
L'ogetti allucati in u museiu sò circa 15.000, trà minirali è fussili.

Arzachena hè una di i cumuni maiori pruduttori di Varmintinu di Gaddura DOCG, un
vinu biancu prigiatu carattaristicu di u nordu di a Sardegna, di u quali u
vignali, urighjinariu di u Portugallu fù introduttu da i liguri in Corsica, da
induva si diffusi dopu in Gaddura. U vinu, di culori giaddu pagliarinu incù
lighjeri riflessi virdicci, hà un sapori diddicatu è lighjiramenti amarognulu è
hè pruduttu in diversi appiddazioni frà i quali: Varmintinu di Gaddura (biancu
seccu) è Varmintinu di Gaddura supiriori. Quist'ultima pruduzzioni, cirtamenti
di qualità supiriori righjunghji un gradu alcolicu di circa 14%. A pruduzzioni
hè ammissa solu in i cumuni di a pruvincia di Olbia-Tempiu è di Sassari.



https://co.wikipedia.org/wiki/Ugu_Peretti

Ci hè da dumandassi parchì Ugu Peretti (1747-1838) hè cussì pocu mintuvatu da i
diffarenti antulugii corsi. 'Ssu nutabili di u meziornu di a Corsica (Livia,
Figari), chì hà vissutu più di 90 anni, hà puri lacatu, à mezu à puisii di
lingua taliana, i primi testi cunnisciuti in dialettu pumuntincu. I so famosi
Versi di Sagra, passati in a tradizioni pupulari nanzi à l'opari di Monsignori
Paulu Matteiu Della Foata, mettini in scena una liti comica trà un maritu è so
moglia. U tonu di i versi hè schirzosu, a lingua cruda, a sucità evucata hè un
mondu rurali è pasturali dundi l'usi sò aspri è i passioni viulenti. Forsa ci
sarani da leghja i radichi frasturnati d'una sucità è d'una cultura miridiunali
chì si sò mantinuti sin'à pocu. Cussì a lingua è i primuri di Peretti ci
firmarani stranamenti familieri.

In ciò chì cuncerna l'aspettu biugrafficu di l'autori, sapemu ch'iddu era u
fiddolu d'un cummissariu in capu di a Rocca numinatu da Paoli in 1759. Hè natu
in Figari in 1747. Studianti à a prima università di Corti, una lighjenda vurria
chì Ugu Peretti avissi cumbattutu frà mezu à i naziunali in Ponte Novu (1769).
Hè cussì chì Marcu Angeli u poti qualificà di "guerrieru pueta". Puri, com'è una
mansa di sgiò isulani, si ristaccò ghjà da 1770 à u rigimentu Royal-Corse,
incaricatu di a pacificazioni sanguinosa di a Corsica. U so babbu, numinatu
parcittori di u Rè, pagò d'altrondi di a so vita l'alianza di a famidda à a
curonna di Francia. Fù assassinatu in San Martinu (Sotta) in 1772.

Avendu participatu à u scumpientu militaru di i rivuluziunari francesi in
Sardegna (1793), ritruvemu puri à Ugu Francescu paulistu un' antra volta mentri
l'ultima indipindenza, cù u gradu di cummissariu pressu à Sir Elliot. Da tandu a
so rinoma di ribeddu hè stabilita, ancu sì i parseguiti cuncirnendu lu parini di
calà à parta da 1799. A quidd'epica, Nabulionu Bonaparte iddu stessu, forsa cù a
primura di lià si a sgiurizia corsa, li feci rigalu d'una spada in oru...

Infini, a capacità di Peretti d'entra in i grazii di u puteri (qual'iddu fussi)
pari illustrata dinò da a so numinazioni à u gradu di tinenti culineddu da u Rè
Lavighju XVIII mentri a Risturazioni, è dopu da a so elevazioni à u rangu di
Cavaglieri di l'Ordini di San' Lavighju... Ritiratu com'è ghjudici di paci in
Livia, avaria finalmenti firitu un parenti in 1822 mentri una vindetta à
prupositu... di l'arrubeghju d'un lettu ! Ultima minzioni d'una vita cumplessa è
trubulata.



https://co.wikipedia.org/wiki/Scrizzula

A scrizzula (Troglodytes troglodytes ) hè un acellu chì face parte di a famiglia
di i Troglodytidae. A scrìzzula hè cumuna in tutta l'Auropa, in Asia, in u Nordu
di l'Africa è u Nordu di l'America.

Li piace à a scrizzula à fà si sente è canta à spessu, cù note chjare chì si
sentenu sopratuttu a sera, tuttu l'annu, è ancu d'inguernu. U bulu di a
scrizzula hè assai rapidu. A scrizzula manghja insetti. D'aprile, u masciu
custruisce parechji nidi è a femina sceglie dopu quellu chì li cunvene u più,
dopu à avè li visitati tutti. A femina face dopu circa sei ovi in u nidu. 'Ssi
ovi sò bianchi pichjati. A femina cova durante circa quindici ghjorni. Quindici
ghjorni dopu a so nascita, i piulaconi chettani u nidu.

A scrizzula hè assai cumuna in Corsica. Esiste in Corsica una spezia endemica di
scrizzula: Troglodytes troglodytes koenigi, in cumunu incù a Sardegna. 'Ssa
sottuspezia endemica hè più bughja ch'è à forma più cumuna, è menu russiccia. Hà
dinù a scrizzula di Corsica è Sardegna assai strisce sottu è sopra (Thibault
1983). A scrizzula si scontra in Corsica in piaghja com'è in muntagna. Friquenta
a scrizzula a machja, ma dinò a furesta è difatti, si trova ancu in l'alzete à
più di dui milla metri. Friquenta dinù a scrizzula parechji isulotti: a
Giraglia, Mezumare in l'Isule Sanguinare. Accade dinù d'inguernu ch'è e
scrizzule chì stanu in muntagna si tramutessenu in piaghja (Thibault 1983).

Altri nomi corsi di a scrizzula sò: u scrizzulu, a muraghjola o l'acella
muraghjola.



https://co.wikipedia.org/wiki/Sahara

U disertu di u Sahara (da a parola araba الصحراء, sahrāʾ, "disertu") hè u più
vastu disertu caldu di a Terra, incù una superficia di 9 000 000 km².
Attravirsatu da u Tropicu di u Cancaru (23° 27′ latitudina nordu), si trova in
l'Africa sittintriunali, trà 16° di longitudina punenti è 35° longitudina
livanti.

Si stendi da l'Uceanu Atlanticu à u Mari Rossu par una lunghezza di circa 5000
km, incù l'unica intarruzioni di a Vaddi di u Nilu, è par una larghezza 1 500 -
2 000 km da u Mari Tarraniu finu à i rigioni cintrali di l'Africa, induva u
passaghju da disertu à savana hè à volti assà incertu è stabilitu da fattori di
ordini climaticu. U Sahara ùn hà micca un aspettu uniformu, s'idantificheghjani
difatti parechji tipi di paisaghju: l' hammada, disertu di roccia nuda, liscia,
incisa è lavurata da i venti chì forma acuti è taglianti sgherzi; u serir,
furmatu da unu stratu di ciottuli è ghjala; l'erg, chjamatu ancu idean, in u
Sahara cintrali, furmatu da i carattaristichi duni di rena. In u Sahara mancani
tutalamenti corsi d'acqua è dunqua l'idrugrafia hè ripprisintata da una reta di
vaddi dissiccati è di fiuma fossili (arabu widyān, pl. di wādī, "fiumu" o "lettu
di u fiumu") uriintati versu u Niger, u Ciad, è u Nilu, in i quali scorri
l'acqua solu in casu di piuviti eccizziunalamenti abbundanti. Ricchissima hè
inveci a circulazioni suttarrania alimintata da numarosi faldi posti à parechji
prufundità chì dani urighjina à a grandi maiuranza di l'oasi.

U 18 frivaghju di u 1979 duranti una mezora u Sahara vedi a nevi. U 17 è u 18
ghjinnaghju 2012 u Sahara hà vistu dinò a nevi, in Algeria (zona di Mecheria),
sippuri incù accumuli schersi (6 mm à altitudini supiriori à 1000 m). I cutruri
sò pussibuli d'inguernu, à causa di i furtissimi escursioni termichi trà notti è
ghjornu.

U trasfirimentu di matiriali diserticu versu l'Auropa hè unu di i finomini più
carattaristichi di u Sahara, è pruduci effetti faciulamenti custatevuli, com'è
par asempiu a prisenza di rena in un ventu di sciroccu oppuri i piuviti "rossi"
o infini l'apportu di elementi com'è u farru è u fosfuru chì inducini a crescita
di alghi marini, è ancu in gradu di arricà altirazioni in l'ambienti.

Dighjà in l'antichità Aristoteli ussirvò a prisenza, in u ventu di u Sudu, di
grandi quantità di terra (Meteorologia, 358a, 28 ss.), mentri in ebbica muderna
u prima casu beddu ducumintatu fù a cusidditta "piova di sangui", accaduta in u
1901 è chì cuinvolsi ancu u tarritoriu di l'Alimagna sittintriunali. L'Auropa
sana hè intarissata da u finominu, chì si spinghji beddu oltri i Paesi
meditarranii, par righjunghja ancu quiddi scandinavi. I causi di u trasportu di
polvari versu l'Auropa sò fundamintalamenti dui: una hè diretta è avveni à causa
di una bassa prissioni annantu à a Spagna è annantu à a Francia chì spinghji
l'aria calda è secca da u Nordafrica versu u Meditarraniu; calchì volta stu
currenti di aria hè sullivatu à u di sopra di quidda meditarrania, più freta, è
riesci in stu modu à righjunghja distanzi luntani, finu à l'Auropa di u Nordu; u
trasfirimentu indirettu avveni quandu in un prima tempu a rena hè deviata versu
u livanti à causa di una diprissioni o versu punenti à causa di un anticiclonu,
è in un sicondu tempu volta versu u centru di u Mari Tarraniu. U finominu di i
"polvari sahariani" hè un campanedda di alarma annantu à l'incidenza nigativa,
ancu di l'omu, annantu à l'ambienti è annantu à u clima, datu chì s'iputizeghja
ch'è u 50% di i polvari pruvinissi da tarritorii "altirati" à causa di
l'erusioni, di u sfruttamentu è di a disfuristazioni.

A flora di u Sahara ùn hè micca moltu varia; in parechji zoni a vita vegetali
manca cumplittamenti, in altri a vegetazioni hà subitu parechji variazioni chì
l'ani resa adatta à suppurtà u clima di a rigioni. L'estremità miridiunali hè
cuparta da savani, quidda sittintriunali da steppa meditarrania. Numarosi, frà i
pianti, l'artemisii, i chenupudiacei (salsolacei) è calchì graminacea (di u
genaru stipa) è soprattuttu cespugli xerofili (Ziziphus, Pistacia, Tamarix,
Retama, Calligonum, Acacia, Rhus). Una boci à parti miretani l'oasi in i quali
crescini i palmi da lattari, agrumi, migliu, urtagli, orzu, frutta, arbi
arumatichi.

A fauna, à u cuntrariu di quantu l'ambienti lascia pinsà, hè moltu numarosa:
l'animali ani sviluppatu, cù u passà di u tempu, strategii chì l'aiutani à
cunsirvà acqua è à suppurtà u caldu. L'animali simbulu di u Sahara hè, senza
dubbitu, u drumidariu, parenti di u cammeddu asiaticu è di u lama. St'animali hè
statu moltu impurtanti par i beduini è i Tuareg, chì ni imprudavani tuttu:
carri, latti, peddi, grassu ed era ancu cavalcatu è adupratu com'è animali da
somma (com'è u lama in l'Andi).

Un antru mammiferu prisenti in stu disertu hè l'addax, un'antilopa à gravi
risicu di estinzioni, chì parò hè, furtunatamenti, aumintendu (grazia ancu à i
zoo). Altri antilopi prisenti sò a gazedda dorcas, una piccula gazedda moltu
viloci (finu à 65 km/h) è l'arici da i corra à sciabula, un arici estinta in
natura, ancu s'è sò in prugettu numarosi prugrammi di riintruduzioni in tuttu u
Sahara. Sò numarosi i canidi: volpi di Rüppell, volpi pallida è i famosi fennec,
chì, ultimamenti, sò usati com'è animali dumestichi. In u Sahara, ci hè sempri
calchì piccula culonia di licaona, canidi moltu sucievuli: in a caccia, un rollu
impurtanti hè svoltu probbiu da a cuupirazioni è da l'altruisimu. Di dicembri
2010, sò stati futografiati parechji ghjattupardi di l'Africa nordu-uccidintali,
una sottuspezia di ghjattupardu à risicu d'estinzioni. Trà i rettili, numarosi
sò i sarpi, trà i qualisò ricurdati a cirasti curruta, chì si movi in modu
incunfundibuli, strascinendu si latiralamenti par diminuiscia u cuntattu incù a
rena caldissima, è u cobra egizianu, sarpi vilanosa longa finu à 3 metri. Sò
prisenti ancu i varani, com'è quiddu di u disertu, è in l'oasi di a Mauritania
ancu calchì cuccudrillu. Infini, trà i duni infucati, si pò truvà u scincu di i
reni, una aciartula chì "nota" com'è un pesciu in a rena; hè infatti calchì
volta difinitu com'è "u pesciu di i reni". Altri animali sò u struzzu è parechji
scurpiona, com'è u scurpionu giaddu.

L'antica cità di Ghadames in Libia hè cuncipita par cumbatta i tampiraturi
terribili di u Sahara. I casi sò custruiti in fanga, calcina è tronchi di palmi
incù passaghji cuparti trà eddi par offra un bon riparu contru u calori di
l'istatina. Da un puntu di vista etnicu, u Sahara ripprisenta a zona di
siparazioni trà l'etnia bianca di l'aria meditarrania è quidda nera di l'Africa
cintrali, chì eppuri, incù cuntinui currenti migratorii, si sò spessu fusi trà
eddi. Populi carattaristichi di u Sahara sò i Tebu, assà ridutti numaricamenti è
allucati in u Sahara cintrali, da l'oasi di Cufra finu à u Tibesti, è i Tuareg,
nomadi, di l'Algeria miridiunali è di u Fezzan libicu. In l'oasi sittintriunali
viviani Berberi è Arabu-Berberi sedintarii è in quiddi miridiunali ancu gruppi
di Sudanesi. A dinsità di a pupulazioni di u Sahara hè moltu varia è mentri
vastissimi arii sò disabitati, in l'oasi si righjunghjini i massimi valori. A
riligioni privalenti hè quidda islamica.

A scuparta in u sottuterra di u Sahara di trimenti ricchezzi minerarii hà
cambiatu radicalamenti l'ecunumia di i paesi sahariani. I principali prudutti
sò: minirali di fusfati, farru è ramu in u Sahara uccidintali, ghjacimenti
pitruliferi è metaniferi in u Sahara cintrali, è infini, cromu, manganesi,
platinu, diamanti è sodiu. A scuparta di idrucarburi hà purtatu à a custruzzioni
di numarosi oliudotti par u so trasportu finu à i centri di raffinazioni è di
imbarcu, punendu à u fiancu di i prudutti tradiziunali di l'agricultura
(lattari) è di a pasturizia (peddi) quiddi di u sottuterra. I trasporti à
traversu u disertu, un tempu moltu ardui è faticosi, affidati unicamenti à i
caravani chì purtavani à i paesi meditarranii prudutti ricircatissimi pruvinenti
da l'Africa cintrali (avoriu, penni di struzzu, schiavi), sò risolti oghji
grazia à i linii aerii, mentri pocu sviluppati sò i cumunicazioni farruviarii è
quiddi stradali chì suvitani l'antichi caravani.



https://co.wikipedia.org/wiki/Roma_antica

La storia rumana hè ciò chì si intendi par li vicendi storichi chì hani vistu
prutagunisti l'antichi Rumani. Par la storia di la cità di Roma, chì par
l'antichità cuincidi cù idda, si rimanda à la boci apposita.

Sicundu lu racontu tradiziunali, la fundazioni di Roma à mità di l'VIIIu seculu
a.C. si devi à li leghjendari rumulu è Remu, nonostanti lu privalè di lu primu
annant'à lu sicundu. La data ufficiali, 21 aprile di lu 753 a.C., venni
stabilita da Marcu Terenziu Varrone calcolendu à ritrosu li pariodi di regnu di
li ri capitolini (35 anni circa par ogni re) . Altri funti in rialità riportani
dati diffarenti: Quintu Enniu in li so Annales culluchighja la fundazioni
nell'875 a.C., lu storicu grecu Timiu di Tauromeniu nel'814 a.C.
(contempuraneamenti, quindi, à la fundazioni di Cartagine), Fabiu Pittore
all'annu 748 a.C. è Luciu Cinciu Alimentu in lu 729 a.C. La datazioni di Varroni
- quidda tradiziunalmenti celebrata - hè cunsiderata sia troppu alta (in
relazioni à la prima unificazioni di l' abitati, avvenuta presumibilmenti in la
mità di l'VIILi seculu) sia troppu tarda (i primi insediamenti risalini à lu IIu
millenniu a.C.).

Da lu puntu di vista archiulogicu in la zona di lu Latium si sò osservati certi
tracci di pastorizia (porci, pecuri, menu li vacchi) è di modesta agricoltura
(soprattuttu farru, spelta è orzu, par quantu fossi permessu da l'area
paludosa). Cù li primi operazioni di bonifica inghjiru all'età di lu Ferru
(IX-VIILi sec. a.C.) si sviluppani puru li primi cultivazioni di frumentu, vita
è aliva. Si hani certi tombi à incinerazione, sostituiti poi in lu IX seculu da
li primi sepolture; certi tombi arcaichi mostrani pochi offerti, segnu di una
sucietà omoghjinea, è certi ogghjitti preziosi da lu seculu successivu.

Ma la vera è propria cità si venni furmendu attraversu un fenomenu di sinecismu
duratu vari secoli è culminatu appuntu à la mità di l'VIILi seculu a.C.. In
analogia à quantu accadeva in tutta l'Italia centrale, li urigini di la cità si
devini à una progressiva riunioni in un veru è propriu centru urbani di li
villagghj sorti annant'à tradiziunali setti culli: si trattava di insediamenti
di l'antica popolazioni di li Latini, di stirpi indoeuropea (gruppu
latino-falisco), già presenti da lu X seculu.

La lucalità presentava ampii zoni pianeghjanti pressu lu Tevere, chì tuttavia
erani in parti occupati da paludi è stagni. Li cullini chì si affacciavani
annant'à fiumi erani inoltri ricchi di acqui è cuntrollavani lu guadu di lu
fiumi pressu l'isola Tiberina, à lu puntu di intersezioni di dui importanti
direttrici cummerciali. La prima direttrici cummerciali andava da la custa à li
zoni interni di la Sabina lungu la valli di lu Teveri, è era utilizzata par
l'approvvighjonamentu di lu sale indispensabili par li economii
agricolu-pastorali: corrispondi à la via Salaria di epoca storica. La sicunda
era rappresentata da l'itinerariu chì andava da l'Etruria à la Campania.

Li primi ri di Roma sò ghjineralmenti cunsiderati cumi figuri prettamenti
mitologichi, poiché la datazioni proposta da Varrone - chì cunsidera un totali
di 245 anni par li setti monarchi - hè monda probabilmenti troppu breve. La
tradizioni attribuisci à ogni sovrani un particolà cuntributu in la nascita è
nellu sviluppu delli istituzioni romani è dellu sviluppu socio-politicu di
l'Urbe.

Romolu hè ritenutu un eroi eponimu, vieni ricordatu cumi lu fondatori di la
città, à cui diedi li principali istituzioni civili, di cui si ricorda la
furmazioni di un cunsiddu sceltu da lu ri, lu primu Senatu. Lu mitu lu voli
regnanti finu à lu 717 a.C., quendu li succedi un interrex, ossia un anziani chì
faceva li annant'à veci duranti lu cambiu di regno: questa figura mostra chì la
successioni à lu tronu ùn avvinia certamenti par via dinastica. rumulu realizzò
puru la prima distinzioni trà patrizi (discendenti da padri illustri) è plebei
(moltitudine), istituendu puru la clientela è lu patronatu di li sicundi versu
li primi. Divisi puru la cità in tri tribù (Titienses, Ramnenses, Lùceres) è
trenta curie, puru si questa vieni cunsiderata cumi un'attribuzioni piuttostu
moderna.

Numa Pompiliu, ri da lu 716 à lu 673 a.C., hè un nomi tipicamenti italicu. di
urigini osco-umbra. La legghjinda lu voli creatori delli principali istituzioni
relighjose, trà cui li culleghj sacerdotali delli vestali, di li flàmini, di li
pontefici, è di l' àuguri; istituì puru la carica di pontefici massimu (pontifex
maximus), nonché la suddivisioni di l'annu in dodici mesi è la precisa
regolamentazioni di tutti li festi è li celebrazioni, precisendu li ghjorni
fasti è nefasti.

Tullu Ostiliu, succedutu subitu à lu precedenti, siedi à lu tronu finu à lu 641,
sconfigghjindu li Sabini è cunquistendu Alba Longa, cù una iniziali espansioni
territoriali in lu Laziu. Da un puntu di vista storicu si tratta di un fattu
possibili, poiché à la mità di lu VILi seculu a.C. si hè osservatu un abbandonu
di li villagghj limitrofi. À lu ri vieni attribuita puru la prima pavimentazioni
di lu Foru.

Lu successori Ancu Marziu - da lu 640 à lu 617 a.C. - ni proseguì l'opera
fundendu la prima delli culonii, ossia Ostia (traducibili in latinu cumi foci);
la custruzioni di la nova cità era dovuta probabilmenti à la necessità di
cuntrollà la zona meridionali di lu Tevere.

L'esistenza storica in particolà di l' ultimi tri ri pà esseri accertata,
sebbeni sia possibili chì li dui Tarquini siani una duplicazioni di unu stessu
personaghju). Sottu questi sovrani, la cità entrò nell'orbita etrusca è ebbi una
straordinaria fioritura.

Tarquiniu Priscu, regnanti da lu 616 par una ghjinerazioni, effettuò diversi
lavori pubblici, cumi lu drenaghju delli zoni pianeghjanti attraversu la Cloaca
Massima. Istituì puru un esercitu guidatu da tri ufficiali, li tribuni militari
(tribuni militum), à capu di 3.000 fanti è 300 cavalieri. Vieni urganizzatu puru
lu sistema elettorali attraversu li curii (dal latinu par co-viria, intendendu
una riunioni di omini).

Serviu Tulliu riorganizza l'esercitu in la nova falangi oplitica, cù una
divisioni di li cittadini in classi sicundu lu censo, è in tribù sicundu la
residenza; li tribù sò divisi in quattru urbani (Suburbana, Palatina, Esquilina,
cullina) è 17 rurali (poi divenuti 31 da lu V seculu). Serviu Tulliu effettua
puru un primu censimentu è la tradizioni lu voli custruttori di lu tempiu di
Diana sull'Aventinu. Vieni introdottu puru l'aes signatum, ossia pani di bronzu
cuntrassegnati.

L'ultimu ri, Tarquiniu lu Superbu, venni cacciatu in lu 509 a.C., sicundu la
tradizioni à causa di li so atteghjamenti arroganti è di lu disprezzu versu li
so cuncittadini è versu li istituzioni romane: si tratta probabilmenti delli
cunseguenzi di lu decaderi di la potenza etrusca, di la quali Roma approfittò
par cunquistarsi una maghjori autonomia.

Li rapporti internaziunali di Roma, testimoniati da lu primu trattatu cù
Cartagini di lu 508 a.C., furonu bloccati tempuraneamenti par li tensioni è li
guerri cù li popoli cunfinanti quali li Etruschi guidati da Porsenna, li Latini,
chì furonu sconfitti da li romani in lu 496 a.C. pressu lu lagu Regillo, è varii
popolazioni uniti cumi Equi, Volsci è Sabini, chì li romani sconfisseru in lu
431 annant'à monti Algidu. Dopu la prima guerra offensiva di Roma cuntru Veio,
par li Salini di lu Tevere, la cità venni stravolta in lu 390 a.C. da un
incendiu appiccatu da li Galli guidati da lu ri Brennu, chì cù successu avevani
già invasu l'Etruria. L'intensità di quidda vergogna verrà superata solu da lu
saccu di Roma in lu 410 d.C.. Li Romani successivamenti si scontraronu prima cù
li Sanniti (343-295 a.C.) è poi cuntru li Tarantini aiutati da Pirru (ri di
l'Epiro), sconfitti in lu 275 à Maleventum (chi da quel momentu fu ribattezzatu
Beneventum). In lu 270 a.C., cù la vittoria annant'à Bruzi chì detenevani finu à
quel momentu lu cuntrollu di parichji cità di la magna grecia di la Calabria
centru settentrionali , puru li poleis grechi vengonu annessi à lu territoriu
romanu. Roma si ritrovò à cuntrollà un territoriu chì andava dallu strettu di
Messina à lu fiumi Rubicone. Li guerri cuntru li diversi popolazioni italichi,
cuntru li galli, li cartaginesi è li macedoni, porterannu à cunsolidà lu duminiu
sull'Italia è à inizià l'espansioni in Spagna è in Macedonia. Data simbolu di
questa espansioni in lu Mediterraniu hè lu 146 a.C., annu in cui, dopu un
assediu duratu tri anni è altrettanti guerri cumbattuti nell'arcu di più di un
seculu cuntru Roma, cadi definitivamenti Cartagine, la quali vieni cumpletamenti
rasa à lu solu è cusparsa di sali da li truppi romani cumandati da Publiu
Corneliu Scipioni Emilianu; vieni cunquistata è distrutta puru Corintu, cità
simbolu di la resistenza greca à la politica di espansioni romana; cù questi dui
grandi vittorii, Roma abbandona lu rolu di potenza reghjonali in lu Mediterraniu
Occidentali par assurghjà superpotenza incontrastata di tuttu lu bacino, lu
quali d'ora in poi, ùn à caso, verrà rinominatu mà nostrum. Li classi
dirighjinti si apronu all'influenza di la cultura greca è vengonu importati
operi d'arti è di artigianatu artisticu in gran numeru da la Grecia è da li
provinci urientali di cultura ellenistica.

Li problemi cunnessi à una espansioni cusì grandi è repentina chì la Repubblica
dovetti affrontà furonu enormi è di variu ghjinere: li istituzioni romani erani
finu à allora cuncepiti par amministrà un piccolu stato; adessu li province
(paragonabili à li culonii di l' stati moderni, da ùn cunfonderi cù li culonii
romani propriamenti detti, li quali erani stanziamenti di cittadini romani à
pienu titolo, cives optimu iure in territori extracittadini sogghjitti
all'amministrazioni è urganizzazioni diretta dellu statu romano) si stendevani
da l'Iberia, all'Africa, à la Grecia, all'Asia.

Li cuntinui guerri in patria è all'estero, inoltri, immiseru annant'à "mercato"
una quantità enormi di schiavi, li quali venneru usualmenti impiegati in li
aziendi agricoli di li patrizi romani, cù ripercussioni tremendi in lu tessutu
suciali romanu. Infatti la piccola proprietà terriera andò rapidamenti in crisi
à causa di la maghjor cumpetitività di li latifondi schiavistici (chi ovviamenti
producevani praticamenti à custu zero), ciò provocò da una parti la
cuncentrazioni di li terreni cultivabili in pochi mani è una grandi quantità di
merci à bon mercato, da l'altra ghjinerò la nascita di lu cusiddettu
sottoproletariatu urbano: tutti quelli famiddi custretti à lascià li campagni si
rifugiaronu nell'urbi, dovi ùn avevani un lavoro, una casa è di chì sfamarsi
dendu urigini à pericolosi tensioni suciali abilmenti sfruttati da li politici
più scaltri.

puru la struttura uriginali di la famidda, delli relazioni suciali è di la
cultura romana subironu profondi sconvolgimenti: lu cuntattu cù la civiltà greca
è l'arrivu in la cità di moltissimi schiavi ellenici (in parichji casi più culti
è istruiti di li so stessi padroni) ghjinerò in lu popolu romano, specialmenti
trà la classi dirighjinti, sentimenti è passioni ambivalenti: da una parti si
desiderava (i à la fini in bona parti ci si riuscì) à rinnovà li custumi rurali
romani - mos maiorum - introducendu usanzi è cunoscenzi provenienti da
l'Oriente. quistu cumportamentu feci sì effettivamenti chì lu livellu culturali
di li Romani, almenu di li patrizi, crescessi significativamenti - basti pensà
all'introduzioni di la filosofia, di la retorica, di la letteratura è di la
scienza greca - ma indubbiamenti ghjinerò altresì una decadenza di li valori
morali, testimoniata da la diffusioni di custumi è abitudini perfinu ogghj
moralmenti discutibili.

Tuttu ciò naturalmenti ùn accaddi senza provocà una strenua opposizioni è
resistenza da parti di l' ambienti più cunservatori, reaziunari è puru retrivi
di la cumunità romana. custoru si scaddaronu cuntru li culturi extra-romani,
tacciati di corruzioni di li custumi, di indecenza, di immoralità, di sacrilegiu
in li cunfronti delli abitudini relighjosi romane. Questi dui opposti
schieramenti furonu ben rappresentati da dui gruppi di puteri di eguali
importanza ma di radicalmenti opposta visione: lu circolu culturali di l'
Scipioni, chì diedi à Roma certi trà li più dotati cumandanti militari di la
storia (l'Africanu so tutti), è lu circolu di Catone, lu quali lottò
accanitamenti cuntru l'ellenizzazioni di lu modu di viveri romani cù una tenacia
è un vigori chì diventaronu legghjindarii (u famighjirati à sicunda di li punti
di vista), tuttu à favori di lu ripristinu di lu più antico, ghjinuinu è
uriginali mos maiorum, quell'insiemi di custumi è usanzi tipichi di la Roma
arcaica chi, sicundu Catoni, avevani permessu à lu popolu romani di rimaneri
unitu di fronti à li avversità, di sconfigghjiri ogni sorta di nemico, di piegà
lu mondu à lu propriu volere.

Quistu scontru trà novu è anticu, cumi hè facili immaghjnà, ùn si placò finu à
la fini di la repubblica, anzi possiamu diri chì questu scontru trà
"conservatorismo" è "progressismo" (termini da usari, quendu si discuti di
vicendi romani, cù molta accortezza, infatti parlà di idiulogia progressista in
sensu modernu in la sucietà romana, una società, à lu di là di ogni
rumanticismo, basata sullu schiavismu di massa, annant'à rumanizzazioni puru
furzata di li popoli, sull'autoritarismo, annant'à repressioni è so un
atteghjamentu intolleranti è à volti puru feroci so chiunqui osassi mitteri in
discussioni lu puteri rumani è li annant'à leghj, hè à dir pocu furviante) hè
statu presenti in tutta la storia rumana, puru in lu pariodu imperiale, à
testimonianza di quali trauma devi esseri statu la scoperta, lu cuntattu è lu
cunfrontu cù civiltà à lu di furi di li brulli paesagghj laziali.

In lu Iu seculu a.C. la Repubblica inizia à scricchiolari, si amplia lu
latifondu è si affermani furti puteri parsunali di li parsunagghj più influenti
chi, facendosi interpreti di li bisogni delli massi menu favoriti u di la
necessità di manteneri lu cuntrollu in li mani delli principali è più ricchi
ghjintes, porterannu à la guerra civile. La Repubblica dovrà affrontà puru una
rivolta di schiavi, capeghjata da Spartacu.

Arriverannu altri cunquisti, la Gallia è la Britannia da parti di Giuliu Cesare,
ma li rumani arriverannu finu in Siria è in Armenia.

La tesi sicundu cui lu duminiu di Roma urmai si estenda so un territoriu troppu
vastu è sia troppu cumplicatu par li strutturi di la Repubblica ghjistirlo,
provocendu la nascita di lu Principato hè ampiamenti superata. Li raghjoni di
l'ascesa di un modellu di governu centrali so basi sempri più spiccatamenti
parsunali si devonu ricercà in lu declinu di lu governu senatoriale di la
Repubblica rumana, lu cui primu attu va riallacciatu à la figura emblematica di
Scipioni Emilianu. La diffusioni di un sempri più marcatu sensu individualisticu
à ruma ha sicuramenti traccia di la diffusioni di effighj monetali ritraenti ùn
più solu lu più rappresentativu di l' antenati di lu magistratu in carica, ma
spessu lu magistratu medesimu. quistu processu si manifesta in cuncomitanza cù
la penetrazioni di li valori di la civiltà ellenistica, favorita indubbiamenti
da la cunquista rumana delli pòleis ellenichi sulli custi di la Magna Grecia
(Italia meridionale) è di la Sicilia, è sospinta da la cunquista rumana di la
Macedonia, di la Grecia moderna è di gran parti di lu mondu ellenistico, à
eccezioni di l'Egittu duminatu da la dinastia Lagidi, postu cumunqui sottu un
sempri più pressanti protettoratu.

Lu ricorsu sempri più assidu à lu mandatu dittatoriali incominciatu cù Gaiu
Mariu stravolgi la portata custituziunali di la magistratura dittatoriali,
prevista da l'ordinamentu repubblicano, finu all'esitu di la dittatura sillana,
intesa cumi mandatu à restaurà lu Statu rumani in sensu cunservatore-oligarchicu
(a favori di l' optimates) è ùn parvenuta à un esitu monarchicu par l'esclusiva
volontà di Silla. La dittatura cesariana (46-44 a.C.) riprendi in pienu lu
modellu sillano, seppur partendu da un campu politicu oppostu (quellu di li
populares, li oligarchi più propensi à usà la demagogia annant'à popolino, lu
vulgus, par assumeri lu putere) è furmalizza lu rifiutu di un esitu monarchicu
naturali adducendu la raghjoni di lu rifiutu culturali di la rumanità par
l'istitutu monarchicu ufficiale.

L'ascesa di Augustu (44-30), attraversu la partecipazioni à un istitutu
apertamenti sovversivu cumi lu "secondo" Triumviratu, si furmalizza in lu 27
a.C. in la rinuncia à li puteri dittatoriali urmai estesissimi in cambiu di un
cooptatu riconoscimentu senatoriali di un "bisognu dellu Statu rumano" à una
figura di guida è di ispirazioni politica di lu governo: cù l'appellativu di
Augusto, Ottaviani inaugura quel particolà istitutu custituziunali rumani notu
cumi Principatu (erroneamenti talvolta chiamatu Imperu par la presenza effettiva
di imperatori, dimenticendu chì la carica di "imperator" hè appellativu già
repubblicani par lu ghjinerali vittorioso, è chì la creazioni di
un'amministrazioni decentrata attraversu la creazioni di provinciae risali à lu
237 a.C., cul casu siculo).

Per tuttu lu primu seculu cuntinua l'accrescimentu territoriali di l'impero,
sottu li dinastii di li Giulio-Claudii, è di li Flavi. Sottu Traianu, cù la
cunquista di la Dacia è di novi territori in urienti, l'imperu raghjungi la sua
massima espansione. Sottu la dinastia di l' Antonini si ha un pariodu di paci è
prosperità, sebbeni versu la fini cumincia à esseri sempri più pressanti lu
cumpitu di difenderi li cunfini di l'imperu da la pressioni di li nemici
esterni.

La crisi di lu Principato, avviatasi già à la morti di Marcu Aureliu, si
cuncretizza nell'ascesa di Settimiu Severu (193-211) è in la riforma di
l'istitutu di lu principato, urmai estraniu à li dinamichi di l'ambitu
senatoriali è duminatu da quelli di l'esercitu. La monarchia milità severiana
(193-235), seppuri ripesca talvolta la necessità di una legittimazioni
senatoria, preludi all'avventu di lu duminatu (285-641), dopu la fasi assai
dinamica di l'anarchia milità (235-285).

Dopu la dinastia di li Severi, par tuttu lu IILi seculu sarannu li leghjoni à
proclamà imperatori chì spessu regnani solu par brevi pariodi è sò parennementi
impegnati in li campagni militari. La crisi economica hè puru crisi ideali è si
diffondi lu Cristianesimo, in parti cumbattutu è in parti tolleratu.

Cù la Tetrarchia voluta da Dioclezianu inizia la divisioni di l'imperu è vengonu
sviluppati profondi riformi in lu tentativu di fissà lu status qu. ruma pardi lu
so rolu di sedi imperiali à favori di mitropoli più vicini à li frontieri da
difendere. Vieni fundata da Costantinu I annant'à situ di la cità di Bisanziu la
"Nova ruma", Costantinopoli.

La prugrissiva aduzioni di la relighjoni cristiana (chi di cunversu si
istituziunalizza à cuntattu cù lu Statu rumano, assumendoni tratti urganizzativi
è certi modelli iconografici) avviata da custantinu (306-337), si cuncludi, dopu
pariodi di oscillazioni trà scelti protoereticali (Costanzu II,337-361) è
tentativi di restaurazioni di li culti tradiziunali, medianti l'organizzazioni
di un'istituzioni ecclesiali parallela à quidda cristiana (Giulianu, 361-363),
cù l'adozioni ufficiali di lu cultu cristiani (Tiudosiu I,379-395).

In lu successivu IV seculu lu cristianesimu divieni progressivamenti l'unica
relighjoni è li imperatori sò custretti à accettà lu stanziamentu di li barbàin
li territori di l'impero, cercendu di farni di l' alleati.

In lu V seculu l'imperu d'Orienti è quiddu d'Occidenti sò urmai stabilmenti
divisi. L'imperu d'Occidenti hè ridottu quasi à la sola Italia è ruma subisci lu
saccu di li Visigoti di Alaricu I in lu 410 è quiddu di li Vandali di Gensericu
in lu 455. Sò urmai li ghjinerali barbàchì difendonu l'imperu è esercitani un
enormi puteri, arrivendu à creà è deporri imperatori à so piacimentu. In lu 476
lu ri barbaru Odoacre deponi l'imperatori rumulu Augustu è rimanda li insegni
imperiali all'imperatori d'Orienti, segnendu puru furmalmenti la fini di
l'Imperu rumanu.



https://co.wikipedia.org/wiki/Lavu_di_Crena

U lavu à Crena hè un lavu di Corsica. Hè situatu in a parti suda di u monte
Ritondu. U lavu à Crena si trova à un altezza di 1310 metri, annantu à a cumuna
d'Ortu, sopra u paese di a Soccia. A superficia di u lavu hè 2,4 ettari. A
prufondezza massima hè 6,5 metri. U lavu hè cutratu trè o quattru mesi l'annu.
Ci hè una furesta di largi intornu à u lavu. L'acqua di u lavu hè acita (pH =
6,5).

A partenza si face da u paese di a Soccia. Par andà in a Soccia, si piglia u
stradone dipartimentale D23, dapoi Vicu. Dapoi Aiacciu, si piglia u stadone
dipartimentale D81 eppo u u stadone dipartimentale D70 à parte da Saone. Si
parte versu u lavu da a cima di u paese di a Soccia. Si suvitanu i pannelli è si
pò garà à u parcheghju à a fine di u stradone, ind'edda ci hè una grande croce.
Si suvita dopu u stradellu chì và versu u lavu. 'Ssu stradellu righjunghje dopu
quelle chì vene d'Ortu. Si cuntinueghja è si sbocca in una furesta di pini
larici. In a pineta, ci hè una funtana chì ni esce un' acqua fresca fresca.
Dopu, si sbocca in u lavu. Per andà è vultà, ci vole una ora è mezu. Hè un
stradellu senza difficultà.

Accade à spessu ch'ellu ci fussi una legenda assuciata incù un lavu di Corsica.
Difatti, ci hè una legenda chì face referenza à u lavu di Ninu, u lavu di u
Cintu è u grande lavu d'Oru. Ci hè dinò una legenda assuciatu incù u lavu à
Crena. Siont'è 'ssa legenda, u Diavule vulia fà si un piattatoghju è avaria datu
una martillata trimente. Saria cusì ch'ellu saria natu u lavu à Crena.

U lavu hà una forma guasi ronda, è siont'è un antra legenda, saria a ghjumenta
di u Diavule chì avaria erpiatu annantu à una cota di u fiume vicinu. Saria cusì
chì u lavu hà una forma chì s'assumiglia à quella di l'unghjola di un cavallu.



https://co.wikipedia.org/wiki/Frassetu

Frassetu hè una cumuna di u dipartimentu di a Corsica suttana. Facia parti di
l'antica pievi d'Urnanu, com'è Campu, Quasquara, Santa Maria è Sichè, Azilonu,
Ampaza.

U nomu "Frassetu" veni prubabilmenti da u frassu, chì hè abundanti annantu à a
cumuna, u nomu di u paesi essendu statu furmatu com'è quiddu d'Ulmetu o
d'Alzetu.

U nomu "Cuddetta" veni da u fattu chì 'ssu poghju hè annantu à una cuddicciola.
Si cumponi di dui currintini. In i tempi, era u poghju u più pupulatu. Ci sò
parechji casi antichi in a Cuddetta: a Casa di i Maestri, a Casa di i Lavichi.
In a Casa di i Maestri, ci hè a carciara sottu, si poni veda i branchetti,
parechji archeri, è daretu ci hè sempri l'acquaghjolu. Annantu à a Casa di i
Lavichi, ci hè zuccatu: "1751 LF" (ciò chì significheghja: "Lavicu Fecit", a
feci Lavicu in 1751). Ci hè dinò u so forru in a Cuddetta. Hè statu custruitu in
1868. È da sottu, ci hè a so funtana: a funtana di l'Arbaghju.

Casamattonu si trova faccia à A Cuddetta, da quand'è u stradonu. 'Ssu poghju hè
statu chjamatu cusì parchì hè statu u prima poghju di u paesi ind'eddu ci hè
statu una casa incù i mattona, una "casa à mattonu". Ma in i tempi, u poghju si
chjamava "Calabrà". Ci hè sempri una rangata di casi custruiti da u XVIimu à u
XIXimu seculu.

U Piazzili hè un poghju anticu di u paesi, i casi i più vechji essendu da a fini
di u seculu XVI. Annantu à u sopraporta d'un vechju muru, si vedi: "1557 A 8 IHS
M F R". IHS vol'dì: "Iesus Hominum Salvator" è "M F R" significheghja: "Maestru
Fecit Aedificare" (u Maestru - di muru - feci edificà). In u Piazzili, ci era
dino in i tempi, una casa incu una petra induva ci era zuccatu: 1710.

Sient'è Petru Paulu Peretti (1966), a Leccia di Mal'Cunsigliu era situata à una
trintina di metri di a funtana di Centuliri. 'Ssa leccia era in u Piazzili, ma
hè stata tagliata in 1947. Era una leccia maiori ind'eddi s'erani riuniti quiddi
chì ani dicisu di brusgià u casteddu di Campu in 1615.

I casati più cumuni in u Frassetu sò: Antona, Casanova, Franceschi, Giuliani,
Lanfranchi, Leonardi, Mariani, Miliani, Murzi, Pierlovisi, Pietrini, Sanviti,
Stefani, Susini, Tramini, Vincenti. Altri casati, urighjinarii d'altri paesi,
sò: Bartoli, Buresi, Canavaggio, Ceccaldi, Coti, Ferracci, Geronimi, Lovichi,
Mondoloni, Nivaggioni, Picchetti, Quilichini, Quilici, Tomi.



https://co.wikipedia.org/wiki/Farfalla_ferulaghja

U maccaone corsu (o Maccaonu corsu) (Papilio hospiton) hè un tipu di farfalla
chì face parte di a famiglia di e Papilionidae.

Hè una farfalla maiò, incù una apertura alare massima di 8 o 10 centimi. Per via
di quessa l'adulti si vedenu è si scontranu à spessu in a natura, da maghju à
ghjugnu. L'ale da daretu di u maccaone corsu hanu spezia di coda. Ci hè pocu
dimurfisimu sessuale è u masciu è a femina sò guasi listessi. U maccaone corsu
bula lestru è ùn hè micca cusì faciule d'ussirvà la annantu à un fiore.

Per u più, si trova annantu à a ferula, da u livellu di u mare, insin'à 2000
metri.

U maccaone corsu s'assumiglia assai à u maccaone cumunu. E dui farfalle si ponu
cunfonde. Ma esistenu qualchì differenze. Ci hè una grande tacca rossa in a coda
ind'è u maccaone cumunu. Invece, ind'è a maccaone corsu, 'ssa tacca hè più
chjuga è chjirchjata nera. È a coda di u maccaone corsu hè più corta ch'è quella
di u maccaone cumunu.

U maccaone corsu hè cumunu in Corsica. Si scontra in l'isula sana. Per u più, si
trova ind'ellu ci hè a ferula, da u livellu di u mare sin'à 700 metri. Più in
sù, si pò truvà annantu à a Ruta corsa o à parte da 800 metri, annatu à
Peucedanum paniculatum. Hè à un'altezza media di 400-500 metri ch'ellu hè u più
abundante. Esiste dinù in Corsica u maccaone cumunu. Parechji siti impurtanti
per u maccaone corsu in Corsica sò: l'Agriate, u Cuscione è l'Alcudine.

In Sardegna si scontra per u più annantu à a ferula. Si trova in tutta l'isula è
hè abundate in particulare in l'areale di Montimannu. Si trova dinù annantu à
Ruta lamarmorae, ma raramente è solu à altezze superiore à i 1400 m in i Monti
di u Gennargentu.



https://co.wikipedia.org/wiki/Diu

Per i credenti, Diu hè a persona creatrice è vardiana di u mondu. Diu hè
supranaturale, immurtale, è di più trascendente o immanente à l'omu. Vede ancu à
Patre, Figliu è Spiritu Santu.

Diu hè aspessu cunsideratu cume u creatore di u mondu. Teologii anu datu assai
attributi à e cuncezzione di Diu. A più cumuna hè quella di l'onniscienza, di
l'onniputenzia, l'onnipresenzia è l'onnibenevulenza (a buntà perfetta), a
simplicità divina, è l'esistenza necessaria. Diu, à volte, hè statu descrittu
cume incorpurale, è a surgente di ogni obligazione morala. Quessi atributi sò
tutti più o menu ammissi da u ghjudaisimu, u cristianisimu è l'islamu.

I filosofi chì credenu in l'esistenza di Diu sò chjamati i teisti, cume
Descartes o Santu Augustinu. Astri sò ateisti, cume Jean Paul Sartre. Baruch
Spinoza hè un esempiu di filosofu chì cridia in un Diu immanente (è micca
trascendente).

In 2000, 53% di a populazione di u mondu s'identificava cù una di e trè maiò
religione monoteiste (33% essendu cristianu, 20% musulamnu è menu di 1% ebreu) .

Stu graficu mostra a repartizione di a credenza in Diu trà Auropa, cù i
percentuale di quelli chì anu dettu ch'elli credenu in Diu in 2005 :

Diu hè mintuvatu à spessu in a litteratura è a cultura corsa. Par asempiu, in i
pruverbii:



https://co.wikipedia.org/wiki/Creta

Creta (in grecu Κρήτη, Kriti), officialmente Periferia di Creta (in grecu
Περιφέρεια Κρήτης, Perifèria Kritis) hè un' isula di u Mare terraniu è una
periferia greca di 623 065 abitanti, u capilocu essendu Candia. U territoriu
regiunale hè custituitu guasi intiriamente da l'isula omonima, a più grande
isula di a Grecia è a quinta 8 261 km2) per grandezza frà quelle di u Mare
terraniu, dopu à Sicilia, Sardegna, Cipru è Corsica; u restu di u territoriu di
a periferia hè custituitu da un grande numeru d'isule minore è isulotti chì
circondanu l'isula maestra, trà a Gozzo, u puntu più miridiunale di l'Europa
fisica. Creta hè distante di circa 95 km da a Grecia cuntinentale è custituisce
a limita meridiunale di u mare Egeiu è quellu settentriunale di u mare Libicu.

A suddivisione amministrativa hè ripartita in 24 cumuni (dhimi) distribuiti in
quattru unità perifiriche chì anu per capilocu Candia, A Canea, Lasithi è
Rethymno; u territoriu intieru currisponde à una di i 7 diocesi istituiti incù u
prugramma Callicrate, è ancu à a chjesa ortudossa di Creta, retta in statutu di
meza autunumia da un arcivescu ma posta sottu a ghjurisdizione di u Patriarcatu
ecumenicu di Custantinopuli.

Trà u III è u II millenniu a.C. l'isula fù u centru di a civiltà minoica, chì fù
trà e prime civiltà avanzate d'Europa, chì avia in Cnossu, Cidonia è Festo i so
centri principali. In u corsu di i seculi fù cunquistata è abitata da micenii,
grechi, rumani, bizantini, musulmani andalusi, veniziani, è turchi ottumani finu
à l'unificazione definitiva incù u statu grecu in u 1913.

Creta hè a quinta isula più vasta di u mare terraniu è si trova à u sudu di a
terraferma greca: Capu Tripiti annantu à l'isula di Gavdos hè u puntu più
miridiunale di a Grecia.

U nome di l'isula pruvene da a prisenza di una grandissima quantità di creta (o
arzilla, materiale imprudatu da l'abitanti per custruisce utensili è vasi). Hà
una forma stretta è longa è sipara u mare Egeiu da u mare Libicu. U so terrenu
hè in massima parte muntosu è e pianure custituiscenu una percentuale minore di
u so territoriu. Frà quelle a più impurtante hè a piana di Messarà, posta in a
zona centru-meridiunale.

Numarose sò l'isule è l'isulotti chì si trovanu à breve distanza da e duie
coste. À a costa sittentriunale appartene l'isula di Dia (municipalità di
Gouves). À a costa meridiunale appartenenu l'isule di Gavdos Mikronissi è
Chrysi.

A prima civiltà mediterranea ricolla à l'età di u bronzu in circa 3000 a.C., è
fù definita "minoica", termine derivatu da Minossu è inventatu da l'archeulogu
britannicu Arthur Evans, chì fece cunnosce a cità di Cnossu in Creta.

A pusizione geugrafica vantaghjosa di l'isula favurì u sorghje di un imperu
marittimu chì da u Mare Egeiu cuntrullava una reta cummerciale chì righjunghjia
l'Egittu, a Siria, e rigione situate à u nordu di u mare Neru è l'Occidente.

A civiltà critesa prisenta una scrittura ieroglifica cuneiforme dinuminata
"lineare A", chì, à a differenza di a scrittura "lineare B" micenia, ùn hè stata
ancora dicifrata; una tistimunianza di sta scrittura hè a tavuletta di Festo. U
centru ecunomicu è puliticu di Creta eranu i palazzi. Pudemu benissimu capisce
ch'è a pupulazione ùn era micca disposta à fà a guerra, postu ch'è e cità ùn
eranu micca prutette da muri. L'affreschi ritruvati in i palazzi (com'è in u
casu di Cnossu) ci mostranu scene di ceremonie riligiose, prucissione,
cumpetizione trà atleti (a più famosa era quella di u saltu di u toru) chì ancu
e donne ci pudianu participà com'è ancu in vesta di sacirdutesse è in e
prucessione è decurazione incù elementi naturalistichi. Si pinsava ch'è à
l'iniziu si fusse sviluppatu un cultu di a vegetazione. Molti sò infatti i
santuarii naturale com'è e grotte, fonte è monti, postu ch'è à l'iniziu e
cirimonie riligiose si svulghjianu à l'apertu, à cuntattu incù a natura. Solu
dopu parechji lucali fubbenu didicati à u cultu ancu à l'internu di i palazzi.
nantu à e divinità minoiche si sà pocu: l'unica figura ritruvata hè feminile è
hè ritratta in tanti piccule statuette. In ella i studii ricunnoscinu a grande
dea matre chì incarna a fertilità; hè accumpagnata à spessu da sarpe, lioni è
acelli.

A Thera, oghje Santorini, intornu à u 1600 a.C. esplose un vulcanu. Suvitò una
seria di terramuti ch'è ancu Creta risentì, da quellu mumentu principiò a so
dicadenza, di a quale ùn sò micca cunnisciute e raghjone. In u 1400 a.C. circa,
Creta ùn pobbe micca resiste à l'invasione di i Micenii, un populu bellicosu di
a cità di Micene, posta in u Pelopunnesu: u grande palazzu di Cnossu fù di novu
distruttu è ùn fù più ricustruitu.

L'eserciziu di a pirateria purtò Creta in cunflittu cù i Rumani. Quintu Cecilio
Metello a cunquistò in u corsu di una campagna contru à i pirati da u 69 a.C. à
u 67 a.C.. In u 34 a.C., dopu à a Dunazione d'Alissandria, l'isula fù ciduta da
Marcu Antonio à Cleopatra d'Egittu; fù dopu cunquistata da Ottaviano, dopu à a
battaglia d'Azio contru à a flotta egizziana. Incù a riforma augustea di u 27
a.C. fù incurpurata in a pruvincia di Creta è Cirene è incù a riforma
diuclezianea fù di novu siparata è fece parte di a prefettura à u pretoriu
d'Illiricu, Italia è Africa. Incù a spartizione definitiva di l'imperu à a fine
seculu IV d.C. Creta fù integrata in l'Imperu bizantinu.

Creta subì a duminazione araba da u 826 à u 961, annu chì fù ricunquistata da u
generale bizantinu Niceforo Foca, destinatu dopu à cullà annantu à u trone
imperiale.

In seguitu à l'evvenimenti di a Quarta cruciata fù occupata da i Veneziani da u
1204 à u 1669 è chjamonu l'isula com'è a so capitale, Candia. Eretta à ducatu
annantu à u mudellu di a Ripublica di Venezia in u 1212, fù divisa in feudi
racolti in sei rigione, ognuna essendu assignata à culoni di un di i sestieri di
Venezia. U guvernu autunomu di l'isula fù inoltre urganizatu annantu à u mudellu
di quellu venizianu, à traversu un sistemu d'assemblee.

In seguitu à a riforma in vigore dapoi u 1a ghjinnaghju 2011 Creta hè divisa in
e siguente cumune:

A Grecia hà una tradizione agricula, ma dapoi l'anni sissanta hà scumpiitu un
nutevule sforzu d'industrialisazione chì l'hà permissu d'esse ammissa à a
Cumunità ecunomica eurupea. In u sittore industriale hà avutu infatti un forte
sviluppu in particulare in u sittore tessile (soprattuttu u cutone, ma dinù e
fibre sintetiche) in u sittore alimintare (industrie vinicole, zuccherifiche,
oleifiche, birrifiche) è in a manifattura di u tabaccu.

U pruduttu principale hè u frumentu, ma sò cultivati ancu l'orzu, u granone, u
risu è a vena. L'oliu d'alivu hè una pruduzzione impurtante per a Grecia (hè u
terzu pruduttore à u mondu), inoltre pruduce uva (da a quale si ricavanu vini,
rinumati ancu à l'esteru) è l'agrumi, distinati in bona parte à l'espurtazione.

Infine, di grande impurtanza è in cuntinua crescita, hè u cuntributu di u
turismu incù u sviluppu di numerose alberghi è paesi turistichi incù animazione.

Nantu à l'isula ci sò sei aeruporti frà i quali trè anu un trafficu cummerciale:



https://co.wikipedia.org/wiki/Bastia

A cità hè prefettura di u dipartimentu è capilocu di u circundariu è di 6
cantoni. Hè u portu principale di l'isula, a sò principale cità cummerciale e a
sò più grande agglumerazione urbana.

Bastia hè situata à nordu-levante di a Corsica, sottu à u Capicorsu. A
timperatura media hè di 15,3 °C è ci hè 5 ghjorni di ghjellu à l'annu. I venti
sò frequente è assai forti, e precipitazione sò abundente (700 mm), ma ci sò 340
ghjorni assuliati à l'annu.

Nanzu à l'occupazione di a Corsica per i genuvesi, Cardo era un paisolu. À i sò
pedi ci era un picculu paese induve stavanu i pescadori di Cardo. Stu picculu
portu si chjamava Porto Cardo.

In u 1378 u guvernatore genuvese Leonello Lomellino funda Bastia. Prestu diventa
a più impurtante è a più pupulosa cità di l'isula. Cù u Trattatu di Versailles
di u 1768 a Corsica passa à a Francia è in u 1791 Bastia ùn hè micca più
capitale: per i francesi era troppu vicina geograficamente è culturalmente à
l'Italia.

Accade chì Bastìa fussi mintuvata in a litteratura è a cultura corsa. Per
esempiu:



https://co.wikipedia.org/wiki/Ventu_in_Corsica

Ci hè in Corsica un ventu maestru: u libecciu. Altri venti impurtanti sò: a
lambata, u gricali, u livantu, a tramuntana, u punenti è u sciroccu.

A Corsica hè esposta à mori venti, u ventu maestru essendu quantunqua u
libecciu.

U libecciu hè un ventu chì soffia annantu à l'Italia, a Corsica è u meziornu di
a Francia. U nomu "libecciu", siont'è i linguisti, saria derivatu da a parolla
araba lebeg. U libecciu hè u ventu maestru di a Corsica. Soffia in a Corsica
sana. Ma a so dirizzioni hè appena diffarenti da u Pumonti à u Cismonti. In
generali, u libecciu soffia da u sudupunenti in a parti suttana di a Corsica, è
u più suventi da u punenti in Balagna o in u Capicorsu. U libecciu hè un ventu
chì hè asciuttu d'istatina, ma umitu d'inguernu. U libecciu porta l'acqua
annantu à a parti uccidintali di a Corsica. Hè un ventu forti chì pò essa
dannosu è incausà i disguasti. Ma porta un tempu dolci.

A lambata hè un tipu di ventu chì soffia d'istatina in Corsica. Hè un ventu
termicu, chì si pesa à spessu à parta da ondici ori di mani insin'à trè o
quattru ori dopu meziornu. Hè ancu chjamatu l'ambata. A lambata soffia da u mari
versu a terra. Nasci quand'è a terra hè più calda ch'è u mari. A lambata hè ancu
chjamata u meziurnolu o u marinu. Hè l'inversu di u tarranu.

U gricali hè unu di i venti maestri di u Mari Tirrenu. Soffia da u nord'estu, à
spessu di vaghjimu è di branu. Porta l'acqua annantu à a facciata uriintali di a
Corsica.

U maistrali soffia da u nordu-punenti in Corsica, è inghjenna una calata di i
temperaturi è spanna u celi. Hè un ventu viulenti, asciuttu d'istatina è più
umitu d'inguernu. Nasci par via di una depressioni in u golfu di Genuva
(Giorgetti 2009).

U punenti hè un ventu chì soffia da l'uvestu, da u punenti. Hè piuttostu dolci.
Soffia più suventi di branu. Incauseghja à spessu a nebbia è a fumaccia annantu
à u litturali.

U Sciroccu hè un ventu caldu è umitu chì veni da u Sahara. Soffia da l'Africa di
u Nordu versu u Sudu di u Mari Tarraniu è in particulari versu a Corsica è a
Sardegna. Hè ancu chjamatu in Corsica u ventu sardu. U sciroccu porta à spessu
in Corsica una pulvariccia russiccia chì veni da u Saharà. Cusì faci un
dispositu di culori rossu in terra o annantu à i vitturi. Porta dinò a fumaccia
annantu à u litturali. U sciroccu soffia tandu pà una durata chì varieghja da
una meza ghjurnata à parechji ghjorni.

U tarranu hè un ventu chì soffia da a terra versu u mari, piuttostu d'istatina
com'è a lambata. Nasci di notti o in fini di ghjurnata, quand'è u mari hè più
caldu ch'è a terra. U tarranu hè l'inversu di a lambata.

A Tramuntana hè un ventu chì soffia in u Mari Tarraniu. Hè un ventu fretu è
asciuttu, chì veni da u Nordu. Lascia u celi lindu è senza nivuli.



https://co.wikipedia.org/wiki/Sprissioni_corsi

I sprissioni corsi (o espressioni corse) sò una cumpunenti impurtanta di a
lingua è di a cultura corsa. Parti è più di i sprissioni corsi sò usati in tutti
i parti di l'isula, in Pumonti com'è in Cismonti. Ma uni pochi sò lucali è
specifichi di tali paesi o tali righjoni di l'isula.

U paragonu hè usatu à spessu in i sprissioni corsi. Trà i sprissioni à paragonu,
si pò mintuvà: beddu com'è un fiori, rossu com'è un bagu, cordu com'è un
viulinu, cioncu comu un biccazzu, cuntenti com'è un pichju, è cetara... Tandu u
paragonu hè introduttu da com'è. Ma ci sò dinò altri formi di paragonu, chì sò
introdutti da quant'è: hè quant'è à attaccà si à a croci !, hè quant'è à zappà
in acqua !, sò quant'è i sturneddi !, i stani à senta quant'è i topa à veghja,
manghjà quant'è setti, è cetara...

L'invintariu di i sprissioni corsi hà cuminciatu incù parechji autori, frà i
quali si pò mintuvà: Antone Mattei, in u so Pruverbii, detti è massime corse
(1867).

Parechji autori, frà i primi autori in lingua corsa, facini usu di sprissioni o
buccati. Par esempiu, ci sò bon'parechji sprissioni in u Sirinatu di Scappinu di
Salvatori Viale, in u Viaghju in Ascu di Anton Liunardu Massiani, o ancu in i
Puisii Ghjucosi di Monsignori di la Fuata. Ma i sprissioni sò usati dinò à
spessu in i lamenti o in i vociari.

Ind'è Antone Leonardu Massiani, si pò mintuvà, frà altri sprissioni, in u
Viaghju i Ascu: ùn valè un ficu (ùn valianu un ficu), à tempu è à locu, ùn ci
pensava un zeru, fà ride i spurtelli (Fattu avarianu ride li spurtelli ; si dici
avà: faci rida ancu i sporti), esse statu à a scola di e curnachje (Site statu à
la scola di e curnachje.), Finchì u sole ùn affacca à tramuntana !.

Frà i sprissioni usati da Monsignori di la Fuata in i so Puisii Ghjucosi, si pò
cità: fà Roma è Toma (Vol' fà sempri Roma è Toma), in emma ed emma, essa beddu è
bonu (Toni puri lu cannonu Lu puiema hè beddu è bonu), corra à fiumi (Si dilata
è corri à fiumi Lu vilenu dli custumi).

Una difficultà chì hè custatata calchì volta in u studiu di i sprissioni corsi
hè a diffarenza trà i sprissioni è i pruverbii. Difatti, accadi à volti ch'un
pruverbiu fussi dirivatu di una sprissioni. Par esempiu, ci hè a sprissioni fà u
passu più longu ch'è l'infurcatura è u pruverbiu chì n'hè dirivatu: Ùn ci vò
micca à fà u passu più longu ch'è l'infurcatura. Hè listessa cosa incù a
sprissioni amparà l'Ave Maria à u vescu è u pruverbiu assuciatu: À u vescu, ùn
s'ampara micca l'Ave Maria. In casi simuli, ci sò dui custruzzioni: à pruverbiu,
è à sprissioni.

A quistioni si poni dinò calchì volta incù certi pruverbii corti corti, com'è:
Corpilonghi Auccianesi. A parsona si pò dumandà s'eddu hè pruverbiu o
sprissioni. A risposta và linda linda quandu si rimetti u verbu chì ci manca:
Auccianesi sò corpilonghi. È tandu si capisci bè ch'eddu hè pruverbiu. Hè
listessu affari par Moitinchi corifinti, I muntona frassitani, è cetara...



https://co.wikipedia.org/wiki/Misticisimu

U misticisimu o a mistica (da u grecu mystikòs = misteriosu, è questu da myein =
chjude, tace) hè a cuntimplazione di a diminsione di u sacru è ne cumporta una
sperienza diretta, "à u di là" di u penseru logicu-discursivu è dunqua
difficiulmente cumunicabile.

In l'estasi mistica l'omu si unisce cù a "Verità ultima" di a propia esistenza è
di l'intera rialità.

L'estasi mistica si pò uttene à u terminu di un prucedimentu di prugressivu
distaccu sia da a cunnuscenza sinsibule sia da quella raziunale, sinu à a
perdita di l'"eiu" in u "tuttu", ma pò esse ancu raghjunta spuntaneamente,
impruvisamente è senza cause apparente. L'episodi di estasi spuntanea sò
l'apparizione à i semplici pasturelli cum'è i mumenti fundanti in u percorsu di
un grande maestru o di una riligione.

Si ponu distingue trè fasi di u sviluppu di una riligione. U primu stadiu hè
quellu primitivu, in u quale cuntestu Levy-Bruhl parla di "participazione
mistica", induve u divinu hè simplicemente prisente dapertuttu, in e piante, in
i fiumi, in a terra, in u celu, in l'animali, in ogni cosa è ùn ci sò micca
distinzione in a cuscenza umana. U sicondu stadiu hè u mumentu criativu,
appressu una ruttura cù u statu primurdiale divene nicessaria una
ricumpusizione, questu hè u mumentu criativu di una riligione in a quale
l'energie sò inversiate à u sviluppu di i temi è di i miti rilativi, la mistica
ùn hà micca un rolu in questa fase perchè l'energie sò didicate à a custruzione
ma quandu una riligione hà raghjuntu un impiantu cunsulidatu, una diffusione è
un'istituziunalizazione cu ghjerarchie è riti, in istu mumentu si sente u
distaccu da u cuntattu urighjinale cù u divinu è u si ricerca dinò, per culmà u
botru chì si creò. È si sviluppanu e mistiche.

In tutte e grande riligione di u mondu ci sò currente mistiche. Fundate nantu à
a ricerca persunale è nantu u cuntattu direttu cù u divinu, e currente mistiche
ponu appare anarchiche è in cuntrastu cù l'istituzione di e Chjese, è s'è hè
vera chì ist'ultime hannu cumpiitu forme di ripressione versu i moti estrimisti
o versu singuli espunenti chì esprimianu una tiulugia "eretica", hè vera ancu
chì tutte e Chjese hannu elettu mistichi cum'è i massimi esempi di a propia
fede.

Cum'è scrive Giordano Berti in u "Dizionario dei Mistici" (Milano 1999, p.7),
"ogni riligione è in gradu di offre parechje strade mistiche, chì ponu avè toni
estremi, sinu aberranti, ma chì currispundenu ovviamente à una nicessità
interiore (per esempiu e pinitenze chì si sottuponghenu certi monachi
medioevali, à e turture sciamaniche, à i dighjuni prulungati di l'asceti
induisti è jainisti). Dunqua, a mistica pò esse à tempu un puntu di cuntattu o
ancu un fattore di nettu distaccu è frà e diverse riligione propiu perchè hè
rilativa à differenti bisogni spirituali, in parte innati è in parte indotti da
e culture è da e tradizione lucale.

I mistichi ponu avè cumpurtamenti simplicemente anticunfurmisti o estremi, à u
limite cumparabili à i disasgi mintali di la fullia. In i primi seculi di u
Cristianisimu i stiliti vivianu una vita di dighjunu e di prighera, i maestri
zen impartianu insignamenti cu azzione chì eranu contru ogni logica.

A mistica hà influenzatu l'alchimia in una fase priscientifica è appoi a
psiculugia cù Carl Gustav Jung.



https://co.wikipedia.org/wiki/Ghjuvan_Petru_Gaffori

Ghjuvan Petru Gaffori hè un persunaghju storicu di Corsica. Era un medicu è un
patriottu corsu. Nascì in Corti in u 1704. Morse assassinatu in Corti u 2
uttrove di u 1753.

U babbu di Ghjuvan' Petru Gaffori era Filippu Antone Gaffori, chì fù pudestà di
Corti. Ghjuvan' Petru fece i so studie di medicina in Genuva, cunsigliatu da u
so ziu Anton'Francescu, chì era medicu in quella cità (Serpentini 2006). Vultò
dopu in Corsica à u principiu di l'annu 1734. Subitu dopu, fù elettu cum'è
membru di u cunsigliu supranu durente a cunsulta chì ebbe locu u 18 aprile di u
1734, in u Cunventu di Sant'Antone di a Casabianca (Serpentini 2006). Ghjuvan'
Petru Gaffori fù prima sicritariu di u rè Tiadoru di Neuhoff, eppo numinatu
prutettore di a Nazione corsa in u 1745 per una consulta adunita à u cunventu
d'Orezza per luttà contrà Genuva, i capi storichi di a rivolta essendu tutti
fughjiti in esigliu. In u 1746, Ghjuvan' Petru si chjappa a citatella di Corti,
chì era guardata da i ghjenuvesi, dimustrendu tandu assai curaghju ; diventa
tandu u maestru di u centru di Corsica. In u 1751, fù numinatu cum'è generale di
a Nazione. U 3 ottobre di u 1753, morse Ghjuvan' Petru Gaffori in un' imbuscata
da sei tiradori, frà i quali si pudia cuntà u so propriu fratellu, in u
quartiere di San' Pancraziu in Corte. Siont'è certi autori, 'ss' assassiniu fù
urdinatu da i ghjenuvesi. Ma siont'è certi altri , era solu infatti una littica
in a famiglia Romei chì èun cuncernava ch'è i termini d'una pruprietà. A sposa
di Ghjuvan' Petru Gaffori era Faustina di Matra chì fù celebre per a so
participazione in a difesa di Corti. In u 1746, Faustina urdinò à i suldati di
piglià a citatella mentre i ghjenuvesi avianu chjappu u so figliolu è u si
tenienu cum'è ustagiu. Dicienu i ghjenuvesi ch'elli avianu da tumbà u so
figliolu. Ma Faustina rispose ch'ella ùn si rinderia micca. Ma per furtuna, u
zitellu fù finalmente ritruvatu vivu. Parechji anni dopu, i ghjinuvesi attacconu
dinù Corti è Fausina minacciò di fà saltà una botte di polvera s'è l'abitanti si
avissinu da rende si.

Ghjuvan' Petru Gaffori è Faustina di Matra ebbenu almenu dui figlioli: Francescu
Gaffori (1744-1796), chì fù generale, è Ghjulia Mattea Gaffori, chì si maritò
incù Andria Colonna-Ceccaldi.

Morse Ghjuvan' Petru Gaffori u 2 uttrove di u 1753 in u quartiere di San'
Pancraziu in Corti, à l'età di 49 anni, assassinatu in un' imbuscata da sei
tiradori, cù l'appoghju di Genuva, da parechji membri di a famiglia Romei, chì
eranu in littica incù ellu (Serpentini 2006). Frà i tiradori chì tumbonu
Gaffori, si pudia cuntà u so propriu fratellu. Ci era dinù un abitante di u
paese di Lozzi, cugnumatu Barretta Vechja, chì fù implicatu in l'assassiniu.
Barretta Vechja pigliò dopu a machja è si cullucò in Niolu, in una sapara vicinu
à u ponte di Fontanellu, sopra à u Golu.



https://co.wikipedia.org/wiki/Acertulone

L'acertulone (o aciartulonu) (archaeolacerta bedriagae) hè una spezia d'acertula
chì face parte di a famiglia di e Lacertidae. Hè endemica di a Corsica è a
Sardegna. U capu di l'acertulone hè pinzutu. A coda hè longa. A lunghezza tutale
di l'acertulone, cun quella di a coda, hè 20-28 cm. U so culore varieghja, da u
verde, u brunu, à u grisgiu. L'acertulone si nutrisce d'insetti è più raramente,
di frutti maturi. L'acertuloni s'accupianu da [aprile]] à ghjunghju. L'ovi - da
3 à sei - sò sposti sottu à e petre o in e sfette di i scoglii. I ghjovani
nascenu da lugliu à sittembre.

L'acertulone hè classatu annantu à a lista rossa di l'IUCN di e spezie
minacciate, per via di u fattu chì a pupulazione d'acertuloni di Corsica hè
geneticamente isulata.

Ci hè poca differenza da u masciu à a femina, ma u masciu hè più maiò. U so capu
hè più forte, più larga cà quellu di a femina.

L'acertulone hè prisente è cumunu in Corsica. Hè solu a sottuspezia
archaeolacerta bedriagae bedriagae chì pò esse ussirvata in Corsica.
L'acertulone era cunsideratu prima cum'è un'acertula muntagnola. Difatti, i
primi usservazione sò state fatte in muntagna, per esempiu in Vizzavonu, in u
Cintu o in a Restonica. Ma certe custatazione più recente hanu permessu di
verificà ch'è l'acertulone era ancu prisente à u cantu di u mare, per un dettu
in a rigione di Portu. A prisenza di l'acertulone in a parte litturale suttana
di a Corsica hè stata cunfermata dopu. Infatti, l'acertulone hè prisente versu
Capu di Muru o a punta di Senetosa, è in u litturale sartinese. L'acertulone hè
assuciatu à spessu incù u pinu lariciu è e pitricaghje è i scoglii. Ci hè una
differenza trà l'acertuloni di u centru di l'isula è quelli chì ponu esse
ussirvati in Pumonte: l'acertuloni pumuntinchi sò più scuri, è s'assumiglianu di
più à l'acertuloni sardi.

Siont'è un usu anzianu, i pastori ammansavanu l'acertuloni, di manera ch'elli si
manghjessinu e mosche in i casgili.



https://co.wikipedia.org/wiki/Uceania

In sensu strettu è anzianu, Uceania (o Oceania) hè un tarmini imprudatu par
indicà l'insemu di a Pulinesia, Milanesia è Micrunesia, una suddivisioni pocu
scentifica aduttata da Jules Dumont d'Urville in u 1831. Devi u so nomu da a
parola greca ukeanòs, ωκεανός, oceanu. In sensu più ampiu è mudernu, incù
Uceania s'intendi u cuntinenti chì cumprendi ancu l'Australia è a Nova Zilanda.
Un sinonimu d'Uceania hè Cuntinenti Novu, o Nuvissimu Cuntinenti, nomu chì
diriveghja da u fattu chì, eccittuatu l'Antartidi, fù l'ultimu à essa scupartu
da l'auropei.

A ripartizioni tradiziunali di l'Uceania, imprudata ancu da i Nazioni Uniti par
divida u mondu in macrurigioni, dividi cusì u cuntinenti in:

A maiò parti di i terri emersi di stu cuntinenti apparteni à l'Australia, ma fù
usatu u tarmini Uceania par parlà di stu cuntinenti parchì sò l'acqui piuttostu
ch'è i terri emersi à culligà i so varii parti. Calchì volti l'Australia hè
cunsidirata com'è u corpu cuntinintali di l'Uceania; si parla cusì d'Australia
par indicà u cuntinenti uceanicu. L'Uceania hè u più chjucu di i cuntinenti, è u
pinultimu par pupulazioni, dopu l'Antartidi, incù circa 32 milioni d'abitanti.

I cateni muntosi maiori di l'Uceania si trovani in i trè isuli maghjori,
d'arcipelaghi, di u cuntinenti. A catena chì righjunghji l'altitudini maghjori
hè quidda di a Nova Guinea. Ni facini parti i più alti vetti di u cuntinenti: u
Puncjak Jaya o Carsztens (4.884 m) è u Monti Wilhelm (4.509 m). Sò dopu l'Alpi
Neuzilandesi, chì parcorrini i dui isuli di l'umonimu arcipelagu. A vetta maiori
di sta catena hè u Monti Cook o Aoraki (3.764 m) in l'Isula di u Sudu. Infini ci
sò l'Alpi Australiani, chì custieghjani a costa uriintali di l'Australia.
Righjunghjini eddi solu a quota di 2.228 metri (Monti Kosciuszko in u Novu
Galles di u Sudu). Bisogna signalà ch'è ancu muntagni isulati è massicci
prisenti in l'isuli minori poni righjunghja altezzi elevati, par asempiu u
vulcanu Mauna Kea, in l'isula di Hawaii righjunghji i 4.205 metri.

Par a maiò parti l'Uceania cunsisti, oltri à Australia è Nova Zilanda, in
picculi isuli naziunali. Papua Nova Guinea è Timor Estu sò l'unichi nazioni incù
cunfini annantu à terra, incù l'Indunesia. I nazioni di l'Uceania ani parechji
gradi d'indipindenza da i putenzi culuniali chì i pussedini, è ani niguziatu
parechji tipi d'accordu. A siguenti lista cunteni i tarritorii chì sò stati
classificati com'è parti di l'Uceania da l'UNESCO; altri sò à volti aghjunti,
sicondu parechji intarpritazioni. Di seguitu sò ripurtati i Stati è i Tarritorii
di l'Uceania par ognuna di i quattru rigioni in i quali i Nazioni Uniti dividini
u cuntinenti.

I pupulazioni indigeni di l'Uceania si stabilini in i loca induva dopu i
truvetini l'Auropei in ebbichi moltu più antichi di quiddi chì si pò creda;
sfruttendu u fattu ch'eddu esistia una via tarrestra trà l'Asia è l'Uceania, i
primi omini ghjunsini in Nova Guinea è in Australia circa 60.000 anni fà. Da sta
prima "culunisazioni", in tempi moltu più ricenti si ni dipartì un'altra,
incintivata da l'oramai cunsulidata cunniscenza di a navigazioni: trà u 1000
A.C. è l'annu zeru, veni à dì quandu in Auropa era natu da pocu l'Imperu Rumanu,
migliaii di parsoni si spustoni gradualamenti da un'isula à l'altra, finu à
pupulà tuttu u Pacificu. Hè assudatu chì st' "espansioni" riguardò Pulinesia è
Milanesia, è da i picculi isuli appena righjunti sti populi ghjunghjitini finu
in Nova Zilanda, mentri a Micrunesia fù "scuparta" da l'abitanti di l'Indunesia
circa in u 7000 A.C. Infini da a Pulinesia, in u corsu di u prima millenniu di a
nova era, mentri in Auropa finia l'Imperu Rumanu è cuminciava u Medievu, si
spinsini eddi finu à i gruppi d'isuli più spirduti, com'è i Hawaii o l'isula di
Pasqua, è forsi ancu l'America Miridiunali, com'è tistimunieghjani certi antichi
lighjendi: com'è fù assicuratu u so successu? Grazia à un'abilissima cunniscenza
di l'ondi, sti omini funi sempri capaci di stabiliscia si induva edda esistia
un'isula intornu ad eddi. U prima Auropeu à veda u Pacificu fù Vasco Nunez di
Balboa in u 1513, è trà u 1519 è u 1522 Ferdinando Magellanu fù u prima à navigà
ci cumpiendu a prima circunnavigazioni di u globu; eppuri eddu ùn vedi molti
terri fora di dui atolli è di l'isuli Marianni, postu ch'eddu avia sceltu di
suvità una strada troppu sittintriunali. L'intaressi di i Spagnoli versu l'Indii
("u duminiu parsunali di i Portughesi") i purtò à fundà una culonia in i
Filippini (da a quali dibulamenti si espansini versu i Marianni è a Micrunesia)
è à culligà a via mari incù u Messicu o u Perù, datu chì u strettu di Magellanu
allungava di troppu u viaghju da l'Auropa ed era troppu priculosu. Sfruttendu
l'alisei, i Spagnoli riiscini à truvà a strada ghjusta par effittuà i
culligamenti in u Pacificu sittintriunali (pari stranu ch'è ùn avissini mai
scupartu l'Hawaii), ma quantunqua numarosi viaghji di soiu funi diretti in
l'emisferu miridiunali à a ricerca di cuntinenti scunnisciuti; grandi navigatori
com'è Luis Vaez di Torres, Andres De Urdaneta, Alvaro De Saavedra, Pedro De
Quiros è Alvaro De Mendana De Neyra da a siconda mità di u Cinquicentu spluroni
l'Oceanu Pacificu è scuprarani molti di l'isuli principali (Marchesi, Tuamotu,
Salumoni, Marshall, Santa Cruz, Novi Ebridi) senza parò piglià ni pussessu. Par
u più i so rapporti funi tinuti sicreti da a mammapatria (chì cunsidarava
quidd'oceanu u so mari privatu) è dopu sminticati. In u seculu XVII l'Olandesi
si sustituitini à i Portughesi com'è duminatori in l'Indii è da quì cumincetini
à spinghja si versu u Pacificu. Finu à a prima mità di u Setticentu funi omini
Olandesi à cumincià a splurazioni cumplessa di l'emisferu australi; si ricorda
Wilhelm Janszoon chì in u 1606 sbarcò par prima in Australia, Abel Tasman chì
trà u 1639 è u 1644 splurò i costi di u stessu cuntinenti, scuprì a Nova
Zilanda, a Tasmania, i Figi è i Tonga è Jacob Roggeveen chì in u 1722 righjunsi
par prima l'isula di Pasqua è i Samoa. Eppuri quissi, com'eddi aviani fattu i
Spagnoli, ùn culunizoni micca quiddi terri: l'isuli parchì troppi chjuchi o
luntani è l'Australia parchì troppa arida (ma Tasman ni avia spluratu solu a
parti uccidintali duminata da l'Outback, quandu quidda uriintali era moltu più
ricca) chì quantunqua fù chjamata à longu "Nova Olanda".

Beddu prestu funi l'Inglesi à intarissà si à a zona. Trà u 1768 è u 1779 u
capitanu James Cook cumpiì trè viaghji, in i quali splurò a costa uriintali di
l'Australia appurendu chì ùn facia micca parti di l'imaginariu cuntinenti
australi circatu dighjà da i Spagnoli: u stessu par a Nova Zilanda chì
circunnavigò intiriamenti, mentri fù u prima à sbarcà à l'isuli Hawaii è à
parcorra u strettu di Torres (da veda sopra) avendu l'intuizioni chì a Nova
Guinea è l'Australia ùn erani micca uniti com'è tutti pinsavani tandu. In u so
sicondu viaghju Cook si spinsi finu à latitudini fritissimi, distrughjendu u
mitu di u cuntinenti australi: s'eddu esistia, si truvava in loca cusì vicini à
u Polu Sudu da ùn essa micca abitevuli (L'Antartidi sarà dopu scupartu in u
1820). I so splurazioni sò stati cirtamenti i più impurtanti in a storia di
l'Uceania; eppuri ùn fù micca u prima di i grandi navigatori chì in u Setticentu
"ghjiranduletini" par u Pacificu: da u 1766 à u 1769 Louise Antoine de
Bougainville era statu u prima francesu à circunnavigà u globu, in u 1766 Samuel
Wallis avia (ri)scupartu i Tuamotu, trà i quali a splendida Tahiti è i Pitcairn,
in u 1785 Jean Francoise La Perouse era partitu incù l'intentu d'emulà i so
pridicissori è in u 1699 William Dampier avia suvitatu l'ormi di Tasman in
Australia è scupartu a Nova Irlanda è a Nova Britannia. L'ultimi grossi dubbiti
giugrafichi funi chjariti da Matthew Flinders chì in u 1801 definì una volta par
tutti i costi di l'Australia è appurò chì a Tasmania era un'isula, cosa chì
mancu Cook avia capitu. In u frattempu iniziò à diffonda si u mitu di u "bon
salvaticu" (criatu da Bougainville, chì cuntinueghja sempri oghji) chì vivia in
armunia incù a natura. A culunisazioni di sti zoni fù iniziata da l'Inglesi in
Australia, ma in modu assà insulitu: tantu schersu era l'intaressi di stu
cuntinenti à u quali oramai l'Olanda avia rinunciatu, chì fù usatu com'è culonia
pinali; in u 1788 sbarcò à Botany Bay (induva oghji sorghji Sydney) u prima
caricu di galiotti. Pocu dopu eppuri ghjunghjitini ancu altri parsoni, com'è in
Nova Zilanda (da u 1814) incù l'intentu di crià grossi addivamenti: sti omini
tinaci in u corsu di u XIX seculu prima scindarani à patti (Trattatu di
Waitangi, 1840), dopu scunfighjarani i Maori in Nova Zilanda è cacciarani
l'Aburigeni in i zoni più ustili di l'Australia, ch'eddi splurarani in longu è
in largu; mimurabili l'impresa di Robert Burke è William Wills chì in u 1860
riescini à righjunghja a costa nordu da Melbourne, à traversu diserti è furesti.
Sti dui grandi culonii iniziarani u longu prucessu d'emancipazioni da
l'Inghilterra da a so trasfurmazioni in Dominions, l'Australia in u 1901 è a
Nova Zilanda in u 1907, à a piena indipindenza dopu a siconda guerra mundiali.
Par quantu riguarda u restu di l'Uceania, sarà friquintatu da missiunari,
mircinari è cummircianti da l'iniziu di l'Ottucentu, ma i primi culonii sarani
quiddi francesi: Pulinesia Francesa è Nova Calidonia da u 1842, à i quali
s'aghjunghji l'arcipelagu di Wallis è Futuna in u 1853. L'altri tarritorii sò
veluciamenti accupati da Germania (Micrunesia è Nova Guinea) è Inghilterra
(tutti l'altri isuli) dapoi u 1882, finu à a prima guerra mundiali, quandu a
Germania perdi i so tarritorii chì passani à l'Inghilterra è à i Stati Uniti.
Probbiu i stati Uniti sarani l'unichi à a fini à mantena una certa influenza
annantu à u Pacificu par a so vicinanza (mentri Francia è Inghilterra
cuncidarani l'indipindenza à gran' parti di l'isuli) soprattuttu in Micrunesia
induva par dicennii sò stati effittuati piriculosi sperimenti nucliari, di i
quali oghji a pupulazioni lucali devi arghjinà l'effetti. Hè quantunqua
impurtanti di nutà chì sempri oghji sti trè stati mantenini un certu numaru di
culonii in Uceania, chì ferma dunqua l'unicu cuntinenti sempri piinamenti
influinzatu da i putenzi mundiali. I stati indipindenti sò 14.



https://co.wikipedia.org/wiki/Tiadoru_di_Neuhoff

Tiadoru di Neuhoff (25 aostu 1694 - 11 dicembri 1756) fù un rè di Corsica. Era
alimanu è u so nomu di nascita era Theodor Stephan Freiherr von Neuhoff. Tiàdoru
di Neuhoff nascisti in Cologna u 25 aostu 1694, in una famiglia nobili di
Westfalia. U babbu di Tiadoru era ufficali ma morsi ghjovanu, à l'ità di 34
anni. Tiadoru fù educatu à a corti di Francia è feci dopu u militaru in l'armata
francesa po in l'armata svedesa. Fù inviatu dopu da u Baronu di Goertz, un
ministru di u Rè Carulu XII di Sveda, in Ingliterra è in iSpagna par neguzià
incù u Cardinali Alberoni. Tiadoru steti un pocu in Sveda tandu, essendu statu
fattu culuneddu. Vulteti dopu in Francia è visiteti dopu u Portugallu, l'Olanda
è l'Italia.

In Genuva, Neuhoff feci cunniscenza incù uni pochi di corsi in esiliu, è i
persuadeti ch'è pudeti libarà u so paesi di a tirannia di i ghjenuvesi s'è i
corsi u faciani rè di l'isula. Neuhoff scaleti in Corsica, in Aleria, da un
bateddu inglesu u 20 marzu 1736. Neuhoff porta tandu l'armi (3000 fucili), i
cannona è i solda, chì n'ani bisognu i corsi. Nuhoff hè accoltu da a famiglia
Matra. Una cunsulta fù cunvucata chì acciteti d'aleghja Tiadoru com'è rà ma à a
cundizioni chì u statutu fussi quiddu di una munarchia custituziunali. Neuhoff
fù alettu tandu da l'isulani chì u fecini dinò Rè di l'isula. Di fatti, u Baronu
Tiadoru von Neuhoff fù sacratu Rè di Corsica u 15 aprili 1736 è li fù dicirnatu
u titulu di Tiadoru I. In i documenti amministrativi, a Corsica hè disignata
com'è "U Regnu di Corsica". Tiadoru Feci dopu a guerra contru à i ghjinuvesi,
incù un certu successu prima. Ma fù disfattu dopu. Neuhoff chitteti a Corsica di
nuvembri 1736, ufficialementi par chera aiutu da u stranieri. Neuhoff si
stalleti dopu in Ollanda ma fù arristatu quà in Amsterdam par via di i debiti
ch'eddu t'avia. Quandu fù cappiatu Tiadoru invieti prima i so nipoti in Corsica,
incù l'armi. È vulteti dopu in Corsica in 1738, 1739, è 1743. Ma i forzi
ghjenuvesi è francesi accupavani l'isula.In 1749 Neuhoff scaleti in Ingliterra
par chera aiutu, ma fù incarciaratu dinò par via di i debiti. Steti in una
prighjò in Londra insin'à 1755. Neuhoff morsi in Londra in 1756.

Un certu culuneddu Frederick (1725-1797), chì pratindia ch'eddu era u figliolu
di Tiadoru, fù cunnisciutu com'è u Principi di Caprera. Firmeti à u sirviziu di
u Rè Frederick II di Prussia in a so armata eppo dopu com'è agenti in Londra
incù u duca di Württemberg. Frederick scriviti u racontu in francesu di a vita
di u so babbu, intitulatu Mimorii par cuntribuiscia à a storia di a Corsica, è
una traduzzioni in inglesu, chì funi publicati in Londra in 1768.

A parsunalità di Tiadoru hè in littica è l'opinioni annantu à 'ssu parsunaghju
sò diversi. Tiadoru era discrittu da i ghjinuvesi com'è un buffonu senza
scrupuli è ignuranti. Ma d'altri u cunsidareghja com'è u prima à avè fattu
l'unità di a Corsica è in particulari saria u prima à avè criatu l'unità di u
cummandu in Corsica. Tiadoru avaria avutu dinò u meritu d'avè postu u prublemu
corsu pà a prima volta in Auropa.

Accadi chì u Rè Tiadoru fussi mintuvatu in a littaratura è a cultura corsa. Par
esempiu in u pruverbiu: In piazza à a chjesa di Moriani ancu u rè tirò i so
piani. chì si rifarisci à un fattu storicu lucali chì hà cuncirnatu u Rè
Tiadoru.



https://co.wikipedia.org/wiki/Tafonu_di_u_Cumpuleddu

U Tafonu di u Cumpuleddu (o Tafone di u Cumpulellu) hè un situ muntagnolu
rimarchevuli di Corsica. Si trova annantu à a cumuna di Zonza. U tafonu di u
Cumpuleddu si trova à un'altura di circa 1350 metri, vicinu à i Furchi di
Bavedda. U diamitru di u tafonu hè 8 metri.

U nomu corsu "Tafonu di u Cumpuleddu" faci rifarenza à un "cumpuleddu", veni à
dì un picculu compulu, un locu sarratu ind'iddi stani l'animali com'è i pecuri o
i capri. U locu era in i tempi un pasciali pà i pastori. Difatti, u "tafonu di u
Cumpuleddu" ùn hà nienti à veda incù u nomu francesu chì si riferisci à u
"tafonu di a bomba", postu chì u tafonu in a roccia hè statu caghjunatu da
l'azzioni naturali di u ventu è di l'acqua annantu à u granitu.

Ci voli circa dui ori è mezu par andà à u Tafonu di u Cumpuleddu è par vultà. Si
parti da a foci di Bavedda è si pidda prima à mani dritta u GR20 (strisci
bianchi è russi). Si parti da a funtana di Cannonu, à un'altezza di 1180 metri,
à circa 400 metri à l'estu di a foci di Bavedda. À un mumentu datu, si sbocca in
un valdu è u stradeddu passa accantu à una cappedda. Si sbocca dopu à mezu à i
pini larici. In l'ultimi metri, a prudenza hè ricumandata.



https://co.wikipedia.org/wiki/Po

U Pò hè un fiumu di l'Italia sittintriunali. A so lunghezza, 652 km, ni faci u
più longu fiumu intiriamenti cumpresu in u tarritoriu talianu, quiddu incù u
bacinu più stesu (circa 71 000 km2) è ancu quiddu incù a massima purtata à a
foci, ch'edda sii minima (assuluta 270 m3/s), media (1 540 m3/s) o massima
(13 000 m3/s).

Hà a so urighjina in Piemonti, bagna cinqui capilochi di pruvincia (in l'ordini
Turinu, Piacenza, Cremona, Ferrara è Rovigo) è marca par longhi tratti u cunfini
trà Lumbardia è Emilia-Rumagna, è ancu trà quist'ultima è u Venetu, prima di
sfucià in u mari Adriaticu in un vastu delta incù 6 rami. Par a maiò parti di u
so parcorsu u Pò scorri in un tarritoriu paru, chì piglia u so nomu (pianura o
vaddi padana).

U fiumu Pò era giugraficamenti cunnisciutu dighjà à i tempi di a Grecia antica
cù u nomu di Ἠριδανός Eridanós (da u quali u latinu Eridanus è u talianu
litterariu Eridano); à l'urighjina era usatu par rifariscia si à un fiumu
miticu, chì si truvava à l'ingrossu à u sudu di a Scandinavia, è chì s'era
furmatu dopu à l'ultima ghjaciazioni aurupea (Würm). I primi fonti storichi sò
in a tiugunia greca di Esiodu (VI seculu a.C. circa), com'è nomu di un di i
numarosi figlii di u titanu Uceanu incù a ninfa Teti, è da i quali diriveghjani
parechji noma di fiuma auropei. 'Ssu nomu fù ripresu dopu da u storicu Polibio
in u II seculu a.C., induva Eridanós era u nomu di u figliolu di Fetonte, cadutu
in un fiumu duranti una cumpetizioni di carri, tantu da attribuiscia li ancu a
porta di l'Ade, è veni à dì l'inferni, sicondu a mitulugia greca, oppuri u
titulu di principi dedicatu à i culti egizziani, in a storia antica di a prima
cità bagnata da u fiumu, Turinu. Eppuri, u nomu avaristi radichi sempri più
antichi apposta ch'è, sii in accadicu ch'è in sumericu, Eridu vulia dì
genericamenti locu o cità di cummandu situata vicinu à un fiumu, citendu, par
asempiu, un'umonima cità mesuputamica ricuddanti à u XX seculu a.C.; altri fonti
storichi ci narrani chì ci fù una piccula Eridu custruita ancu in i circonda di
u Delta di u Pò, annantu à u Mari Adriaticu; d'altra parti, u nomu Eridanós
cunteni l'antichissima radica semitica (*rdn), chì hè cumuna à parechji altri
noma di fiuma com'è Rodànu, Rènu, Dànubiu, Giurdànu. Ancu in Grecia inoltri,
esistia un fiumu omunimu Eridanos, chì bagnava a necropoli di Ceramico, vicinu à
Atena. I radichi rd è rdn, in i lingui semitichi, indicavani sempri una cità,
lucalità o rigioni vicinu à fiumu.

Par i celtu-liguri, u vechju Pò fù inveci chjamatu Bodinkòs o Bodenkùs, da una
radica induaurupea (*bhedh-/*bhodh-) chì significheghja "scavà", "renda
prufondu", a stessa radica da qualessa diriveghjani u tarmini "fossa",
indichendu cusì tutta a diprissioni giugrafica di a zona fluviali padana.
Dunqua, l'anticu nomu latinu Padus - da u quali l'aghjittivu padanu - dirivaria,
sicondu l'upinioni più diffusa, da a stessa radica ch'è bodinkòs; sicondu altri
parò, dirivaria da un'altra parola celtu-liguri, pades, indicanti una resina
prudutta da una qualità di pini bastardi particularamenti abbundanti vicinu à i
so surghjenti. U nomu attuali di Pò diriveghja, dunqua, da a cuntrazzioni di u
latinu Padus > Pàus > Pàu > Pò. In parechji lingui slavi (ceccu, sluvaccu,
polaccu, sluvenu, serbu, cruatu) ma ancu in i lingui rumanzi, com'è u rumenu, si
chjama sempri à spessu stu fiumu Pad o Padus.

U Pò traversa incù u so corsu gran' parti di l'Italia sittintriunali, da punenti
versu livanti parcurrendu tutta a Pianura Padana.

Nantu à i so rivi stani circa 16 milioni di parsoni è sò cuncintrati più di un
terzu di l'industrii è di a pruduzzioni agricula taliana, com'è più di a mità di
u patrimoniu zuutecnicu. Quissa faci di u Pò è u so bacinu una zona nevralgica
par l'intreia ecunumia taliana è una di l'arii auropei incù a più alta
cuncintrazioni di pupulazioni, industrii è attività cummirciali.

A surghjenti di u Pò si trova in Piemonti in a pruvincia di Cuneo nantu à l'Alpi
Cozie è più pricisamenti in a lucalità Pian di u Rè (cumuna di Crissolo) à i
peda di u Monviso (3.841 m), sottu à un grossu cantonu cù a placca chì ni
indicheghja l'urighjina. Arricchendu si nutevulamenti di l'apportu d'altri
innumarevuli surghjenti (ùn hè micca falsu d'affirmà chì "u Monviso stessu hè a
surghjenti di u Pò"), metti à scorra impituosu in l'umonima vaddi.

Da quì u fiumu sbocca in pianura dopu appena una vintina di km avvicinendu si di
i tarritorii di a cità di Saluzzo. In stu trattu parechji affluenti
arricchiscini a purtata di u fiumu chì entri par Pò in a pruvincia di Turinu
travirsendu ni u stessu capilocu. À Turinu u fiumu, bench'eddu aghji parcorsu
solu un cintunara di km da i surghjenti, hè dighjà un corsu d'acqua nutevuli
incù un lettu ampiu 200 m è una purtata media ghjà prossima à i 100 m3/s.

Vicinu à Bassignana, u fiumu punta difinitivamenti versu livanti par meritu ancu
di a forti spinta di u Tanaro, u so principali tributariu di dritta. Dopu sta
cunfluenza u Pò, oramai putenti in a purtata (più di 500 m3/s), entri in
tarritoriu lumbardu scurrendu in a pruvincia di Pavia. Pochi km à sudu di u
capilocu pavesu u fiumu ricevi u cuntributu essinziali di u Ticino, u so
principali tributariu par vulumu d'acqui, divintendu tandu navighevuli (grazia à
a so purtata tandu di più di 900 m3/s) ancu da grossi imbarcazioni sinu à a
foci.

Dopu sta cunfluenza u fiumu metti à scorra par parechji kilomitri in a zona di
cunfini trà Lumbardia è Emilia-Rumagna, bagnendu cità impurtanti com'è Piacenza
è Cremona, scurrendu à l'internu di a pruvincia di Mantova, ricivendu cuntributi
nutevuli da l'affluenti alpini Adda, Oglio è Mincio è multissimi altri fiuma
minori pruvinenti da l'Appinninu chì ni accrescini a purtata à più di
1.500 m3/s.

Ghjuntu infini in a zona di Ferrara u fiumu scorri annantu à a cunfina trà
Venetu (pruvincia di Rovigo) è Emilia-Rumagna, in a rigioni storica di u
Polesine.

Quì u fiumu principia u so ampiu delta (380 km2), dividendu si in 5 rami
principali (Pò di Maestra, Pò di a Pila, Pò di i Tolle, Pò di Gnocca è Pò di
Goro) è 14 bocchi; un ultiriori ramu sicundariu (u Pò di Bulani) chì traversa a
cità di Ferrara, hè tandu inattivu. U grandi fiumu sfocia tandu in u Mari
Adriaticu, attravirsendu tarritorii appartinenti à i Cumuni di Ariano in u
Polesine, Goro, Portu Tolle, Tagliu di Pò è Portu Viro.

U delta di u Pò, par u so grandi valori ambiintali, hè statu dichjaratu
patrimoniu di l'umanità da l'UNESCO.

In u so corsu in pianura u Pò si dividi à spessu in parechji rami furmendu
parechji isuli fluviali, a più grandi di quissi (escludendu quiddi prisenti à a
foci) essendu l'Isula Serafini, situata in i circonda di a foci di l'Adda à
Castelnuovo Bocca d'Adda, ma stesa circa 10 km2 à l'internu di a cumuna di
Monticelli d'Ongina.

Glubalamenti u Pò traversa (da a surghjenti à a foci) 13 pruvinci: Cuneo,
Turinu, Vercelli è Alissandria (rigioni Piemonti), Pavia, Lodi, Cremona è
Mantova (rigioni Lumbardia), Piacenza, Parma, Reggio Emilia è Ferrara (rigioni
Emilia-Rumagna) è Rovigo (rigioni Venetu). Sò 183 i cumuni chì toccani i spondi
di u fiumu, appartinenti à 13 pruvinci.

U bacinu idrugraficu di u Pò (ampiu circa 71.000 km2) copri gran' parti di u
virsanti miridiunali di l'Alpi è quiddu sittintriunali di l'Appinninu liguri è
toscu-emilianu di tali manera ch'è u rigimu di u fiumu hè mistu di tipu alpinu
(pieni tardu-braninchi è estivi è rilievi sottumarini invirnali) è appenninicu
(pieni braninchi è vaghjimali è rilievi sottumarini estivi). Eppuri privali
quantunque u rigimu appenninicu postu ch'è, à dispettu di l'alimantazioni estiva
da parti di i ghjacciali alpini, i minimi purtati si scontrani quantunqua in u
corsu di l'istati (di solitu in aostu), un finominu accintuatu 'ss'ultimi
dicennii par via di a a riduzioni prugrissiva di i ghjacciali alpini.

Ditarminanti in a furmazioni sò soprattuttu i tributarii piemuntesi di u Pò
(Dura Baltea, Sesia è Tanaro in particulari) è lumbardi (Ticino). Par cità
parechji asempii, duranti a piena di nuvembri 1994 u fiumu mustrò dighjà in
Piemonti, dopu a cunfluenza di u Tanaro, una purtata di colmu di più di
11.000 m3/s, guasi paragunevuli à quidda ussirvata dopu moltu più versu a vaddi
in u Polesine.

U stessu finominu avviniti dinò d'uttrovi 2000, sempri in Piemonti, induva u
fiumu suparò à parta dighjà da a cumuna di Valenza i 10.000 m3/s di purtata
massima di piena à causa soprattuttu di i cuntributi pisantissimi di Dura Baltea
è Sesia.

I valori massimi assuluti di purtata di u Pò sò stati raghjunti duranti i grandi
fiumari di 1951 è di 2000 incù massimi di più di 13.000 m3/s in u mediu-bassu
corsu.

L'inundazioni incausata da u Pò di qualessa s'hà nutizia certa ricodda à 204
a.C. sicondu ciò ch'eddu rapporta Titu Liviu. Da tandu sò noti 138 avvinimenti
(una media di circa 1 piena straurdinaria ogni 16 anni). Trà i più impurtanti si
ricordani:

Finu à a riforma attuata in u 2002, u Pò è i so affluenti erani sughjetti à
l'auturità di u Magistratu par u Pò, un organu di u Ministeru di i travagli
publichi talianu incù sediu à Parma, istituitu in 1955, dopu à a catastrofica
inundazioni di u 1954, par cuurdinà è, da u 1962, unificà i cumpitenzi di i
varii organi cumpitenti. Frà altru, ghjà in 1806 Eugenio di Beauharnais, Vicirè
d'Italia, avia istituitu un Magistratu civili par travagli generali chì
riguardani u grandi sistemu di u Pò. In seguitu à a riforma di 2002, currilata à
u dicintramentu di funzioni da u Statu talianu à i rigioni, l'intreiu Bacinu di
u Pò hè statu affidatu à un'agenzia interrigiunali dinuminata Agenzia
Interrigiunali par u fiumu Pò (AIPO), anch'edda incù u so sediu à Parma, chì li
sò stati trasfiriti i cumpitenzi di u vechju Magistratu incù in più parechji
novi cumpitenzi nantu à a navigazioni interna. L'AIPO hè un impresa strumintali
di quattru di i Rigioni chì cumponini u bacinu di u Pò: Piemonti, Lumbardia,
Emilia-Rumagna è Venetu. A Rigioni Vaddi d'Aosta è i pruvinci Autunomi di Trento
è Bolzano benefizieghjani d'uffizii lucali spiciali . A Rigioni Liguria è a
Rigioni Tuscana affidani a gistioni di i corsi d'acqua di u bacinu ricadenti in
i so tarritorii à l'AIPO par via di "prutucolli d'intesa" è "cunvinzioni"
particulari. L'attività di pianificazioni di u bacinu hè curata da l'Auturità di
Bacinu di u fiumu Pò (AdBPo), urganisimu mistu Statu talianu-Rigioni.

In ebbica medievali u ramu principali di u delta era custituitu da l'attuali Pò
Mortu di Primaro, chì s'hè furmatu in l'VIII seculu più à u sudu di u Padoa, chì
scorri à u sudu di i Vaddi di Comacchio è chì, da a mità di u XVIII seculu,
custituisci a parti tarminali di u fiumu Renu (anch'eddu un tempu affluenti di u
Pò) in u quali u Renu stessu fù cunvoltu dopu à a criazioni di u Cavo
Benedettino.

Ancu u Pò di Bulani, chì scorri à Ferrara, era un di i dui corsi principali: q
situazioni si prulungò finu à u 1152, l4annu di a fiumara di Ficarolo. A
suvitatu di forti è friquenti pricipitazioni, u fiumu rumpiti a diga di u nordu,
à Ficarolo, in l'tandu Transpadana Ferrarese; u corsu di u fiumu si mudificò è
cuminciò gradualamenti à assuma a so cunfurmazioni attuali.

U novu trattu, più brevi ch'è l'altri, induva l'acqua scurria più viloci,
divintò u corsu principali chjamatu Pò di Tramontana è dopu Pò di Vinezia,
diviendu da u Pò di Bulani à Pontelagoscuro, calchì chilomitru à u nordu di
Ferrara.



https://co.wikipedia.org/wiki/Lingue_rumaniche

Cù lu termine lingue rumanze (ancu scrittu romanze) ò lingue rumaniche/romaniche
o neolatine/neulatine ci si riferighja à quelle lingue chì sò derivate da lu
latinu volgare à seguitu di l’espansione di l’imperu rumanu. Tali varietà
linguistiche venneru dunque cumencialmente definite comu volgare, ossia populare
in lu sensu etimolughjcu di lu termine (da vulgus, "populu" in latinu). La
parola volgare ùn va dunque intesa comu dispreghjativa, ma semplicemente comu
riferimentu à la lingua vernacolare, quella cioè impiegata - in la so´ forma
prevalentemente orale - in la vita qotidiana, in distinzione à quella di la
tradizione letteraria è officiale di lu statu rumanu. Lu termine “rumanzu”
deriveghja da l’avverbiu latinu rumanICE riferitu à lu parlà vernacolu (rumanice
loqui) rispettu à lu parlà in latinu (latine loqui). Da rumanICE deriveghja la
forma francese rumanz, da cui l’italianu rumanzu. Ste parlate formanu quellu chì
in dialettolughja vene chjamatu cuntinuum rumanzu (vedi cuntinuum dialettale).

L’area in cui si sò sviluppate - è sò ancora parlate in le so versioni
cuntemporanee - tali lingue vene chjamata Romània è currisponde in linea di
massima à la parte europeana uccidentale di l’imperu rumanu, esclusa la
Britannia, cù l’aghjiunta di lu territoriu currispondente à la Dacia è di altre
isole linguistiche neolatine minori diffuse in li Balcani (lingue rumanze
balcaniche). In lu Nordafrica l'invasione araba (VIII secolu) ha cancellatu ogni
vulgare latinu chì vi si era sviluppatu, mentre la persistenza di l'imperu in la
so´ porzione urientale, cù l'impiegu prevalente di la lingua greca à livellu
ufficiale, ha impeditu la diffusione populà di lu latinu, prevenendu sviluppi
linguistichi analoghi à quelli occorsi in la porzione uccidentale.

Li latini vulgari, comu di lu restu lu latinu classicu è le lingue rumanze,
venenu classificati in le ramificazioni di le lingue italiche, in l'alberu di le
lingue indoeuropeane.

Lu sardu hè una di le varianti più isulate e, comu tale, ha cunservatu una
maghjiore somiglianza cù lu latinu. ancu lu toscanu (da cui deriveghja
l'italianu modernu) hè una varietà monda cunservativa. lu francese hè la lingua
più innovativa è la più discosta da lu latinu (essendu notevolmente influenzata
da le lingue ghjermaniche parlate da l´antichi Franchi), mentre lu rumenu hè una
sintesi chì affianca á una forte cunservazione di la base latina elementi
innovativi d'orighjne slava, albanese, greca è turca.

A rigore lu numeru di le lingue rumanze dovria currisponde à quellu di tutte le
varietà neolatine (dette dialetti rumanzi) parlati all’internu di la rumania.
Solu certe di ste lingue però hanu subitu in lu corsu di lu tempu di le
normalizzazioni (per lu longu usu, l'opera di le Accademie è di li grammatichi
nonché lu pesu di la tradizione letteraria) è godenu di unu status di
ufficialità: lu portoghese, lu spagnolu, lu francese, l’italianu, lu rumenu. A
ste possiamu aghjiunghje le lingue à le quali hè statu ricunnosciutu unu status
di ufficialità in ambitu locale, sebbene ùn aghjinuricevutu una normalizzazione
ò l’abbianu ricevuta incumpleta ò ùn unanimemente accettata da li locutori: lu
catalanu, lu galizianu, l’occitanu, l’arpitanu, lu sardu, lu friulanu, lu ladinu
dolomiticu, lu rumanciu. Vi sò poi lingue chì sò state ricunnosciute comu tali
da l’UNESCu ma chì spessu ùn godenu di alcuna forma effettiva di tutela ò ùn
hanu ancora subitu alcuna normalizzazione: l’asturianu, l’aragonese, lu leonese,
lu mirandese, lu provenzale, l'alverniate, lu limosinu, lu piccardu, lu vallone,
lu normannu, lu gallu, lu corsu, lu ligure, lu piemuntese, lu lombardu, lu
venetu, l'emilianu-romagnolu, lu napuletanu, lu sicilianu, l'istriutu,
l'arumenu, lu morlaccu, l'istrorumenu é lu meglenorumenu. Lu ricunnoscimentu (u
la volontà di ricunnoscimentu) di le parlate minori, prive di una norma
unitaria, ha resu possibile l’interventu di singoli, ò di picculi gruppi più ò
menu privati, chì si sò proposti di sopperisce à la bisogna.

Tabella 1 - Analoghije tra certe parole in diverse lingue rumanze Tavulone di
cumparazione di e lingue neulatine:

Sebbene tra li linguisti sia cumunque prevalente la tendenza à non distingue tra
dialettu è lingua da un puntu di vista sustanziale, l’attribuzione di lu status
di lingua piuttostu chì di dialettu à Sta ò quella parlata risulta sempre esse
problematica è gravida di pulemiche, in quantu le lingue sò guasi sempre sentite
comu intimamente legate à lu cuncettu di nazione e, per questu, la loru
categorizzazione risente notevolmente di spinte sociu-pulitiche chì qualchì
volta tenenu in pocu ò nessun cuntu criteri filolughjchi ò sociolughjchi di
classificazione.

Un esempiu esplicativu pò esse lu seguente: istrorumenu, meglenorumenu è
macedorumenu ùn hanu status ufficiale di lingua (da un puntu di vista puliticu)
pur essendu più discoste da lu romenu di lu moldavu (lingua ufficiale di la
Repubblica moldava).

Un altru esempiu hè quellu di la lingua corsa, ricunnosciuta comu lingua da la
leghjè francese (che la cunsidera una lingua reghjonale sin da lu 1974) è da la
classificazione ISu 639 sebbene (in quantu parte di lu gruppu toscanu) sia ben
più vicina all’italianu letterariu di quantu ùn sia, á esempiu, lu marchighjanu
chì invece ùn gode di alcun ricunnoscimentu.

Va inoltre segnalatu chì le varietà rumanze formanu un cuntinuum dialettale;
questu implica chì à livellu dialettale la transizione da una parlata all’altra
sia guasi sempre appena avvertibile, senza distinzioni nette. È dunque
impussibile dà un esaurente è definitivu elencu di le parlate rumanze, in quantu
li caratteri identificativi di una parlata sfumerianu inevitabilmente in quelli
di le parlate vicine; dunque à formà un’identità locale cuncorrunu fattori di
coscenza è di storia cumune più chì di effettiva differenza linguistica.

L’unità linguistica, intesa comu cunformità di usi linguistichi all’internu di
ampie cumunità di parlanti, ùn hè la condizione naturale di la lingua. La
variazione hè di lu tuttu normale è ùn solu tra le diverse cumunità, ma
all’internu di ciascuna di esse é hè limitata soltantu da la cuntinghjente
necessità di cumunicare. ghjà Dante aveva osservatu chì in una stessa cità ùn si
parla á lu stessa manera in tutti li rioni. Esistonu quattru tipi di variazione:
la variazione diatopica, chì si realizza in lu spaziu, é hè la variazione più
evidente; la variazione diastratica, chì si realizza in una cumunità tre le
condizioni sociali chì cuncorrunu à formà la cumunità; la variazione diafasica,
chì si reghjstra in rapportu à li reghjstri spressivi (solenne, formale,
familiare…); infine la variazione diacronica, chì hè quella chì avvene in lu
tempu, chì hè ritenuta la più importante. Naturale dunque chì lu mondu rumanzu
si sia frazionatu in la molteplicità di varietà chì chjamiamu dialetti rumanzi.

La classificazione di le lingue è, in ghjenerale, problematica. In particulà le
lingue rumanze (così comu altre famiglie diffusesi nant'à aree ùn monda
frazionate) formanu un vastu cuntunuum dialettale attraversatu da numerosi è
diverghjenti fenumeni lessicali, strutturali è fonetichi. Sta cuntinuità
linguistica tra le varie parlate implica necessariamente, oltre à la succitata
difficultà in l'identificà una precisa realtà linguistica locale distinta da le
circostanti, chì sia sempre difficile (se ùn in ce ti casi impussibile) dà una
precisa classificazione di tutte le parlate rumanze. Infatti, ancu raggruppendu
ste parlate per analoghije basandoci nant'à criteri unicamente glottolughjci, ùn
si possonu traccià cunfini netti è dunque trovà un criteriu linguisticu chì
possa distingue senza sfumature ò transizioni di le sottu famiglie di la
famiglia rumanza. Per ste raghjoni ghjà H. Schuchardt (Über die Klassification
der rumanischen Mundarten, 1900) mostrò l’impussibilità di dà una
classificazione di lu tuttu scentifica di li dialetti rumanzi. Nelle zone di
transizione tra una famiglia all’altra si ricurre dunque à criteri di tipu
culturale ò sociolinguisticu (come li cuncetti di “orbita culturale” ò “lingua
tetto”), chì però possonu varià à seconda di li autori.

Ad esempiu, certi tendenu à voler cunsiderà occitanu è catalanu comu varianti
prossime di una stessa lingua, osservendu chì lu guascone, cunsideratu afferente
à l'occitanu, pare esse più discostu da quest'ultimu di quantu ùn lu sia lu
catalanu; mentre altri classificanu l'occitanu comu gallorumanzu è lu catalanu
comu iberorumanzu. Le lingue taliane settentriunali pressu parechji linguisti sò
incluse in lu gruppu italorumanzu mentre altre classificazioni (ad esempiu
quelle di Ethnologue ò di l'UNESCu) le includenu in lu gallorumanzu in virtù di
li fenumeni di transizione cù le parlate occitane. In questu quadru, nessun
linguista, oghje , si avventura - nant'à basi scentifiche - in l'affermà chì lu
gallurese (alquantu affine à la variante meridionale principale di la lingua
còrsa) sia afferente à le lingue sarde, da la quali (variante logudorese) pure
ha subitu qualchì cuntaminazione. Esempi notevoli di dialetti (u lingue) di
transizione sò lu sassarese, l'istriutu, lu nizzardu.

Poiché due varietà linguistiche ghjeograficamente vicine hanu in cumune una gran
parte di lu lessicu, chì hè lu settore di ogni lingua più soghjèttu à la
variazione, per la classificazione di le lingue hè opportunu fondà si nant'à
altri criteri. Si tene in particulà cuntu di la tipulughja linguistica: le
lingue rumanze sonu, entru un certu gradu, tipulughjcamente diverse tra loru;
vale à dire, bisogna tener cuntu di una loru diversa base tipulughjca. A tal
fine venenu messi à cunfrontu fenumeni (fonetici, morfolughjci, sintattici,
lessicali) di cunservazione cù li rispettivi fenumeni di innovazione. Questi
fenumeni si presentanu perloppiù indipendemente l´uni da l´altri, dunque le loru
distribuzioni spessu ùn coincidonu. Di cunseguenza, in lu redighje una
classificazione, l´autori devonu stabilisce una ghjerarchja tra li fenumeni
linguistichi. La maghjior parte di li autori (ad esempiu C. Tagliavini, W. von
Wartburg, A. Varvaru, M. Dardanu) dannu maghjiore importanza à li livelli
morfolughjcu è sintatticu, chì rappresentanu le strutture fondamentali di una
lingua in quantu strutture interne, in le quali dunque li fenumeni di
cunservazione è innovazione assumu maghjior rilievu. Altri autori invece (ad
esempiu P. Bec) prediligonu la fonetica; intesa, in quantu settore più
cunservativu di una lingua, comu strumentu di indaghjne nant'à lu sustratu è
sullu statu più anticu di lu sviluppu di la lingua.

Lu latinu, stendendusi in lu vastu territoriu di la rumania, venne à cuntattu cù
lingue diverse. Questu statu linguisticu preesistente hè dettu sustratu (dal
latinu SUBSTRATUM), cuncettu introdottu da lu dialettologu Graziadiu Isaia
Ascoli chì studiò approfonditamente questu fattore. La lingua di li rumani si
impuse nant'à le lingue di li populi vinti, sustituendusi á esse. Tuttavia
risentì variamente di lu loru influssu, soprattuttu in la fonetica. La nozione
di sustratu ci aiuta à spiegà quei fenumi (soprattuttu fonetichi ma anche, in
misura minore, morfosintattichi è lessicali), chì ùn possonu ricondursi à li
caratteri strutturali di lu latinu. E' stata attribuita à lu sustratu etruscu la
cosiddetta gorghja toscana. lu sustratu celticu invece saria responsabile di lu
passaghjiu /u/</y/ è di l'evuluzione -CT- > -it- avvenuti in vari dialetti
settentriunali. Strettamente connessu à lu cuncettu di sustratu hè lu cuncettu
di supranstratu. lu supranstratu hè rappresentatu da una lingua chì ùn s'impune
nant'à la lingua parlata in una determinata area linguistica, ma la influenza
variamente soprattuttu in la fonetica è in lu lessicu. avemu per esempiu un
supranstratu ghjermanicu in Francia è arabu in Spagna. Lu valore esplicativu di
la teoria di lu sustratu hè statu cuntestatu In lì ultimi decenni sia da la
linguistica strutturale (che, comu cause di lu mutamentu linguisticu ha postu in
primu pianu fattori interni è sistematichi) sia da la sociolinguistica, chì ha
approfonditu lu cuncettu di interferenza linguistica.

Le lingue campa sò urganismi in cuntinua evuluzione: quendu una lingua smette di
evolve si è resta fissata in lu su' lessicu è in la so´ struttura,
ghjeneralmente si ha chì fà cù una lingua morta, comu hè oghje lu latinu.

Attraversu un prucessu duratu secoli è avviatosi, à seconda di le reghjoni, in
epoche diverse (soprattuttu à partisce da lu IV secolu è poi proseguitu, comu
vedremu, almenu sinu à lu X secolu), da l'incuntru tra lu latinu spartu da
l'autorità rumana à livellu puliticu, culturale è etnu-sociale (portatu cioè da
la migrazione di li coloni di lingua latina ò latinizzati) cù le diverse lingue
impiegate da le populazioni incluse in li cunfini di l'imperu rumanu,
soprattuttu in la so´ porzione uccidentale, hanu presu à svilupparsi, in
ghjerme, quelle chì poi diventeeranu le lingue più propriamente definite comu
rumanze.

cumencialmente vi fu una cuntaminazione di lu latinu parlatu da li funzionari,
da li soldati è da li mercanti rumani chì risiedevanu in una certa provincia, da
parte di li idiomi (quasi tutti celtichi) parlati in quella reghjone da le
populazioni autoctone. Lu latinu parlatu da questi rumani, à propria volta,
risentiva di le loru orighjni, sia da lu puntu di vista reghjonale (ossia da la
provincia di provenenza, cù inevitabili differenze di accenti è lessicu,
derivate à propria volta da la latinizzazione più ò menu intensa di quelle
province; la stessa lingua etrusca impiegò certi secoli à scumparisce é era
ancora viva sebbene in grave declinu á li cumenci di l'Imperu), sia da lu puntu
di vista culturale (i soldati solitamente ùn parlavanu una lingua altrettantu
ricca è normalizzata quantu quella di li funzionari statali). Tali
cuntaminazioni ùn furunu mai decisive sinu à chì l'imperu restò unitu comu
entità pulitica, per l'enorme influenza culturale chì ellu recava cù lu propriu
duminiu: ne hè prova sufficentemente valida la relativamente scarsa
sopravvivenza di termini di sicura è schjetta orighjne celtica in le lingue
rumanze.

Alcuni, tuttavia, iputizzendu - più in base à ricerche di caratte speculativu
chì à dati ce ti - una notevole affinità tra latinu è lingue celtiche
(nell'ambitu di la cumune eredità indoeuropeana), avanzanu l'iputesi chì lu
sviluppu di le lingue poi dette cunvenziunalmente rumanze, sia partitu
soprattuttu da le lingue indoeuropeane parlate da le populazioni presenti in
l'imperu, nant'à le quali lu latinu (che ne condivideva cumuni orighjni) avria
avutu un'influenza più limitata di quantu ghjeneralmente accettatu. Tali
ricerche tendenu à valorizzà lu più possibili determinati caratteri linguistichi
chì custituirianu li sustrati ùn prettamente latini (soprattuttu celtici, ma
ancu affini seppur ùn coincidenti cù lu latinu) di le lingue rumanze, in
opposizione à li supranstrati intervenuti in la formazione di le nove lingue
successivamente à la caduta di l'Imperu rumanu, á opera di l'influssu di le
lingue (soprattuttu ghjermaniche, anch'esse di ceppu indoeuropeanu) parlate da
li populi invasori cumunemente individuati comu Barbari.

Va però osservatu chì tali iputesi, per quantu qualchì volta affascinanti,
mancanu à tutt'oghji di lu sustegnu di un corpus di testimonianze linguistiche è
letterarie abbastanza vastu chì cunsenta loru di uscisce da l'ambitu di le
speculazioni.

Lu meccanismu di ghjenesi di le nove lingue si mise in ogni casu in motu cù una
brusca accelerazione cù lu crollu di l'imperu è la migrazione massiccia è monda
cuncentrata in lu tempu di populazioni ghjeneralmente ghjermanofone (Invasioni
barbariche). A seguitu di le invasioni in parechje reghjoni di l'exi-imperu
venne persinu scunvoltu l'equilibriu etnicu è linguisticu esistente, mentre le
populazioni più schjettamente latine è latinizzate furunu à volte guasi di lu
tuttu spazzate via da la scena senza mai più esse sustituite, comu avvenne in
Britannia, totalmente evacuata à l'cumenciu di lu V secolu da militari è
funzionari per tentà di far fronte, cù lu loru cuntributu, à le minacce
frattantu subite da Gallia è Italia.

La nascita di le diverse lingue rumanze hè variamente individuabile è
documentata, é avvene - in la maghjior parte di li casi - in li secoli
immediatamente successivi à la caduta di l'imperu rumanu d' uccidente, chì causò
la perdita di l'unità linguistica, oltre chì pulitica, garantita da le sue
istituzioni.

La prima attestazione di lu termine rumana (rumana lingua, da cui lu termine
rumanza in lu sensu di lingua derivata da lu latinu), risale à lu cunciliu di
Tours (813), durante lu quale così ci si riferisce à la lingua cumunemente
parlata à l'epoca in Gallia, in opposizione à la lingua ghjermanica parlata da
li Franchi invasori.

Lu Serment de Strasbourg ò ghjuramentu di Strasburgu (842) hè indicatu comu lu
primu documentu ufficiale in cui si impieghi un antenatu di lu francese (e di lu
tedescu, essendu statu redattu in due copie da Cà lu lu Calvu è Ludovicu lu
ghjermanicu, una latinizzante è l'altra ghjermanizzante).

Lu primu documentu ufficiale ghjuntu sinu à li nostri tempi chì attesta l'usu di
lu vulgare in Italia hè lu celebre placitu capuanu, databile à lu 960 (anche se
esistonu attestazioni precedenti che, pur senza valore di ufficialità,
testimoneghjanu lu distaccu da lu latinu in corsu almenu da l'VIII secolu, comu
á esempiu l'indovinellu veronese).

Sonu di lu X secolu le Glosse Silensi è Emilianensi, più antiche testimonianze
esplicite di l'esistenza di l'anticu castiglianu: si tratta di annotazioni
aghjiunte à testi latini da monachi Benedettini di li monasteri di San Millán de
la Cogolla ò di Susu. Tali note custituisconu ve è proprie traduzioni di lu
scrittu orighjnale. Tra esse, á esempiu, si pò leghjè "qod: por ke" oppure
"ignorante: ùn sapendu".

Risale invece à pocu prima di lu 1175 lu più anticu documentu di lu vulgare
portoghese pervenutoci: si tratta di una sorta di pattu di ùn aggressione tra
due fratelli, Gomes Pais è Ramiru Pais, recentemente scopertu da lu ricercatore
José Antóniu Soutu. Prima di tale scoperta si reputavanu più antichi certi testi
cù datazione oscillante tra lu 1192 è lu XIII secolu, comu l'Autu de Partilhas è
la Notícia de Tortu.

La scarsità di repe ti antichi rende difficile ùn solu stabilisce la "data di
nascita" di lu rumenu (una di le lingue rumanze balcaniche), ma persinu incerta
la so´ evuluzione, à dispettu di le teorie, tuttura largamente condivise, chì lu
voglionu discendente più ò menu direttu di la cumunità latinofona di l'antica
Dacia rumana. Lu più anticu documentu chì fa certamente capu á un antenatu di
l'ughjincu rumenu hè una lettera scritta in lu 1521 à lu ghjudice di Kronstadt,
Hans Benkner.

Attualmente hè cuntroversa la datazione (e persinu l'autenticità, almenu per
quellu chì riguarda la so´ iputetica prima stesura) di quellu chì hè cumunemente
ritenutu lu più anticu documentu di lu vulgare sardu, la Donazione di lu
ghjudice Torchitoriu all’arcivescovu di Cagliari di li villaghji di Sant’Agata
di Sulcis è di Sant’Agata di Rutilas, risalente, pare, á li anni attornu à lu
1080.

Lu primu documentu teoricu dedicatu à le lingue rumanze, scrittu in latinu, hè
lu "De Vulgari Eloquentia" (l'eloquenza di lu volgare) di Dante (XIII secolu),
induve appà la differenziazione in lingua d' oïl (gallorumanzu settentriunale),
lingua d' oc (gallorumanzu meridionale) è lingua di lu si (Italorumanzu)
riferendusi à la forma rispettiva di la parola assunta in le diverse aree da le
varie lingue rumanze.

Al di là di ste date, chì in ogni casu attestanu le date a partisce da le quali
hè certa l'affermazione di dive si volgari comu lingue, va sottulineata
l'espansione straordinaria chì diverse di esse hanu avutu in lu mondu à seguitu
di le vicende coloniali.

La lingua rumanza più parlata in lu mondu hè oghje lu spagnolu (o megliu lu
castiglianu in le sue varianti orighjnate in ambitu latinoamericanu rispettu à
la varietà sviluppatasi in la Penisula iberica) seguitu da francese è portoghese
(anch'essi cù le loru varianti sorte in ambitu coloniale) è dunque da talianu è
rumenu.

Lu latinu ha notevolmente influenzatu ancu l'Inglese, lu cui lessicu hè in
grande parte (circa lu 60%) orighjnatu da la lingua di li rumani e, inseme à le
lingue rumanze, ha cuntribuitu ancu à la nascita di parechje lingue artificiali,
sia universali (quali l'interlingua, lu latinu modernu è lu latinu sine
flexiione), sia usate per finzione comu lu brithenig ò lu wenedyk.



https://co.wikipedia.org/wiki/Canali_di_Panama

U Canali di Panama (o Canale di Panama) (spagn. Canal de Panamá, ingl. Panama
Canal ) hè un canali artificiali chì traversa l'istmu di Panama. Longu 81,1 km
cumpresi i prulungamenti in mari, unisci l'Uceanu Atlanticu incù u Pacificu. Hà
una prufundità massima para à 12 m, a larghezza varieghja trà i 240 è i 300 m in
u lavu Gatún, mentri hè di 90-150 m in u trattu di u tagliu di a Culebra. Hè
custituitu da un sistemu di chjusi, incù 6 conchi, chì parmetti à i navi di
suparà un disliveddu tutali di 28 m, evitendu à i navi diretti da porti di u
Pacificu à quiddi di l'Atlanticu è viciversa a circunnavigazioni di l'America
miridiunali. U tempu di parcorsu hè di circa 4/5 ori. L'imbuccatura in
currispundenza di u Mari di i Caraibi si trova aghjacenti à u portu di Cristóbal
in a baia di Limon. I navi pruvinenti da l'Atlanticu è diretti in u Pacificu,
dopu à avè parcorsu l'aria di rialzamentu, cumpostu da i trè Gatún Locks,
attraversani u Lavu Gatún, a zona di Gamboa, u Strettu di Culebra, ghjunghjendu
dopu à a chjusa di Pedro Miguel, eppo passani, dopu un prima saltu di liveddu di
circa 9 metri, in u Lavu di Miraflores, chì dà accessu à i dui chjusi di
Miraflores righjunghjendu à l'isciuta di quissi u liveddu di u mari vicinu à u
portu di Balboa. Segui a navigazioni passendu u Ponti di l'Americhi finu à
ghjunghja dopu in u Golfu di Panama. U canali hè attravirsatu da migliaia di
navi à l'annu par un tunniddaghju di dicini di milioni di tonni in tremindù i
sensi. In u 2009, 14.342 navi ani attravirsatu u canali, traspurtendu
198.014.288 tonni di cargo. U pidaticu duvutu par a navigazioni hè a fonti
principali di l'ecunumia di u statu di Panamá. I navi chì traversani u canali ùn
poni micca suparà i 292,68 metri di lunghezza è i 32,31 metri di larghezza à
causa di i diminsioni massimi di i "conchi" i quali, in u sensu di a lunghezza,
sò limitati da i porti di cumunicazioni trà i conchi stessi. 'Ssa limita sarà
suparata in u 2014, à tarmini di l'espansioni di u canali à opara di un
cunsorziu.

À parta da u virsanti Atlanticu, intrendu à l'internu di a Limon Bay, u canali
veru è probbiu fù imbuccatu dopu un trattu di circa 7 km. L' 11 km chì suvitani
si snodani in dirizzioni sudu sudu-punenti finu à righjunghja i chjusi di Gatún,
chì innalzani l'unità transitanti di 27 m sopra u liveddu di u mari, finu à u
lavu artificiali di Gatún, furmatu da a custruzzioni di una diga annantu à u
fiumu Chagres. Dopu à avè travirsatu u lavu, u canali prusegui versu sudu
sudu-livanti insin'à l'imbuccatura di u tagliu di Gaillard (o ancu tagliu di a
Culebra), un trattu di canali di circa 13 km ricavatu da u tagliu di una roccia
durissima, à u tarmini di u quali si trova a chjusa di Pedro Miguel. Quissa,
parmittendu un abbassamentu di circa 9 metri, cunduci à u lavu Miraflores. Par
pudè righjunghja u liveddu di u mari hè nicissariu di passà à traversu i dui
chjusi rimanenti di Miraflores. Par via di a cunfurmazioni di u cuntinenti
americanu, l'imboccu da l'Atlanticu si trova più à punenti di l'imboccu da
l'Uceanu Pacificu; quissa cuntrasteghja incù l'approcciu intuitivu, chì voli
l'Uceanu Atlanticu postu à urienti di u Pacificu. In pratica, una navi chì parti
da u Mari di i Caraibi (Atlanticu) è devi righjunghja l'acqui di u Pacificu,
volta à daretu versu livanti è, una volta righjuntu l'imboccu, torra à navigà
versu punenti.

U prugettu urighjinariu di u canali ricodda à u XIX seculu; in u 1879 fù
sustinutu da u Cungressu Internaziunali di Parighji è ebbi trà i so prumutori
Ferdinand de Lesseps, chì era dighjà statu u custruttori di u Canali di Suez. In
u 1881 Lesseps fundò una sucità par raccoglia fondi è iniziò i travagli sicondu
un prugettu moltu cumplessu chì ùn prividia micca l'impiegu di chjusi; u so
tentativu faddì par via d'ostaculi di natura tecnica è finanziaria. In u 1885 fù
sustituitu da Gustave Eiffel è a sucità faddì in u 1889. In u 1901 i Stati Uniti
ottensini da u guvernu culumbianu (à l'ebbica Panama facia parti di a Grandi
Culumbia) l'autorisazioni par custruiscia è gistiscia u Canali par 100 anni. In
u 1903 parò u guvernu di a Culumbia, in un soprassaltu d'urgogliu naziunali,
dicisi d'ùn ratificà micca l'accordu. I USA tandu ùn esitoni micca à urganizà
una summossa à Panama è à minaccià l'intarventu di l'asercitu s'è fussi avvinuta
a riazzioni di u guvernu lighjittimu. Panamá cusì, com'è dighjà Cuba, divintò
una Ripubblica indipindenti ma sottu a tutela di i Stati Uniti chì ottensini
l'affittu parpetuu di a Zona di u Canali è l'autorisazioni di cumincià i
travagli.

U prima di quisti (Trattatu di Neutralità) privedi ch'è i Stati Uniti avissini u
drittu pirmanenti di difenda u Canali da ogni minaccia chì pudaria intarfiriscia
incù a so accissibilità cuntinuata è neutrali à i navi in transitu di tutti i
nazioni, mentri u sicondu hà indicatu l'annu 2000 com'è tarmini di l'affittu di
u Canali.

In u corsu di a guasi cintinaria storia di sta via d'acqua ch'hè u Canali di
Panama, l' "Autoridad di u Canal de Panamà" hà numinatu parechji "piloti
unurarii", trà l'ultimi, u Commodoro Ronald Warwick ghjà cummandanti di a Queen
Mary 2 di a cumpagnia di navigazioni inglesa CUNARD LINES è u Cummandanti
Supiriori CSLC Raffaele Minotauru, chì era dighjà cummandanti di grandi navi
transuceanichi di linia di a storica Italia di Navigazioni S.p.à., megliu
cunnisciuta in u mondu di u shipping sottu u nomu di Italian Line. Puri truvendu
si l'Uceanu Pacificu à punenti di l'istmu, è l'Uceanu Atlanticu à livanti, una
navi chì si prisenta à l'imboccu da u Pacificu, diretta versu i Caraibi, si
dirighji à punenti, è li ci voli guasi à vultà à daretu. Analugamenti succedi
par un piroscafu chì entri in u Canali da u latu Atlanticu (caraibicu). Si
dirighji versu livanti, grossu modu. A spiigazioni di stu apparenti paradossu hè
data da u fattu ch'è l'istmu di Panamà, in u so puntu più strettu, è chì hè
intarissatu da u Canali, compii una ghjirivoltula, è u so andamentu hè da sudu
estu versu nordu punenti, nanzi ch'è da nordu à sudu.



https://co.wikipedia.org/wiki/Antone_Bonifacio

Antone Bonifacio nascì in Granaghjolu d'Ersa, in u Capicorsu u 19 di ghjinnaghju
di u 1866. Fù prufissore in l'insignamentu sicundariu, in i culleghji o in i
licei d'Aiacciu, Corti, Bastia è Nizza. Antone Bonifacio era cugnumatu Tiziu. Hà
fundatu l' Annu Corsu à Nizza, incù Paulu Arrighi in u 1923. Antone Bonifacio fù
un autore di teatru: U Scupatu, All'urna (1923). Hà scrittu dinù bon'parechje
puesie, da 1916 à 1921, chì sò state publicate dopu in Frutti d'Imbernu in u
1925. Parechje di e so puesie sò state misse in musica da Petru Santu Leca
(1879-1951): Ti tengu cara è Sott'a lu Ponte.

Antone Bonifacio hà scrittu dinù A Prima Grammatichella Corsa in u 1926, chì u
fine n'era l'unificazione di a scrittura corsa.

Antone Bonifacio morse in Nizza u 4 di ghjunghju di u 1933. Carulu Giovoni li
fece tandu u seguente omagiu:

A parlata d'Antone Bonifacio era quella di u Capicorsu, più pricisamente quella
di u so paese di Granaghjolu d'Ersa. Hà scrittu prima parechje opere in talianu
o in francese, ed hè vinutu più dopu à a scrittura in lingua corsa.



https://co.wikipedia.org/wiki/Acula_marina

L' Acula marina (Larus michahellis) hè un acellu chì face parte di a famiglia di
i Laridae. Ind'è l'adultu, u spinu è l'ale sò grisge. E patte sò gialle. U
bizzicu hè giallu. L'ochji sò chirchjati rossu. Ci hè puchissimu dismurfisimu
sessuale. I ghjovani sò piu bruni, cù u bizzicu più scuri è e patte à spessu
rusuline. L'acula marina hè alta 58-68 cm. A so apertura alare hè 130-160 cm.
Pesa trà 700 è 1300 grammi.

L'acula marina hè prisente annantu à u litturale è tutte l'isule di l'area di u
Mare Terraniu, ma dinù annantu à u litturale atlanticu, da u Maroccu à a
Brittania. Difatti, l'acula marina hè u più acellu marinu cumunu in l'areale di
u Mare Terraniu, incù guasi 120 000 coppii arrighjunati in u mediterraniu
occidentale.

L'acula marina era in traccia di sparisce à u principu di u seculu XX, ma dipoi
qualchì dicenniu, a so populazione hà crisciutu di manera impurtanta, à tal'
puntu chì 'ssa spezia hè cunsiderata qualchì volta cum'è una spezia troppa
abbundente è priculosa per l'altre spezie. Difatti, l'acule marine anu
cumincitatu dipoi parechji anni à arrighjunisce si ancu in e cità è vicinu à i
fiumi.

L'acula marina manghja picculi pesci, piulaconi d'acelli è cadaveri. Hè
cacciadore è piscadore. Purtroppu, 'ssu acellu hè statu capace di cambià u so
modu di nutrisce si, andendu ancu à circà u so cibu in i rumenzuli. Si
cunsidereghja ch'ellu hè 'ssu cambiamentu chì hà incausatu a crescita recente di
a populazione d'acule marine.

L'acula marina hè prisente è abbundente in Corsica. Hè ancu chjamata gabbianu
cumunu. Parte è più si trovanu annantu à l'isulotti di Corsica è u litturale. E
culonie più impurtante d'acule marine sò situate (Thibault 1983) annantu à
facciata uccidentale cum'è in Scandula, l'Isule Sanguinare, l'Isule Lavezzi è
l'Isule Cerbicale. Frà 1977 è 1980, 2250 acelli sò stati cuntati, spartuti in 33
culonie (Thibault 1983). Ci n'hè moltu più avà è niente ch'è per a rigione
d'Aiacciu, si stima chì ci hè 1000 coppii d'acule marine. Durante l'annu, ci sò
dinù e visite di parechje acule marine chì venenu da u steriore, è chì si ne
stanu annantu à i stagni di a Costa orientale è ancu in i porti. À tempi
muderni, s'hè custatatu chì l'acule marine vanu à nutrisce si in i ruminzulaghhi
di l'interiori, è ponu cullà cusì sin'à 800 metri. À i ghjorni d'oghje, ci hè
ancu u pinseru chì 'ssu accriscimentu di a populazione d'acule marine
incauseghja parechji prublemi. Unu di 'ssi prublemi per l'attività umani hè u
risicu d'accidente incù un aviò o un elicottreru. Ma ci sò dinù altri prublemi
incù a fauna è a flora di l'isula, è in particulare incù l'aviafauna è una
spezia rarissima: l'acula marina corsa (larus audouinii): quella soffre di 'ssa
abundenza d'acule marine, perchè li pò manghjà i so ovi o i so piulaconi, ma li
pò ancu catturà e so prede.

Accade chì l'acula marina fussi mintuvata in u cantu o in a litteratura corsa.
Per esempiu:



https://co.wikipedia.org/wiki/Taravu_(fiumu)

U Taravu hè un fiumu di Corsica. Hè longu 65,6 kilomitri. Nasci in u nordu di u
Monti Grossu (1895 m) à un'altura di 1580 metri, annantu à a cumuna di Palleca,
in a furesta di A Flasca. Passa dopu in a Bocca di A Flasca, vicinu à a Bocca di
Verdi (1289 m), è di a Funtana di Santu Petru di Verdi, in a furesta duminiali
di Sant'Antonu. Dopu à avè scorsu 65,5 kilomitri, u Taravu si lampa in u Mari
Tarraniu, à l'altezza di u Golfu di u Vallincu, trà Portu Poddu è Abbartedda,
annantu à a cumuna d'Ulmetu, à dritta di a Torra di Micalona.

I fiumi situati accantu à u Taravu sò: à u nordu, u Prunelli, è à u meziornu u
Rizzanesu.

U Tàravu hè situatu in Pumonti è traversa 22 cumuni ch ì a lista n'hè: Palleca,
Cuzzà, Ciamannaccia, Zicavu, Sampolu, Vutera è I Bagni, Currà, Livesi, Zevacu,
Furciolu, Arghjusta è Moricciu, Zigliara, Màcà è A Croci, Pitretu è Bicchisgià,
Urbalaconu, Vargualè, Pila è Canali, Cugnocolu è Muntichji, Casalabriva,
Suddacarò, Sarra-di-Farro, Ulmetu.

U Taravu traversa dinò quattru cantoni : nasci in u cantonu di Zicavu, traversa
i cantoni di Pitretu è Bicchisgià, di Santa-Maria è Sichè è infini u cantonu
d'Ulmetu.

Ci sò i pesci in u Taravu com'è a trutta è l'anguidda. Ma ci sò dinò i botti è i
raneddi.



https://co.wikipedia.org/wiki/Pichjarina

A Zittula corsa (Sitta Whiteheadi) hè una spezia d'acellu chì face parte di a
famiglia di i Sittidae. A zìttula corsa hè un acellu rarissimu chì ùn esiste
ch'è in Corsica ed hè un simbulu di l'avifauna di Corsica. Hè un tipu di zittula
abbastanza chjuca, misurendu circa 12 cm. E parte superiore sò grisge azurate,
iinvece e parte inferiore sò bianche grisgiogne. U masciu si distingue di a
femina per via di a so calotta cumplittamente nera. A spezia hè sedentaria,
territuriale è poca sbetica. Si nutrisce à spessu altu in i pini larici,
cunsumendu per u più pignottuli, ma chjappendu dinù qualchì insettu bulante. A
staghjone di riproduzione hà locu trà aprile è maghju. U nidu hè postu in u
fustu di unu vechju pinu, è a cuvata conta cinqui à sei ovi. I ghjovani si
sbabbanu 22 à 24 ghjorni dopu a so nascita.

A zittula manghja invertebrati è insetti. D'inguernu, i varmi sò scarsi è a
zittula si nutrisce di i granelli di i pini larici, chì ci sò in abundanza da
nuvembre sin'à marzu. D'inguernu, quand'è u tempu hè dolce è asciuttu, i
pignottule s'aprenu è lascianu scappà i granelli. In tempu di neve o di fretu
invece, e pignottule fermanu chjuse è e pichjarine ùn ponu manghjà si i
granelli. Per via di quessa, a zittula hà imparatu à mette da cantu, quandu u
tempu hè asciuttu, i granelli sopra i branconi, sottu à e scorze, o ancu in i
tavoni di l'arburi, per pudè li manghjà più dopu. Hè cusì chì a zittula pò durà
è passà l'inguirnata, ancu s'ellu accade ch'ellu ci fussi u nivone.

A zìttula fù rimarcata prima da un viaghjadore inglese, John Whitehead, durente
un viaghju in Corsica. Whitehead truvò una zittula u 12 ghjugnu di u 1883 è a
vultò in Ingliterra, ma senza sapè chì 'ss'acellu ùn era micca cunisciutu à
l'epica da a cumunità scentifica. Fù qualchì mese dopu chi u cunservatore di e
cullezzione d'acelli in u British Museum of Natural History, Richard Bowdler
Sharpe, hà pussutu discrive per a prima volta a zittula in a litteratura
scentifica. Sharpe chjamò a zittula sitta whiteadi in l'onore di John Whitehead.
A pichajrina hè stata cunsiderata parechji anni dopu, cum'è una spezia endemica
di Corsica.

A zìttula di Corsica face parte di a famiglia di e sittidae, chì cumporta vinti
quattru spezie d'acelli cunnisciute in Africa, in America, è in Eurasia. Parte è
più si trovanu in l'emisferu nordu. Ci sò e differenze morfulogiche frà e
diverse sittidae ma anu in cumunu una coda corta è e patte forte, ciò chì li
permette di falà in i fusti di l'arburi à capu in ghjò.

Un estimu di u 1960-1980 ricensa 2000 à 3000 coppii, scumpartuti annantu à 240
km2 quand'elli si contanu invece circa 3000 coppii annantu à più di 430 km2 in u
1950. In u 2000, Thibault è i so coautori stimanu l'effettivi à 2075-3010
coppii. In u 2013, sicondu l'UICN, Thibault è coautori stimanu a pupulazione di
a zittula trà 3100 è 4400 individui maturi, vene à dì 4600 à 6600 acelli in
tutale. Un estimu di 2011 di l'areale di ripartizione purtava quessa à 185 km2.
A zittula era cunsiderata da l'Unione internaziunale per a cunsirvazione di a
natura cum'è "guasi minacciata" in u 1988, di "preoccupazione minore" in 2004,
2008 è 2009. Dapoi u 2010, a zittula hè cunsideratu cum'è "vulnerabile",
Thibault è coautori stimendu u so declinu à 10 % durente e deci annate
precedente in unu articulu pubblicatu in u 2011.

A zittula conta frà i so predatori u pichjarone ('Dendrocopos major') chì pò
attaccà i nidi è i ghjovani acelli, allarghendu ne a cavità di u nidu per accede
à a pruginitura di e zittule. Ùn sò micca tutti l'individui chì attaccanu i
nidi, chì è zittule è pichji ponu qualchì volta ancu nichjà in listessu arburu.
U Topu mascheratu ('Eliomys quercinus') hè dinù un pussibule predatore, essendu
dighjà statu ossirvatu durmendu in un nidu è suspittatu di parechje perdite. In
una minima misura, u falcu stantarolu ('Accipiter nisus') puderia cuntà frà e so
prede a zittula corsa : resti di zittula sò stati signalati in l'alimentazione
di unu di 'ssi acelli di preda in u 1967, è Hans Löhrl mintuveghja in u 1988
ch'è e zittule corse ch'ellu alleva in cattività si nascondenu s'elle vedenu un
rapace. A Ghjandaghja ('Garrulus glandarius') puderia dinù esse unu predatore
più o menu impurtante di i ghjovani à u spiccà di bulu.

Un studiu di u 2005 mintuvava ch'è i nidi di diversi coppii eranu situati da 284
à 404 metri l'uni da l'altri sicondu l'annate (trà 1998 è 2003). I dui membri di
u coppiu scavanu u nidu, riimprudendu à spessu e cavità abbuzzate da i
pichjaroni ('Dendrocopos major'), ma evitendu u grande risicu di predazione di
l'anziani nidi di quelli acelli. Ci ponu esse duie intrate à a cavità s'è u
fustu hè particularmente tarulatu. L'intrata misura trà 3 è 4 cm di larghezza, è
a cavità in media 56 x 109 mm per una prufundità media di 12 cm. U nidu hè postu
trà 2 è 30 metri sopra à terra. Hè custituitu da diversi elementi vegetali
(spine di pinu, curteccia è casciappule) è tapizzatu di materie più dolce, cum'è
piume, marmuzzu, crinu o lichenu.

A femina face l'ovi à a fine d'aprile o à u principiu di maghju, da quattru à
sei (in media 5,1) ovi ovali bianchi è tacchi di brunu o di rossu, soprattuttu
annantu à l'estremità larga, incù qualchì piccule marche brune o grigi o
violettu scuru. John Whitehead cumpara in taglia l'ovi à quelli di a Cappellina
('Parus major'). Sicondu Francis Jourdain chì paraguneghja 42 ovi (14 cullittati
da Whitehead, i 28 altri da ellu stessu), misuranu in media 17,18 x 12,96 mm. U
pesu mediu, calculatu per 17 di 'ssi ovi, hè 82,2 milligrammes. A cuvatura dura
da 14 à 17 ghjorni. Hè fatta da a femina sola, ch'è u masciu nutrisce in media
3,2 volte per ora. U bizzicu è l'ala di i piugoni crescenu di manera rigulare,
tantu ch'è u tarsu si stabilisce à parte si di u dodicesimu ghjornu. A calotta
diventa più bughja l'ondicesimu ghjornu, è i ghjovani anu un piumaghju cumplettu
à u capu di vinti ghjorni, in media.

A nichjata conta in generale 3 à 6 (in media 4,3) ghjovani à u spiccà di bulu,
chì chettanu u nidu à l'età di 22 à 24 ghjorni. S'è a prima nichjata fiasca o hè
persa, u coppiu ne riface una siconda trà u 28 maghju è u 16 ghjugnu ; u terzu
di 'ssi nichjate di sustituzione hè effittuatu in un antru arburi. D'una annata
à l'altra, circa a mità di i coppii cambianu d'arburi per nichjà. I ghjovani
aghjunghjenu a so maturità sissuale in l'annata è si ponu riproduce da l'annata
dopu a so nascita. U tassu annuale di sopravvivenza hè statu stimatu à 61,6 %
per i masci (più di trè individui annantu à cinqui passanu l'annata). A spiranza
di vita hè male cunnisciuta ma a marcatura culurata hà mustratu ch'è certi
individui ponu ghjunghje sin'à l'età di sei anni.

À i ghjorni d'oghje, a zittula corsa hè a sola spezia d'acelli endemica di
Corsica. U so areale ricopre a maiò parte di l'isula, assai muntagnosa. Si trova
'ss'acellu dapoi a furesta di Tartaghjine à u nordu insin'à quella di l'Uspidale
à u sudu, ma hè particularmente abondante in i massicci di Monte Cintu, di Monte
Rutondu, di Monte Rinosu è di l'Alcudine. Si ponu mintuvà dinù duie pupulazione
isulate, in Castagniccia in u nordestu di l'isula, è in a muntagna di Cagna à u
sudu.

A zittula corsa priferisce e fureste di pini larici (Pinus nigra laricio),
cumpurtendu dinù qualchì chjarina. 'Sss'ambiente hè abbastanza asciuttu d'istate
(trè simane à dui mesi di sicchina) è cunnosce forte acquate di vaghjimu o
d'inguernu (800-1 800 mm per annu). A zittula hè sedentaria. Campa in generale
in e valle incasciate trà 1 000 è 1 500 metri d'altitudine trà aprile è uttrove,
ma pò esse scuntrata da 750 à 1 800 metri d'altitudine, bench'è e fureste menu
spesse in altura li cunvenghinu menu. Fala più in ghjò d'inguernu, è pò stà
tandu in e fureste miste à pini larici è marittimi (Pinus pinaster) o i boschi
di ghjallichi (Abies alba). Ma l'indizii di u so pupulamentu sò
significativamente più debuli ch'è in i boschi di pini larici puri. A zittula
scansa dinù i boschi duminati da l'arburi assai casciuti o mischiati cun elli.

A zittula hè una spezie endemica di Corsica. Hè prisente tuttu l'annu in
l'isula. A zittula stà in e fureste di pini è di preferenza in e fureste di pini
larici, cum'è a furesta di l'Ospidale, Bavella o a furesta di Tartaghjine, à una
altezza situata trà 1000 è 1500 metri. Pò accade, ma più raramente, chì a
zittula sciglissi u pinu maritimu. A zittula priferisce u pinu larice, chì ne
manghja i granelli è sò più tenneri ch'è quelli di quess'altri varietà di pinu.
A zittula sceglie di preferenza u fustu tarulatu di un pinu làrice, o un
brancone troncu o carbunatu da a saietta, per fà ci u so nidu. Piace di più à a
zittula l'arburi chì anu u fustu incù un diamitru impurtantu. U nidu si cumpone
di una parte dura è di una parte più soffice. A parte dura cumporta murzu è
pizzatelli di legnu. A parte molla invece cumporta piume è peli. Accade qualchì
volta ch'è a zittula si pigliessi u nidu abandunatu di un pichjettu. U nidu hè
fattu à un'altura trà 1,5 metru è 30 metri. D'invernu, per via di u fretu
cagiunatu da a neve, a zittula chetta e pinete è si stalla più in bassu, à
spessu in e castagnicce. A populazione di pichjarine hè stimata frà 1600 è 2700
coppii (Thibault 2005). S'hè usservatu una piccula calata di a pupulazione
isulana 'ssi ultima anni. 'Ssa piccula pupulazione hè debule è minacciata da
l'incendii è a sparizione di i pini larici, in certi lochi.

I vechji pini assicureghjanu à a zittula un cibu abundante, è a spezia hè
assente di i sittori induve l'arburi facenu menu di 28 cm di diamitru, è induve
u pinu lariciu hè minuritariu riguardu à altre essenze. I lochi i più
suscettibili d'aggrundà a zittula corsa contanu arburi maiò (alti più di 16 m} è
di grossu diamitru (superiore à 58 cm). A priferenza di l'acellu per u pinu
lariciu riguardu à u pinu marittimu si puderia spiigà per a durezza di i
granelli di u sicondu. In una pruspittiva storica, Thibault è coautori spieganu
in 2002 ch'è "a zittula corsa è u pinu lariciu, prubabilmente prisenti in
l'isula dapoi almenu u mezu di u Quaternariu, hanu duvutu affruntà ci l'ultime
fluttuazione climatiche di u Pleistocene, e quale hanu cagiunatu prufonde
mudifiche in a cumpusizione è a ripartizione di a vegetazione. Hè verisimile
ch'è a zittula hà sopravvivutu in i pini larici durente tutta 'ssu periodu."

A zittula hè ancu chjamata a pichjarina, pichjasorda. Hè chjamata dinù a
furmicula in u Cruzinu.



https://co.wikipedia.org/wiki/Natale

Natale hè a festività cristiana chì celebreghja a nascita di Ghjesù Cristu.
Casca u 25 dicembre (u 7 ghjennaghju in le chjese urientale, per u slittamentu
di u calendariu ghjulianu).

A parola corsa Natale deriveghja da u latinu Natalis chì significheghja
"nataliziu, relativu à a nascita".

Natale hè ancu chjamatu Natale di Ghjesù o Natività di u Signore è precedutu
qualchì volta da l'aghjettivu Santissimu (à volte abbreviatu in Ss.).

Secondu u calendariu liturgicu cristianu hè una sulennità di livellu paru à
l'Epifania, Ascensione è a Penticosta è inferiore à Pasqua (a festività più
impurtante in assolutu) è certamente a più popularmente risentita, soprattuttu à
parte da l´ultimi due seculi, da quandu hè diventata a festa induve ci si
scambianu i regali è dinù si sta inseme in famiglia.

Ind'è u calendariu rumanu u termine Natalis era impiegatu per parechje
festività, cum'è u Natalis Romae (21 aprile) chì cummemorava a nascita di
l'Urbe, è u Dies Natalis Solis Invicti, a festa dedicata à a nascita di u Sole
(Mitra), anch'ella u 25 dicembre, introdutta da Aurelianu in lu 273 d.C., eppo
suppiantata prugressivamente durante u III seculu da a ricurrenza cristiana.

Natale, ancu ùn essendu micca a principale festa cristiana chì hè Pasqua, hè
sempre quella più risentita à livellu famigliare è populare è rappresenta a
cunsapevolezza d'esse chjamati à ricunnosce in u Bambinu di Betlemme u Figliu di
Diu. Nant'à Natale cum'è Festa cristiana, nant'à e manifestazione liturgiche,
nant'à e tradizione di e cumunità cristiane è nant'à e ricurrenze , riti è
abitudine di tuttu u mondu sò state scritte decine è decine di poesie.[1],
raccunti [2], canti populari [3], filastrucche, ninne nanne è monda altru.

A festa di Natale hè a celebrazione di a nascita di Ghjesù. Secondu u Vangelu di
Luca, Ghjesù nacque da Maria à Betlemme, induve ella è u so maritu Ghjuseppe si
reconu per partecipà à u censimentu di a populazione urganizatu da i rumani.

Per i soi discepuli a nascita o natività di Cristu hè stata preceduta da diverse
prufezie secondu e quale u messia saria natu da a casa di Davide per redimere u
mondu da u peccatu.

A data di nascita di Ghjesù ùn hè micca ripurtata in i Vangeli. Dapoi i primi
seculi i cristiani svilupponu diverse tradizione, basate nant'à raghjunamenti
teolugichi, chì fissavanu u ghjornu di a nascita di u Signore in date
differente, tantu chì Clemente Alessandrinu (+ c. 215) annutava in un so
scrittu: "Micca si cuntentanu di sapè in chì annu hè natu u Signore, ma cù
curiosità troppu spinta vanu à cercà ne ancu u ghjornu" (Stromata, I,21,146.)

In a chjesa latina u ghjornu di Natale hè caratterizatu da quattru messe: a
vespertina di a vighjilia, ad noctem (vene à dì a messa di a notte), in aurora,
in die (in u ghjornu).

Cum'è tutte e solennità, hà una durata magiore rispettu à l'altri ghjorni di u
calendariu liturgicu, ed infatti, e sulennità si facenu cumencià à i vesperi di
u ghjornu innanzi - s'ellu ùn hà a precedenza stabilita da l'apposite norme -
fendu saltà cusì i vesperi proprii di u ghjornu precedente.

U tempu liturgicu di Natale si conta à parte da i primi vesperi di u 24
dicembre, per terminà cù a dumenica di u Battesimu di Ghjesù, mentre u periodu
precedente à Natale cumprende e quattru semane d'Avventu.

Natale ùn hè micca presente trà i primi elenchi di festività cristiane di
Sant'Ireneu è Tertullianu ; urighjene, prubabilmente alludendu à i Natalitia
imperiali dichjara ch'è in le scritture solu i peccatori, è micca i santi,
celebreghjanu a so nascita. Arnobiu ridiculiza a celebrazione di i "cumpleanni"
di i dei.

E chjese cristiane celebravanu piuttostu a festa di a Pasqua Pifania (dal
grecu ?p?f??e?a (epiphàneja): manifestazione, cumparsa, apparizione, nascita),
chì rammenta a visita di i Rè Maghji à Ghjesù.

U prucessu à traversu u quale u 25 dicembre divene a ricurrenza di a nascita di
Ghjesù per tutta a cristianità, principiò solu in u III seculu è durò finu à u
successivu è differì tempuralmente secondu e diocesi.

E prime evidenze di una celebrazione pruvenenu da Alessandria d'Egittu, circa
200 d.C., quandu Clemente di Alessandria disse chì certi teologhi egiziani,
"monda curiosi", definissenu non solu l'annu, ma ancu u ghjornu di a nascita di
Ghjesù u 25 Pachon, currispundente à u 20 di maghju di u ventottesimu annu di
Augustu ma fecenu questu micca perchè ritenessenu chì u Cristu fusse natu 'ssu
ghjornu ma solu perchè 'ssu mese era u nonu di u so calendariu . Altri
sciuararonu e date di u 24 ò 25 Pharmuthi (19 ò 20 aprile).

Un testu di u 243, De paschae cumputus, attribuitu à Ciprianu ma prubabilmente
apocrifo, dichjara chì a nascita di Cristu fù u 28 marzu perchè fù in 'ssu
ghjornu chì u sole fù creatu.

Clemente dichjara ancu chì i Balisilidiani celebravanu l'Epifania è po esse,
prubabilmente, ancu a nascita di Ghjesù, u 15 l'11 Tybi (10 o 6 ghjennaghju).

In un qualchì mumentu a doppia cummemorazione di a Pasqua Pifania è di a
Natività deve esse diventata cumune, sia perchè l'apparizione di i pastori era
cunsiderata cum'è una di e manifestazione di a gloria di Cristu, sia forse per
via di una discrepanza di u vangelu di Luca presente in varii codici cum'è u
codice Bezae, inde e parole di Diu sò rese houios mou hu agapetos, egu semeron
gegenneka se ("tu sei u me' figliolu predilettu, in stu ghjornu t'aghju
ghjeneratu") à u postu di en soi eudokesa ("in te mi sò cumpiaciutu").

Abraham Ecchelensis (1600-1664) riferighja di a presenza di un dies Nativitatis
et Epiphaniae da una custituzione di a chjesa di Alessandria à u tempu di u
cunciliu di Nicea.

Epifaniu riferighja di una cerimonia da i tratti gnostichi á Alessandria induve,
a notte tra u 5 è u 6 ghjennaghju, un discu solare inquartatu (oghje notu cume
"croce celtica") dettu Korê era portatu in prucessione attornu à una cripta, à u
cantu Oghje à quest'ora Korê ha datu vita à l'Eternu.

Ghjovanni Cassianu (360-435) scrive tra u 418 è u 427 chì i monasteri egiziani
ancora osservanu l´antichi costumi.

U 29 Choiak (25 dicembre) è 1 ghjennaghju 433 Paolu di Emesa predica pressu
Cirillu di Alessandria, è i so sermoni mostranu chì a celebrazione di u Natale
in lu mese di dicembre era dighjà fermamente stabilita, è i calendari provanu a
so permanenza; dunqua a festa s'era sparta in Eghjttu tra u 427 è u 433.

A' Cipru, à a fine di u IV secolu, Epifaniu dichjara cuntru l´Alogi chì Cristu
era natu u 6 ghjennaghju é era statu battezzatu l'8 novembre.

Sant'Efrem u Siru (induve l' inni si riferighjenu à l'Epifania è micca à u
Natale) prova chì a Mesoputamia ancora festeghjava a nascita tredici ghjorni
dopu à u solstiziu d'invernu, dunqua u 6 ghjennaghju.

cuntemporaneamente in Armenia a data di dicembre era ignorata, è ancu oghjie
l´Armeni celebreghjanu u Natale u 6 ghjennaghju.

In Anatolia, i sermoni di santu Gregoriu di Nissa nant'à San Basile (mortu prima
di u 1 ghjennaghju 379) e i due seguenti durante a festa di Santu Stefanu,
provanu chì in lu 380 u Natale era ghjà celebratu u 25 dicembre.

In lu V secolu Asteriu di Amaseia è Sant'Anfilochiu di Iconiu, cuntemporanei di
Basile è Gregoriu, mostranu chì in le so diocesi le feste di l'Epifania è di u
Natale eranu separate .

In lu 385 Egeria scrive di quessi prufondamente impressiunata da a festa di a
Natività di Ghjerusalemme, chì aveva aspetti prettamente natalizi; u vescamu si
recava di notte à Betlemme, tornendu à Ghjerusalemme u ghjornu di a
celebrazione. A presentazione di Ghjesù à u tempiu era celebrata quattordici
ghjorni dopu. Ma stu calcolu cumencia da u 6 ghjennaghju, è a festa cuntinuava
per l´ottu ghjorni dopu à 'ssa data ; successivamente mentuveghja solu e due
feste magiori di l'Epifania è di a Pasqua. Dunqua u 25 dicembre in lu 385 ùn era
micca osservatu à Ghjerusalemme.

Ghjovanni di Nikiu (circa in lu 900) per cunvince l´armeni à osservà a data di u
25 dicembre fa notizia di una currispondenza tra Santu Cirillu di Ghjerusalemme
è papa Ghjuliu I in cui Cirillu dichjara chì u so' cleru ùn pò, in la singola
festa di a nascita è di u battesimu, effettuà una doppia prucessione tra
Betlemme è u Ghjordanu è dummanda à Ghjuliu di stabilisce a vera data di a
Natività da i documenti di u censimentu purtati à Roma da Titu; Ghjuliu
stabilisce u 25 dicembre.

In un antru documentu si riferighja chì Ghjuliu scrisse à Ghjovenale di
Ghjerusalemme (circa 425-458), aghjunghjendu chì Gregoriu Nazianzenu à
Costantinopuli era statu criticatu pè avè smezatu le festività, ma Ghjuliu morì
in lu 352 è a testimonianza di Egeria rende questi ultimi due documenti di
urighjne dubbia.

Santu Ghjrolamu, scrivendu in lu 411, rimprovereghja à i palestinesi di mantene
a celebrazione di a nascita di Cristu in la festa di a Manifestazione.

Cosmas Indicopleustes sughjèrisce chì ancu à a metà di u VI secolu a chjesa di
Ghjerusalemme riteneva, basendusi nant'à u passu evangelicu di Luca, chì u
ghjornu di u battesimu fosse u ghjornu di a nascita di Ghjesù in quantu esseru
divinu. A cummemorazione di Davide è Ghjacomu l'Apostolu si svulghjeva u 25
dicembre.

A Antiochia, dopu à una longa resistenza, a festa di u 25 dicembre venne accolta
in lu 386 grazie à l'opera di Santu Ghjovanni Crisustomu.

Durante a festa di Santu Philogonius di u 386 Santu Ghjovanni Crisustomu predicò
un importante sermone: in reazione á certi riti è feste ebraiche invitò a chjesa
di Antiochia à celebrà a nascita di Cristu u 25 dicembre quendu dighjà parte di
a cumunità a celebrava in issu ghjornu da almancu dieci anni; dichjarò chì in
occidente a festa era dighjà celebrata è chì ellu desiderava introduce la, chì
questa era osservata da a Tracia à Cadice è chì a so miracolosamente rapida
diffusione era un segnu di a so ghjenuinità.

Per ghjustificà a decisione interpretò l´episodi evangelichi dicendu chì u
sacerdote Zaccaria entrò in lu Tempiu ricevendu l'annunziu di u cuncepimentu di
Ghjovanni Battista in settembre; u vangelu data dunque u cuncepimentu di Ghjesù
dopu à sei mesi, ovveru in marzu, dunqua a nascita saria avvenuta in dicembre.

Infine u Crisustomu dichjarò di sape chì i rapporti di u censimentu di a Sacra
Famiglia eranu ancora in Roma e dunque Roma duveva avè celebratu u Natale u 25
dicembre per un tempu abbastanza longu da cunsentisce à u Crisustomu di riportà
cù certezza a tradizione rumana. U riferimentu á l'archivi rumani hè anticu
almancu quantu Ghjustinu Martire è Tertulliano. Papa Ghjuliu I, in la
falsificazione cirillina citata in precedenza, afferma di avè calcolatu a data
basendusi nant'à Flaviu Ghjuseppe, nant'à a base di a stessa cunsiderazione
micca pruvata riguardante Zaccaria.

In lu 379/380 Gregoriu Nazianzenu si face cumenciatore (in lingua greca:
exiarchos) pressu a chjesa di Costantinopuli di a nova festa, pruposta in tre so
omelie predicate in tre ghjorni successivi in la cappella privata chjamata
Anastasia; dopu à u so esiliu in lu 381, a festa scumparve.

Secondu Ghjovanni di Nikiu, Onoriu, presente durante una di le sue visite, si
accordò cù Arcadiu perché fosse osservata a festa in la stessa data di Roma.
Kellner cullocheghja sta visita in lu 395; Baumstark tra u 398 è u 402; l'ultima
data si basa nant'à una lettera di Ghjacomu di Edessa citata da Ghjeorghje di
Beeltân, chì dichjara chì u Natale fu portatu à Costantinopuli da Arcadiu è
Crisustomu da l'Italia induve secondu a tradizione si era tenuta finu da i tempi
apostolichi. Crisustomu fu vescamu tra u 398 è u 402, è dunque a festa saria
stata intrudotta in stu periodu da Crisustomu vescamu á listessa manera di cume
era stata introdotta á Antiochia da Crisustomu presbiteru; però Lübeck prova chì
le evidenze à la base di a tesi di Baumstark ùn sò micca valide.

Più importante, ma solu pocu megliu accreditata, hè a tesi di Erbes' chì a festa
sia stata introdotta da Costantinu I tra u 330 è u 335; esattamente in lu 330
secondu l'opinione di certi storichi, è probabilmente cunsigliatu di a mamma
Elena è da i vescami di u cunciliu di Nicea.

Riguardu à a Chjesa di Roma, a più antica fonte nant'à a celebrazione di u
Natale hè u calendariu filocalianu cumpilatu in lu 354, chì cuntene importanti
tre date:

Nella lista di i cunsoli sò indicati i ghjorni di nascita è di morte di Cristu è
le date di ingressu à Roma è di martiriu di Santu Pietru è Paolu.

Una citazione significhativa è: <<durante u cunsolatu di Cesà (Augustu) è Paolu
nostru signore Ghjesù Cristu nacque ottu ghjorni prima di le calende di
ghjennaghju [uvveru u 25 dicembre ] un venerdì, u quattordicesimu ghjornu di a
Luna||Chr. Caesà et Paulu sat. XIII. hoc. cuns. Dns. ihs. XPC natus estu VIII
Kal. ian. d. ven. luna XV|lingua=la>>

Queste indicazioni però parenu scurrette è possonu esse di le successive
aghjiunte à u testu, per cui ancu se a Depositiu Martyrum hè datata à u 336 hè
probabile chì Sta indicazione debba esse datata à u 354, ancu se a presenza in
un calendariu ufficiale lascia supporre chì sianu esistite di le celebrazioni
populari precedenti.

Sul fattu chì u Natale venga festeghjiatu u 25 dicembre vi sò diverse iputesi
chì possonu esse raggruppate in due categorie: a prima chì a data sia stata
scelta in base à cunsiderazioni simbuliche interne à u Cristianesimu, a seconda
chì sia derivata da l'influssu di festività celebrate in altre relighjoni
praticate cuntemporaneamente à u Cristianesimu di allora. Le due categorie di
iputesi possonu coesistere.

Questu primu gruppu di iputesi spiega a data di u 25 dicembre cume "interna" à u
Cristianesimu, senza apporti da altre relighjoni, deriveghjante da iputesi
cristiane nant'à a data di nascita di Ghjesù.

In u corsu di l'ultimu seculu, cù u progressivu secolarizzarsi di l' uccidente é
in particular modu di l'Europa Settentriunale Natale hà cuntinuatu à rappresentà
un ghjornu di festa per i non-cristiani, assumendu significhati duve si da
quellu relighjosu. Generalmente hè vissutu cume festa ligata à a famiglia, à i
rigali è à Babbu Natale.

U stessu cambiamentu di u spiritu Nataliziu u si ritrova in quelli Paesi induve
i cristiani sò piccule minuranze, ma Natale hè statu impurtatu cum'è festa
publica di tipu seculare-culturale. Hè cusì in India, Pakistan, Cina è Taiwan,
Ghjappone è Malesia.



https://co.wikipedia.org/wiki/Muntagna

Una muntagna hè un rilievu di a superficia terrestra chì si stende sopra à u
terrenu circustante in un'aria limitata. Sicondu e cunvinzione europee a so
altezza deve esse d'almenu 600 metri sopra à u livellu di u mare (s.a/u.m.) è u
so aspettu deve esse almenu in parte d'accessu difficiule. Di manera analoga si
parle di muntagna ancu quand'omu si rifererisce à i rilievi chì si scontrani
annantu à l'altre pianete o annantu à i so satelliti.

A muntagna hè furmata da un agglumeratu di terra è di roccia chì s'alza da a
superficia di a Terra, righjunghjendu à volta ancu altitudine altimetriche assai
elevate, è incù caratteristiche geomorfologiche diverse per ogni muntagna.

Un inseme di muntagne vicine è culligate trà elle prende u nome di gruppu
muntosu, massicciu muntosu o catena muntosa. Infine s'hè solitu à distingue trà
bassa muntagna è alta muntagna, pigliendu in generale cum'è quota di
suddivisione i 1.500 m s.a/u.m.

U studiu di e muntagne, à tempu à quellu di l'altri rilievi terrestri, entre in
a branca di a geugrafia fisica cunnisciuta cum'è orugrafia.

Una muntagna hè di solitu produtta da u muvimentu di e placche litosferiche,
tantu per muvimentu orugeneticu ch'è per muvimentu epirogeneticu. E forze
cumpressive, u sullivamentu isustaticu è l'intrusione di materiale igneu,
forzanu e rocce superficiale à l'insù, criendu una massa più alta ch'è in u
territoriu circustante. Sicondu l'altezza s'ottene una cullina o, s'ella hè più
alta è ripida, una muntagna. L'altezza assuluta di muntagne è culline varieghja
sicondu a tupugrafia di l'aria.

E muntagne più alte tendenu à prisentà si in longhi archi liniari, indichendu
attività è cunfine di e placche tettuniche. A criazione di e muntagne tende à
avvene in periodi di tempu definiti, detti orogenie. Duie tipi di muntagne sò
furmati sicondu cum'è e rocce riagiscenu à e forze tettoniche - per sullivamentu
o per ripiigamentu.

Parechje muntagne isulate sò produtte da vulcani, cumprese parechji isule,
apparintamente chjuche, chì righjunghjenu una nutevule altezza rispettu à u
fundale oceanicu.

E muntagne sò criate per sullivamentu quandu larghe zone sò strade di faglie chì
creanu grandi dislucamenti verticale. I blocchi alzati custituiscenu e muntagne.
I blocchi chì cadenu da quesse ponu esse chjuchi o furmà stesi sistemi di fosse
tettoniche. Stu tipu di paisaghju si pò vede in Africa orientale, annantu à i
Vosgi, in a valle di u Renu è in a zona di u Basin and Range in l'America nordu
occidentale.

U sviluppu o menu d'una muntagna in altezza dipende unicamente da u bilanciu trà
e forze d'orogenese è quelle d'erusione da parte di l'agenti atmusferichi
(precipitazione, ventu, cutrura): s'è e prime prevalenu annantu à e seconde a
muntagna cresce assai pianu in altezza. S'è invece sò e seconde à prevale tandu
a muntagna pianu pianu diminuisce altrettantu a so altezza. E muntagne vechje
tendenu inoltre à apparisce più dolce per effettu di l'erusione stessa, è
viciversa muntagne più ghjovane tendenu à esse più aspre.

L'altezza o quota altimetrica d'una muntagna hè definita cum'è a distanza
verticale da a vetta di quella muntagna finu à righjunghje u livellu mediu di u
mare. A più alta muntagna di a Terra hè u Monte Everest, di 8.850 m s.a/u.m.
sicondu a misurazione fatta da satellitu in u 2002. Si trova in a più impurtante
catena muntosa di a pianeta, l'Himalaya chì sipara India, Nepal è Bhutan da a
China.

In altirnativa à a definizione data si puderia imprudà altre definizione:
partendu da u centru di a terra oppuru da a basa di a muntagna stessa. Infatti
per via di u rigunfiamentu equaturiale e muntagne chì si trovanu più vicine à
l'equatore anu una grande distanza da u centru di a terra. Inoltre una muntagna
pò alzà si da un fundale oceanicu postu sottu u livellu di u mare.

In stu modu u Monte Chimborazo, in Ecuador, hè 2.150 m più luntanu ch'è
l'Everest rispettu à u centru di a Terra ma incù 6.272 m ùn hè micca nemmenu u
piccu più altu ch'è l'Ande. Inoltre u Mauna Loa hè più altu ch'è l'Everest
s'èellu si misura à parte da a so basa annantu à u fundale oceanicu ma micca
s'ellu si misura a so vetta à parte da u livellu di u mare.

Infine parlendu di e muntagne straterrestre a più alta muntagna di u sistemu
sulariu hè l'Olympus Mons, chì si trova annantu à Marte, chì supereghja i 27 km
d'altezza.

Per sottulinià l' impurtanza d'una muntagna hè imprudatu u cuncettu di
pruminenza tupugrafica. Sta definizione permette di dì quantu una muntagna hè
isulata oppuru quant'ella prevale annantu à quelle ch'ella hà in i so cuntorri.

Ancu l'isulamentu topugraficu hè un elementu chì cuncorre à diterminà l'
impurtanza d'una muntagna. Si tratta in stu casu di a minima distanza orizuntale
trà a muntagna stessa è u più vicinu puntu d'altezza maiore.

Parechji muntagne sò moltu difficiule da scalare è offrinu viste spittaculare.
Per stu parechje persone apprizzieghjanu l'attività di l'alpinismu,
l'arrampicata spurtiva è u trekking.

E muntagne sò ancu u locu induve si praticheghjanu parechji sport invirnali
(schì alpinu, schì alpinismu, schì nordicu è cetera.) è destinazione di vacanze
estive è invirnale, rivestendu dunque un'impurtanza micca sicundaria in u
turismu è in l'attività ecunomiche cunnesse.



https://co.wikipedia.org/wiki/Focu

U focu hè u risultatu d'una riazzione chimica chì hè chjamata cumbustione. Di
manera più generale, u focu si riferisce à un finominu chì produce u lume è/o u
calore, ch'ellu pruvenghi o micca d'una cumbustione.

In a filusufia chinese, u focu face parte di i cinqui elementi, incù u metallu,
l'acqua, u legnu è a terra.

Indì l'alchimisti in Occidente, u focu face parte di i quattru elementi
fundamentali, incù a terra, l'acqua è l' aria.

U focu hè assuciatu di solitu incù u Sole, chì anch'ellu produce calore è lume.
Hè assuciatu dinù à spessu incù i vulcani.

In Antichità, i Persi cunsideravanu u cultu di u focu cum'è a parte fundamentale
di a so riligione è e ceremonie di u culte sò discritte di manera precisa in u
Zend-Avesta. Ogni mane, i persi saltuvanau u sole chì si pisava, chì era u
simbulu di u focu u più puru. Cunsideravanu dinù focu cum'è u prutttetore di i
Stati è cunsirvavanu u focu sacru in i santuarii, induve ellu ùn ci mai ch'ellu
si spignissi.

In a mitologia greca, u focu hè statu arrubatu à i Dii è datu à l'omini da
Prometeu.

L'usu di i cironi hè cumunu in a Ghjesa catolica è ortodossa. A fiara hè u
simbulu di u Santu Spiritu.

U focu hè citatu à spessu in a litteratura è a cultura corsa. Par asempiu, in i
pruverbii:



https://co.wikipedia.org/wiki/U_Scupatu

U Scupatu hè una pezza di teatru, una cummidiola, creata da Antone Bonifacio. Hè
stata publicata in l'Annu Corsu, in u 1923, eppo ripublicata in l'Antulugia di a
litteratura corsa di Matteiu Ceccaldi. U Scupatu mette in scena cinque
persunaghji: Santiuccia, Zia Fiffina, Lelletta, Cecca è Ziu Tattone. A pezza
cumporta trè "quadri".

Eccu u testu di U Scupatu, incù una scrittura appena più muderna ch'è quella di
l'Annu Corsu.

SANTIUCCIA (chjama spasimata sottu a finestra di zia Fiffina) : Zia Fiffì-i-i...
O zia Fiffì-i-i...

ZIA FIFFINA (sola) : Ci vuleva ancu stu santavugliu, stamane... (À Lelletta chì
affacca :) Vulete vede, o Lellè, chì hè stata un'indigestione ? Ieri sera, hè
andatu à u Scalellu à coglie dui fichi. A sò, perchè n’hà purtatu ancu un bellu
piattu à u me vechju... Ne avarà magnatu troppu è, cum’era ghjà notte, li saranu
ristati à u stomacu. Per me, hè propiu cusine. Ma sintaremu à Cecca chì hè scesa
à vede.

LELLETTA (cù ziu Tattone chì ghjunghje à l’appasponi) : Sentite, ziu Tattò ?
More u Scupatu !...

ZIU TATTONE (fora di sè) : O disgrazia la meia! Cume faraghju eiu, avà, senza u
Scupatu ? Ùn era megliu chì fussi mortu eiu ? Sò vechju, sò cecu, sò pienu di
mali. Per me, a morte sarebbe stata una campa, ancu prima. Figuremu ci avà! U
Scupatu era sempre à i me ordini. Veniva quì, di ghjornu è di notte (per me hè
sempre notte!). L’invernu poi, mentre Fiffina scindeva cù e donne in ampagna,
ellu ùn mi lasciava un mumentu. Mi attizzava u focu, mi racuntava mille storie,
tutti i putachji di u paese. Eppoi lighjeva u ghjurnale chì era un dicoru. Chì
mi parlarà avà di a guerra ?...

LELLETTA (cunvinta) : Sicuru! Appressu tuttu, ùn li stava in collu chì n’aveva
abastanza per ellu...

LELLETTA : Chì stonde, figliole! Trà l’ortu, a capra è tutte ste bestiole, ùn ne
possu più... Quantu rigretu à Tulò! (À Fransoa, u so gattu :) Fatatu, cosa dite
voi ? (L’abbraccia :) Ma cosa avete tutte, ch’ùn dite nunda... Avete certe
fasson...

ZIA FIFFINA : Sì, faremu le sceme... Ci hè propiu da fà le sceme...
(Singhjozza.)



https://co.wikipedia.org/wiki/Ricciu

U ricciu (Erinaceus europaeus) hè un mammiferu. U nomu veni da a parolla latina
ericius. U ricciu hè cumunu in Auropa. Si trova dapartuttu, fora di a muntagna.
A punta di u so capu è di u so spinu sò cuparti di spini longhi di 2 o 3
centimetri. Sò numarosi : più di 15 000. U restu di u corpu porta grossi pela. I
pedi hani cinqui cuscinetti ancu cinqui sgrinfii. U pesu d'un ricciu varieghja
trà 500 è 800 grammi. U ricciu mangna varma, sammartini, lumachi è insetti. Ma
pò ancu mangnà animali più maiori com'è l'aciartula o a ranochja. U ricciu hè un
animali chi vivi di notti. Dormi tutta a ghjurnata. A so vista hè debuli mà u so
odoratu è a so audita sò bunissimi. U so carataru hè asuciali è agressivu : vivi
solu fora di l'epica di ripruduzzioni, da maghju à luddu. U ricciu femina
catiddeghja da unu à setti chjuchi chì misurani da 6 à 8 centimetri. Ghjunti i
primi freti, si meti in letargià, durmendu d'uttrovi fin'à marzu. U ricciu hà
poghi numichi parchì i so spini facini una vera armatura. Ma ferma quantunqua a
volpi è l'omini ancù i vitturi è l'incendii.

In Corsica u ricciu si trova dignalocu, ma micca in altu ed hè raru di truvà lu
sopra à 500 metri. In a cultura pupulari, si dici suventi chì ci hè dui spezii
di ricci, incù dui tipi di grugnuli: u grugnulu di porcu è u grugnulu di
ghjacaru. Di fatti, ùn ci hè ca una sola spezia di ricciu. Ci hè un solu animali
ma hè esattu chì u so aspettu cambia da una staghjona à l'altra. Di branu, u
ricciu hè magru è t'hà un grugnulu chì pari quiddu d'un ghjacaru (com'è quiddu
chì hè annant'à u ritrattu). Inveci di vaghjimu, u ricciu hè grassu è t'hà un
grugnulu chì s'assumiglia à quiddu d'un porcu. U ricciu corsu hè di culori più
scuru ch'è quiddu di u ricciu cuntinintali (grisgiu neru). In certi rigioni di
Corsica si manghjava u ricciu ; cottu annant'à brusta o in tianu.



https://co.wikipedia.org/wiki/L%C3%A9on_Walras

Marie-Esprit-Léon Walras (natu u 16 di decembre di u 1834 in Évreux, è mortu u 5
di ghjennaghju di u 1910 in Clarens, Svizzera) fù un economistu francese
associatu cù a creazione di a teoria di l'equilibriu generale.

Ebbe una influenzia maiò, ancu dopu a so morte, sopr'è economisti cumu Kenneth
Arrow è Gérard Debreu, chì anu anch'elli travagliatu nant'a teoria di
l'equilibriu generale (è anu ricevutu u Prezzu Nobel pè quesse ricerche).

Walras era u figliolu di Auguste Walras, un altru economistu francese, chì s'era
interessatu à a reforma suciale è agraria.

Walras fece e so studie primu in u collegiu di Caen, pò in u liceu di Douai.
Diventò baccillieru-ès-lettere in u 1851, è baccillieru-ès-scienze dui anni
dopu. Hè accitatu in u 1854 in l'École des Mines in Parigi, ma e studie
d'ingeneriu ùn l'interessonu micca, è abandunò sta scola. Finisce i so studie in
filosofia, storia è ancu economia pulitica.

Antoine-Augustin Cournot, un cundiscepulu di u so babbu, li inculcò u
raziunalisimu è l'usu di e matematiche in l'economia.

Cù William Jevons, Carl Mendger, ma independamente d'elli, inventò u cuncettu
d'«utilità marginale».

In u senu di ciò chì pudemu chjamà a «rivoluzione marginalista», tantu i
cuncetti sò novi riguardu à a teoria classica di u valore, fundò a Scola di
Lausanne. Difatti, pudemu fà a distinzione tra trè scole marginaliste :

Walras imagineghja un persunaghju fittivu : u «commissaire priseur», chì deve
fissà i prezzi. In u principiu di u ciclu, i vendidori è i cumpradori si
prisentanu nant'u mercatu. U cummissariu annunzia un prezzu, è riceve
informazione nant'a dumanda è l'ufferta à 'ssu prezzu. S'è l'equilibriu ùn si
face à 'ssu prezzu, ne fissa un altru, fin'à chì l'equilibriu si faccia.



https://co.wikipedia.org/wiki/Catinacciu_di_Sart%C3%A8

U Catinacciu di Sartè (o Catenacciu di Sartè) hè u più catinacciu celebru di
Corsica. U nomu, "catinacciu", veni da a "catena", ch'iddu strascina u penitenti
russu. Difatti, u "catinacciu" si referisci, prima, à a cirimonia, a
prucissioni, è, siconda, à u penitenti, quiddu chì strascina a catena.

U catinacciu di Sartè hè una di i cirimonii più anziani di l'isula. A cirimonia
si passa di notti, duranti u vennari santu. A prucissioni sulenna cumencia à 9
ori è mezu di sera, annantu à a piazza à a Porta. Tandu s'apri u purtonu di a
ghjesgia Santa Maria, è a prucissioni esci à pocu à pocu da a ghjesgia. Duranti
a prucissioni, quiddi chì suvitani intonani u cantu di u "Perdono":

À fiancu à u Catinacciu, ci hè dinò un penitenti vistutu di biancu. Iddu
riprisenta Simonu di Cireni, quiddu chì fù ubbligatu da i suldati rumani à aiutà
à Cristu à purtà a so cruci. A prisenza di u penitenti biancu hè dinù u simbulu
di a frattidanza è a sulidarità umana. Di fatti, duranti a prucissioni di u
Catinacciu, u penitenti biancu aiuta di quandu in quandu u penitenti russu à
purtà a so cruci.

Accadi chì U Catinacciu di Sartè fussi citatu in a litteratura è a cultura
corsa. Par asempiu in a canzona Sartè di Diana di l'Alba:



https://co.wikipedia.org/wiki/Capraia_Isula

Capraia Isula hè una cumuna di 410 abitanti (31-12-2010) di a pruvincia di
Livornu, situata annant'à l'isula umonima. Si trova à 64 km da Livornu, 53 da
Piumbinu, 37 km da Gorgona è 31 km da a Corsica.

L'isula di Capraia hè situata in u Canali di Corsica (bracciu di mari à u
cunfini trà u Mari licuru è u Mari Tirrenu), è hè un'isula d'urighjina
vulcanica, a terza par grandura di l'Archipelagu Tuscanu dopu à l'Elba è l'isula
di u Gigliu. Hè infatti longa circa 8 km (da punta Teglia à nordu è punta di u
Zenòbito à sudu) è larga 4, par una suparficia di 19,26 km2. U pirimetru hè di
circa 30 km. Hè l'isula di l'archipelagu più luntana da a tarra ferma taliana
truvendu si più vicina à a costa urientali di a Corsica ch'è à a costa tuscana,
rispettu à a quali si trova à punenti di u Golfu di Baratti (Piumbinu). Hè
un'isula d'urighjina vulcanica, cù u conu d'eruzzioni sempri oghji beddu
visibili par mità in a tipica cala Rossa, sicuramenti una di i cali più
particulari di l'arcipelagu.

Prisenta costi alti è rucciosi cù assenza di piaghji è un lachittu in l'area più
interna muntagnosa, dundi ci sò cimi di più di 400 metri d'altura. A cima più
alta hè u monti Casteddu, altu 447 metri chì à punenti si lampa in mari à
pricipiziu è a livanti fala più pianu cù picculi vaddi, a più impurtanti di
quisti essendu u vadu di Portu, longu circa 3 km è chì sfucia à Capraia Portu.

Da un puntu di vista giulogicu a cumpusizioni di l'isula hè sopratuttu
carattirizzata da culati d'andesiti, assuciati à tufu è breccia, mentri à a
punta di u Zenòbito ci si trovani rocchi basaltichi. In l'estremu sudu di
l'isula sò visibili i resti di un anticu vulcanu micca più attivu, sciuppatu in
ebbica rimota, chì hà lacatu traccia in i fianchi rucciosi à forma di troncu di
conu, cù culori variabili trà u rossu è u nieddu dirivati da a lava chì s'è
ammuchjata in i scuglieri (a Cala Rossa).

Oghji faci parti di u Parcu Naziunali di l'Archipelagu Tuscanu. La vighjitazioni
hè ricchissima è prisenta calchì spezia andemica rarissima. Trà quisti spiccani
i trè spezii di l'isulottu di a Peraiola, distanti solu pochi metri da l'isula
principali, ma sufficienti par isulà sti spezii chì si sò avoluti in manera
diffarenti rispettu à quiddi di l'isula vicina: una ghjinestra senza spini
(annant'à l'isulottu ùn ci pasciani micca i capri), una lumaca senza gusciu è
un' aciartula. In u punenti di l'isula, annant'à i ribbi in pinnenti, cresci
ancu u fussili viventi di a palma nannara, ricuddendu à quandu tutta l'Auropa
era cuperta da spezii oghji prisenti solu monda più à sudu. Da signalà, pà
cumpia, u Stagnonu di a Capraia, piccula zona umida chì si stendi in a parti
alta di l'isula.

Anticamenti chjamata Aegylon, (Αηγυλον) da i grechi è Capraria da i rumani, u
nomu dirivaria da a prisenza di capri salvatichi in l'isula, ma sicondu un'antra
tiuria u tuponimu dirivaria da un tarmini meditarraniu *karpa cù u significatu
di "rocca". In u IVu seculu ci fù un asilu par cenobiti.

In u 1055 fù cunquistata da i pirati Sarracini, è dapoi tandu fù duminata da i
Pisani è passò difinitivamenti sott'à l'orbita di Ghjenuva dopu à a battaglia di
a Meloria è in u 1507 fù custruita da i ghjenuvesi a furtezza di Santu Ghjorghju
è i torri par cuntrastà a pirataria. Liata amministrativamenti à a Corsica, in u
1767 fù accupata da i suldati di Pasquali Paoli. Fù lacata à a Ripublica di
Ghjenuva puri dapoi chì l'isula maiori fù data in affidamentu à a Francia in u
1768 cù u Trattatu di Versaglia. Dopu à l'annissioni di l'exi Ripublica di
Ghjenuva à u Regnu di Sardegna (1720-1861) cù u Cungressu di Vienna di u 1814 è
a pruclamazioni di u Regnu d'Italia. Dopu à a siconda guerra mundiali ci hè
stata par parechji anni una galera.

Oghji Capraia hà un'ecunumia turistica, sopratuttu d'istatina, cù un ochji
particularmenti attentu à a natura malgradu a so schersa capacità alberghera.

Un aspettu d'intaressu di a cultura isulana hè a lingua parlata finu à pochi
dicennii fà: sumiglianti à a lingua corsa più ch'è à u tuscanu, hà subitu pà
seculi l'influenza di a lingua licura arricchiscendu si di una quantità di
prestiti lissicali è di cumpunenti morfulogichi è sintattichi. U dialettu
capraiesu murì in u XXu seculu dopu à a sustituzioni di a pupulazioni di l'isula
cù immigrati, familiari di l'impiicati di a galera.



https://co.wikipedia.org/wiki/Platone

Platonu (o Platone) (in grecu anticu Πλάτων, traslittaratu in Plátōn; Atena, 428
a.C./427 a.C. - Atena, 348 a.C./347 a.C.) hè statu un filosofu grecu anticu.
Incù u so maestru Socrati è u so addevu Aristoteli hà postu i basi di u
pinsamentu filusoficu uccidintali.

Nascì à Atena, in u demu (una suddivisioni di u territoriu di l'antica Attica)
di Collito, da parenti aristucratichi: u babbu Aristonu, chì si vantava d'avè
trà i so antinati Codro, l'ultimu lighjindariu rè di Atena, l'imposi u nomu di u
missiavu, veni à dì Aristocle; a mamma, Perittione, sicondu Diogene Laerzio,
discindia da u famosu lighjislatori Sulonu

A so data di nascita hè fissata da Apollodoru di Atena, in a so Crunulugia, à
l'uttantuttesima Olimpiadi, in u settimu ghjornu di u mesi di Targellione, veni
à dì à a fini di maghju di u 428 a.C. Ebbi dui frateddi, Adimantu è Glauconu,
citati in a so Ripublica, è una suredda, Potone, mamma di Speusippo, futuru
addevu è succissori, à a so morti, à a dirizzioni di l'Accademia di Atena.

Fù un altru Aristone, un luttadori d'Argo, u so maestru di ginnastica, chì li
deti u nomu "Platonu" à causa di a so larghezza (da u grecu πλατύς, platýsi, chì
significheghja "ampiu") di i spaddi, chì praticava infatti u pancraziu, una
spezia di lotta o pugilatu.

Altri dani di u nomu un'altra dirivazioni, com'è l'ampiezza di a fronti o a
maistà di u stili litterariu. Diogene Laerzio, rifiriscendu si à Apuleiu,
l'Olimpiodoru è a Eliano, informa ch'eddu avaria cultivatu a pittura è a puisia,
scrivendu ditirambi, lirichi è tragedii, chì avariani avutu in seguitu, à tempu
cù i mimi, un'impurtanza fundamintali par a scrittura di i so dialoghi.

Fraquintò l'eracliteu Cratilu è u parmenideu Ermogene, ma ùn hè micca certu ch'è
l'infurmazioni fussi riali chì avaria pussutu ghjustificà a so succissiva
duttrina, influinzata sottu parechji aspetti da u pinsamentu di i so dui grandi
pridicissori, Eraclitu è Parmenidi, da eddu cunsidarati com'è l'autentichi
fundatori di a filusufia.

Avaria participatu à trè spidizioni militari, duranti a guerra di u Peloponnesu,
à Tanagra, à Corintu è à Delio, da u 409 a.C. à u 407 a.C., annu chì, avendu
cunnisciutu à Socrati, avaria distruttu tutti i so cumpusizioni puetichi par
didicà si cumplittamenti à a filusufia.

Fundamintali fubbi u so incontru incù Socrati chì, dopu a parintesa di u
guvernu, uligarchicu è filu-spartanu, di i Trenta tiranni, chì ni facia parti u
ziu di Platonu Crizia, fù accusatu da u novu guvernu dimucraticu di impietà è di
curruzzioni di i ghjovani è cundannatu à morti in 399 a.C.

Dopu a morti di u maestru saria andatu à Megara incù altri addevi di Socrati, è
dopu à Cirene, friquintendu u matematicu Tiadoru di Cirene è sempri in Italia, i
pitagorichi Filolao è Eurito. Da quì, si saria ricatu in Egittu, induva i
[preti|preta] l'avariani varitu da una malatia. Ma a fundatezza di a nutizia di
sti viaghji hè moltu dubbia.

A parta da 395 a.C. Platonu avaria principiatu à scriva i primi dialoghi, in i
quali affronta u prublemu culturali rapprisintatu da a figura di Socrati è a
funzioni di i sufisti: nascini cusì, in un pussibuli ordini cronulogicu:

Certu hè inveci ch'è Platonu, intornu à u 388 a.C., dopu à avè cunnisciutu u
pitagoricu Archita, guvarnadori di Taranto, sii statu à Siracusa, guvirnata da
Dionigi I, ind'eddu strinsi amicizia cù u cugnatu di u tirannu, Dione, chì
s'intarissò incù favori à i prugrammi pulitichi di Platonu. Ma opposta fù
l'attitudina di Dionigi chì custrinsi Platonu à abbandunà Siracusa par Atena;
fattu sbarcà in l'isula di Egina, numica di Atena, ci vinì fattu prighjuneri è
resu schiavu; par so furtuna, u sucraticu Anniceride di Cirene u riscattò. Ma
ancu st'episodiu, narratu incù varianti da Diogene Laerzio, hè moltu dubbiosu.

In 387 a.C. Platonu hè à Atena; avendu acquistatu un parcu didicatu à Academu, è
ci fonda una scola ch'eddu intituleghja Accademia in onori di l'eroi è a
cunsacra à Apollu è à i Musi. Nantu à l'asempiu oppostu à quiddu di a scola
fundata da Isocrate in 391 a.C. è basata nantu à l'insignamentu di a ritorica, a
scola di Platonu hà i so radichi in a scenza è in u metudu chì ni diriveghjau, a
dialettica; par stu mutivu, l'insignamentu si svolghji à traversu dibattiti, à i
quali participeghjani i stessi addevi, diretti da Platonu o da l'addevi più
anziani, è ancu cunfarenzi tinuti da illustri parsunaghji di passaghju à Atena.

In vinti anni, da a criazioni di l'Accademia à u 367 a.C., Platonu scrivi i
dialoghi in i quali si sforza di ditarminà i cundizioni chì parmettini a
fundazioni di a scenza; tali sò:

In u 364 a.C., pocu prima di a ghjunta di Aristoteli in l'Accademia, Platonu hè
à Siracusa, invitatu da Dione chì, incù a morti di Dionigi u Vechju è a
succissioni à u puteri di u so nipoti Dionigi u Ghjovanu, conta di pudè uparà i
riformi impiditi da u pricidenti tirannu. Ma i cuntrasti incù Dionigi, chì
suspetta in u ziu intinzioni di ribellioni, portani à l'esiliu di Dione: Platonu
pò eppuri firmà in Siracusa com'è cunsiglieri di Dionigi è cultivà i so prugetti
di trasfurmazioni istituziunali di u Statu siracusanu.

In u 365 a.C. Siracusa hè in guerra è Platonu torra à Atena, incù a prumissa di
pudè vultà à Siracusa à a fini di a guerra incù Dione. À Atena scrivi u
Parmenidi, u Teeteto, è u Sufistu.

In u 361 a.C. Platonu compii u so terzu è ultimu viaghju in Sicilia. Ùn ci hè
micca parò Dione, versu u quali Dionigi manifisteghja un'aparta ustilità; i
provi di Platonu di difenda l'amicu incauseghjani a ruttura di i rapporti incù u
tirannu siracusanu chì ni ghjunghji à imprighjunà u filosofu. Libaratu grazia à
l'intarventu di Archita, u pitagoricu stratega è tirannu di Taranto, amicu di
tremindù, in 360 a.C. Platonu pò riparta par Atena. U stessu Platonu conta cusì
quiddi avvinimenti:

Duranti u viaghju Platonu sbarca à Olimpia par scuntrà par l'ultima volta Dione.
Quiddu prugittava una guerra contru à Dionigi, da a quali Platonu circò in vanu
di dissuada lu: in u 357 a.C. riiscirà à impatruniscia si di u puteri à Siracusa
ma ci sarà uccisu trè anni dopu.

Murì in 347 a.C. è a vida di l'Accademia fù assunta da u nipoti Speusippu. A
scola sopravvivarà finu à u 529 d.C., annu ind'edda fù difinitivamenti chjusa da
Ghjustinianu dopu parechji periodi d'alterni intarruzioni di a so attività.

Di Platonu sò parvinuti tutti i 36 opari: 34 sò dialoghi; una, l'Apulugia di
Socrati, riporta una ricustruzzioni litterariu filusofica di l'autudifesa
prununciata da Socrati davanti à i ghjudici, mentri l'ultima hè una racolta di
tredici lettari.

Platonu improda u dialogu parchì u cunsidareghja com'è l'unicu strumentu in
gradu di ripurtà l'argumentu à a cuncritezza storica di un dibattitu frà parsoni
è di metta in luci u carattaru di ricerca di a filusufia, elementu chjavi di u
so pinsamentu. Voli inoltri metta in evidenza cù u ricorsu à u dialogu a
supiriurità di u discorsu urali rispettu à u scrittu. Certu a parola scritta hè
più pricisa è meditata rispettu à l'uralità, ma mentri quista parmetti un
immediatu scambiu d'upinioni nantu à u tema in discussioni quidda scritta
intarrugata ùn rispondi micca.

In generali, si classificheghja i dialoghi platonichi in parechji gruppi.
Sicondu una linia intarpritativa piuttostu datata, i primi dialoghi sariani
carattirizati da a viva influenza di Socrati (prima gruppu); quiddi di a
maturità in i quali avaria sviluppatu a tiuria di l'idei (sicondu gruppu); è
l'ultimu periodu quandu sintì l'urgenza di difenda a so probbia cuncizzioni da
l'attacchi contru à a so filusufia, mittendu in opara una prufonda autucritica
di a tiuria di l'idei (terzu gruppu). Sicondu u novu paradigma intarpritativu
intruduttu da a scola di Tubinga è di Milanu, inveci, i dialoghi platonichi
prisentani una cuerenza sistematica di fondu, induva a duttrina di l'idei, par
quantu impurtanti, ùn custituisci più a parti fundamintali di u mondu
soprasinsibili. U stili, chì imita cù fidelità a peculiarità di u dialogu
sucraticu, muta nutevulamenti da un periodu à l'altru: in i periodi ghjuvanili
ci sò intarventi brevi chì dani vivacità à u dibattitu; in l'ultimi, inveci, ci
sò intarventi longhi, chì dani à l'opara u carattaru di un trattatu è micca di
un dibattitu, trattendu si piuttostu di un dialogu di l'anima incù s'è stessa,
ma senza ghjunghja mai à espona cumplittamenti a so probbia duttrina in forma di
scenza assuluta. A rinuncia, com'è dighjà ind'è Socrati, à cumunicà in forma
scritta u nucleu di a so probbia duttrina purtaria à pinsà ch'è non solu a
scrittura, ma ancu l'uralità ùn saria micca par Platonu in gradu di trasmetta
la.

In generali, u prutagonistu di i dialoghi hè Socrati; sultantu in l'ultimi
dialoghi quistu quì assumi una parti sicundaria, finu à scumpariscia
cumplittamenti in l'Epinomide è in i Leghji. A carattaristica di sti dialoghi hè
chì u sughjettu principali chì dà u titulu à l'opara di solitu discorri moltu
più ch'è l'intarlucutori à u quali si rivolghji, u quali si limiteghja solu à
cunfirmà o disappruvà ciò ch'è u prutagonistu esponi.

Quidda chì in tarmini storichi pudemu chjamà "filusufia platonica" - vali à dì u
corpus d'idei è di testi chì definiscini a tradizioni storica di u pinsamentu
platonicu - hè isciuta da a riflissioni nantu à a pulitica. Com'eddu scrivi
Alexandre Koyré: "tutta a vita filusofica di Platonu hè stata ditarminata da un
avvinimentu eminentamenti puliticu, a cundanna à morti di Socrati".

Occorri eppuri à distingua a "riflissioni nantu à a pulitica" da l'"attività
pulitica". Ùn hè micca certu in st'ultima accizioni ch'è no duvimu intenda a
cintralità di a pulitica in u pinsamentu di Platonu. Com'eddu scrissi, in tarda
ità, in a Lettara VII di u so epistulariu, probbiu a rinuncia à a pulitica
attiva marca a scelta par a filusufia, intesa parò com'è impegnu "civili". A
riflissioni nantu à a pulitica diventa, in altri paroli, riflissioni nantu à u
cuncettu di ghjustizia, è da a riflissioni annantu à stu cuncettu sorghji
un'idea di filusufia intesa com'è prucessu di crescita di l'Omu com'è membru
urganicamenti appartinenti à a polis.

Dipoi i primi fasi di sta riflissioni, apparisci chjaru ch'è par u filosofu
atinesu risolva u prublemu di a ghjustizia significheghja affruntà u prublemu di
a cunniscenza. Da quì a nicissità d'intenda a genesi di u "mondu di l'idei"
com'è fruttu di un impegnu "puliticu" più glubali è prufondu.

A capacità di agiscia sicondu ghjustizia prisupponi, socraticamenti, a
cunniscenza di ciò ch'eddu hè u bè. Solu stu sapè distingui u filosofu com'è
tali, postu ch'è à chì compii u mali a faci par ignuranza. À Atena ci era mori
cunfusioni nantu à a figura di u filosofu, è in un certu sensu u stessu Socrati
avia alimantatu quidda cunfusioni: prisitendu si infatti com'è quiddu chì sapia
di ùn sapè, prufissava una falsa ignuranza chì nascundia una vera sapienza. Eddu
si cunfundia cusì incù i sufisti, i quali pratindiani di sapè ma infatti ùn
sapiani, parchì ùn cridiani micca in a virità.

Par arrigulà sta cunfusioni, par Platonu era nicissariu andà più luntanu ch'è
Socrati, diliniiendu incù chjarezza i criterii chì distinguini u filosofu da u
sufistu: mentri u prima ricerca i principi di a virità, senza a prisunzioni di
pusseda la, u sicondu si lascia vidà da l'upinioni, fendu ni l'unicu parametru
validu di a cunniscenza.

L'altru prublemu liatu à a figura di Socrati hè a so cundanna à morti, veni à dì
u fattu ch'eddu hè statu trattatu com'è un criminali puri essendu "u più
ghjustu" trà l'omini. Quissa significò par Platonu duvè custatà ch'è trà
filusufia è vita pulitica esistia quidd'incumpatibilità ghjà cunnisciuta da
Socrati chì in l' Apulugia accenna à a guasi ineluttabilità di a so cundanna da
parti di i pulitichi è rifiuta a pruposta d'andà in esiliu.

U tema era cunnessu à a cunvinzioni ch'è a filusufia era inutuli. In un branu di
u Gorgia u sufistu Callicle, dici chì a filusufia tutti à u più pò essa
praticata da i ghjovani chì, inesperti di a vita, si poni abbandunà à i discorsi
vani; quandu parò un omu anzianu, com'è Socrati, perdi u so tempu à discuta di
prublemi astratti, hè degnu di essa presu à bastunati.

A gnusiulugia di Platonu, esposta in parechji dialoghi com'è u Menonu, u Fedonu,
è u Teetetu, devi cumbatta contru à l'upinioni chì susteni ch'è a ricerca di a
cunniscenza hè impussibili. A tesa era stata sustinuta da l'eristi, i quali
basavani u so insignamentu annantu à i siguenti pruposizioni:

U prublemu hè suparatu da Platonu chì ammetti ch'è l'ughjettu di a ricerca hè
solu parzialamenti scunnisciutu à l'omu, u quali, dopu à avè lu cuntimplatu
prima di a nascita, l'hà in calchì modu "sminticatu" in u fondu di a so anima. A
distinazioni di u so circà hè dunqua un sapè dighjà prisenti ma nascostu in
eddu, ch'è a filusufia divarà discità incù a riminiscenza o "anamnesi"
(anàmnesisi), cuncettu annantu à u quali Platonu fondi u cunvincimentu ch'è
l'amparà hè un ricurdà.

'Ssa duttrina si riferisci à a cridenza riligiosa di a metempsicosi probbia di
l'urfisimu è di u pitagurisimu sicondu u quali quandu u corpu mori l'anima,
essendu immurtali, trasmigra in un altru corpu. Platonu sviluppa 'ssu mitu
fundendu lu incù l'assuntu fundamintali ch'eddi esistini l'Idei chì ani
carattaristichi opposti à i cosi finumenichi: sò incurruttibili, inghjinarati,
eterni è immutabili. 'Ss'Idei sò cullucati in l'iperuraniu, mondu soprasensibili
è chì hè parzialamenti visibuli à l'animi una volta sliati da i so corpi.

L'Idea, traducibili più currettamenti cù "forma", hè dunqua u veru ughjettu di a
cunniscenza: ma ùn hè micca sultantu u fundamentu gnusiulogicu di a rialità,
veni à dì a causa chì ci parmetti di pinsà u mondu, bensì ni custituisci ancu u
fundamentu ontulogicu, essendu u mutivu chì faci essa u mondu. L'idei
rapprisentani l'eternu Veru, l'eternu Bonu è l'eternu Beddu, à i quali si
contrapponi a diminsioni vana è transitoria di i finomini sensibili.

Una cunsiquenza di a riminiscenza hè l'innatisimu di a cunniscenza: tuttu u sapè
hè dighjà prisenti, in forma latenti, in a noscia anima. À tal' prupositu i
sensi svolghjini quantunqua una funzioni impurtanti par Platonu, apposta ch'eddi
offrini u spuntu par aiutà ci à svighjà lu. A spirienza servi parò solu da
stimulu; a vera cunniscenza devi essa fundata univirsalamenti annantu à a
noesisi, è annantu ad edda devi essa fundata ogni tecnica particulari, chì hè
inveci u locu di a praxisi. L'arrori contru a quali Platonu cumbatti,
rapprisintatu da a cultura sufista, cunsisti in u fattu di basà a cunniscenza
nantu à a sinsazioni. À u cuntrariu, solu l'anima, è micca i sensi, pò cunnoscia
l'aspettu "veru" d'ogni rialità.

A duttrina platonica hè inoltri spessu ughjettu di misintindimentu. Di fatti,
com'è Platonu stessu sughjirisci in numarosi passati, hè impussibili à ricuparà
cumplittamenti a cunniscenza di u mondu di l'Idei ancu par u filosofu. A
cunniscenza parfetta di quiddi hè probbia solu di i dei, chì l'usservani sempri.
A cunniscenza umana, in a so forma migliori, hè sempri filu-sofia, veni à dì
amori di u sapè, inesausta ricerca di a virità. Quissa sughjirisci una frattura
"sofistica" à l'internu di u pinsamentu platonicu: ancu s'è l'omu si sforza, u
raghjunghjimentu di a virità assuluta hè impussibili, parchì cunfinata in u celi
iperuraniu è dunqua assulutamenti incunnuscibili. A parola, chì hè u strumentu
imprudatu da u filosofu dialetticu par parsuada l'animi di a virità è di
l'esistenza di l'idei, ùn rispichja ch'è parzialamenti a rialità ultrasensibili,
chì hè irripruducibili è micca prisintevuli.

Sicondu parechji autori a filusufia platonica custituisci una tappa fundamintali
di l'intreia storia di a filusufia uccidintali chì si ricunnosci indibitata ad
eddu. À stu prupositu, Alfred North Whitehead hà sustinutu ch'è "tutta a storia
di a filusufia uccidintali ùn hè ch'è una seria di noti di margina annantu à
Platonu".

U fattu ch'è Platonu, in l'ampiezza di i so intaressi etichi è matafisichi,
aghji assuntu i numari è i formi giumetrichi com'è ughjetti riali hà induttu
matematichi muderni à cundivida u rialisimu rilativu à a matematica è à i so
ughjetti. Si tratta di u currenti chjamatu "platunistu" di a matematica, chì
vissi aderiscia ci ancu matematichi di virsura filusofica micca platonica, com'è
Bertrand Russell è Kurt Gödel.

Sicondu parechji autori par quissa si devi à Platonu è à a so scola ancu u
sviluppu di a matematica è a fundazioni di u pinsamentu scentificu.



https://co.wikipedia.org/wiki/Mississippi

U Mississippi hè un fiumu di l'America sittintriunali chì traversa a parti
cintrali di i Stati Uniti d'America. Nasci in u nordu di u Minnesota è sfocia in
u Golfu di u Messicu scurrendu versu u sudu. U Mississippi hà una lunghezza
cumplissiva di circa 3.780 km: solu unu di i so affluenti, u Missouri, hè più
longu in u Nordu America. A lunghezza tutali di sti dui fiuma supareghja i 6.800
km, è u bacinu idrugraficu di u Mississippi-Missouri ni facini unu di i più
cunsistenti sistemi fluviali in u mondu. Duranti l'ebbica pre-culumbiana u
Mississippi era dighjà una via navighevuli è i nativi americani u chjamavani
"Meschacebé" chì significheghja "patri di l'acqui". Oghji u fiumu hà
un'impurtanza vitali par l'ecunumia è a cultura americani.

U fiumu nasci in Minnesota, pocu à punenti di u Lavu Supiriori, in un tarritoriu
custituitu da una seria di alturi murenichi, intirvaddati da parechji picculi
lava. Da unu di quissi, u Lavu Itasca, prendi via u corsu di u fiumu, chì in u
so prima trattu hè à volti incasciatu trà i curdoni murenichi è spessu prisenta
rapiti è pisci. U fiumu beddu prestu righjunghji i 220 m s.l.m. dopu i pisci di
Saint Anthony (24 m) vicinu à Minneapolis. Ricevi l'acqui di i fiuma Illinois è
Missouri vicinu à Saint Louis è l'Ohio vicinu à Cairu. L'affluenti maghjori di u
Mississippi hè u Missouri chì hè ancu u più longu affluenti di u mondu. Si pò
divida u corsu di u fiumu in dui sizioni: a parti supiriori di u Mississippi, da
a surghjenti à a cunfluenza incù l'Ohio, è a parti infiriori, da a cunfluenza
incù u fiumu Ohio à a foci. U fiumu discrivi numarosi meandri, soprattuttu trà
Memphis è u delta. Hè quissa a rigioni di a grandi pianura alluviunali di u
Mississippi, incù una coltra di sidimenti chì và via via sempri più aumintendu
in u tempu, sopra i tarrazzi fluviali, ubblighendu l'acqui di u fiumu à
straripà, spicialamenti in i periodi di i pieni braninchi. L'inundazioni
periodichi chì si virificheghjani in u bassu corsu, induva par appuntu u fiumu
hè pensili, lasciani à i lati di i spondi zoni pirmanintamenti umiti è
acquitrinosi (cypress swamps). U fiumu avanza pianu, furmendu à quandu sinuosi
meandri, à quandu abbandunendu vechji bracci o intagliendu isulotti rinosi, o
tuttu à fattu furmendu distinti rami latirali (bayous). Trà i so affluenti, in
st'ultimu trattu di corsu, u principali hè l'Arkansas.

U bacinu idrugraficu di u Mississippi hè u più grandi di l'America
sittintriunali è u terzu in u mondu, à i spaddi di u Riu di l'Amazoni è di u
fiumu Congu. A so superficia tutali hè di 3.238.000 km², un terzu di u
tarritoriu di i Stati Uniti d'America è guasi ondici volti a superficia di
l'Italia. U bacinu di u Mississippi si stendi annantu à 31 Stati americani è dui
pruvinci canadesi. Hè divisu in sei sottu-bacini, chì currispondini à u corsu
infiriori è supiriori, è ancu à u corsu di parechji di l'affluenti più
impurtanti, trà u quali u Missouri (4.370 km di lunghezza), l'Arkansas, Ohio. A
piana alluviunali di u fiumu misura circa 90.000 chilomitri quatrati è più di 72
milioni di parsoni vivini in u bacinu idrugraficu, veni à dì guasi un americanu
annantu à quattru. U Mississippi racogli a maiò parti di l'acqui chì cadini trà
i Muntagni Rucciosi è l'Appalachi, fatta eccezzioni par a rigioni prossima à i
Grandi Lava. Attraversa da nordu à sudu deci stati- Minnesota, Wisconsin, Iowa,
Illinois, Missouri, Kentucky, Arkansas, Tennessee, Mississippi è Louisiana -
prima di sfucià in u Golfu di u Messicu 160 km à vaddi di New Orleans. Una
goccia di piova caduta in u lavu Itasca impiega circa 90 ghjorni prima di
righjunghja u Golfu di u Messicu.

U fiumu Mississippi si carattarizeghja par l'ampia purtata d'acqua, tinutu contu
di a natura di u so bacinu idrugraficu chì si trova in una rigioni timparata.
Naturalamenti u Riu di l'Amazoni è u fiumu Congu ani purtati supiriori, ma si
trovani ancu in rigioni da u clima trupicali, carattarizati da abbundanti
pricipitazioni. U rigimu idrologicu di u Mississippi hè cumplessu parchì u fiumu
hè alimintatu da affluenti moltu diversi trà eddi: a parti supiriori cunnosci un
rigimu pluviu-nivali, mentri u corsu infiriori traversa una rigioni subtrupicali
umita. U Mississippi ricevi l'acqui di u Missouri gonfii da a fusioni di a nevi
in i Muntagni Rucciosi di branu. A parti infiriori di u corsu di u Mississippi
hè alimintata da forti piuviti estivi è vaghjimali, incù risichi di cicloni in i
rigioni litturali. Par via di cunsiquenza a purtata di u Mississippi hè
carattarizata da ampii variazioni sicondu u locu è a staghjoni, è hè
generalmenti cumpresa trà i 8.000 m³/s, è i 50.000 m³/s. à a foci, a media hè di
18.000 m³/s, moltu più di un fiumu postu in a stessa rigioni timparata. U
Mississippi hè u sestu fiumu à u mondu in tarmini di purtata, ma duranti
l'alluvioni a purtata pò faciulamenti cuddà à i 70.000 m³/s, incù un record di
300.000 m³/s misurati duranti l'alluvioni di u 1927. U fiumu Ohio cuntribuisci à
più di a mità di a purtata tutali di u Mississippi, incù guasi 8.000 m³/s di
media.

U Mississippi hà cuntribuitu nutevulamenti à u sviluppu agriculu di l'arii
vicinanti, ancu prima ch'è fussi criata in i rigioni attravirsati da eddu a reta
stradali è farruviaria oghjinca. In u seculu XVIII dighjà, molti chjatti carchi
di cereali, di lignamu, di cutonu è di altri dirrati parcurriani 'ssa grandi
arteria di navigazioni, culliendu i centri di l'internu incù quiddi di a costa.
U periodu di più intensi traffichi s'hè righjistratu incù l'avventu di a
navigazioni à vapori (1823) è par guasi tutta a siconda mità di l'Ottucentu,
duranti l'anni più avvinturosi di a storia americana. Incù a custruzzioni
ultiriori di i canali d'allacciamentu, a reta navighevuli hè ghjunta à oltri
15.000 km. Particularamenti impurtanti sò i quattru canali chì culleiani u
Mississippi à i Grandi Lava, in u sittori nordu, è quiddi chì, in a rigioni
deltizia, parmettini à i navi uceanichi di ricuddà u fiumu sinu à u grandi portu
di New Orleans, evitendu l'ingorgu di i rami deltizi. A grandi arteria s'hè dinò
rivilata fonti preziosa par l'irrigazioni, par i cintrali idruelettrichi è par
l'apportu idricu à i centri situati nantu à i so spondi: Minneapolis, Saint
Paul, Dubuque, Rock Island, Burlington, Saint Louis, Cairu, Memphis, Greenville,
Vicksburg, Baton Rouge è New Orleans. Si riteni ch'è u prima auropeu à splurà
parti di u grandi fiumu hè statu Hernando de Soto in u 1541, à u quali fecini
seguitu i dui francesi Jacques Marquette è Louis Joliet, chì in u 1673, partiti
da u Wisconsin, discesini u Mississippi purtendu si sinu à a cunfluenza di
l'Arkansas. In u 1682 un antru francesu, René de La Salle, splurendu gran parti
di u bacinu, ni volsi rivindicà u drittu à a Francia, chjamendu Louisiana quidda
rigioni, in onori di u rè Luigi XIV. Infini hè da ricurdà, trà l'espluratori chì
si sò spinti più à nordu, annantu à l'altu corsu, u talianu Giacomo Costantino
Beltrami, chì in u 1825 scuprì i surghjenti in currispundenza di u lavu Itasca.



https://co.wikipedia.org/wiki/Mari_di_i_Caraibi

U Mari Caraibicu (o Mare Caraibicu) (dinuminazioni altirnativi: "Mari di i
Caraibi", "Mari Caribicu") hè un mari trupicali in l'emisferu uccidintali, parti
di l'uceanu Atlanticu, à sudu estu di u Golfu di u Messicu. Mari di tipu Mari
Tarraniu, copri gran' parti di a placca caraibica. Hè dilimitatu à sudu da
l'America Miridiunali, à punenti è à sudu punenti da l'America Cintrali, à nordu
è livanti da l'Antigli (Cuba, Hispaniola, Giamaica è Portu Ricu di i Grandi
Antigli à nordu, i Picculi Antigli à livanti). L'intreia aria di u Mari
Caraibicu incù i numarosi isuli è i costi adiacenti hè cunnisciuta com'è i
Caraibi.

U Mari di i Caraibi hè unu di i più grandi mari di a Terra incù una superficia
di circa 2.754.000 km². U puntu più prufondu hè à u largu di l'isula di Cayman,
trà Cuba è a Giamaica, incù 7.686 metri sottu u liveddu di u mari. A costa
caraibica prisenta unu svariatu numaru di baii è golfi trà i quali u Golfu di
Gonâve, u Golfu di u Venezuela, u Golfu di Darien, u Golfu de los Mosquitos è u
Golfu di l'Honduras.

U nomu "Caraibi" diriveghja da i Caribi, unu di i gruppi indianu-americani
duminanti in a rigioni à u mumentu di u cuntattu auropeu in u corsu di u tardu
XVu seculu. Dopu à a scuparta di l'America in u 1492, à opara di Cristofaru
Colombu, u tarmini spagnolu Antigli hè statu cumunamenti assignatu à i terri chì
si affacciavani annantu à sti mari, par via di cunsiquenza à i ghjorna d'oghji
"Mari di l'Antigli" hè l'altirnativa più cumunamenti imprudata par riferiscia si
à u Mari di i Caraibi in parechji lingui auropei, sopratuttu in u corsu di u
prima seculu da i scuparti giugrafichi, u predominiu spagnolu fù indiscutitu.

I primi abitanti di l'isuli di l'Antigli funi i Taino, tribù sidintarii incù
fedi riligiosa puliteista chì si distinguiani par essa boni agricultori,
piscadori è lavuradori di a ceramica. A so lingua dirivava da quidda di l'
arawak, famiglia chì i preciditi essendu migrata versu u Sudu America da circa
3000 anni. à l'ebbica di i scuparti, i Caribi, abili com'è guerrieri è
navigatori, pruvinenti pà a maiò parti da a rigioni di u fiumu Orinoco,
accupavani intigralamenti i tarritorii di i Taino.

U mari di i Caraibi fù un corpu d'acqua scunnisciutu par i pupulazioni
Eurasiatichi finu à u 1492, quandu Cristofaru Colombu divintò u prima auropeu à
sulcà st'acqui in u tentativu di truvà una strada versu l'India. À quiddi tempi
l'emisferu uccidintali, era scunnisciutu da l'auropei. Dopu à a scuparta di
l'isuli da parti di Colombu, l'aria hè stata rapidamenti culunizata da parechji
civilisazioni uccidintali. In seguitu à a culunisazioni di l'isuli di i Caraibi,
u mari aghjacenti hè divintatu una zona animata par a marina aurupea, in quantu
basa cummirciali, locu di scambiu è strada par u trasportu di i più svariati
prudutti, è stu cummerciu attirò ancu a pirataria.

I munarchii cattolichi parmissini in u 1495 à tutti i so sudditi di imbarcà si
in i navi diretti versu l'Indii uccidintali appena scuparti, ma à spessu
l'equipaghji, privi di un'adequata priparazioni, divintarani faciuli preda par i
"lubba di mari". Longu i costi di i Caraibi, in u corsu di u tempu, si
svilupponi impurtanti punti cummirciali è impurtanti fieri (com'è quidda di
Portobello). L'attaccu di i pirati cuntribuì à a custruzzioni di furtificazioni
longu i porti, com'è a Cartagena de Indias è a L'Avana.

Pocu dopu a so scuparta, stu mari attirò l'intaressu di i curoni inglesi è
francesi, i quali successivamenti invietini a so marina par cunquistà novi
tarritorii. I francesi si impatrunitini di parechji isuli com'è a Martinica è a
Guadalupa, l'inglesi incù u tempu di Antigua, Montserrat, Barbados è Giamaica,
tutti tarritorii suttratti à i pussidimenti di l'Imperu spagnolu in i Caraibi.
In u 1625 presi forma annantu à l'isula di Tortuga una basa induva cursari è
bucanieri si assuccioni par attaccà l'imbarcazioni da i culonii spagnoli. Da
Tortuga partiani i spidizioni par l'assedii contru i cità custieri chì duroni
finu à tuttu u seculu XVII. Un'altra famosa citatedda pirata fù istituita in u
portu giamaicanu di Port Royal in u 1656, è firmeti tali finu à a so parziali
distruzzioni par via di un terramutu successu u 7 ghjugnu 1692. Parechji di i
pirati più temuti funi Henry Morgan, Francesco Nau dittu l'Olonese, è Barbanera.

Da u seculu XIX bona parti di i culonii è di i rialità pulitichi affacciati
annantu à u mari di i Caraibi principioni à divintà paesi indipindenti, ancu s'è
attualmenti parechji pussidimenti francesi, britannichi è ulandesi fermani sottu
l'amministrazioni aurupea. In i so acqui sò prisenti 22 tarritorii insulari è 12
paesi. Cuba fù l'ultimu paesi à ottena l'indipindenza da a Spagna in u 1898.

In u 1903 Panama si siparò da a Culombia. U 15 aostu 1914 fù inauguratu u canali
artificiali di Panamá chì colligò u mari di i Caraibi incù l'uceanu Pacificu, è
chì fù amministratu da i Stati Uniti finu à u 31 dicembri 1999.

U 12 dicembri 2001, i capi di Statu è di guvernu di i paesi membri di l'Associu
di i Stati caraibichi, si riunitini annantu à l'isula di Margarita (Venezuela),
è aduttoni a Dichjarazioni di Margarita, "ricunniscendu u mari di i Caraibi
com'è un patrimoniu cumunu in a rigioni, è un bè inestimabili u quali dà
priurità à a cunsirvazioni, incù l'obiettivu di a "custruzzioni di una idantità
stessa di i Caraibi." Si impegnetini "a stabiliscia una più ampia zona di
cuupirazioni di i Caraibi".

U Mari di i Caraibi hè un mari situatu nantu à a Placca caraibica. Si stima
ch'eddu hà un'ità cumpresa trà i 160 è i 180 milioni di anni è si saria furmatu
da una frattura orizuntali chì hà divisu u supercuntinenti chjamatu Pangea in u
corsu di l'era Mesozoica. A superficia di u Mari di i Caraibi hè suddivisa in 5
bacini siparati da parechji cateni muntosi sottumarini. A prissioni asercitata
da a placca sudamericana in a rigioni uriintali di i Caraibi, rendi l'arcipelagu
di i Picculi Antigli carattarizatu da forti attività vulcanica (l'eruzioni
vulcanica di u A Pelée in u 1902, fù a causa di u grandi numaru di vittimi in u
corsu di u vintesimu seculu, incù guasi 30.000 morti).

L'Uceanu Atlanticu si cullega incù u Mari di i Caraibi à traversu l'Anegada
Passage trà i Picculi Antigli è l'Isuli Verghjini è u Canali Sopraventu situatu
trà Cuba è Haiti. U canali di u Yucatán cullega u Mari di i Caraibi incù u Golfu
di u Messicu trà a Penisula di u Yucatán in Messicu è Cuba.

U puntu più prufondu hè a diprissioni di l'Isuli Cayman chì ghjunghjini à tuccà
i 7.686 metri sottu u liveddu di u mari.

Sò lucalizati dui fossi uceanichi: a fossa di i Cayman è a fossa di Portu Ricu.
L'aria hè à forti risicu sismicu. Dati storichi mostrani ch'è in u corsu di
l'ultimi 500 anni sò stati custattati in a zona dodici terramuti incù una
magnitudina supiriori à 7,5.

In media a salinità di u mari di i Caraibi hè di 35 - 36 parti par milla, a
tampiratura supirficiali hè in l'ordini di 28 °C., mentri in u fondu marinu,
l'acqua righjunghji una tampiratura di 4 °C.

I currenti caraibichi trasportani nutevuli quantità di acqua da l'Uceanu
Atlanticu uriintali à traversu i Picculi Antigli par cuddà versu nordu-punenti
iscendu in u Golfu di u Messicu à traversu u canali di u Yucatán. Mediamenti trà
u 15 è u 20% di l'acqui dolci chì entrini in u Mari di i Caraibi pruveni da
l'estuariu di u Orinoco è di i fiuma amazonichi, traspurtata versu nordu-punenti
da i currenti caraibichi.

In a zona chì si stendi da u nordu di a Culumbia versu u Nicaragua hè prisenti
duranti guasi tuttu l'annu un currenti circulari chì/ch'è voglii in sensu
antiurariu. Stu currenti hè generatu da i pricipitazioni abbundanti in a
rigioni, chì pò ancu riducia a tampiratura è a dinsità di l'acqui, furniscendu
parechji nutrienti com'è azotu, fosfuru utuli à a vita vegitali..

U bacinu idrugraficu di u Mari di i Caraibi hè unu di i più grandi di u mondu. U
fiumu più longu chì sfocia in stu mari hè u Magdalena chì, surghjendu annantu à
u Massicciu Culumbianu, traversa a Culumbia par una lunghezza di circa 1.540 km.
U Maddalena, à so volta, ricevi l'acqui di altri impurtanti fiuma com'è u Cauca
è u Cesar.

Altri fiuma chì si ghjettani in i Caraibi sò: Unare, Tocuyo, Catatumbo è Chama
in Venezuela; Ranchería, Sinú è Atrato in Culumbia; San San, Chagres (Canali di
Panamá) è Changuinola a Panamá; Grandi, Prinzapolca è Huahua in Nicaragua; San
Juan à u cunfini trà Nicaragua è Costa Rica, chì cullega u Lavu Nicaragua à i
Caraibi; Segovia à u cunfini trà Honduras è Nicaragua; Patuca, Sico, Ulua è
Aguán in Honduras; Motagua in Guatemala, Belize in Belize; Rio Hondo in Messicu;
Cauto a Cuba; Yaque di u Sur, Ozama è Macoris in a Ripubblica Dominicana; Negro
in Giamaica è Grandi de Patillas a Portu Rico.

U lavu di Maracaibo hè culligatu à i Caraibi à traversu u Golfu di u Venezuela,
è ripprisenta u più grandi lavu di u Sudu America incù una superficia di
13.820 km², oltri à essa unu di i più antichi di a Terra.

U clima di i Caraibi hè influinzatu da i currenti uceanichi di u Golfu è
Humboldt. A pusizioni di u mari trupicali aiuta à cunsirvà l'acqua à una
tampiratura mudaratamenti alta, variendu duranti l'annu trà i 21° è 32,2 °C.

I Caraibi sò locu di furmazioni di uragani. A staghjoni di l'uragani và da
ghjugnu à dicembri, è incù maiò prisenza trà aostu è sittembri. In media ogni
annu si formani circa 9 timpesti trupicali è frà eddi 5 righjunghjini a forza di
uraganu. Sicondu u Centru Nacional de Huracanes in i Caraibi sò stati custattati
385 uragani trà u 1494 è u 1900. I currenti d'aria chì si sviloppani nantu à a
costa uccidintali di l'Africa, in u so parcorsu à traversu l'Uceanu Atlanticu,
poni divintà timpesti trupicali è uragani, in particulari in i zoni di bassa
prissioni di a rigioni uriintali di i Caraibi.

Fra i più divastanti uragani arrighjistrati si ricordani: u uraganu San Calixto
II trà u 10 è u 16 uttrovi 1780, abbattutu si trà i Picculi Antigli, Portu Ricu,
a Ripubblica Duminicana è Florida, pruvuchendu trà i 22.000 è i 24.000 morti; è
l'uraganu Mitch, chì originatu si trà i costi di a Culumbia è l'America Cintrali
si dirissi versu a penisula di u Yucatán è successivamenti a Florida trà u 22
uttrovi è u 5 nuvembri 1998, pruvuchendu trà i 11.000 è i 18.000 morti.

L'uragani sò un prublemu chì succedi ogni annu nantu à l'isuli di i Caraibi. A
so natura distruttiva si abbatti ancu nantu à i barrieri curaddini à causa di u
dipusitatu di grandi quantità di rena, fanga, rocci è sidimenti.



https://co.wikipedia.org/wiki/Frati_%C3%A8_a_Sora

U Frati è a Sora (o u Frate è a Sora) sò un paghju di stantari di Corsica. Sò
stati discritti pà a prima volta da Mérimée in 1836. Si trovani accantu u
stradonu naziunali N196, trà Prupià è Sartè, in Ghjumenta Russa, à 5 chilomitri
da Sartè. Sicondu Mérimée, u locu era chjamata I Stantari, à l'ebbica.

Ci hè dinò una lighjenda assuciata incù u Frati è a Sora: a lighjenda di u Frati
è a Sora. Dici a lighjenda chì u Frati è a Sora erani un omu è una donna chì
s'erani ingaghjati prima in a rilighjoni. Ma hè successu chì a Sora è stata
sidutta da u Frati è ch'iddi sò scappati insemu. Tandu, sient'è a lighjenda, sò
stati puniti da u Distinu è sò stati pitrificati. Hè cussì chì sò firmati
stantari.

U Frati è a Sora sò dui stantari chì sò stati discritti da Prosperu Mérimée, in
i so Noti d'un viaghju in Corsica, publicatu in 1840. In a sizioni intitulata
"Stantari di u Rizzanesu", Mérimée discrivi a so visita di u Frati è a Sora:
"Dui altri stantari, ma ritti, si vedini à circa una lega di Sartè, annantu à a
riva manca di u Rizzanesu è à u cantu di a strada di Prupià. U locu si chjama "I
Stantari". I dui cantona sò inchjinati, unu versu quidd'altru. U più maiori,
altu trè metri, hè un pocu più largu in fondu cà in testa, a quali par appuntu
m'hè parsa sciappata par via di un accidenti. Hè à pocu pressu quatratu, u latu
misurendu circa 0,85 m. Quidd'altra stantara, grossa listessa, un dipassa micca
1,60 m. Sò alluntanati da 0,50 m. Trà i dui cantona ritti, ci n'hè un terzu, chì
hè guasi più maiori cà i dui pricidenti, ma sdragatu in terra. Pò ancu essa un
frammentu di una di i dui Stantari."

U Frati è A Sora sò mintuvati calchì volta in a cultura corsa. Par asempiu in a
canzona U Frati è A Sora di Svegliu d'Isula:



https://co.wikipedia.org/wiki/Erodotu

Erodutu (o Erodotu) (in grecu anticu ‘Ηρόδοτος, traslittaratu in Heròdotos;
Alicarnasso, 484 à.C. - Thurii, 425 à.C.) hè statu un storicu grecu anticu,
famosu par avè discrittu paesi è parsoni ch'eddu aia cunnisciuti in numarosi
viaghji. In particulari hà scrittu riguardu à l'invasioni pirsiana in Grecia in
l'opara Storii (ἱστορίαι, Historiai).

In a so opara, inspirata da quidda di i logugrafi (in particulari Ecateu di
Miletu), cerca di individuà i causi chì ani purtatu à a guerra frà i poleis
uniti di a Grecia è l'Imperu persianu punendu si in una pruspittiva storica,
imprudendu l'inchiesta è sfidendu si di l'incerti resuconti di i so
pridicissori.

Hè moltu cunsidaratu ancu par i so discrizzioni di i populi cusidditti barbari
(Pirsiani, Egiziani, Medi è Sciti) chì, sippuri incù molti inasattezzi, mostrani
un pinsamentu apartu è una grandi capacità d'ussirvazioni. St'apartura mintali è
curiusità versu culturi non grechi pò essa spiigata pinsendu à u locu di nascita
di u storicu. Alicarnassu era, difatti, una cità greca incù molti tradizioni è
in forti cuntattu incù u mondu barbaru. A stessa biugrafia di u storicu porta u
segnu di st' intrecciu di culturi.

Eròdutu nascì, prisumibilamenti, in 484 a.C. da una famiglia aristucratica di
Alicarnassu (Asia minori), cità di a Caria (culunizata finu da u XI seculu a.C.
da i Dori), di mamma greca: Dryò, è babbu asiaticu: Lyxes. Puliticamenti fù
sempri un avirsariu, incù u cucinu Paniassi, di Ligdami II, tirannu di
Alicarnassu, chì guvirnava a cità grazia à l'appoghju di u "Grandi Rè" di Persia
Dariu I. Paniassi, accusatu da Ligdami di avè presu parti à una cuspirazioni di
aristucratichi par eliminà lu, fù missu à morti. Erodutu riiscì, inveci, à
fughja à Samo, cità aderenti à a Leia deliu-attica, d'uriintamentu antipirsianu
(457 à.C. circa), induva ebbi a pussibilità di parfiziunà a so cunniscenza di u
dialettu ionicu. Vultò in a so patria intornu à u 455 a.C. videndu cusì a
cacciata di Ligdami. In u 454 à.C. Alicarnassu intrì in a sfera di influenza
atinesa, divintendu tributaria di a cità attica.

Erodutu viaghjò è visitò gran' parti di u Mari Tarraniu uriintali, in
particulari l'Egittu induva, affascinatu da quidda civiltà, firmeti par quattru
mesa. U scopu di i viaghji fù prubabilamenti a racolta di i matiriali utuli
distinati à a ridazzioni di a so opara (i Storii). Da u 447 a.C. sughjurnò à
Atena, induva cunniscì Pericle, u pueta tragicu Sofocle, l'architettu Ippodamu
di Miletu, i sufisti Eutidemu è Protagora; in u 445 a.C. participò à i
Panatenei, duranti i quali lighjiti publicamenti brani di a so opara, ricivendu
ni in premiu a nutevuli somma di 10 talenti.

U scrittori si stabilì infini in a culonia panellenica di Thurii (in Magna
Grecia, in u locu induva surghjia l'antica Sibari), à a quali fundazioni
cullaborò intornu à u 444 a.C. A tradizioni voli ch'è ci murissi in l'anni
successivi à u scoppu di a Guerra di u Peloponnesu (cunvinziunalamenti in 425
a.C. circa), à a quali accenna in a so opara. In rialità locu, data è
circustanzi di a so morti sò ignoti.

Par capiscia bè a grandi rivuluzioni uparata da Erodutu, cunsidaratu sicondu u
locu cumunu com'è patri di a sturiugrafia, bisogna fà parechji premissi. Innanzi
tuttu u cuncettu di storia in antica Grecia era lighjiramenti diffarenti da
quiddu ch'è no intindimu oghji: veni à dì una siquenza crunulogica di
avvinimenti discritta in modu obiettivu è incù metudu scentificu, tantu ch'è par
moltu tempu Tucidide fù cunsidaratu u più veru è anticu sturiugrafu grecu, par
quantu riguarda a scintificità di a narrazioni.

In a Grecia Antica infatti a storia era cunsidarata innanzi tuttu com'è magistra
vitae è avia dunqua un fini pedagogicu è solu sicundariamenti scentificu. U fini
di a narrazioni erudutea, com'eddu hè pussibuli deducia da a dichjarazioni in u
priambulu, era quiddu di racuntà "gesti di l'eroi", ancu s'è dopu tali premissa
sarà solu parzialamenti mantinuta. L'ottica incù a quali Erodutu cunsidareghja
l'avvinimenti, i valori di a storia è l'azzioni umani hè analoga è paragunevuli
à quidda duminanti in u mondu di l'epos (epica), in u quali l'omini agiscini
spinti da u desideriu di gloria in l'intentu di lascià un ricordu imperiscibili
di sè. Bench'è a ricerca storiugrafica tendi à a raziunalisazioni di u prisenti
in a ricerca di una dinamica causi-cunsiquenzi, a cumpusizioni erudutea ùn pò
micca fà à menu di ammetta l'esistenza di un'entità divina, terribuli è
scunvuglienti a quali, in ultima istanza, erani ripurtati i rinversci di u
distinu.

L'opara era distinata à una littura pubblica è quista fù certamenti una di i
primi formi di trasmissioni di u testu; par sta raghjoni u stili aduttava
sprissioni furmulari di carattaru epicu è prucedi sicondu una dinamica
circulari, sempri circhendu di rimana à so modu imparsunali è ughjittivu.
Nonustanti attinghji da u matiriali epicu è da a logugrafia (terminu chì
indicava urighjinariamenti a "scrittura in prosa", in a quali l'autori
racuglitini in opari urganicamenti strutturati discrizzioni di paesi stranieri,
lighjendi lucali eroichi, è cetara.), Erodutu sarà u prima à ricircà un filu
logicu in a succissioni di l'avvinimenti, chì si traduci in u rapportu
causa-effettu. A storia ùn hè micca cunsidarata da Erodutu com'è una simplici
seria di avvinimenti chì si succedini in u tempu, ma com'è un insemu di fatti
culligati frà eddi da una cumplessa reta di rapporti logichi, beddi
intellighjibili.

Erodutu dichjara dunqua esprissamenti ch'eddu hà un metudu è ch'è i so raconti
sò veridichi. In rialità Erodutu accosta in manera asistematica dati autentichi
à fatti palisamenti favulosi: u fini era quiddu di diverta i spittatori. Hè
dunqua sempri à una via di mezu frà u logugrafu è u storicu, un narradori di
storii più ch'è un storicu in sensu mudernu. Si pò eppuri cunsidarà lu com'è u
patri di a sturiugrafia parchì quantunqua ci sò l'assunti metodichi curretti
(ancu s'è ci voli à tena contu di l' arrori di u grecu, com'è i pripundiranti
finalità epicu-narrativi, a schersa criticità è a guasi tutali assenza di
ricerca scentifica di i fonti).

Erodutu introduci in u so pinsamentu ancu ciò ch'è no oghji pudemu chjamà
filusufia di a storia. Sicondu Erodutu, infatti, u prutagonistu di a storia hè a
divinità, chì hè garanti di l'ordini univirsali ed hè dunqua una divinità
cunsirvatrici. In l'attimu stessu in u quali l'ordini hè comprumissu a divinità
intarveni, sicondu quiddu principu ch'è l'autori difinisci com'è φθόνος τῶν θεῶν
(invidia di i 'dei). Tali principu filusoficu si basa annantu à una cuncizzioni
arcaica di a divinità: in a Grecia antica, i dei pussidiani attributi piuttostu
"umani", ed erani ghjilosi di a probbia gloria è di u probbiu puteri. L'omu chì
otteni troppa furtuna, dunqua, incorri in a so φθόνος, invidia, è hè
cunsiguintamenti uccisu o privu di a probbia gloria. Devi dunqua adattà si à a
so vulintà, circhendu di capiscia la incù i divinazioni, l'oraculi è
l'uneirumanzia (intarpritazioni di i sogni). Quidda di Erodutu ùn hè micca
digradazioni cabalistica, ma hè un schema mintali di assirvimentu à a divinità,
tipicu di l'ità arcaica. Una visioni di a Storia priculusamenti mischiata dunqua
à a riligioni, ma di a quali Erodutu supareghja i trappuli grazia à a so limpida
unistà è logica intillettuali.

L'ambienti incù u quali fù à cuntattu u storicu hè l'Atena di Pericle, in a
quali i valori tradiziunali di l'aristucrazia naturali sò cuntistati
veemintamenti da i sufisti, intillettuali pulemichi chì fondani a probbia
critica in a cundanna di i nomoi, cunvinziunali vali à dì artificiali dunqua
micca degni di rispettu, impurtanza, intaressu.

Si tratta dunqua di elementi critichi ancu di l'impiantu piriegeticu di Erodutu
chì analizeghja è studieghja probbiu i nomoi di i pupulazioni barbari, chì, s'è
da una parti erani criticati da i sufisti par a so non currispundenza à a fusis,
erani ancu cuntraditi da l'espunenti di u cusiddittu tradiziunalisimu eticu, chì
vidiani in u nomos prubbiamenti grecu l'unica fonti di virità, ghjustizia è
sicurezza.

Erodutu rispondi uniscendu parechji aspetti cuntrarii di i dui visioni,
riiscendu à sfughja à i critichi è dendu significatu probbiu à a so ricerca.
Eddu, à traversu u rilativisimu di Protagora rifiuta di ricunnoscia com'è unica
degna di attinzioni a tradizioni greca, affirmendu ch'è à ogni omu i probbii
custumi apparisciarani sempri i migliori, è cuntesta à i sufisti l'inutilità o a
dannusità di i nomoi affirmendu ch'eddi miretani attinzioni è rispettu in quantu
sprissioni par ogni populu di a probbia tradizioni è cultura. A mudernità di
Erodutu hè chjara probbiu in stu passaghju culturali è storiugraficu.

Postu ch'è l'opara uriginali di Erodutu fù rivista è espugnata arbitrariamenti
da i grammatichi alessandrini, i filuloghi è quiddi chì studiavani a litteratura
greca, si sò posti u prublemu di individuà a struttura è u carattaru uriginali
di l'opara.

Una prima iputesi dividi l'opara mittendu prima i guerri pirsiani è dopu i λόγοι
(discorsi) intruduttivi.

Jacoby, in u 1913, iputizò ch'è in urighjina l'opara saria stata cumposta in
chjavi acruamatica (distinata à a littura pubblica, in discorsi siparati) è chì
dopu Erodutu, vinutu à cuntattu incù l'ideulugia periclea, aghji fusu insemu
tutti i varii discorsi. De Sanctis tiurizò inveci ch'è Erodutu avaria racuntatu
a storia da u puntu di vista di i Pirsiani è ch'eddu avaria, par via di
cunsiquenza, prisintatu i varii populi da eddi scuntrati.

Infini, l'iputesa unitarista afferma ch'è Erodutu cuntò a storia di i culonii
grechi sicondu un'ottica univirsalistica, ripprisintendu u scontru frà Urienti è
Uccidenti. I sustinidori di 'ss'iputesa mettini in luci l'episodiu iniziali di
l'opara, l'assughjittamentu di i culonii grechi da parti di Cresu (560 a.C.), è
l'episodiu finali, a libarazioni di Sestu, ultima cità greca in mani à i
Pirsiani.

L'opara "Storii" (Ἱστορίαι Historìai) hè divisa in 9 libra: si tratta di una
divisioni uparata da i grammatichi alessandrini (in ità ellenistica, III seculu
a.C.).

In Persia u rè Ciru u Grandi intendi cunquistà tutti i pussidimenti di l'altri
guvarnadori trà i quali Candaule, Gige è Cresu. In u prima libru Erodutu narra
varii episodii fantastichi com'è quiddu di a moglia di Candaule scuparta nuda da
Gige è un stalvatoghju pienu di curaghju è onori cuntatu da Solone à Cresu.
Scunfittu in una battaglia quist'ultimu da Ciru, quiddu diventa u suvranu
assulutu di a Persia è si culloca in Babilonia ind'eddu mori (529 a.C.). In u
sicondu libru sò esposti tutti i qualità è i curiusità di a terra d'Egittu,
induva tandu guverna Cambise II. Fendu rifirimenti à i so viaghji compiuti in
ghjuvantù, Erodutu furnisci una discrizzioni dittagliata di i loca, di i
paisaghji, di l'usanzi pupulari è di i tradizioni di l'Egittu, sottuliniendu in
particulari i funzioni di u fiumu Nilu. In i libra III è IV fù narratu com'è
Cambise cunquistò incù ripituti assalti l'Egittu, terra di i faraoni, è com'è
Dariu I li succedi à a so morti. Eddu immediatamenti nota ch'è a Grecia hè un
puntu strategicu induva fundà novi cità è insidiamenti parchì furnisci l'accessu
di i cummerci trà l'Urienti è l'Uccidenti par mezu di u Mari Tarraniu.
Immediatamenti Dario principia à cunquistà i culonni grechi ionichi di l'Asia
Minori (l'oghjinca Turchia) è à divida li in satrapii punendu à capu di ognuna
un guvarnadori. In u V libru di i cità ionichi vidati da Aristagora si rivoltani
contru u duminiu di Dariu I è di seguitu a ribillioni fù sustinuta in Ellade da
i puliticanti Milziade è Aristide i quali formani un armata oplita. A battaglia
si svoglii in u 490 a.C. à Maratona è l'armata greca, molta più infiriori di
numaru à quidda numica, riesci à scunfighja Dariu. A vittoria a si devi à
l'unioni di i poleis Sparta è Atena è à u curaghju di l'omini ellenichi. Pochi
anni dopu u figliolu di Dariu Serse ripiglia u prugettu espansiunisticu di u
babbu è assalta parechji cità ionichi com'è Miletu (libru VII). Tandu veramenti
l'intreia Grecia hè minacciata è tutti i poleis, dopu u sacrifiziu di u spartanu
Leonida à i Termopili, s'uniscini puliticamenti è militaramenti par fà fronti à
a cupiosa armata di Serse. In l'ottavu libru Erodutu narra i battagli cundutti
da Temistocle: prima à Capu Artemisiu in i circonda di Atena, induva i grechi si
ritirani strategicamenti ma parmittendu cusì à i pirsiani di spianà a capitali,
è di seguitu a battaglia finali di Salamina svolta si in una spezia di picculu
golfu. I pirsiani, ricati si in u picculu spaziu incù tutti i navi, rimanini
incagliati è cusì suspresi da i navi grechi chì i distrughjini una dopu l'altra.
A guerra cumbattuta par a siconda volta contru i pirsiani da a Grecia hè vinta
di novu (IX libru). In l'ultima parti di l'opara Erodutu dirighji un'
invucazioni à Calliope, dea di i pueti, è di seguitu narra a battaglia trà a
Grecia è l'usurpatori Mardoniu.

U studiu di i fonti scritti, usati da Erodutu, hè resu difficiuli da a perdita
di l'opari à eddu pricidenti; sicuramenti sarà statu influinzatu da i logugrafi
ma a misura di st' influenza hè scunnisciuta. Sicondu Eforu di Cuma, a basa di i
Storii pruveni da Xanto di Lidia. In rialità, l'unicu pricursori sicuru hè
Ecateu di Miletu; quantunqua nantu à i fonti scritti, da i quali hà attintu,
Erodutu hè dicisamenti evasivu. L'autori hà indubbiamenti usatu ducumenti
ufficiali (pirsiani, atinesi è delfichi), epigrafi è racolti.

Molti discussioni sò nati da u fattu ch'è l'opara erudutea si concludi incù un
avvinimentu minori, com'è hè a presa di Sestu, avvinuta in u 478 a.C.; à quistu
s'aghjunghjini parechji prumessi di l'autori, disattinzioni (com'è un λόγος
assiru o a narrazioni di a morti di Efialte), è imparfizzioni è incungruenzi.
Sicondu parechji critichi, l'opara hè stata intarrotta da circustanzi esterni,
mentri u travagliu era in corsu, com'è a Guerra di u Peloponneso. Tucidide è
Aristoteli, è più ricintamenti Wilamowitz è Jacoby, iputizetini ch'è Erodutu
avissi vulsutu ghjunghja finu à u mumentu di a custituzioni di a leia
deliu-attica (477 à.C.).

I sustinidori di a cumplittezza di l'opara analizeghjani soprattuttu l'ultimu
libru; Lucianu Canfora susteni ch'è u cullocquiu trà Artembare è Ciru, chì si
cuncludi incù a frasa "priparà sii à ùn essa più duminatori ma duminati",
apparisci "palisamenti cunclusivu", adattu à u tema di a "Storia pirsiana". I
prumessi micca rispittati da l'autori sò

U ghjurnalistu polaccu Ryszard Kapuściński era un grandi ammiratori di Erodutu,
tantu da riparcorra in un libru, In viaghju incù Erodutu, i so itinerarii.
Erodutu mintuvava a "furtuna" (intesa com'è distinu è dunqua pudia essa pusitiva
o nigativa) induva ùn pudia micca spiigà certi finomini è avvinimenti.



https://co.wikipedia.org/wiki/Anatulia

L'Anatulia (o Anatolia) (in turcu Anadolu dirivendu da u grecu: ἀνατολή: sorghja
di u soli), dinuminata da i Rumani è da i Grechi Asia Minori, hè una rigioni
giugrafica di l'Asia suduccidintali: si tratta di una grandi penisula, di forma
à l'incirca rittangulari, cumpresa in l'oghjinca Turchia.

Grazia à a so pusizioni strategica di cumunicazioni frà Asia è Auropa,
l'Anatulia hè stata u viculu di numarosi pupulazioni è civiltà finu da l'ità
preistorica: difatti, insidiamenti niulitichi si trovani à Çatal Hüyük, Cayönü,
Nevalı Çori, Hacilar, Göbekli Tepe è Mersin. U stessu insidiamentu di Troia
ricodda à u Niuliticu, è cuntinueghja finu à l'ità di u farru.

A Penisula Anatolica hè stata u viculu di una multitudina di civiltà è di
urganisazioni statali duranti tuttu u corsu di a storia di l'umanità. Trà i
varii civiltà chì ci si sviluppàni in l'antichità, si poni mintuvà l'Ittiti, i
Frigi, i Traci, i Lidii, l'Armeni è l'Elleni (Grechi). Incurpurata in l'Imperi
persianu, macidoniu, rumanu è bizantinu, l'Anatulia ni suvitò i vicissitudini,
finch'edda fù invadita da a sterpa tribali di l'Oghuz, di etnia turca, à parta
da u XI seculu, in seguitu à a vittoria annantu à l'armata bizantina di Rumanu
IV Diogene uttinuta in a battaglia di Manzicerta. L'elementi turcomanni funi
prestu urganizati in grandi parti sottu l'insegna di i turchi Selgiuchidi, i
quali fundetini una pruperosa è putenti urganisazioni statali incù capitali
Isfahan (i cusidditti "Grandi Selgiuchidi") è un Statu anatolicu (i cusidditti
"Selgiuchidi di Rum"), tremindù distrutti in u corsu di i grandi invasioni
monguli. Altra struttura statali turca in Anatulia fù quidda di i Danishmendidi.

In u corsu di u XIVu è di u XVu seculu l'Ottumani, anch'eddi cumpunenti di a
tribù turca di l'Oghuz, riiscini à impona a so probbia egemunia oltri ch'è in
Anatulia ancu annantu à parti sempri più vasti di u mondu bizantinu è,
successivamenti, in a Penisula Balcanica: espansioni curunata da a cunquista di
Custantinopuli da parti di u sultanu Mehmet u Conquistadori (in Turcu Fatih
Sultan Mehmet) in u 1453.

Sottu i so succissori l'Imperu Ottumanu cuntinuò una pulitica di espansioni chì
u purtò à essa, à a mità di u XVI seculu, duranti u regnu di u sultanu Solimanu
u Magnificu, a prima putenza militara è ecunomica d'Auropa è di u bacinu di u
Mari Tarraniu. Incù Mehmet III (1566 - 1603) l'imperu subì eppuri i so primi
impurtanti insuccessi chì, da u XVII seculu divintarani a dimustrazioni di una
criscenti è sempri più inguvarnevuli crisa militara, ecunomica è pulitica.

Frà i civiltà chìè si sò succiduti in u cuntrollu di a zona, si poni mintuvà
l'Ittiti, i Frigi, i Lidi, i Pirsiani, i Celti, i Grechi, l'Armeni, i Rumani, i
Goti, i Curdi, i Bizantini, l'Arabi, Turchi selgiuchidi, i Monguli è l'Turchi
ottumani.

À causa di stu cummischiu di pupulazioni, in a rigioni si sò diffusi numarosi
lingui è ceppi linguistichi: parechji scrittori ani fattu l'iputesa ch'è
l'Anatulia sii statu u centru di diffusioni di i lingui induauropei versu
l'Auropa.

À i ghjorna d'oghji, l'Anatulia faci parti intiriamenti di a Turchia è i so
abitanti parlani u turcu, à causa di l'islamisazioni cunsiguenti à a cunquista
di a rigioni da parti di i Turchi Selgiuchidi è Ottumani finu da u tardu Medievu
è in seguitu à u Genocidiu Armenu è a cusidditta Catastrofa di l'Asia Minori in
a prima mità di u XXu seculu. Nonustanti quissa, in a zona sudu-uriintali,
vicinu à i cunfini incù l'Iraccu è l'Iranu, ci ferma una forti minuranza di
etnia è lingua curda.

Musulmani sunniti è sciiti 97%, cristiani 2%, atei è agnostichi 1%. Minuranzi di
Yazidi è Alawiti oltri ch'è di cumunità aramaichi chì prufessani a riligioni
Siru-Ortudossa.

U genaru musicali più pupulari in Anatulia, hè u türkü turcu, chì hè sunatu incù
u saz.

A diversità tupugrafica è climatica di l'enorma penisula anatolica hà
inghjinaratu una diversità para di flora è fauna, distribuita annantu à tuttu u
tarritoriu incù arii ricchi di conifari è arburi à foglii caduchi, ma dinò à
l'oppostu arii stipposi è incù principii di disertificazioni.



https://co.wikipedia.org/wiki/Analisa

L'Analisa hè u ramu di a matematica chì cuntene u calculu differenziale è
integrale. Hè basata nant'à u cuncettu di passaggiu à a limita. U calculu cu li
infinitesimi, digià cunsideratu da i geometri ellenisti è da Archimede, fù
riscupertu ind'è u 1600 da u talianu Bonaventura Cavalieri, ma i veri fondatori
di l'Analisa muderna sò Newton è Leibniz. Ind'è u XVIII seculu fù applicata à a
meccanica è a l'astronomia. Ind'è u XIX seculu, hè stata sviluppata prima da
Cauchy, po da Weierstrass è infine da Dedekind, Jordan, Peano è l'altri.
L'Analisa cumprende principalmente i prucedimenti di l'integrazione, di a
derivazione, di a determinazione di a derivata è di l'integrale di una funzione.
I prublemi fundamentali da risolve ind'è l'ambiu di l'Analisa funu u calculu di
l'area di una superficia qualsiasi è a determinazione di a vitezza istantanea
per un qualunque motu. Mentre chì Archimede avia digià datu una risposta à u
primu problemu, funu Leibniz è Newton i primi à determinà un metodu di calculu
pè risolve u secondu problemu ghjunghjendu cusì à definisce a derivata.

A parolla Analisa hè utilizata, sempre in matematica, cù i significati : Analisa
cumbinatoria, studiu di i diversi riggruppamenti (disposizioni, cumbinazioni,
permutazioni) chì si podenu furmà cù un numaru finitu di uggetti. L'Analisa
funziunale, hè un importante gineralizazione di l'Analisa Classica chì s'occupa
di u studiu di e funzione. L'Analisa indeterminata o Analisa diofantea hè u
studiu di l'equazione è di i sistemi à cuefficienti interi da u puntu di vista
aritmeticu. L'Analisa numerica hè u studiu di i metodi pè ottene soluzione
quantitative di problemi relativi principalmente à i calculatori elettronichi.



https://co.wikipedia.org/wiki/Uceanu_Indianu

L'uceanu Indianu (o Oceanu Indianu) hè un uceanu di a Terra. In particulari, sii
par superficia terrestra ch'è par vulumu, trà i cinqui uceani di a Terra, hè u
terzu. L'impurtanza di l'uceanu Indianu com'è strada di transitu trà Asia è
Africa l'hà resu sediu di numarosi cunflitti, à causa di a so grandezza,
nisciuna nazioni unica l'hà duminatu finu à l'iniziu di u XVIII seculu, quandu a
Gran Britagna riiscì à cuntrullà a forza parti di i terri chì u circondani. A so
impurtanza strategica hè maiori, cunsidarendu u valori ecunomicu di i so
minirali è di a vita marina.

L'uceanu Indianu accupa circa u 20% di a superficia terrestra cuparta da
l'uceani è u so vulumu hè stimatu in 292 131 000 km³. Hè situatu cumplittamenti
in l'emisferu uriintali ed hè dilimitatu à nordu da l'Asia miridiunali, à
nordu-punenti da a Penisula arabica, à punenti da l'Africa, à sudu-punenti da
l'uceanu Atlanticu, à nordu-livanti da l'Inducina, à livanti da l'Arcipelagu
Malesu è da l'Australia, à sudu-livanti da l'Uceanu Pacificu, à sudu da l'uceanu
Antarticu, s'eddu si cunsidareghja esistenti, fora di l'Antartidi. Cumprendi i
siguenti mari: Mari Rossu, Golfu Persicu, Mari Arabicu, Golfu di u Bengala, Mari
di l'Andamani, Golfu d'Aden, Golfu d'Oman, Canali di u Mozambicu, Strettu di
Malacca. Molti isuli pontani i 66 526 km di costi di l'uceanu Indianu è parechji
frà eddi sò stati indipindenti: Madagascar (a quarta più isula grandi di u
mondu), i Comori, i Seychelles, i Maldivi, Mauritius è u Sri Lanka. L'Indonesia
si trova à a so cunfina incù u Pacificu, ma apparteni à quist'ultimu.

I placchi crustali africana, indiana è antartica cunverghjini in l'Uceanu
Indianu. I so linii di ghjuntura sò marcati da i trè dursali uceanichi chjamati
dursali indianu-suduccidintali, dursali indianu-suduriintali è dursali
mediu-indiana chì formani una Y invirtita, incù u gambu chì s'urighjineghja da a
piattaforma cuntinintali à u largu di Mumbai, in India. I trè bacini uriintali,
uccidintali è miridiunali chì sò furmati in stu modu sò divisi ultiriuramenti da
dursali più chjughi. I piattaformi cuntinintali sò stretti, incù una larghezza
media di soli 200 km; l'eccezzioni hè a costa punenti di l'Australia, a quali
piattaforma si stendi par più di 1 000 km. A prufundità media di l'uceanu hè di
3 890 m. U so puntu più bassu, a Fossa di Giava, righjunghji i 7 450 m, à nordu
di a latitudina 50° sudu, l'86% di u bacinu principali hè cupartu da sidimenti
pilagichi. U rimanenti 14% hè cupartu da sidimenti tarrigeni, custituiti
principalamenti da i dui enormi cunoidi turbiditichi di l'Indu, à punenti, è di
u Gange-Brahmaputra, à livanti di u subcuntinenti indianu. I latitudini più à
sudu sò duminati da sidimenti uriginati da i ghjacciali di l'Antartidi.

U clima à nordu di l'equatori hè influinzatu da un sistemu di venti mussonichi.
Forti venti da nordestu soffiani da uttrovi à aprili. Da maghju à uttrovi
privalini venti da sudu-punenti. In u Mari Arabicu, i viulenti mussoni portani
piova à u subcuntinenti indianu. In l'emisferu sudu i venti sò generalamenti più
calmi, ma i timpesti istivi in i cuntorra di Mauritius poni essa forti. Quandu i
venti mussonichi cambiani, à volti si formani cicloni chì culpiscini i costi di
u Mari Arabicu è di a Golfu di u Bengala.

Trà i pochi grandi fiuma chì sboccani in l'Uceanu Indianu ci sò u Zambesi, u
Shatt à u-'Arab, l'Indu, u Gange, u Brahmaputra è l'Irrawaddy. I currenti
uceanichi sò cuntrullati principalamenti da i mussoni. Dui grandi currenti
circulari, unu in l'emisferu nordu circulanti in sensu urariu, è unu in
l'emisferu sudu circulanti in sensu antiurariu, dumineghjani u flussu. Duranti a
mussona d'inguernu, parò, i currenti di u nordu sò ruvisciati. I currenti
prufondi sò cuntrullati principalamenti da i flussi in intrata da l'Atlanticu,
da u Mari Rossu, è da i currenti antartichi, à nordu di a latitudina 20° sudu a
tampiratura supirficiali minima hè di 22 °C, chì codda finu à 28 °C versu
l'estu. Sottu i 40° di latitudina sudu, i tampiraturi calani prestu. A salinità
di l'acqua supirficiali varieghja da 32 à 37 parti par milla, incù i valori più
alti chì si trovani in u Mari Arabicu è in una cintura trà l'Africa miridiunali
è l'Australia. Sottu i 65° di latitudina sudu, si poni truvà ghjacci sottu forma
di pack è iceberg duranti tuttu l'annu. U limitu di l' iceberg hè a latitudina
45° sudu.

L'alta tampiratura di l'uceanu Indianu teni bassa a pruduzzioni di fiturubu,
eccittuatu ch'è in i zoni più à nordu è in calchì altru puntu isulatu. Essendu u
rubu a basa di a catena alimintari marina, a so scarsità impidisci à a vita
uceanica di pruspirà. A pesca hè limitata à liveddi di sussistenza, ma flotti di
a Russia, di u Giapponu, di a Corea di u Sudu è di Taiwan battini quantunqua
l'uceanu. A funzioni principali di l'Uceanu hè stata quidda di uspità stradi
cummirciali. L'auropei, siguendu i stradi di l'antichi espluratori, travirsavani
i so acqui par righjunghja l'Urienti, è purtavani à daretu seta, tè è spezii.
Grosse riservi d'idrucarburi sò stati individuati è istratti à u largu di
l'Arabia Saudita, Iranu, India, è Australia uccidintali. Circa u 40% di a
pruduzzioni mundiali di pitroliu offshore pruveni da l'Uceanu Indianu. Spiaghji
rinosi ricchi di minirali pisanti è ghjacimenti offshore sò attivamenti
sfruttati da i paesi custieri, in particulari India, Sudafrica, Indonesia, Sri
Lanka è Thailandia. L'uceanu Indianu uspiteghja inoltri i stradi maiori par u
trasportu di pitroliu, da l'Asia suduriintali versu i nazioni uccidintali. U
pitroliu hè u minirali più significativu, è hè istrattu principalamenti à u
largu di l'Arabia Saudita, di l'Iran, di l'India, è di l'Australia uccidintali.
Da l'uceanu Indianu pruveni u 40% di a pruduzzioni marina di pitroliu. A rena di
i spiaghji hè ricca di minirali pisanti, è dipositi marini sò attivamenti
sfruttati da l'India, da a Sudafrica, da l'Indonesia, da u Sri Lanka è da a
Thailandia.

Numarosi spezii marini in priculu viviani in l'uceanu Indianu, trà i quali i
dugonghi, i cuparchjati è i baleni. U Mari Arabicu, u Golfu Persicu è u Mari
Rossu suffrini d'un inguinamentu da risidui pitruliferi.

Vicinu à l'uceanu Indianu si sò sviluppati i più antichi civiltà cunnisciuti, in
i vaddi di u Nilu, di u Tigri è di l'Eufrate, in a vaddi di l'Indu è in l'Asia
suduriintali. Duranti a prima dinastia di l'Egittu (circa 3000 a.C.), una
spidizioni fù mandata à Punt, chì sicondu ciò chì si pensa facia parti di a
Sumalia oghjinca. I navi purtoni à daretu oru è schiavi. Grechi è Fenici
friquintoni u Mari Rossu à parta da u VII seculu a.C. à u soldu di l'Egiziani, è
prubabilamenti supiretini u strettu di Bāb el-Mandeb, righjunghjendu l'attuali
Sumalia. I Grechi chjamavani l'uceanu Indianu mari Eritreu. I Rumani
cummirciavani incù i porti di l'uceanu: l'anonimu autori di u periplu di u Mari
Eritreu discrivi porti, ropa è stradi longu i costi di l'Africa è di l'India
intornu à a mità di u I seculu d.C. Prubabilamenti duranti u I millenniu d.C.,
gruppi di parsoni parlendu lingui austrunisiani, simili à u malesu, travirsetini
l'uceanu Indianu è si stalletini in Madagascar. Marcu Polu (circa 1254-1324)
feci ritornu da l'Estremu Urienti passendu à traversu u Strettu di Malacca. I
spidizioni chinesi righjunsini l'Africa in u XV seculu, ma i cummircianti arabi
duminavani i stradi di l'uceanu Indianu prima ch'è Vascu da Gama duppiessi u
Capu di Bona Spiranza in u 1497 è ghjunghjissi à l'India, essendu u prima
auropeu à suvità sta strada. Dopu st'impresa, u Portugallu circò di duminà a
rigioni, ma duviti ceda à l'ulandesi à l'iniziu di u XVII seculu. Centu anni
dopu, sii a Francia ch'hè l'Inghilterra circoni di assicurà si u cuntrollu di
l'uceanu, ma solu l'inglesi ci riiscini. L'apartura di u Canali di Suez in u
1869 ravvivò l'intaressi auropeu par l'Urienti, ma nisciuna nazioni riiscì à
duminà l'altri in u cummerciu. Dopu à a siconda guerra mundiali, a Gran'
Britagna s'hè arritirata da l'uceanu Indianu, ma hè stata solu parzialamenti
rimpiazzata da l'India, da l'Unioni Suvietica è da i Stati Uniti. St' ultimi dui
putenzi ani pruvatu à duminà l'uceanu stabiliscendu basi navali, ma i nazioni
chì u circondani ani circatu di fà ni una "zona di paci" par pudè usà i stradi
cummirciali senza priculu.

Calcutta (India), Chennai (Madras; India), Colombo (Sri Lanka), Durban
(Sudafrica), Giacarta (Indonesia), Fremantle (Australia), Mumbai (Bombay;
India), Richards Bay (Sudafrica).



https://co.wikipedia.org/wiki/Saremu_soli..._o_pattunate

Saremu soli... o pattunate hè una cumidiola, una pizzetta di teatru in lingua
corsa, scritta da Antone Bonifaziu (ufficialmente Antone Bonifacio) (1866-1933).
Hè stata publicata in l'Annu Corsu in u 1933 (pagine 8). Hè stata ripublicata
dopu in l'Antulugia di a litteratura corsa di Matteu Ceccalci. A cumidiola mette
in scena cinqui persunaghji: Mussiù Primi, Madama Primi (Marietta), Mussiù
Secondi, Madama Secondi, Madama Terzi. A pizzetta cumporta trè "quadretti". Si
tratta di ghjelusia...

MUSSIÙ PRIMI, MADAMA PRIMI, moglie di u precidente. MUSSIÙ SECONDI,
elittricista. MADAMA SECONDI, moglie di u precidente. MADAMA TERZI, sociara di
Mussiù Primi.

MADAMA SECONDI (aspetta). Da sè : Aghju una zerga! La cunnoscu pocu 'ssa Madama
Primi ; ma vai puru ch' hà da sente ne duie. Quandu s'hà cumed ella un maritu
frescu è zitellu ùn si va a circà l'omi maturi. Vergugnusaccia !

MADAMA PRIMI (s’avanza graziosa è surridente). Ah! site voi, Madama Secondi ;
chì maraviglia !

MADAMA SECONDI (fretissima) : L’avete detta; una vera maraviglia! (Da sè:) Bella
è civetta da veru. È ch’uchjacci ! Farianu fà u capitombulu ancu à
Sant’Antone...

MADAMA SECONDI : N’aghju forse ancu a canzona ! (Da sè :) Aghju e malle chì mi
prudiscenu...

MUSSIÙ PRIMI (chì entra) : Cosa ci hè? Cos’è stu baccanu ! (À Madama Primi:) Tù,
o Mariè, sta zitta! calma ti... (À Madama Secondi:) Mi maravigliu assai di voi,
o Madama Secondi. Venite à inghjurià a ghjente in casa soia. Cosa sò ste
manere ? Cosa v’hanu fattu ?...

MADAMA SECONDI : Ùn gridate tantu mancu voi, o Mussiù Primi. Avanti di cundannà
à unu bisogna à sente lu. A vostra moglie pò pienghje ma nigà, nò! (Li porghje
una lettara.)

Caru Mussiù, Cum'è avemu già cunvinutu, v’aspettu ghjovi in casa meia trà 5 ore
è 7 ore cume l’altra volta. U me maritu ùn turnerà ch’è à 8 ore. Saremu soli è
senza alcun suspettu. Cusì simu sicuri di fà la franca.

(Da sè, dopu lettu:) Hè corta corta ma più chjara ùn pò esse. È a scrittura è
propiu quella di Marietta. Sò un omu ruvinatu ! (Cnn rabbia avvicinendu si à la
moglie, sprufundata:) Hè toia o ùn hè toia, sta lettara ? (Madama hè incapace di
pruferì parolla.) Donna perfida ! chì tace accunsente. (Li dà un pattone. Madamu
Prima, fora di sè, si ritira più morta ch'è viva.)

MADAMA SECONDI : Site un brav’omu, o Mussiù Primi, è in Bastia tuttu u mondu vi
stima, è cumpienghjerà a vostra disgrazia. Ma anch’eiu sò da pienghje.
(S’asciuva e lagrime.)

MADAMA SECONDI L’aghju trova ind’u scagnu di u me maritu. Ùn la videte ch’hè
indirizzata ad ellu ? U me maritu ùn hè più un zitillacciu. Hè incapace di fà
scimizie è ghjè da crede chì hè statu pruvucatu da 'ss’indegna. Avà sapete
tuttu. (Esce pienghjendu.)

Per vita meia, què hè un bruttu sonniu. Ch'è Marietta m’inganni mi pare
incridibile. Ùn mi vede mai tuttu. Chéri di qui, chéri di là, ùn hà altre
parolle in bocca. Ùn sà cosa fà per fà mi piacè. Ùn escu mai una volta senza
ch’ella ùn m’accumpagni fin’à la porta è ghjè sempre in finestra ad aspittà mi
quandu stò per rientre in casa. Mi rende contu di tutti i so passi è di tutti i
so pinseri. Fin quì, in Bastia, ùn ci era altri detti : Madama Primi hè u fiore
di tutte e spose! Cosa diciaranu dumane da San Ghjiseppu à Toga? Perchè ùn ci hè
à dì: Più bella prova di a so infideltà ùn si pò avè. (Rileghje a lettara :) A
faremu. franca, saremu soli è senz’alcun suspettu. Chì calma perfida ! Parla
cum'è u pueta. A ponu dì: A donna hè un sirpente velinosu, a bucia incarnata, un
misteru insundabile. (Sente à Marietta chì suspira è si lagna): Pienghji puru, o
falsò! Ti l’hai cerca. Ma fendu a to disgrazia hai fattu ancu a meia. Pazienza!
U castigu hà da vene per tutti. Ma prima vogliu andà à sente l’umacciu ch’hà
scumbiatu a me mugliaccia, eppo da corsu faraghju a me vindetta senza
remissione. Tutt’è dui ci hanu da passà.

MUSSIÙ SECONDI (da sè, videndu entrà Mussiù Primi) : Tè! Mussiù Primi. Cosa vole
à st’ora, 'ss’arnese ? Avarebbe forse scupertu...

MUSSIÙ PRIMI (severu) : Ùn sò ghjuntu per cumprà! (Da sè:) Circhemu di cunsirvà
u nostru sanguefredu.

MUSSIÙ SECONDI (hà messu i spichjetti) : Ah! scusate, o Mussiù Primi...
Ch’acceghi s'è v’avia cunnusciutu! Cosa volete? S’invechja è a vista si ne và...
Altru ch’è vi cunnoscu! È megliu aghju cunnusciutu i vostri genitori. Chì donna
a vostra mamma! Ella sì, chì sapeva guadagnà li è fa a so sacchetta! Di 'sse
donne, oghje in Bastia si n’hè persa a grana...

MUSSIÙ PRIMI : A sapemu! (Da sè:) Chì gulpone! Ùn sò cosa mi tene di minà li
subitu un cazzottu sopra u muccichile...

MUSSIÙ PRIMI : Sì per ella... (Da sè :) è per l’altri. (Forte :) Allora dite chì
a cunnuscete appena...

MUSSIÙ SECONDI (da sè :) L’omu hè scemu o imbriacu... Cunvene di schisà le...
(Forte :) Scusate, o Mussiù Primi, avete certi discorsi chì mi piacenu pocu. A
collara v’acceca è site, senza dubiu, vittima di qualchì malintesu...

MUSSIÙ SECONDI : 'Ssa lettara, ùn la negu, hè indirizzata à mè. Ma duve l’avete
trova ? Chì vi l’hà data? (Da sè:) Aghju capitu! (Scrigna una porta è chjama.)
Fidalma? Fidalma ?...

MADAMA SECONDI (da sè, videndu Mussiù Primi) : Avà sò bella! Sentu vene a
libicciata !...

MUSSIÙ SECONDI (li dà un pattone) : Intantu achjappa ti què! U restu si rigulerà
stasera...

MADAMA SECONDI (scappa pienghjendu è gridendu) : Ch’ellu ti sia resu da u boia,
o mullizzô!

MUSSIÙ SECONDI : Ùn fate casu à e so parolle, o Mussiù Primi! Hè propiu una
bistiola cumprimittente! Ghjalosa cum'è una gatta! In ogni donna vede una rivale
è mi face passà una vita da cani...

MUSSIÙ PRIMI : Oghje, però, vi sarebbe difficile di pruvà ch’ella hà tortu a
vostra moglie ed eiu u pattone chì voi li avete datu un esciaraghju di quì senza
ripurtà lu sopra a vostra faccia, multiplichendu lu. Saperete ciò chì costa
d’andà à circà a moglie d'un' onest’omu. (Alza la manu.)

MUSSIÙ PRIMI (da sè): Ch’aghju da fà? (Forte:) Ebbè, simu intesi, Mussiù Primi!
Circaraghju d’avè pazienza fin’ à dumane. Ma tenete à mente ch'è, s'è in stu
mumentu, à l’insultu aghjunghjete a burla dumane pudarete fà u vostru attu di
cuntrizzione. Vi la ghjuru anch’eiu sopra l’onore è sopra i sacramenti!

(Da sè:) Cun tutti st’impicci è imbrogli ùn sò più cosa pinsà. In primu locu,
Secondi ùn mi pare omu à fà capricci : hè vechju, malconciu è vi sputa in faccia
quand’ellu vi parla. Vistu l’omu, vista a ragione è un credu chì Marietta abbia
pudutu innamurà si d’ellu. Però cù e donne ogn’aspittà si à tuttu : si n’hè
vistu tante chì si sò innamurate di veri mostri mentre avianu a scelta. Cume a
dice u pruverbiu : Amore è tigna ùn guardanu duve si mettenu. Pudaria accade
dinò ch'è 'ssu vechju arnese travagli pe u contu di qualch’altru! A capochjula
d’un ruffianu ùn li manca! Un segretu, hà dettu, un secretu prufissiunale! Cosa
diaule pò esse ? Una cosa certa hè ch'è a lettara hè custì è chì ghjè Marietta
chì l’hà scritta! Saremu soli! A faremu franca! Cosa cuntava di fà franca 'ssa
Marietta? Andemu à vede ciò chì pensa di tuttu què, mammasò... Ùn aghju trovu à
Marietta in casa nostra; è dunque quì, è mammasò ghjè à u currente. Ma eccu la!
(Entra Mudama Terzi.)

MADAMA TERZI : Ah! site voi ? Tuttu voi ? Avete un bellu curagiu à vene in casa
meia! Ci hè 'ssa povara figliola ch’ùn hà calatu ochju tutta a santa nuttata. È
ind’u so corpu, da ieri sera, ùn ci hè scesu un brisgiulu di pane... Ùn face
ch'è pienghje : "Ambrosgiu hà intaccatu u me onore! Mi hà datu un pattone! "
Altre parolle ùn li si pò caccià di bocca... Una moglie tutt’amore, tutta
riguardi !... No, ùn ne erate degnu! Maladiscu u ghjornu ch’aghju datu u
cunsensu...

MADAMA TERZI: Ch’ete da dìne ?... Minà à me figliola ! Ùn’ inghjuria simile ùn
la possu inghjotte! Oh! nò, tenè! (Li dà un pattone.) Eccu quellu ch’avete datu
à la me Marietta... Avà pigliate vi u meiu. (Li ne dà un altru.) Ampararete !...

MUSSIÙ PRIMI (da sè) : Curnutu, forse. Schiaffittatu, di sicuru. Ma cuntentu,
nò! Perdingulina! Qualchidunu hà da pagà le tutte... (Forte:) Accettu tuttu, o
mammasò, perchè ùn vogliu mancà vi di rispettu. Ma lighjete què, almenu;
lighjete a lettara chì a vostra figliola hà scrittu à un omacciu, eppo dite mi
s'è ùn ci hè da fà perde a bussula à tutt’ognunu... (Li dà a lettara.)

MADAMA TERZI (leghje a lettara eppo da sè trinichendu u capu) : Sta lettara
scuncerta è ùn ci hè à dì ch’ella ùn sia di Marietta. Aghju avutu forse e mane
troppu leste. Ma cosa l’hè pigliatu à 'ssa zitella ? Dighjà e so lagrime cundite
di silenziu ùn mi sò tantu piaciute. Pussibile ch’ella abbia persu a capochjula
à 'ssu puntu? (Entra a donna di casa, purtendu una lettara. Da sè :) Hè roba per
Marietta ma possu puru leghje... (Dopu lettu :) Avà rispiru... Sia benedetta a
santissima Vergine! Tuttu si spiega, o me ghjennaru, è, per l’appuntu, hè u
troppu bon' core di Marietta chì hè cagione di tantu male! L’aghju sempre detta,
eiu : 'ssa zitella ùn sà dì a so ragiò. Tenè, o indegnu, ampararete à ricumpinsà
cusì male a vostra moglie è à piglià ombra per nunda. (Porghje a lettara.)
Lighjete forte!

Mussiù, Secondu u vostru cunsigliu mi sà decisa pe u plafonnier. E misure ind'è
u scagnu di me maritu site già ghjuntu à piglià le. Ùn resta dunque più ch’è à
piazzà a lampana. Vi pregu di vene ghjovi prossimu trà 5 è 7 ore. Cusì
rientrendu in casa, versu 8 ore, M. Primi truverà u so scagnu schiaritu cum'è in
pienu ghjornu. 'Ssu rigalu di a so moglie, u vigilia di u so festa, sarà per
ellu una bella surpresa. Ed eiu saraghju ancu più cuntenta ched ellu. Contu
sopra voi senza fallu.

MADAMA TERZI (sustinendu a figliola) : Aiò, o Mariè! Ùn fà a cinnina; vai è posa
accantu à u to maritu...

MUSSIÙ PRIMI : Hè vera, a me mugliuccia, ma ti dumandu perdonu. (Và à pusà
accantu ad ellu.)

MADAMA TERZI : È torna : pattoni tuttu u mondu ne hà avutu è chì l’hà avuti i si
tinarà. Un’altra volta tutti faremu e cose cun più calma. Ùn pienghje più, o
Mariè! È voi, Ambrò, ascultate à mammasò : basgiate a vostra moglie è ch’ella
sia finita. (Mussiù Primi abbraccia u moglie.)



https://co.wikipedia.org/wiki/Populu

Populu pò difinì, in ghjinirali, un gruppu spicificu d'essari umani accumunati
da un sintimentu d'appartinenza, pussidendu o menu carattiristichi cumuni quali
lingua, cultura, rilighjoni o naziunalità. Pà certi un populu hè l'insemi di li
cittadini d'unu statu, ancu s'iddu in quistu casu si duvaria aduprà la parola
pupulazioni, ch'hè l'insemi di i parsoni fisichi risidenti in lu tarritoriu
d'unu statu. Altra cosa ancora hè la nazioni, cunsidarata comu custituita da
parsoni chì cundividini un ligamu suciali è culturali. Par asempiu, lu Vechju
Tistamentu faci rifirimentu à lu populu di Mosè, chì veni cunsidaratu una
nazioni, una rilighjoni è una cultura.

Firmendu chjari li ghjusti difinizioni di nazioni riguardu à la cumunanza di
lingua, di custumi è di istituzioni suciali, è di populu riguardu lu sintimentu
d'appartinenza, li paroli nazioni è populu venini cuntinuamenti cunfusi trà iddi
fin'à sustituì l'una cù l'altra. In la Dichjarazioni Univirsali di li Diritti
Cullittivi di li Populi (CONSEU - Barcellona, 27 maghju 1990), s'afferma: "Ugni
cullittività umana ch'aghjia un rifirimentu cumunu, una so cultura è una so
tradizioni storica, sviluppati si in un tarritoriu giugraficamenti ditarminatu
(...) custituighja un populu. Ugni populu hà lu drittu cussì d'adintificà si.
Ugni populu hà lu drittu à affrancà si nazioni." Sicundu quisti cuncetti è in
cunforma à li lingui francesa è inglesa, la parola nazioni tendi à piddà un
significatu più puliticu ch'è culturali, mentri la parola populu tendi à piddà
un significatu più culturali.



https://co.wikipedia.org/wiki/Nova_Caledonia

A Nova Calidonia (o Nova Caledonia) (in francesu: Nouvelle-Calédonie) hè una
cullittività francesa d'oltrimari particulari, situata in l'Uceanu Pacificu
suduccidintali. U so capilocu hè Nouméa. I so abitanti sò chjamati
Neucaliduniani.

Ughjettu di litica frà Gran' Britagna è Francia duranti a prima mità di u XIX
seculu, l'isula divintò pussidimentu francesu in 1853. Sirvì da culonia penali
par quattru dicennii à parta da u 1864.

A vita pulitica hè cumplicata da u fattu chì a pupulazioni indigena Milanesiana,
a cumunità Kanak, hè avali una minuranza (44%) à causa di u diclinu di a
pupulazioni è di l'immigrazioni sottu u duminiu francesu. U restu di a
pupulazioni hè cumpostu da i discindenti di i dipurtati francesi, cunnisciuti
com'è caldoches, è da una piccula minuranza estu-asiatica. Di a Nova Calidonia
facini parti ancu l'Isuli Loyauté (Marè, Lifou, Ouvea, Tiga, Mouli è Faiava) è
l'Isula di i Pini.

A rivindicazioni di l'indipindenza da parti di u "Front de Liberation Nationale
Kanak Socialiste (FLNKS)" principiò in u 1985. U FLNKS (vidatu da Jean Marie
Tjibaou, assassinatu in u 1989) dumandava a criazioni di un statu, chjamatu
'Kanaky'.

L'agitazioni purtò à una crescita di l'autunumia incù l'Accordi di Matignon di
1988 è l'Accordu di Noumea di 1998. Un referendum par l'indipindenza si tinarà
prima di 2014.

È situata à circa 1500 km à livanti di a costa australiana, in a zona
sudu-uccidintali di l'Uceanu Pacificu.

In 2010 si stima chì a pupulazioni aghji raghjuntu i 253.743 abitanti. Bona
parti di eddi stà in u capilocu Nouméa (in 2007 l'agglumeratu urbanu cuntava
circa 156.000 abitanti). I principali gruppi etnichi sò dui: quiddu milanesianu
(45,1% di a pupulazioni) è quiddu auropeu (34,1%). Esistini altri minuranzi trà
i quali quidda pulinesiana (11,6%) è quidda indunesiana (2,5%).

A lingua ufficiali di u paesi hè u francesu, è à tempu à quist'ultimu sò
prutetti altri lingui à liveddu naziunali: u kanaccu affirenti à l'aria
austrunesiana chì hà subitu molti influssi lessicali è funetichi da
l'indunisianu rindendu si simili à quiddu. À u liveddu turisticu, cummirciali è
insignatu puri in i scoli hè parlatu ancu l'inglesu com'è in u restu di u mondu;
sta lingua hà suscitatu moltu intaressu in u paesi data a grandi vicinanza incù
l'Australia.

L'attività ecunomica di maiò rilievu hè l'estrazzioni è l'elaburazioni di u
nicheli. In 2010 di stu metallu ni sò stati estratti 138.000 tonni. In u 2009 in
u Paesi si sò cuntati 99.000 intrati è un tutali di 141 milioni di dullari di
intrati grazia à u turisimu, un'antru sittori ecunomicu impurtantu. Par quantu
riguarda u sittori primariu, in u stessu annu sò stati cultivati 2.600 tonni di
granonu è 16.500 di noci di coccu; inoltri sò stati cuntati 90.000 buini, 37.000
suini, 12.000 equini è 600.000 vulatili. Infini, sò stati ricavati 16.618 metri
cubi di lignamu è 5.742 tonni di pesci. A reta stradali si stendi par 4.926 km.
In u capilocu, oltri à u portu più impurtanti di l'isula, si trova un aeruportu.
Circa 3 parsoni annantu à 10 ani accessu à internet.

L'arti principali hè a scultura, imprudata com'è urnamentu par i capanni à tettu
conicu. Si creani pilastri antrupumorfi alti ancu un metru è mezu è u tettu hè
impriziusitu da figuri di antinati oppuri dicurazioni astratti. Numarosu è
variatu hè u numaru di mascari, esibiti duranti i festi. Particulari sò i
picculi "testi-muneta" chì dicorani i scettri di cirimonia.

Di lugliu 2010 à u triculori francesu hè statu ufficialamenti affiancatu un'
insegna cuncipita da u Fronti di Libarazioni Naziunali Kanaccu è Sucialistu
(FLNKS), un partitu puliticu chì lotta par l'indipindenza di l'isula.

Sta bandera fù aduttata da u partitu in u 1980 è hè cumposta di trè fasci
orizuntali di uguali diminsioni. Da testa à fondu i culori sò u turchinu
(Pantone 286c), rossu (Pantone 032c) è verdi (Pantone 347c) incù a prisenza di
un chjerchju di culori giaddu (Pantone 102c) chì a lunghezza di u so diamitru hè
dui terzi di l'altezza di a bandera è spustatu versu u latu di u pinnonu. U
chjerchju hè burdatu di neru è à u so internu ci hè un disegnu di listessu
culori.

U turchinu simbulizeghja u celi è soprattuttu l'uceanu chì circonda l'isula. U
rossu rapprisenta u sangui virsatu da i kanacchii duranti a so lotta par
l'indipindenza, u sucialisimu è l'unità. U verdi simbulizeghja infini a terra è,
par estinsioni, l'antinati sippidditi sottu ad edda.

U discu giaddu rapprisenta u soli mentri u disegnu à u so internu hè una flèche
faitière, un tipu di freccia chì adorna i tetti di i casi di u postu, totem di
l'antichi paesi kanacchi.

Una culonia britannica in u Nordu America chjamata Nova Calidonia s'unì à
l'Isula di Vancouver par furmà a culonia di a Culumbia Britannica, chì s'unì
dopu à a Cunfiderazioni Canadesa è divintò una pruvincia di u Canada. U terminu
Calidonia hè u nomu latinu chì definia anticamenti l'attuali Scozia.

A Nova Calidonia hè dutata di un statutu spiciali, diffarenti da quiddu di
l'altri prubità stratarrituriali francesi. Hè amministrata da un Altu
Cummissariu. À u liveddu tarrituriali, u Guvernu hè asercitatu da un Cungressu
furmatu da i cumpunenti di l'assemblei pruvinciali, par un tutali di 54 membri.
I trè assemblei pruvinciali sò aletti à u suffraghju univirsali ogni 5 anni. In
u Parlamentu francesu a Nova Calidonia hè ripprisintata da un sinatori è dui
diputati.



https://co.wikipedia.org/wiki/Munimentu_di_a_Terra_Sacra_in_Vignola

U Munimentu di a Terra Sacra in Vignola hè un munimentu di Corsica. Hè situatu
annantu à a cumuna d'Aiacciu, à u liveddu di u stradonu chì và versu l'Isuli
Sanguinari, à u cantu di u mari, in Vignola. Hè unu di i sei munimenti ditti di
a "Terra Sacra" chì sò stati custruiti in u mondu da 1929 à 1933. Difatti, i sei
munimenti, cuncipiti da u scultori Gaston Deblaize sò stati eretti in parechji
loca:

U munimentu di Vignola hè un umaghju è una tistimunianza di a ricunniscenza pà i
millai di corsi chì sò morti duranti à prima guerra mundiali. In cima di u
munimentu, ci si trova a terra colta in dodici loca ind'eddi ci funi i battagli.
Ci hè una stela annantu à u munimenti di Vignola, ind'eddi si vedini i spichi di
granu. 'Ssa stela hè stata creata da Gaston Deblaize, in mimoria d' Alexandre,
mortu l'ottu uttrovi 1918, à un mesi di l'armistiziu. Alexandre murì in
l'attaccu di u Wallmüller ed era u cumpagnu di Gaston Deblaize, chì fù dinò unu
di i cumbattanti di a guerra di 1914. 'Ssu granu annantu à a stela di u
munimentu di Vignola hè un simbulu di fertilità è di rinascita. Si rifarisci à a
vulintà di trasmetta u missaghju chì u sacrifiziu di tanti viti hè statu mori
utili è hà parmissu di suminà un' antru avvena. Hè cusì chì tutti l'anni,
l'ondici nuvembri, ci sò la ghjenti chì vani à spona u granu davantu à u
munimentu di Vignola.

U munimentu di Vignola hè statu inauguratu u 30 sittembri 1933. Erani prisenti
Gaston Doumergue è Ghjacintu Campiglia, u merri d'Aiacciu à l'ebbica.



https://co.wikipedia.org/wiki/Mediu_Urienti

L'esprissioni Mediu Urienti (o Mediu Oriente) indicheghja in l'usu cumunu a
rigioni accupata da i Nazioni, da i Paesi è da i Stati di l'Asia
sudu-uccidintali, partendu da punenti versu livanti: da a Turchia à u Pakistan,
cumprindenti ancu i paesi arabi di a penisula araba, par mutivi giugrafichi,
currispundenti a listessa rigioni idantificata com'è Vicinu Urienti. I sei
principali gruppi linguistichi di l'aria sò u persianu, l'arabu, l'ebraicu,
l'assiru, u curdu è u turcu.

I Nazioni, i Paesi è i Stati, in ordini alfabeticu, chì facini parti di l'aria
sò 19: Afghanistan, Arabia Saudita, Bahrein, Cipru, Egittu, Emirati Arabi Uniti,
Giurdania, Iraccu, Iranu, Israeli, Kuwait, Libanu, Oman, Pakistan, Palestina,
Qatar, Siria, Turchia, Yemen.

Sturicamenti, l'esprissioni Mediu Urienti diriveghja da a suddivisioni
amministrativa ch'è a Gran' Britagna avia uparatu par u mondu asiaticu chì
dipindia da edda in periodu culuniali, ma si rifiriscia in urighjina à una
rigioni diffarenti da quidda attuali: u cambiamentu di significatu hè duvutu à
l'influenza americana. L'esprissioni Near East indicava infatti par u Foreign
Office è u Ministeru di i Culonii u mondu arabu sottupostu à u duminiu ottumanu,
da u Maroccu à a Turchia cumpresa, includendu ci a stessa Grecia chì di l'Imperu
Ottumanu "vicinu-uriintali" facia tandu parti è chì divintò indipindenti solu in
u 1820-21. L'esprissioni Middle East idantificava inveci l'aria (micca
esclusivamenti islamica) ch da a Persia ghjunghjia finu à tuttu u sub-cuntinenti
Indianu chì facia parti à l'ebbica di u so duminiu. L'esprissioni Far East si
rifiriscia infini à l'aria chì si stindia ancu di più à l'Urienti. Un
equivalenti di quissa, incù calchì diffarinziazioni minori, fù usatu ancu da a
Francia chì imprudava (è sempri improda) currintamenti i tarmini Proche Orient,
Moyen Orient è Extreme Orient. In Italia inveci una discreta cunfusioni incita à
accumunà Vicinu Urienti à Mediu Urienti, incù una pridilizioni par st'ultima
difinizioni, incù soprappusizioni chì sò duvuti essinzialamenti à una inadiquata
catigurisazioni giu-pulitica di l'aria intreia par i carattaristichi di a storia
culuniali Taliana. Firmeti infatti limitata à l'aria africana è ùn sintì alcuna
nicissità d'individuà incù pricisioni burucratica parechji è disumugenii rigioni
di u mondu, limitendu si par via di cunsiquenza à crià par Eritrea, Sumalia è,
par brevi periodu, Abissinia, l'esprissioni "Africa Uriintali Taliana" chì, par
rifiriscia si à u cumplessu di i duminii taliani d'oltrimari, includendu ci a
Libia, si ricurria à a più simplici difinizioni di "Africa Taliana". A
sprissioni "Mediu Urienti" hè quantunqua stata ricivuta è usata in u mondu arabu
(à u-Sharq à u-awsat) chì frà altru ricorri assà più vulinteri à i tarmini
"Màghreb" è "Màshreq" (rispittivamenti "Uccidenti" è "Urienti") par idantificà i
paesi arabi nordafricani, incù l'esclusioni di l'Egittu da u quali, versu l'arii
arabufoni più uriintali, s'usa par appuntu u tarmini Màshreq. A cunfusioni ùn si
scontra micca inveci par l'arii "vicinu-uriintali" d'ità antica (pricidenti à a
cunquista araba) par i quali hè stata aduttata oramai l'esprissioni
accadimicamenti attistata di "Vicinu Urienti anticu".

In u Mediu Urienti viviani molti populi, in maiuranza musulmani. I principali sò
l'Arabi, i Turchi, l'Iraniani è i Curdi. L'Arabi sò urighjinarii di a penisula
arabica, induva formani a maiò parti di a pupulazioni cusì com'è in Libanu è in
Giurdania, in Iraccu è in Siria; molti Arabi viviani ancu in Israeli. Nonustanti
l'Arabi fussini cunsidarati un unicu populu, trà eddi ci sò diffarenzi prufondi,
chì à volti sò à l'urighjina di cunflitti. I Turchi, stabiliti si in sta rigioni
in u Bassu Medievu, viviani in Turchia è in minuranza in l'isula di Cipru. Sò
Turchi ancu l'Azeri (Iran è Azerbaigian). L'Iraniani sò i discindenti di i
Persiani è sò u populu più numarosu in Iran; sò musulmani sciiti è micca
sunniti. I Curdi viviani da tempi antichissimi in una vasta rigioni cumprindenti
a Turchia sudu-uriintali, l'Iraccu sittintriunali, una parti di l'Iran
uccidintali è parechji lembi in Siria. Sò oltri 30 milioni, ancu s'è i guverni
di l'Iraccu, di a Turchia è di l'Iran ani à longu nigatu a so esistenza,
difiniscendu li com'hè "Turchi di i muntagni". Sti guverni ani fattu una
riprissioni feroci incù unu starminiu sistematicu di i civili, soprattuttu da
parti di l'Iraccu. Vicinu à sti pupulazioni più numarosi ci ni sò altri
ugualamenti impurtanti: l'Abrei, abitanti di a Palestina in l'ità antica, si
sparguglietini in altri rigioni in u periodu di u duminiu rumanu (diaspora
ebraica). Molti Ebrei vultetini in Palestina o sottu u duminiu inglesu o dopu a
siconda guerra mundiali. Oghji l'immigrazioni d'Abrei in Israeli cuntinueghja,
incuraghjita da u guvernu chì punta à rinfurzà a prisenza ebraica in a rigioni:
l'Abrei israiliani pruvenini dunqua da i Paesi auropei, asiatichi è africani è
formani un gruppu moltu eterugeneu, ancu s'è accumunatu da a riligioni
israilitica. In sta rigioni viviani ancu da tempi antichi parechji populi
cristiani: Armeni è Grechi. L'Armeni fundetini un regnu probbiu è funi dopu
sottumissi da i Turchi ottumani. Erani numarosi in a Turchia uriintali finu à
l'iniziu di u XX seculu, ma l'Ottumani, in u duminiu di a prima guerra mundiali,
fecini un massacru sistematicu di l'Armeni. I Grechi si trovani solu in l'isula
di Cipru, induva formani a maiuranza di a pupulazioni. Un tempu erani numarosi
ancu in l'oghjinca Turchia, ma funi custretti à andà si ni dopu a prima guerra
mundiali. In i zoni disertichi di a penisula arabica ci sò populi nomadi, ma in
a maiò parti di a rigioni a pupulazioni vivi in paesi è in cità. Di solitu a
pupulazioni urbana hè più numarosa di quidda rurali è tendi à aumintà par
l'immigrazioni da i campagni. Parechji cità ani un'urighjina antichissima
(Ghjerusalemma, Damasco è Baghdad, mentri altri sò moltu ricenti. Parechji cità
subraneghjani u milionu d'abitanti è frà i cità principali ci sò Istanbul, in
Turchia, Teheran, capitali di l'Iran, è u Cairu, in Egittu. A rigioni hè
intarissata da varii finomini migratori: spustamenti da i paesi più povari versu
i paesi pruduttori di pitroliu; emigrazioni versu l'Auropa (soprattuttu in
Germania); spustamenti interni incausati da guerra è parsicuzioni; migrazioni
d'Abrei versu Israeli.



https://co.wikipedia.org/wiki/Lingua_sarda

U sardu (nomu nativu sardu, lìngua sarda in campidanesu, limba sarda in
luguduresu) hè una lingua appartinenti à u gruppu rumanicu di i lingui
induaurupei chì, par diffarinziazioni evidenti devi essa cunsidarata com'è
autunoma da i sistemi dialittali d'aria italica, gallica è ispanica è par via di
cunsiquenza classificati com'è idioma originali in u circondu niulatinu. Hè
parlatu in l'isula è Rigioni Autunoma di a Sardegna. Hè classificatu com'è
lingua rumanica uccidintali è cunsidarata da molti studii com'è una di i più
cunsirvativi frà i lingui dirivanti da u latinu. Bench'è a basa lissicali sii
par u più d'urighjina latina, u sardu cunserva puri calchì tistimunianza di u
substratu di i lingui parlati prima di l'arrivu di i rumani, tantu chì ci sò
l'evidenzi d'etimulugii sardiani è fenichi in parechji paroli, soprattuttu
tuponimi.

I dui lingui principali chì cumponini u sardu sò u sardu luguduresu è u sardu
campidanesu. U gadduresu, parlatu in u nordu di l'isula, in Gaddura, hè una
lingua chì s'assumiglia à u corsu sartinesu corsu di tipu sartinesu, incù 20% di
u vucabulariu sputicamenti sardu, mentri u sassaresu, parlatu da l'Anglona finu
a l'Asinara è à spessu cunsidaratu com'è un varietà di transizioni incù à lingua
sarda par via di a forti influenza lissicali, funetica è sintattica ancu s'iddu
a grammatica è a maiò parti di u lessicu fermani italurumanzi.

S'hymnu sardu nationale, cumpostu da Vittoriu Angius è musicatu da Ghjuvanni
Gonella in 1843, à l'urighjina in una virsioni campidanesa (ma ni esisti ancu
una luguduresa) furtamenti latinizata in a grafia, hè statu l'innu di u Regnu di
Sardegna sabaudu è di u Regnu d'Italia, incù a Marcia Riali, finu à u 12 uttrovi
1946.

Dipoi 1997 a lingua sarda, incù l'altri lingui prisenti in l'isula, hè lingua
ufficiali di a Sardegna, in rigimu di cuufficialità incù u talianu.



https://co.wikipedia.org/wiki/L%E2%80%99angunia_di_un_paisolu_corsu

L’angunia di un paisolu corsu hè un testu in lingua corsa scrittu da Antone
Bonifaziu (ufficialmente Antone Bonifacio) (1866-1933). 'Ssu testu in prosa hè
statu publicatu in u 1926 in L'Annu Corsu, un' antulugia publicata una volta
l'annu, chì cuntenia testi litterarii scritti in corsu è in francese. L’angunia
di un paisolu corsu hè stata ripublicata, in u 2005, in u numeru 7 di a rivista
Pointe du Cap Corse da l'Associu Finochjarola, incù una traduzzione in francese
da Ghjermana De Zerbi.

Ci conta Antone Bonifaziu in L’angunia di un paisolu corsu i guai di u paisolu
di Granaghjolu d’Ersa, chì si spupuleghja à pocu à pocu. Antone Bonifaziu
discrive prima u paisolu. Face dinù una paragunata trà u paisolu cum'ellu era
tempi fà è a situazione à l'epica duv'ellu scrive. Cuntrasta l'autore a
ricchezza d'innanzi è a puvertà prisente. Eppo ci spiega ciò chì hà incausatu u
spupulamentu di u paisolu.

Spennasumeri ! È quessu u puntu induve a strada naziunale, chì face u giru di
Capicorsu, segna a divisione di e duie coste : quella orientale, versu Ruglianu
è Bastia, è quella occidentale, versu Centuri è San Fiurenzu. Da ’ssu logu s’hà,
davante à sè, un quadru magnificu. In faccia, à forse un chilometru è mezu, in
linea dritta, u monte di Sant’Antuninu, altu 300 metri, taglia l’urizonte
piattendu u mare, chì apparisce à i dui lati cum'è in duie tazze enorme. Quella
a dritta hè disegnata da u collu di u Cataru chì s’inghjotte a strada chì scende
à la marina di u Bercaghju. In fondu à quella di manca, tra e culline di u
Finocchju è di l’Aliberghi, scorre, minutellu è prufondu, fin’à la marina di
Tollari, u Guadu – dettu Granaghjolu… sopra e carte di u Statu Maggiore !

Sant’Antuninu hè una graziosa muntagnola pinzuta, cuperta, tempi fa, di macchje
alte, folte è prufumate, e nuda, oghje, cum'è a mè mana. Subitu chì ci spunta
qualcosa, i pastori ci appiccianu u focu : cusì avaranu a finiccia pe e bestie,
caprune o picurine. In cima però, une pochi di lecci siculari cuntinuanu à mandà
tutti i so rami curbi versu a cappella di u santu, bianca cum'è un gigliu : u
focu, veru miraculu, ùn ci hà mai pututu ghjunghje !

À dritta di Sant’Antuuninu, versu U Macinaghju, portu di Ruglianu, si scorghje a
torra detta d’Agnellu, a vicina Capraia è, più in quà ma assai più in fondu, a
Gurgona, pocu luntana da Livornu.

À manca, u mar' Tirrenu è u mar' Francu, meschjanu e so acque in paru à
l’isuletta di a Giraglia (a Ghjiraghja), chì pare una nave gigantesca è bizarra.
A so vechja torra, quadrata è grisgia, è u so finale biancu chì s’inalza arditu,
sopra un casamentu cupertu à terrazza, compie l’illusione. Quandu u tempu hè
chjaru, a costa tuscana è quella ghjenuvese, venenu à frisgiulà l’urizonte
deliziosamente...

Spennasumeri ! Locu da duve si spennanu o si spinnavanu, una volta, i sumeri
fatti vechji o stroppii. Hè quindi un puntu altu, un spinnatoghju chì sorte da
un billissimu boscu è chì supraneghja una conca prufonda è spaziosa, aperta solu
versu a marina di Tollari è versu u Cataru di i quali avemu ghjù parlatu, è
chjosa in giru da culline e munticelli alti da 200 à 300 metri. In fondu à ’ssa
conca hè piantatu u Granaghjolu, u più grossu di i cinque paisoli di a Cumune
d’Ersa. E so case, bianche o brune, sò arrampicate à un poghju cum'è pecure in
banda, trà dui guadelli.

Unu di ’ssi guadelli, quellu à manca, hè quasi sempre seccu ; l’altru, veru
turrente l’invernu, vinuta a statina, mette u scumpigliu frà un’è pochi di
paisani è di paisane chì li cherenu, littichendu si, a limosina di un filarellu
d’acqua per dissetà giardini tamant’è mandili. Un muchju di case, a Guadella, si
trova aldilà di u primu guadigliolu, accantu à una minera d’antimoniu, chjosa
dapoi qualchì annu, ma duve ci hè statu finu à più di centu operai. I travagli,
sempre diretti cù u scopu di guadagnà subitu, ùn n’hanu mai datu ch'è risultati
mischini : nunda ch'è per ripiglià li, ci vurria à spende centinaie di milla
franchi, perchè tutti i pozzi sò colmi è tutte e gallerie sò falate. Oltre d’avè
ruvinatu tanti belli lochi, i travagli di a “Minera” l’hanu privi d’acqua in
sempiternu.

Eppuru ’ssa prusperità ùn era nunda à pettu à quella di un seculu è mezu fà.
Minaria, secondu mè, era allora, ind’a parte più bassa, cuperta di padule è di
ghjuncaghje, malsana è periculosa. Ma l’alture presintavanu un altru aspettu. A
me maginazione vede culline strippate fin'à in cima da l’aratu cun coppie di boi
à vuluntà (Nota 2. Oghje à u Granaghjolu ùn si vede un capitignulu di vacca nè
un cornu di boie. Mi ramentu mentre era sempre chjucucciu d’avè ci vistu quattru
coppie di boi è duie vacche (patroni : Carlini, Antoni, Antomarchi). È ind’u
listessu tempu – o pocu avanti – facianu un passa è veni da u Bercaghju in
Bastia ed anc’altrò quattru gondule (patroni : Agostini, Carlini, Bonifacio,
Antomarchi). Ùn parlu di i bastimenti à vela più maiò chì tuccavanu u
Barcaghju : pudarìa ricurdà ne una meza duzina ed ancu più fatti, almenu in
parte, ind’e nostre marine di Capicorsu.), campi di granu, granone, ceci,
cicerchje è moghi dapertuttu, frutteti è uliveti in quantità è sopratuttu vigne
à perdita di vista di e quale l’uve ghjnuvisella, muscatella, malbasgìa,
cudiverta, ecc., davanu un vinu abundante è squisitu. È tutti quelli muri e
quelli palmenti chì omu trova un po apertuttu ind’e machje ricordanu un passatu
chì fù riccu. Parlanu puru i resti di i mulini spapersi un po dapertuttu. Una
tomba sopra u Granaghjolu, à manca di Spennasumeri, ùn era altru ch'è un mulinu
à ventu. Assai più in dà, dopu u paisolu di Butticella, à la Serra, trè altri
mulini à ventu anu sempre u so corpu ben' cunsirvatu. Cinquant’anni fà unu di
elli macinava sempre, à stonde, è mi ramentu chì ùn sò tanti anni l’altri dui
giravanu anch’elli disperatamente e so bracce scarne, quandu u ventu si mittia à
suffià timpistosu !

L’esistenza incuntrastabile di tutti ’ssi palmenti è ’ssi mulini prova dunque
ch'è u Granaghjolu pruducia grani è vini in quantità. Esistenu sempre à u
Barcaghju casucce in ruvina, i cusì detti “Magazini”, chì sò cumposti di un
fundu spaziosu cù un pezzu o dui sopra. In ’ssu fondu si vede spessu un palmentu
per fà u vinu è più spessu dinò una furnacia per coce lu. Ancu e case abitate
oghje sò quasi tutte antichi “magazini” trasfurmati. Ghjè à u Barcaghju, cum'è a
dice u nome, chì eranu imbarcati i vini, perchè hè da crede ch'è l’altri
prudotti servinu pe i bisogni lucali. 'Ssi vini s’andavanu à vende à San
Fiurenzu, à Calvi, in Aiacciu, un po dapertuttu in Corsica, è ancu in terra
ferma italiana induve eranu assai stimati.

Ma quant’è u vinu, Ersinchi purtavanu in Italia ogni spezia di pesciu : boghe,
zarri, uchjate, cudaspri, ecc., sottu à u nome di scapechju. U pesciu scapatu,
frittu è arumatizatu cun acetu, arifogliu, mortula, era messu in botte è speditu
cusì à Ghjenuva, à Livornu, à Napuli, un po dapertuttu.

Ma perchè a campagna un n’è più quella di una volta ? 'Ssu misteru ùn n’hè
impinetrabile. A campagna finisce di more si, per mancanza di bracce. U
Granaghjolu, cù e so ottanta case, avia, una cinquantina d’anni fà, circa 400
anime. Avà ci n’hè à mata pena 150, cumprese trè o quattru famiglie fristere, e
più numarose. Una vintina di case stà chjose affattu. In una dicina d’altre, ùn
resta più ch'è una donna, una vechja veduva ch'è, prestu prestu, chjudarà
anch’ella a so porta, per sempre. Tutti l’altri sò partiti : di l’omi, ùn'è
pochi sò impiigati di guvernu ; a maiò parte battenu l’onde di u mare cum'è
marinari, è spessu ancu cum'è capitani perchè l’Ersinchi in generale ùn sò
ghjoccari, cum'è si dicia una volta, ma si sanu fà postu per tuttu. Vivenu in
Marseglia cù e so famiglie è un venenu più à u paese ch'è di quandu in quandu,
finu à u ghjornu chì si ne saranu scurdati affattu. Chì vole vede u Granaghjolu,
vada à Marseglia : culà infatti si trovanu i trè quarti di i so trè centu
figlioli spapersi pè u mondu.

Quandu era zitellu, e cose ùn andavanu cusì. L’omi, quasi tutti, partianu à
navigà, cum'è oghjeghjornu ; ma nun facianu longhe assenze. Parechji riturnavanu
quandu vinia a gattiva staghjone. E donne stavanu à u paese à cumbià l’affari.
Cù i soldi chì li mandavanu i so mariti, facianu travaglià i lochi da i Lucchesi
chiì vinianu ogni annu per squadre à mette si à la dispusizione di duie o più
famiglie. Ma cù u tempu e cose sò cambiate : i mariti à u cuntattu di u
cuntinente sò divintati, per dì cusì, più mansi. E donne chì sò andate ancu elle
à la scola, anu principiatu à ùn trimà più quandu elli parlavanu, à chjamà li di
tù, à gridà più forte ched elli è qualchì volta ancu – o vergogna ! – à fà li
piglià l’acqua è spazzà a casa ! Parechje chì anu vulutu vede Marseglia, n’anu
vantatu e billezze è i comudi è anu fattu vene l’acqua in bocca ancu à l’altre.
Cusì anu pigliatu gustu à la cità è si sò sdignate di u so paese è di i so
lochi.



https://co.wikipedia.org/wiki/John_Maynard_Keynes

John Maynard Keynes (5 ghjugnu 1883 - 21 abrile 1946) hè un economistu
britannicu di notorietà mundiale, ricunnisciutu cume fundatore di a
macroeconomia muderna. U keynesianisimu, a nova economia keynesiana, u
neu-keynesianisimu o u post-keynesianisimu sò currenti di pinsamentu esciuti da
l'opera di Keynes.

Consideratu cume unu di più influenti teoriciani di l'economia di u seculu 20,
Keynes participò à a Conferenza di Pace di Versaglia à a fine di a Prima guerra
mundiale è à l'accordi di Bretton Woods. À propositu di a Conferenza di
Versailles, hè cunnisciutu ancu pè a redazzione d'un libru annant'à ella,
intitulatu E consequenze economiche di a pace, publicatu in u 1919.

Keynes hè u figliolu di un profesore d'università di logica in Cambridge. Fece e
so studie in Eton è ghjunse in u Civil Service, corpu di alti funziunarii
inglesi, eppò diventa professore d'economia pulitica. Cume Ricardo, hè diventatu
riccu grazia à felici investimenti in borsa. Sara à spessu consiglieru di u
guvernu. Diventa in 1942 Lord Keynes, barone di Tilton.

A so prima teoria fù u Trattatu nant'a muneta, ma a so opera maiore fù senza
dubitu a Teoria generale di l'impiegu, di l'interessu è di a muneta (1936), chì
face a critica di a Lege di Say, mostra e limite di u lascià-fà dapoi a fine di
u seculu 19, è da chì offre novi stuviglii pè a messa in opera di politiche
economiche. Cusì, per esempiu, e so opere funu impiegate dopu à a Seconda guerra
mondiale in u quatru di u sviluppu di u Statu-providenza.

Dapoi Jean Baptiste Say, l'economisti cunsideravanu chì ciò chì conta in un
mercatu ghjè l'offerta ; a dumanda vene dopu, di manera automatica, secondu
elli.

Ghjè per quessa chì, quandu Churchill diminuisce u salariu di i minatori pè
diminuisce u prezzu di u carbone inglese nant'u mercatu internaziunale, s'oppone
à 'ssa misura, dicendu chì 'ssa calata di salarii si trasformerà in una calata
di u putere di comprà, dunque di a consommazione è infine di a produzzione
(postu chì dumanda ci ne serà di menu), cusì aummentendu u desequilibriu di
l'economia.

Pè Keynes, a muneta ùn hè micca solu, cume pè i neo-classichi un stallone di
valore è un stuvigliu di scambiu, hè ancu una riserva di valore. L'agenti
economichi ponu mete soldi da cantu è risparmià.



https://co.wikipedia.org/wiki/Idra_di_Lerna

In a mitulugia greca l'Idra di Lerna o Idra hè un mostru incù novi testi à forma
di sarpi, natu da Tifonu è Echidna, com'è Cerbaru, Ortru è a Chimera. Vivia incù
u mostru Carcinu.

L'Idra di Lerna avia novi testi di sarpi, di i quali a cintrali era immurtali.
Eppuri, sicondu altri virsioni n'avia 50 ed erani tutti d'oru. U corpu era di un
dragonu ghjigantescu è senza ali, ancu s'è parechji li attribuiscìani un corpu
di ghjacaru. Qualsiasi testa fussi tagliata, subitu ni rispuntavani dui. U
sangui è u fiatu di l'Idra erani vilenu murtali.

U mitu narra chì l'Idra, chì vivia in i circonda di Lerna, fù uccisa da Erculu
duranti u sicondu di i so lavori. L'eroi truvò l'orrenda bestia mentri dighjiria
u so pastu in a caverna è li tagliò tutti i testi. Par ùn cada preda di u so
fiatu trimendu Erculu trattensi u rispiru. Scuprì parò chì da u muzziconu di
ogni testa tagliata ni spuntavani istantaniamenti altri dui. Ebbi cusì
un'alluminazioni, è chersi aiutu à u nipoti Iolau: mentri Erculu tagliava i
testi, Iolau dava focu à u sangui di a ferita, cicatrizendu la in modu chì i
testi ùn pudissini micca ricrescia. L'ultima testa eppuri era immurtali è ùn
sirvì nemmenu u so novu stratagemma. Tandu sippidditi a testa è u corpu sottu
una massa enorma. Erculu bagnò a punta di i frezzi in u sangui di l'idra,
altamenti vilanosu, par renda i firiti inflitti da eddi invaribili.
Un'accidintali puntura incù una di tali frezzi pruvucò atroci suffrenzi à
Chironu, centauru amicu è insignanti di Erculu, chì essendu immurtali ùn pudia
micca mora è, par dà fini à u turmentu, dunò a so probbia immurtalità à
Prumeteu.

In a zuulogia mitulogica medievali, u tarmini Idra sta à indicà un dragonu
ghjinericu incù molti testi. In i bistiarii mediivali esisti l'Hydrus, varianti
di l'Idra. Quiddu hè u numicu par antunumasia di u cuccudrillu, da u quali si
faci inghjotta par dopu lacirà ni u stintinu. Erasmu da Rotterdam in i so Adagia
paraguneghja a guerra à l'Idra di Lerna. «Quinetiam bellum è bellu siritur, è
simulatu verum, è pusillu maximum exuritur, nequi raru solet in his accidere qod
di Lernaeo monstro fabulis pruditum est». (È postu ch'è a guerra inghjinareghja
a guerra, da guerra finta nasci guerra vera, da guerra chjuca nasci guerra
grandi, è ùn accadi micca di radu ciò ch'eddu si conta in u mitu di u mostru di
Lerna).



https://co.wikipedia.org/wiki/Esiodu

Ùn s'hè micca sicuru s'è Esiodu hè natu à Cuma, cità eolica di l'Asia Minori, o
à Ascra, in Beozia. Quistu parchì u babbu di u pueta emigrò da Cuma à Ascra par
fughja a puvartà. S'è Esiodu fussi natu à Cuma ùn si spiigaria micca parchì eddu
afferma d'avè scumpiitu un solu viaghju par mari in tutta a so vita, quiddu à
traversu l'Euripu par ricà si in Eubea, alminu ch'eddu avissi cunsidaratu nullu
u viaghju da Cuma versu Ascra parchì era troppu chjugu par consirvà ni calchì
ricordu. Par quantu riguarda a data di nascita, fin da l'antichità ùn si sà incù
pricisioni s'eddu parlò com'è pricidenti, cuntimpuraneu o pustiriori à Omeru.
Erodutu risolsi u prublemu considarendu li tremindù cuntimpuranei. Eppuri presi
parti à i festi in onori di u principi Anfidamanti in l'isula di Eubea, induva
participò à una cumpetizioni in a quali ottensi a vittoria è un tripedi in
premiu. Hè dunqua ricunnisciuta da i critichi muderni a cullucazioni di Esiodu
intornu à u principiu di u VII seculu a.C. (nittamenti succissivu à Omeru). A
cumpetizioni trà Omeru è Esìodu dà inveci una tistimunianza tuttu à fattu
suspetta di a cuntimpuraneità di i dui pueti. I dati biugrafichi ci pruvenini
inveci da i so opari stessi. Figliolu di u cummircianti marittimu Dios,
urighjinariu di a Cuma eolica in Asia Minori, custrettu à cullucà si in Beozia
par via di un' attività faddita, dici eddu stessu ch'eddu ùn si n'intindia micca
in u mari è a navigazioni, parchì feci una sola travirsata in a so vita, quidda
di l'Euripu, da Aulidi à Calcidi in Eubea par i festi d'Anfidamanti. Par stu
mutivu i critichi cunsidareghjani com'è impussibili a nascita in a cità
d'urighjina di u babbu (ùn avendu fattu ch'è quidda travirsata è micca u
passaghju da Cuma à Ascra), è vedini com'è cità nativa Ascra stessa, ancu s'è
l'affirmazioni d'Esiodu ùn saristi micca in cuntradizioni incù a so nascita in a
Cuma eolica (a travirsata infatti avaristi pussutu essa scumpiita da un Esiodu
sempri criaturu à u seguitu di u babbu). Tramutatu si cusì in Beozia, u babbu
duviti divintà un agricultori è, nantu à i so ormi, divintò puri Esiodu, tantu
ch'è l'Opari è i ghjorni dani una discrizzioni dittagliata di a vita campagnola
di quiddu tempu. À a morti di u babbu, u patrimoniu fù divisu trà eddu è u so
frateddu, Perse, chì dopu à avè dilapidatu tutta a so parti, riiscì par via
d'una tracca à impussissà si di a parti di Esiodu (grazia à un prucessu
ghjudiziariu in u quali currompi i ghjudici). Plutarcu ci infurmò di a so morti
viulenti, essendu statu uccisu da i frateddi di una donna ch'eddu sedussi o
tantò di siducia.

Si narra ch'è à i ludi funebri in onori di Anfidamanti, vinsi è suparò ancu in
bravura Omeru stessu. Eppuri stu fattu ùn hè micca sturicamenti sicuru, postu
ch'è u documentu chì l'attesta, l'Agone di Omeru è Esiodu, fù cunsidatu incù
suspettu, simbrendu à i critichi ch'eddu fussi un'invinzioni di u sufistu
Alcidamanti. Oltri à l' Opari è i ghjorni, hè pussibuli attribuiscia incù
cirtezza à Esiodu ancu a Tiugunia, u prima puema riligiosu grecu chì prova à
stabiliscia un ordini in a genealugia di i divinità adurati in Grecia (a
Tiugunia hè asattamenti quissa, veni à dì a nascita di i divinità). St'opara
nasci da l'esigenza da parti di l'autori di "definiscia" è riurganizà a
fluttuanti materia mitulogica chì, à causa di i diversi tradizioni lucali di
l'Elladi, prisintava diffarenti lighjendi o tuttu à fattu diffarenti
"genealugii" par u stessu diu o dea. Edda, inoltri, cunteni numarosi
infurmazioni nantu à l'origini di l'universu è nantu à i divinità primurdiali
chì contribuitini à a so furmazioni è probbiu par tali raghjoni si riteni ch'è a
Tiugunia fù u testu chì garantì a vittoria d'Esiodu à i festi Calcidichi, è chì
dunqua hè cunsidarata com'è pricidenti à l' Opari. Oltri à i dui cilebrissimi
opari à no arrivati par intreiu, di u corpus esiudeu diviani fà parti ancu U
catalogu di i donni o Eoie, cunsirvatu in forma frammintaria, U scudu d'Erculu è
una seria d'opari minori, tutti cunsirvati in modu frammintariu, di a quali
autanticità i stessi antichi dubitavani dighjà. Ùn hè mancu stampa chjaru ciò
ch'eddi funi i Grandi Eoie, di i quali sò attistati à malapena u titulu è calchì
frammentu.

Esìodu s'accupò par prima di una nova puisia: a puisia "didascalica", veni à dì
à u fini d'insignà. Essendu una grandissima parsunalità, com'è occorsi par
Omeru, attirò à sè una discreta quantità d'opari chì ùn erani micca i soi. Si
riporta di seguitu a lista cumpletta di l'opari minori, di i quali parò, com'è
s'hè dittu, à spessu hè diffusu u suspettu (o a cirtezza) ch'eddu si tratti di
scritti apocrifi.

A pruposta di Esìodu si culloca in l'VIII seculu a.C. è duvimu dunqua prughjittà
a so opara in u pinsamentu di u tempu; hè u prima autori grecu à pruvà à metta
par iscrittu l'antica mitulugia tiulogica è à fà lu incù a cuscenza d'essa un
pueta prufeta. Finu à tandu ùn avia pruvatu nimu à intruducia un cuncettu
tiulogicu è tiugonicu (Tiugunia), affianchendu lu à un cumplementu eticu (L'
Opari è i Ghjorni). Quissa poni in risaltu l'evidenti cumplimintariità di i dui
opari principali d'Esìodu.

Esìodu hè statu ghjustamenti difinitu da parechji com'è u pueta di l'umili.
Infatti cumpuniti un'opara, L' Opari è i Ghjorni, chì sona com'è una critica
contru l'inerti oziusità di l'aristucrazia; inoltri, hè a prima volta chì i
classi infiriori trovani spaziu in a puisia epica greca.

Esìodu hè un pueta epicu, è cusì a so lingua hè quidda di l' epos, dighjà
cundiziunata da l'usu di l'esametru. Esisti puri calchì eccezzioni, spessu formi
chì rimandani à i dialettisimi lucali, più prisenti in l'Opari. Di manera
evidenti, essendu data a pusizioni eolica di a Beozia (induva l'opari esiudei sò
cumposti), sò più prisenti l'eolisimi in cunfrontu à l'epos omericu. Da parti di
quiddi critichi chì volini Esìodu com'è un ripprisintanti di una tradizioni
puetica indipindenti, sò stati cunsidarati incù un' attinzioni maiori quiddi
aspetti linguistichi tutalamenti stranieri à Omeru, com'è parechji infiniti
brevi è accusativi plurali brevi di a prima diclinazioni. U stilu inveci, hè
varghjinatu. Sò molti difatti i formuli sputicamenti omerichi o custruiti
annantu ad eddi. Omeru inoltri ùn pudia micca essa prisenti com'è mudeddu (à
diffarenza di quiddu chì avviniti in l'ebbica ultiriori) bensì com'è
ripprisintanti di un genaru litterariu sempri vivu è attivu, è a cultura à a
quali appartinia Esìodu, quidda Beotica, era diffarenti da quidda chì avia
pruduttu l' epos. U stilu epicu tradiziunali hà una tunalità uniforma, senza
frastagliaturi. Inveci u stilu di Esìodu hè versiculori, priculusamenti
oscillanti frà una tunalità ieratica è una tunalità pupulari. Quantunqua in u so
cumplessu hà un andamentu efficaci, lapidariu, tindinzialamenti causticu,
ellitticu. A grandezza d'Esìodu hè tistimuniata da u fattu ch'eddu hè parimenti
abili par dilinià sceni di genaru, magari tracciati incù una spezia di gustu
oleugraficu ottucentescu, quantu par cundinsà affreschi tipicamenti epichi.
Esìodu sustanzialamenti transcudificheghja u linguaghju omericu, manipuleghja
dunqua u testu omericu in rapportu à i so nicissità cuntingenti, oppuri, essendu
un innuvadori, suvita a strada di a neufurmazioni, inventa veni à dì un novu
lessicu è novi imagini. Da parechji, par stu so spiritu innuvativu, hè statu
paragunatu à un Leopardi di l'ebbica.

À Esiodu hè statu intitulatu u crateru Hesiod, annantu à a superficia di
Mercurio. À Esiodu hè didicatu dinò u prima attu di l'opara I Musi galanti di
Jean-Jacques Rousseau.



https://co.wikipedia.org/wiki/Bunifaziu

Bunifaziu (in liguru bunifazincu Bunifazziu, in talianu è in francese Bonifacio,
à l'epica rumana Marianum) hè una cumuna di quasgi 2.700 abitenti, situata in u
dipartimentu di a Corsica suttana, nantu à u strittu di i Bucchi di Bunifaziu
chì a sipara da a Sardigna. Hè a più cumuna miridiunali di a Corsica.

U paesu hè custruitu attornu à una prufonda baia simuli à un picculu fiordu
circundatu da pareti in calcari biancu, à l'internu di i quali fubbini ancu
scavati in u tempu vani di vechji casi è magazini.

À l'internu di u fiordu si trova u portu, principalmenti turisticu, da u quali
partini ancu i traghetti chì cullegani rigularmenti a cità à a vicina Sardigna
cù Santa Tiresa di Gaddura (OT) da à quali si trova à 12 km chì sò parcorsi in
un'ora di traghettu.

In seguitu à l'internu di a baia, l'insidiamentu fù uccupatu da mircanti grechi
è militari rumani; dopu à iddi, a cità fù à longu in manu di i pirati di u Mari
Meditarraniu.

A tradizioni afferma chì u nomi vensi attribuitu solamenti in seguitu, grazia à
Bunifaziu II di Tuscana chì in 833 rifundò quici un paesu à difesa da
l'incursioni di i Saraceni. Par dui seculi ristò sottu u cuntrollu di a
Ripublica marinara di Pisa finu à quandu passò sottu u cuntrollu di a Ripublica
di Ghjenuva; un'antucula conta chì i Ghjinuvesi intronu in a cità apprufittindu
di un matrimoniu è di u statu di briachezza di a pupulazioni.

Grazia à a so pusizioni strategica sia da u puntu di vista giugrafficu
(pussibilità di cuntrollu nantu à i bocchi di Bunifaziu), sia da quiddu
tupugrafficu (a cità vechja hè edificata nantu à l'alti scudderi à piccu nantu à
u mari è hè accissibuli solu da l'internu di u fiordu), i Ghjinuvesi a fecini
divena una furtezza impurtanti.

Trà l'assalti maiò si pò ricurdà quiddu purtatu da u rè d'Aragona in 1420,
duratu cinqui mesi, duranti u quali vensi custruita una scala longu a pareti di
a scuddera pà cunsenta l'appruvigiunamentu di l'acqua, chjamata scalinata di u
rè d'Aragona.

A cità fubbi cunquistata grazia à l'ingannu di un emissariu ghjinuvesu u quali
pirmisi chì a guarnigioni riturnessi sottu u duminiu di Ghjenuva. Ghjenuva però
a deti à a Francia cù u Trattatu di Versaglia di 1768.

In 1793 Napulionu quandu era dinò un ghjovanu ufficiali, cumandò pà qualchì mesi
a guarnigioni di u forti.

Ghjunghjendu à i ghjorna nostri, Bunifaziu divensi un locu di rifughju di
ricircati in fuga da i costi sardi; oghji hè inveci una vivaci citatina
turistica ricca di storia.

À Bunifaziu si cunserva l'usu di una varietà di a lingua ligura bunifazinca, un
dialettu ghjinuvesu arcaicu chì currispondi à a parlata impurtata da i culoni à
a fini di u XIIIimu seculu. U dialettu bunifazin, malgradu i nutevuli influssi
corsi, si ricunnosci cum'è liguru par a prisenza di i principali tratti
distintivi di sta lingua. A basi di a parlata pari chì pruveni da i varietà
dialittali parlati in particulari in a Riviera di Punenti. Oghji u bunifazincu
hè in nettu rigressu in l'usu ughjincu, ancu s'è ci sò qualchi iniziativi par u
so mantinimentu è a so rivitalizazioni; trà sti iniziativi c'hè quidda prumossa
in particulari da l'associu culturali Di ghi di scé.



https://co.wikipedia.org/wiki/Baghdad

Baghdad, o Bagdad, (in arabu بغداد|Baghdād, in ità abbasidi Madīnat à u-Salām,
"Cità di a paci", in talianu anticu Baldacca o Baudac) hè a capitali di l'Iraccu
è di l'umonima pruvincia. Hè a siconda cità più grandi di l'Asia
sudu-uccidintali, dopu à Teheran, u calculu di a pupulazioni par u 2010 hè di
5.402.486 abitanti. Situata annantu à u fiumu Tigri à 33°20 nordu è 44°26
livanti.

A cità di Baghdad fù fundata nantu à a riva uccidintali di u Tigri trà u 762 è u
767 da a dinastia araba di l'Abbasidi, par vulè di u califfu à u-Manṣūr.
L'insidiamentu fù prubabilamenti rializatu annantu à u situ di un preesistenti
paesi persianu. A cità sorsi in i circonda di Ctesifonte, capitali di l'Imperu
Persianu di i Sasanidi è sustituì Damascu com'è capitali di u califfatu islamicu
chì si stindia da u Nordu Africa à a Persia. U nomu di a cità hà una urighjina
incerta: sicondu parechji dirivaria da u persianu "Diu [hà] datu" - da bagh
(Diu) è dad (datu). Un muru circulari surghjia intornu à a risidenza califfali è
à l'uffici à edda cunnessi, cusì Baghdad divintò cunnisciuta ancu com'è "Cità
circulari".

Parechji generazioni dopu a fundazioni, Baghdad divintò un impurtanti centru
cummirciali è culturali. Sicondu parechji fonti a cità, à u so apughjeiu,
avaristi cuntatu più di un milionu di abitanti. Una larga parti di a pupulazioni
era urighjinaria di l'Iranu, in particulari di a zona di Khorasan. Molti di i
storii narrati in i Milla è una notti sò ambientati in a Baghdad di quiddu
periodu, guvirnata da u Califfu Hārūn à u-Rashīd.

Baghdad fù ancu par tuttu u periodu califfali frà i cità maghjuramenti
cusmupoliti. In edda viviani musulmani, cristiani, abrei, zuruastriani è pagani
micca dichjarati pruvinenti da tuttu u Vicinu è Mediu Urienti è ancu da l'Asia
Cintrali.

A rapida crescita di a pupulazioni rallintò incù u spustamentu di a capitali à
Sāmarrāʾ, chì suvitò a perdita di i pruvinci uccidintali è uriintali incù a fini
di u cintralisimu abbasidi, a "tutela" buwayhide è a duminazioni di i
Selgiuchidi (1055-1135).

A cità firmeti quantunqua unu di i principali centri culturali è cummirciali di
u mondu islamicu finu à u 10 frivaghju 1258, quandu fù sacchighjata da i Monguli
vidati da Hulagu, nipoti di Gengis Khan. I Monguli massacràni 800.000 citatini,
frà i quali u califfu abbasidi à u-Musta'sim è distrussini vasti zoni di a cità
è i canali di irrigazioni. U saccu di Baghdad missi fini à u califfatu abbasidi,
un colpu da u quali a civiltà arabu-islamica ùn si saristi mai più ripresa
cumplittamenti. In u 1401, Baghdad fù di novu sacchighjata da i Turcu-Monguli,
chì u so capu era Tamerlanu. In u 1534, Baghdad fù cunquistata da l'Ottumani.
Sottu l'Imperu ottumanu Baghdad cadi in un periodu di diclinu.

Baghdad fù parti di l'Imperu ottumanu finu à a libarazioni avvinuta versu a fini
di a Prima guerra mundiali, duranti a quali l'Imperu turcu si era schiaratu incù
i Putenzi Cintrali. A cità fù accupata da i truppi inglesi à u terminu di a
cusidditta Campagna di a Mesuputamia.

In seguitu fù fundatu u Regnu di l'Iraccu, sottu cuntrollu britannicu da u 1921
grazia à u Mandatu accurdatu li da a Sucità di i Nazioni, suvitata da una
furmali indipindenza in u 1932 è da tutali indipindenza in u 1946. A pupulazioni
di a cità crisciti da 145.000 abitanti stimati in u 1900 à 580.000 in u 1950.
Duranti l'anni sittanta, Baghdad vissi un periodu di crescita è prusperità
grazia à l'aumentu di u prezzu di u pitroliu, a principali risorsa spurtata da
l'Iraccu.

Duranti stu periodu funi custruiti novi infrastrutturi, com'è novi impianti
fugnari, idrici è autustradi. A guerra Iranu-Iraccu (1980-1988) fù un periodu
difficiuli par a cità è molti risorzi ecunomichi funi distinati à i forzi armati
è migliaia di citatini murini in u cunflittu. L'Iranu lanciò parechji attacchi
missilistichi contru à Baghdad, ma quiddi incausàni rilativamenti pochi vittimi
è danni lebbii.

A Guerra di u Golfu di u 1991 incausò maiò è più serii danni à Baghdad, in
particulari à u so sistemu di trasporti, à l'infrastrutturi energetichi è
sanitarii.

Di marzu è aprili 2003, duranti l'invasioni di l'Iraccu, Baghdad fù pisantamenti
bumbardata, è i primi forzi statunitensi intrini in cità frà u 7 è u 9 aprili.
Ultiriori danni funi incausati da i gravi saccheghji avvinuti in i ghjorni
successivi à a fini di a guerra. Incù a dipusizioni di u rigimu di Saddam
Hussein, a cità fù accupata da i truppi americani. L'auturità pruvisoria di a
cualizioni (Coalition Provisional Authority o CPA) criò in u cori di a cità
un'aria furtificata di 8 km² chjamata "Zona Verdi" eretta à probbia sedi è à
quidda di u succissivu guvernu pruvisoriu. A Coalition Provisional Authority hà
cidutu u puteri à u guvernu à interim à a fini di ghjugnu 2004, dopu l'alizzioni
pulitichi svolti si u mesi di ghjinnaghju di quiddu stessu annu.

Molti abitanti di Baghdad sò divintati intullaranti in i cunfronti di i forzi
occupanti parchì i sirvizii essinziali com'è l'elittricità è a distribuzioni di
l'acqua, sò insufficienti è occasiunali. Inoltri à causa di i disastrosi
cundizioni igienicu-sanitarii si sò verificati episodii di collara è di decessi
di criaturi divuti à a cuntaminazioni di l'acqui è à a scarsità di cibu.

In a calda istati 2004, l'energia elettrica era dispunibuli solu à intarmittenza
in a maiò parti di a cità. Un ultiriori mutivu di scuntentu hè a mancanza di
sicurezza. U coprifocu impostu immediatamenti dopu l'invasioni hè statu rimossu
in l'inguernu 2003, ma a cità, chì un tempu avia una vivaci vita nutturna,
quand'eddu facia bughju fù sempri cunsidarata troppu priculosa da molti
citatini. Frà i priculi ci sò rapimenti, viulenzi sissuali è u risicu di rimana
coinvolti in cumbattimenti trà forzi di accupazioni è riuffati.

À a storia ricenti di Baghdad hè liata a vicenda vinuta à a luci in a branu di u
2004 riguardu à torturi è sevizii perpetrati da suldati di l'armati americana è
inglesa à i danni di reclusi in a prighjoni di Abu Ghraib (Abū Ghurayb).

Baghdad si trova annantu à u fiumu Tigri è à 50 km da l'Eufrate in una zona
privalintamenti para. Nonustanti a pusizioni vicina à u fiumu è i numarosi
spazii verdi, l'influenza di u disertu, situatu à sudu è à punenti, si faci
senta incù timpesti di rena. In a parti uccidintali di a cità ci sò larghi
viali, i risidenzi più lussuosi è molti edifizii guvernativi, i casi più
ecunomichi si trovani generalamenti in a parti uriintali.

Sturicamenti Baghdad era un centru di grandi impurtanza par u cummerciu
internaziunali. Vii cummirciali da l'India, da a Persia è da l'Auropa si
scuntravani in a cità. Oghji u riccu quartieri di Karrada hè u principali
distrittu cummirciali citatinu. Baghdad hè sempri un nodu impurtanti di u
trafficu stradali aeriu è farruviariu. L'aeroportu citatinu maiori hè u Baghdad
International Airport.

U tiatru riciviti un grandi impulsu in l'anni nuvanta quandu i sanzioni ONU
limitàni l'impurtazioni di filmi stranieri. Più di 30 filmi funi cunvertiti in
esibizioni da u vivu incù un vastu assurtimentu di pruduzzioni drammatichi è
cummedii.

Frà l'istituzioni chì offrini un'educazioni culturali à Baghdad ci sò u
cunsirvatoriu, l'Istitutu di i Beddi Arti è a Scola di Musica è Danza Classica.
Baghdad hè ancu a sedi di numarosi musei chì uspitavani ughjetti archiulogichi
di i civiltà antichi; molti frà eddi funi arrubati è i musei sacchighjati in u
parapiglia chì suvitò l'intrata di i truppi americani in a cità.



https://co.wikipedia.org/wiki/Arburi

Àrburi hè una cumuna di u dipartimentu di a Corsica suttana. À 345m
d’altitudine, u paese d’Àrburi si trova ind’a regione di Vicu (I dui Sorru),
vale à dì à mezupunente.

Hè cumpostu di dui paisoli : inghjò Merculaccia è Parapoghju insù (duve a
chjamata di «poghju» PODIUM lat. (hauteur)). Ma ancu s’ellu hè cumpostu in duie
parte, ferma ch’ellu ùn hè cusì tamantu. Di fatti, sparghjendusi nantu à 2005
etari à pocu pressu, u paese campa intornu à una sessantina abitanti.

Sicond’à a cronica di Giovanni della Grossa, Guidu della Catena face custruisce
un castellu à a fine di u XIIIesimu è u cunfideghje à u so nipote Ristorucciu,
fundatore di a signuria di i Leca, una di e signurie e più maiò di u Medievu.
Issu castellu si custruisce annantu à un spaziu supranendu a valle alta di u
Liamone chì face parte di a "Tarra di i Signori"(1). U nome di a signuria piglia
tandu u nome di u locu : Leca. In u 1456, dopu à trè anni di sottumissione à
l’Uffiziu di San Giorgiu, Raffè di Leca s’oppone à u pudere genuvese. In
cunsequenza di a so risistenza, u signore hè chjappu è tombu, cù vinti dui di a
so ghjente ciò chì per P.Arrighi ghjè una urigina pussibile di u pruverbiu
"Arburi, Arburi vinti dui !"(2). Dopu à ellu, tocc’à u Contu Ghjuvan'Paulu di
Leca à entre in cunflittu cù a Banca di San Giorgiu. In u 1487, Genuva mande in
Corsica una squadra tamanta di mille è cinque centu suldati armati chì varcanu
in Savone u primu d’aprile cù a so artiglieria, una bumbarda è una vintina di
cavalli. A issa squadra, l’Uffiziu aghjunghje dui centu cavallieri sottu à
l’ordini di Rinucciu della Rocca, cuginu traditore di u contu di Leca. Dopu à
tante lotte arrabbiate, u contu si ritrove chjosu in lu so castellu di Cinarca,
lasciatu da parechji di i so partigiani. Dopu à a capitulazione di a piazza di
maghju 1487, Ghjuvan’Paulu di Leca si ritira in lu so castellu di Leca
induv’ellu risisterà torna durante l’istate. L’egemunia di Ghjuvan’Paulu di Leca
s’avvicinò di a so fine chì, di sittembre, cù a so famiglia, parte in isiliu in
Sardegna. Vultarà è ripigliarà l’arme contru à Genuva parechje volte cum’è in u
1488, quand’ellu volte à u capu di trè centu suldati sardi (poi in u 1498 è u
1501). Ma isse rivolte saranu sanziunate da altre disfatte ; i castelli di Foce
d’Orto, di Cinarca è di Leca saranu rasgiati per marcà di manera simbolica a
disfatta è a ruvina di i Signori di Leca. Tandu, l’avvene di quelli chì funu
partigiani o sottu à a prutezzione di u signore Ghjuvan’Paulu di Leca firmarà
cumprumessu per un pezzu ! L’istate di l’annu 1489 marca e vindette. In lu
rughjone, parechji paisani sò stati impiccati, imprigiunati, pigliati cum’è
ustaggi, mandati in esiliu, è e pieve di Chiumi, Filosorma è Sia sò viutate. A
pupulazione di Sorru In Sù hè scurriata (3). Pocu à pocu, è dopu à u focu di a
duminazione genuvesa, u paese s’hè custruitu torna. I lochi brusgiati da i
nemichi sò stati arburati torna, invignati, si ponenu l’alivi è l’arburi à
frutti chì sò stati sradicati. U locu duv'ellu ci ferma e ruvine di u castellu,
à levante di u paese, sopr’à u ponte à Truggia, si chjama sempre "u Castaldu".

Ciò chì t’hà dinò a so piazza ind’a storia di u paese - più recente - ghjè
ch’ellu hè statu u veculu di dui pueti corsi maiò : Petru Santu Leca (1879-1951)
è Santu Casanova (1850-1936). Uriginarii tramindui di issu paese, anu lasciatu
parechji scritti assai pupulari è cunnisciuti, certi messi in canzona, altri
uniti in racolte, altri ri-publicati, senza sminticassi di u pesu di certe
creazione cum'è a famosa "Tramuntana" (1896) di Santu Casanova!



https://co.wikipedia.org/wiki/Thomas_Malthus

Thomas Robert Malthus, natu circ'à Guildford (Surrey) u 13 di ferraghju 1766, è
mortu in Bath u 23 dicembre 1834, hè un pastore anglicanu è economistu
britannicu di a scola classica. Hè sopratuttu cunnisciutu pè a so opera nant'u
prublemu di i rapporti tra a a populazione è a produzzione, analisati ind'una
perspectiva pessimista, totalmente opposta à l'idea smithiana d'un equilibriu
armuniosu è stabile.

U so nome ha datu ind'u linguagiu currente l'aghjettivu «maltusianu» pè
caracterisà un statu di spiritu conservatore chi s'oppone à l'investimentu è
teme a rarità, è pè caracterisà una dottrina, u maltusianisimu, favurabile à una
politica attiva di controlu di a crescenza di a populazione.

Malthus hè natu in ferraghju 1766 ind'u Surrey, sestu zitellu nantu ottu in una
famiglia benistante. U so babbu hè un amicu persunale di David Hume è una
relazione di Jean-Jacques Rousseau. A parte di 1784, Malthus studia à u Jesus
College di l'università di Cambridge duve ottene una sedia in 1793. Diventa
pastore anglicanu in 1797.

In 1804, si casa, è, grazi'à a protezzione di William Pitt u Giovanu, diventa
profesore d'economica politica in u Collegiu di a Cumpania inglese di l'Indie
Orientale, chi venè d'esse fundatu da agenti di a Cumpagnia. Ci firmara fin'a so
morte. Avera una certa influenzia nant'i fuzzionarii inglesi partendu in India.

Scuntra David Ricardo pè a prima volta in 1811, è dopu, tramindui averanu una
correpundenzia abbundante chi li permitara di svilupà analise nove nant'à a
dumanda. Cumpone astre opere, cume i Principii d'economia pulitica, publicatu in
1820.

In u seculu 17, e parochje devianu trattene «workhouses» (case di travagliu) pè
dà travagliu (è dunque mezzi pè sopracampà) à i povari di lu circondu. Ind'u
listessu tempu, un autore inglese, William Godwin, teorisò chi a povertà era un
prublemu instituzionale, è chi ci volìa à generalisà l'aiutu à i povari.

Malthus pensa ancu chi aiutà à i povari ùn hè a soluzione, perchè li da
l'abitudine d'aspettà i mezzi pè campà d'altrui in piazza di svilupà un spiritu
d'empresa. Malthus dice chi perchè l'omu possa esercità a sò intelligenzia è u
sò travagliu, devè avène bisognu pè sustene a so vita. Malthus svilupà cusi una
visione puritana di a vita.

Malthus pensa chi a miseria hè necessaria, micca solu pè ragione economiche, ma
ancu pè ragione teologiche. Dice ch'omu ha bisognu di vedè u viziu, è a miseria,
è a povertà, pè pudè esercità a carità ma ancu pè pudè odià u viziu.

Malthus teme chi u putere di reproduzzione di l'omi sia più forte chi quellu di
i soli à offre rendimenti sempre più grandi pè sustene a crescenza demografica.
Ghjè per quessa ch'ellu dice chi devemu regulà 'ssa demografia.

Incu a revoluzione agraria, 'ssu prublemu hè statu rispinghjitu, ma oghje si
pone di novu, cu, pè esempiu, u sfinimentu di e risorse fussile o di e falde
freatiche.

Seguente Malthus, u fattore u più importante ind'u mercatu hè a dumanda. Si
opone a a Lege di Say, dicendu :



https://co.wikipedia.org/wiki/Sfingi

A sfingi (o sfinge) hè una figura mitulogica appartinenti à a mitulugia greca è
à a mitulugia egizziana. Hè rapprinsintata com'è un mostru incù u corpu di un
lionu o di un ghjacaru è una testa umana (andrusfingi), di falcu (ieracusfingi)
o di capra (criusfingi), criendu un aspettu magnificu è impunenti.

U so nomu deriveghja da u terminu in grecu anticu Σφίγξ (Sphínx; gen. Σφιγγός,
Sphingós, beuticu: Φίξ (Fíx), Φικός (Fikós)), terminu chì in a cuscenza
linguistica di i Grechi hè missu in rilazioni cù u verbu σφίγγω chì
significheghja strangulà è dunqua cù u sensu di strangulatrici. Eppuri hè
pussibuli avanzà l'ipotesi chì u terminu Σφίγξ sii un adattamentu funeticu di
l'anticu egizzianu

šps-ˁnḫ cù u significatu di imaghjini viventi, in u quali u ieruglu chì
rapprinsinta u lionu (ghjacaru) hè à spessu sustituitu da l'imaghjina di a
Sfingi stessa.

A sfingi in a mitulugia egizziana hè un munimentu chì era custruitu vicinu à i
piramidi di i faraona da i lavoratori egizziani com'è simbulu prutittivu, par
augurà una vita sirena in l'aldilà. Hà un corpu ghjacarinu (o liuninu) è una
testa umana chì, si credi, raffigurava u faraonu. A più famosa sfingi hè quidda
custruita vicinu à i piramidi di i faraona Cheope, Chefren è Micerino à Giza, in
a periferia di u Cairu. Strabonu riporta di avè vistu parechji sfingi in i so
viaghji in Egittu.

U prima à parlà di Edipu fù Omeru, bench'è ùn sembri micca cuscenti di una leia
qualunqua incù a Sfingi. U prima veru è probbiu rifirimentu à edda si pò truvà
in Esiodu, chì a discrivi com'è figliola di Tifonu è Echidna è suredda di u
lionu Nemeo è "ruvina di i Cadmei". Ùn pruponi micca discrizzioni fisichi è a
parola ch'eddu imprudarà par numinà la hè Φίξ, sicondu u sculiasta vucabulu di u
dialettu beuticu di Esiodu. Bench'è l'etimulugia di a Sfingi possi purtà à pinsà
à u strangulamentu, Eschilu afferma ch'edda manghjava l'omini vivi (Σφίγγ᾽
ὠμόσιτος). Da un puntu di vista scultoriu a Sfingi hè prisenti sii in u periodu
miceniu ch'è in quiddu minoicu, ma i rapprisintazioni sò sii maschili sii
feminicci. Ùn hè ch'è dopu ch'è a figura feminiccia presi a subrana. À l'iniziu
pudia essa alata, incù barba, micca alata, incù zampi di altri animali, da u VI
seculu a.C. divintò alata è feminiccia, tantu chì Erodutu spicificheghja a
maschilità di parechji sculturi di sfingi, chjamendu li ἀνδρόσφιγγες. Una coppa
di u 550-540 a.C. prudutta da Glaukytes è Archikles mostra sfingi feminicci
alati incù accantu u nomu ΣΦΙΧΣ (bench'è incù formi arcaichi di sigma è phi).
Pseudo-Apollodoru a discrivi in modu classicu, veni à dì com'è un lionu incù
voltu di donna è ali di aceddu.



https://co.wikipedia.org/wiki/Scala_di_Richter

Incù l'attribuzione d'un valore annantu à a scala di Richter o magnitudine
lucale ML, si sprima una misura di a magnitudine, vale à dì una stima di
l'energia emissa da un terramutu in u puntu di a frattura di a crosta terrestra
vene à dì à l'ipocentru sicondu i criterii mintuvati da u geufisicu americanu
Charles Richter.

À pettu à a scala di Mercalli, chì valuta l'intensità di u sismu basendu si
annantu à i danni ingenerati da u terramutu è annantu à criterii sughjettivi, a
magnitudine Richter tende à quantificà l'energia emissa da u finominu sismicu
annantu à una basa puramente strumentale. A magnitudine Richter hè stata
definita per ùn dipende micca da e tecniche custruttive in usu in a rigione
culpita.

Sviluppata in u 1935 da Charles Richter in cullaburazione incù Beno Gutenberg,
tremindù di u California Institute of Technology, a scala era stata à l'iniziu
studiata solu per esse usata in un aria particulare di a California è solu
annantu à sismugrammi rigistrati di un mudellu particulare di sismugrafu: quellu
à tursione di Wood-Anderson.

Richter usò à l'iniziu valori arrutundati à u più vicinu quartu di magnitudine,
ma in seguitu s'usonu i decimi di magnitudine. L'inspirazione per sta tecnica fù
a scala di e magnitudine apparente usata in astrunumia per discrive a luminusità
di e stelle è d'altri ogetti cilesti.

In a definizione data da Richter, a magnitudine ML di qualsiasi terramutu hè
data da u lugaritmu in basa dece di u massimu spustamentu di a traccia (rispettu
à u zeru, espressu in micrometri) in un sismugrafu à tursione di Wood-Anderson
calibratu di manera standard, s'è l'evvenimentu s'hè virificatu à una distanza
epicentrale di 100 km.

Richter scelsi arbitrariamente una magnitudine zeru per un terramutu chì mostra
un spustamentu massimu d'un micrometru (1/1000 di mm) annantu à u sismugrafu di
Wood-Anderson, s'ellu hè postu à 100 km di distanza da l'epicentru di u
terramutu, vene à dì più debule ch'è ciò chì si pudia rigistrà à l'epica. Sta
scelta permittia d'evità i numari negativi, almenu incù i strumenti di l'epica.
A scala Richter però cuncettualmente ùn hà alcuna limita inferiore o superiore è
i sismugrafi muderni, moltu più sensibili, rigistranu nurmalamente terramuti
incù magnitudine negative.

U prublemu maiò di a scala Richter hè chì i valori sò solu dibulamente currilati
incù e caratteristiche fisiche di a causa di i terramuti. Inoltre, ci hè un
effettu di saturazione versu e magnitudine 8,3-8,5, divutu à a lege di scala di
u spettru di i terramuti, per via di a quale i tradiziunali metudi di
magnitudine danu listessu valore per evvenimenti chì sò chjaramente differenti.
À l'iniziu di u seculu XXI, a maiò parte di i sismologhi cunsidereghja e scale
tradiziunale di magnitudine obsolete è l'anu rimpiazzate incù una misura
chjamata mumentu sismicu, più dirittamente in relazione incù i parametri fisichi
di u terramutu. In u 1979 u sismologu Hiroo Kanamori, anch'ellu di u California
Institute of Technology, pruposi a Moment Magnitude Scale (MW), grazia à a quale
hè pussibule à sprimà u mumentu sismicu in termini simili à e precedente scale
di magnitudine.

A magnitudine si definisce com'è u rapportu trà a grandezza in evaluazione è una
grandezza campione, misuratu annantu à una scala lugaritmica.

E scale com'è a Rossi-Forel è a Mercalli sò usate invece per discrive l'effetti
di u terramutu, chì dipendinu da e cundizione lucale (prisenza è tipu di
custruzzione, distanza da l'epicentru è cusì via). Per esempiu, un terramutu
d'uguale magnitudine pò avè effetti differenti s'ellu avvene in pienu desertu
(induve nissunu pò avvertisce lu), oppuru in un centru abitatu (induv'ellu pò
pruvucà danni è vittime).

Evvenimenti incù magnitudine di 4,5 o superiore sò abbastanza forti da esse
rigistrati da i sismugrafi di tuttu u mondu. I terramuti più putenti rigistrati
sò di magnitudine 8 o 9 è avvenenu incù una frequenza di circa unu à l'annu. U
più grande mai rigistratu occorsi u 22 maghju 1960 in Cile è ebbi una
magnitudine MW di 9,5.



https://co.wikipedia.org/wiki/Paradossu_di_l%27ovu_%C3%A8_di_a_ghjaddina

U Paradossu di l'ovu è di a ghjaddina (o Paradossu di l'ovu è di a ghjallina) hè
un paradossu filusoficu. U paradossu pò essa enunciata di a siguenti manera: Chì
hè ciò chì hè vinutu prima: l'ovu o a ghjaddina? S'eddu hè l'ovu, si rispondi
tandu: ma qual'hè chì hà fattu l'ovu? È s'eddu hè a ghjaddina, tandu si
rispondi: ma a ghjaddina veni da l'ovu. U paradossu nasci da u fattu cà nissuna
risposta sembra accittevuli. A prima minzioni di u paradossu di l'ovu è di a
ghjaddina hè stata fatta in u Milindapañha.

U paradossu hè statu studiatu da Aristotili (384 AC-322 AC). Cunclusi Aristotili
chì l'ovu è a ghjaddina sò nati tremindù à tempu.

À i ghjorna d'oghji, parechji soluzioni sò stati pruposti par solva u paradossu.
Una risposta scentifica muderna à 'ssu paradossu hè chì l'essaru chì nasci da un
ovu ùn hè micca tuttu à fattu identicu à l'ovu chì l'hà fattu nascia. Ci hè una
piccula diffarenza à ogni nascita, ancu s'è 'ssa diffarenza ùn pò micca essa
parcipita incù i nosci sensi. Una tali diffarenza si trasmetti dunqua di leva in
purleva, ancu s'è da una generazioni à l'altra, dui essari facini sempri parti
di listessa spezia. Ma à longa andà, a situazioni cambia, chì i picculi
diffarenza trasmissi da una generazioni à quiss'altra s'aghjustani è diventani
diffarenzi nutevuli è impurtanti. U risultatu hè chì à u capu di milla
generazioni par esempiu, dui individui ùn facini più parti di listessa spezia.
Sicondu 'ssa analisa, u paradossu di l'ovu è di a ghjaddina ùn saria ma cà una
istanza di un paradossu più anzianu, creatu da Aubulidi: u paradossu soritu,
ancu chjamatu u paradossu di a massa. Sicondu 'ssa risposta à u paradossu, un
ovu di a prima generazioni ùn faria micca parti di listessa spezia ch'è a
ghjaddina nata milla generazioni dopu. Par via di cunsiquenza, a quistioni: Chì
hè ciò chì hè vinutu prima: l'ovu o a ghjaddina? ùn avaria micca sensu in 'ssu
casu particulari.

U paradossu di l'ovu è di a ghjaddina hè statu mintuvatu da u Barbutu di Chera,
Ghjuvan'Andria Culioli, in un chjama è rispondi celebru:



https://co.wikipedia.org/wiki/Lingua_francesa

U francese o francesu (nome nativu français) hè una lingua appartenente à u
gruppu di e lingue romanze di a famiglia di e lingue indoeuropeane. Hè una di e
lingue rumanze più diffuse, supranata solu, in numeru di locutori madrilingua,
da u spagnolu. U francese hè a seiesima lingua più parlata i u mondu cume numeru
di parlenti, ma a siconda per diffusione, dopu à l'inglese, per numeru di paesi:
per circa 78 milioni di persone hè lingua nativa[2], mentre per circa 100
milioni hè la seconda lingua (2007). Issa lingua hè parlata suprattuttu in
Francia, Canada (principalmente in a provincia di u Québec), Belgica, Svizzera è
in tutte e exi-culonie francesi. Hè a lingua ufficiale in circa 53 paesi è in
tante cumunità è amministrazioni. Oghje u francese firma a siconda lingua più
insegnata in u mondu (90 milioni di studienti é insegnata da circa 800 mila
insegnanti) dopu à l'inglese. Servizi linguisticu-culturali: CCF (Centres
Culturels Français - dipendenti da le Ambasciate) è AF (Alliance Française).

In generale si ritene chì u primu testu scrittu in prutofrancese (o romana
lingua ò ancora lingua romanza) fubbe u ghjuramentu di Strasburgu di l'842. A
prima menzione di l'esistenza d'una lingua romanza ùn risale chì à u 813, in
uccasione di u synode de Tours. Bisogna però aspettà l´anni 880-881 per u primu
testu litterariu, a Séquence de sainte Eulalie, pure s'ella a lingua di 'ssu
testu si pò cunsiderà più simile à u picard chì à u francese stessu. Tocca però
à ricunnosce chì a distinzione frà lingua è dialettu hè un'attività sterile: ùn
si pò dunque decide oghjettivamente. Hè in u 1539 chì l'urdonnance de
Villers-Cotterêts impuse u francese cume lingua di u dirittu è di
l'amministrazione. Per tuttu u Medievu è per bona parte di l'età muderna u
francese svolse in Europa un rollu simile à issu attualmente copertu da
l'inglese in u mondu: era la lingua di i scambii è di a cummunicazione
internaziunale, a più prestighjosa, a cui cunnoscenza era necessaria à l'omu chì
viaghjava vistu chì universalmente cumpresa (in l'ambienti colti, certamente).
Numarose opere litterarie recanu traccia di 'ssu "primatu" in parte perdutu: si
veda, á esempiu, l'Histoisce de ma vie di Ghjacomu Casanova, autore venezianu ma
chì scrive in francese per cunsentisce à a propria biografia una maghjiore
diffusione.

I dialetti varianti di u francese sò quasi tutti estinti; frà i più famosi, u
piccardu, u gallu (parlatu in Britagna) o u vallone in Belgica.

Oltre à elli in i territorii francesi e lingue occitana è francupruvenzale,
qualchì volta erroneamente cunsiderate due dialetti liati à u francese, sò in
l'inseme i più stesi idiomi (ma minacciati d'estinzione) dopu à a lingua
francese, in particulà occitanu o pruvenzale (in francese Langue d'oc,
espressione à l'orighjine di u termine stessu), storicamente spartu in u
meridione, fubbe per seculi una lingua litteraria assai affermata, parlata puru
da Dante Alighieri.

Altre lingue sò storicamente parlate in qualchi territorii francesi: u corsu,
d'area italorumanza, in Corsica, cunsiderata lingua indipendente da parechji
parlanti, u bretone in a rigione di a Bretagna (lingua celtica), u tedescu
parlatu in Alsazia, u fiammingu, parlatu in certe zone di u Nordu è infine u
bascu (lingua isulata) é u catalanu (lingua romanza) in a zona di i Pirenei
urientali.

Cù almancu 32 fonemi, parechji di i quali, suprattuttu vocalici, senza
currispondenti in corsu, a prununzia ùn risulta sempre immediata è facile per un
parlante talianu; tuttavia, a funetica francese hè regulata da norme righjde
che, s'elle sò amparate, permettonu di pronuncià currettamente praticamente ogni
parola chì si ni cunnosce a forma scritta. E principali regule funetiche sò: ai
(come anglaise) si prununzieghja e; oi (come trois,moi,danois) si prununzieghja
[wa]; au (come automobile,autriche) si prununzieghja o; ou (douze, perou) si
prununzieghja u ; eau (come tableau, a parola stessa eau) si leghje o.

Ci sò di e cusì dette cunsunante mute chì ùn si leghjenu in fine di parola. Sò e
seguenti: D,P,S,T,G,X,Z, è u è ùn accentata. C'è dinù u cullegamentu chì hè,
infatti, l' unione funetica di due parole. Si face u culligamentu quandu ci si
trova in prisenza di due parole chì a prima finisce incù una cunsunante, è a
siconda inizia cù una vucale ("nous avons", ""Ils admirent"",...).



https://co.wikipedia.org/wiki/Granitu

U granitu hè una roccia ignea intrusiva felsica, incù grana chì và da media à
grussulana è ogni tantu pò prisintà megacristaddi. U so nomu diriveghja da u
latinu granum (granu), incù un rifirimentu chjaru à a so struttura
olucristaddina.

U granitu hè classificatu par via di u diagramma QAPF, in u quali si culloca in
u campu di i rocci soprassaturi, veni à dì incù cuntinuti di quarzu cumpresi trà
20% è 60%. L'altri minirali fundamintali prisenti in u granitu sò i feldspati
(ortuclasiu, sanidinu è micruclinu) è u plagiuclasiu (incù cumpusizioni più
albitichi) è michi (biutiti è in parechji tipi di granitu di tipu muscuvita).
S'è u plagiuclasiu hè guasi intiriamenti albiti u granitu piglia u nomu di
granitu sodicu; s'è in a roccia hè prisenti inveci ancu pirussenu rombicu a
roccia piglia tandu u nomu di granitu charnuckiticu. Un'antra variità di granitu
hè u leucugranitu, in u quali i minirali mafichi sò estremamenti ridutti. A
dinsità media di u granitu hè 2,75 g/cm3 incù un valori chì và da 1,74 g/cm3 à
2,80 g/cm3.

Par ottena sta cumpusizioni sò stati analizati 2485 campioni pruvinenti da u
mondu intreiu. A parcintuali di SiO2 si rifirisci à tutti l'ossidi di siliciu
prisenti (è dunqua ancu quiddi prisenti in i silicati) è micca sultantu à u
quarzu.

U granitu hè una roccia ignea intrusiva, è s'hè dunqua furmatu in seguitu à u
lentu raffriddamentu di un magma chì s'hè intrusu à prufundità cumpresi trà 1,5
è 50 km. U prucessu di furmazioni di u granitu hè quantunqua sempri in fasa di
dibattitu à i ghjorna d'oghji è hà inghjinaratu parechji iputesi è
classificazioni di i granita.

A classificazioni di Pitcher (1979) distingui dui tipi d'assuciazioni
granitichi: l'ercinutipa è l'andinutipa. Studii ultiriori ani purtatu à
difiniscia trè classi di granita:

A classificazioni di J.A. Pearce teni contu di a cuncintrazioni di l'elementi in
tracci. L'elementi in tracci ùn ani micca effettu annantu à i prubità fisichi di
u sistemu, ma a so abbundanza hè ditarminata da a so ripartizioni trà i varii
fasi in equilibriu, par via di cunsiquenza sò traccianti di i prucessi di
fusioni è di cristaddisazioni. Si distinguini quattru tipi di furmazioni
tittonichi in basa à u cuntinutu in ppm di Rb, Y, Nb, Ta, Yb:

L'urighjina di u granitu hè stata par molti dicennii l'ughjettu di cuntruversii
è discussioni animati. L'iputesa attualmenti più diffusa hè quidda di a genesi
par via di cristaddisazioni frazziunata. Un' iputesa ultiriori hè stata quidda
di a genesi par estremu mitamurfisimu.

Sicondu sta tiuria a furmazioni di u granitu hè attribuita à u lentu prucessu di
cristaddisazioni frazziunata chì avveni à l'internu di a camara magmatica. Par
via di sta tiuria hè pussibuli di spiigà cusì i varii assuciazioni di rocci ch'è
no truvemu in i plutoni com'è varii stadii di l'evuluzioni di u magma.
L'assuciazioni plutonichi si poni schematizà di manera utuli in dui catigurii
principali:

In tremindù assuciazioni u granitu hè quantunqua un puntu d'arrivu di
l'evuluzioni, chì ripprisenta a roccia a più diffarinziata. St'evuluzioni di u
magma hè ripprisintata di manera ottima in u diagramma di u sistemu graniticu,
induva par via di un graficu tirnariu di SiO2, albiti è ortuclasiu si pò suvità
u parcorsu di diffirinziazioni di un magma soprassaturu.

In oppusizioni à a genesi par cristaddisazioni frazziunata, parechji giuloghi
ani furmulatu l'iputesa di a genesi par mitamurfisimu. Sta tiuria spiega a
furmazioni di u granitu grazia à u mitamurfisimu estremu di anfiboliti è
granuliti.

A ricuddata di i magmi da a zona d'urighjina (in generali l'astenusfera) versu a
crosta più supirficiali avveni principalamenti par via di u cuntrastu di
dinsità. U muvimentu di u magma in l'astenusfera pò cusì essa efficaciamenti
discrittu incù un mudeddu di flussu in un ambienti purosu saturatu incù cullassu
di l'ambienti attravirsatu (Turcotte è Ahern, 1979). À u raghjunghjimentu di a
litusfera u muvimentu di u magma cambia par un cumpurtamentu più rigidu di u
mezu attravirsatu principiendu cusì à suvità vii prifirinziali.

A siconda di i carattaristichi di u magma (dinsità, viscusità, massa è perdita
di calori) l'intrusioni si firmarà à diversi prufundità. Si distinguini dunqua
epiplutoni, plutoni d'altru liveddu, è cataplutoni veni à dì plutoni di crosta
mediu-prufonda. A messa in postu pò, schematicamenti, avvena in dui modi:

Un miccanisimu tipicu d'intrusioni permissiva hè u stoping in u quali i rocci
incascianti si frammentani à u tettu è à i lati di l'intrusioni libarendu un
certu spaziu par a ricuddata. U stoping hè chjaramenti ricunniscibuli à i bordi
di u plutonu par a grandi prisenza di xenuliti.

U granitu hè una di i rocci maghjuramenti apprizziati da l'arrampicadori, grazia
à a so grandi adirenza è à i so sistemi di fratturi. Parechji di i lucalità più
cunnisciuti par arrampicà annantu à u granitu sò: u parcu naziunali di Yosemite,
u Joshua Tree National Park, u massicciu di u Monti Biancu (soprattuttu in u
gruppu di u Mont Blanc du Tacul, l'Aiguilles du Dru è l'Aiguille du Midi), a Val
Masino, a Sardegna (Aggius, Palau), a Corsica è u Karakorum.



https://co.wikipedia.org/wiki/Cuppulata_d%27Hermann

A cuppulata d'Hermann (testudo hermanni) (in Castagniccia a chjamanu a
testughjine) (o cuperchjata d'Hermann) hè un rettile di u generu testudo. Hè una
testughjine di terra, chì si trova in particulare in Italia, nu u Sud di a
Francia, in Corsica, in Catalogna, i Baleari, in Sardegna è in Cicilia. Si trova
da u liturale sin'à 700 metri, ma raramente più sopra. U so culore hè neru è
giallicciu. A testughjine d'Hermann pò campà sin'à 80 anni. U so pesu pò andà da
1 à 3 chilò. Una particularità: u mascu hè più chjucu chè a femina. A
testughjine d'Hermann s'accoppia di veranu (di marzu o d'aprile) o à a fine di
l'estate (di settembre o d'ottobre).

A testughjine d'Hermann hè unu di i rettili più miniacciati à u liveddu europeu.
E pupulazioni sò assai diminuite in iSpagna, in Italia è in Francia
cuntinentale. In Corsica è in Sardegna, a pupulazione si mantene più o menu. In
Francia, a testughjine d'Hermann hè sparita da i Pirenei in 1960. Ne fermanu
pochei nu u Var. A sparizione di a testughjine d'Hermann hè stata causata da
l'incendii, e presi illecite, e custruzzioni smisurate nantu à u liturale è a
calata di l'agricultura tradiziunale.

A sottuspezia di testughjine d'Hermann chì hè prisente in Corsica hè: testudo
hermanni hermanni. Si trova da vicinu à u mare sin'à 600 metri. À spessu, a
testughjine d'Hermann hè ligata à i suvereti. A testughjine d'Hermann hè
minacciata di sparizione in Europa. In Corsica, a pupulazione hè più impurtante
in Pumonte (in particulare nu u Vallincu è nu e parti di Portuvechju) chè in
Cismonti. Si trova in piaghja, à spessu vicinu à u litturale. A pupulazione di
testughjine d'Hermann in Corsica si trova in parechji lochi: u Vallincu, Portu
Vechju è Bonifaziu, a Piaghja, a Castagniccia, u golfu d'Aiacciu...

In Corsica, a minaccia pè a pupulazione di testughjini d'Hermann pò vene da a
calata di l'agricultura è da l'incendii.

I predatori di a testughjine d'Hermann adulta sò i cani, i cignali è i topi. Trà
i predatori di i giovanii, ci hè dinò a volpe, u ricciu, u corbu, a curnachja è
a ghjandaghja.

A testughjine d'Hermann ghjughje à a maturità sessuale à l'età di 9 anni pè u
mascu è à 10 anni pè a femina. L'accuppiamentu si face durante tuttu l'annu, ma
più suvente di veranu o à a fine di a statina. L'ove sò poste nu un tufone chì
dopu hè cupertu di terra.



https://co.wikipedia.org/wiki/Bast%C3%ACa

A cità hè prefettura di u dipartimentu è capilocu di u circundariu è di 6
cantoni. Hè u portu principale di l'isula, a sò principale cità cummerciale e a
sò più grande agglumerazione urbana.

Bastia hè situata à nordu-levante di a Corsica, sottu à u Capicorsu. A
timperatura media hè di 15,3 °C è ci hè 5 ghjorni di ghjellu à l'annu. I venti
sò frequente è assai forti, e precipitazione sò abundente (700 mm), ma ci sò 340
ghjorni assuliati à l'annu.

Nanzu à l'occupazione di a Corsica per i genuvesi, Cardo era un paisolu. À i sò
pedi ci era un picculu paese induve stavanu i pescadori di Cardo. Stu picculu
portu si chjamava Porto Cardo.

In u 1378 u guvernatore genuvese Leonello Lomellino funda Bastia. Prestu diventa
a più impurtante è a più pupulosa cità di l'isula. Cù u Trattatu di Versailles
di u 1768 a Corsica passa à a Francia è in u 1791 Bastia ùn hè micca più
capitale: per i francesi era troppu vicina geograficamente è culturalmente à
l'Italia.

Accade chì Bastìa fussi mintuvata in a litteratura è a cultura corsa. Per
esempiu:



https://co.wikipedia.org/wiki/Rombu

In geomitria, un rombu (o "lusanga") è un quatrangulu chì hà tutti i so lati di
listessa lunghezza paralleli à dui à dui. U quatratu hè un tipu particulare di
rombu: inoltre u fattu d'avè tutti i so lati uguali, hà ancu tutti i so anguli
chì sò uguali è pari à 90°.

I lati opposti di un rombu sò paralleli: in cunsequenza, u rombu face parte di a
famiglia di i parallelogrammi.

Com'è in tutti i quatranguli, u rombu hà dui diagunale, chì anu la particularità
d'esse perpendiculare frà elle è d'intersecà si in u so puntu mediu.

L'anguli opposti di un rombu sò congruenti, vene à dì anu un valore uguale:
quindi

Dui anguli cunsecutivi in u rombu sò supplementarii, vene à dì ch'è a so somma
hè para à 180*: in altri termini :

Un casu particulare di rombu, avendu tutti i so anguli uguali è pari à 90°, hè u
quadratu.

L'altezza di u rombu hè a distanza h {\displaystyle h} trà dui di i so lati
opposti.

S'è a {\displaystyle a} hè u latu di u rombu, u so perimetru hè datu da a
formula:



https://co.wikipedia.org/wiki/Nilu

U Nilu (in arabu نهر النيل Nahr à u-Nīl, in spagnolu Nilu, in inglesu Nile, in
francesu Nil) hè un fiumu Africanu longu 6 671 km. Tradiziunalamenti cunsidaratu
u fiumu più longu di u mondu, cumpeti u primatu di a lunghezza cù u Riu di
l'Amazoni.

U Nilu pussedi dui grandi affluenti, u Nilu Biancu è u Nilu Turchinu;
quist'ultimu cuntribuisci incù un maiò apportu di acqua è di limu fertili, ma u
prima hè u più longu. U Nilu Biancu nasci in a rigioni di i Grandi Lava di
l'Africa cintrali, incù i fonti chì si spinghjini finu à u Ruanda, scorri dopu
versu u nordu è traversa a Tanzania, u Lavu Vittoria, l'Uganda è u Sudan
miridiunali. U Nilu Turchinu inveci hà i so fonti in u Lavu Tana in Etiupia, è
scorri à traversu u Sudan sudu-uriintali. I dui fiuma si scontrani è si fondini
vicinu à a capitali sudanesa Khartoum.

A sizzioni sittintriunali di u fiumu scorri guasi intiriamenti à traversu u
disertu di u Sahara, da u Sudan à l'Egittu, un paesi di u quali a civiltà hè
dipesa da u fiumu finu da i tempi antichi è più rimoti. A maiò parti di a
pupulazioni egiziana è tutti i so cità (incù l'eccizzioni di quiddi situati
longu a costa) si trovani longu a vaddi di u Nilu à u nordu di Assuan, è guasi
tutti i siti storichi è culturali di l'Anticu Egittu si trovani longu i spondi
di u fiumu.

Da i surghjenti à u delta u Nilu traversa setti paesi africani: Burundi, Ruanda,
Tanzania, Uganda, Sudan di u Sudu, Sudan è Egittu, ma u so bacinu idrugraficu
includi purzioni di a Ripublica Dimucratica di u Congu, Kenia, Etiupia è
Eritrea.

A parola Nilu (in arabu: 'nīl) pruveni da a parola greca Neilos (Νειλος), chì
significheghja vaddi di u fiumu. In a lingua egiziana antica, u Nilu hè chjamatu
iteru, chì significheghja grandi fiumu, rapprisintatu da i ieruglifi mustrati à
manca (littiralamenti itrw). In coptu, i paroli piaro o phiaro chì
significheghjani u fiumu (lett. p(H).iar-o u.canali-grandi) pruvenini da u
stessu nomu anticu.

U bacinu idrugraficu di u Nilu copri una superficia di 3.254.555 chilomitri
quatrati (guasi 11 volti l'Italia), circa u 10% di a superficia di l'Africa.

Tradiziunalamenti, si cunsidareghja ch'è u Nilu sorghji da u lavu Vittoria in
Uganda, ancu s'è u lavu stessu hè alimantatu da un immissariu, u Kagera longu
690 km. I surghjenti sudu di u Nilu sò stati à a fini scuparti da l'espluratori
Burckhart Waldecker in u 1934: si trovani in a parti miridiunali di l'altupianu
di u Burundi à 45 km à livanti di u lavu Tanganica, annantu à u virsanti nordu
di u monti Gikizi (3°54'47" sudu), à Gasumo, annantu à a cumuna di Rutovu, in a
pruvincia di Bururi. Quì nasci u Gasenyi chì diventa dopu Kigira, affluenti di u
Ruvyironza chì alimanteghja u fiumu Rurubu u quali fluisci incù u Nyabarongo,
dopu 350 km, par furmà u Kagera.

Iscendu da u lavu Vittoria u fiumu assumi u nomu di Nilu Vittoria è scorri par
circa 500 km in u corsu di i quali traversa u lavu Kyoga è righjunghji u lavu
Alberto; ni esci incù u nomu di Nilu Alberto è entri in u tarritoriu di u Sudan,
in u quali assumi u nomu di Baḥr à u-Jabal (fiumu di i muntagni). À a cunfluenza
di u Baḥr à u-Jabal incù u Baḥr à u-Ghazal (fiumu di i gazeddi), longu 720 km, u
fiumu assumi u nomu Baḥr à u-Abyaḍ, cunnisciutu più diffusamenti com'è Nilu
Biancu (in arabu à u-Nīl à u-Abyaḍ). Da quì scorri versu a cità di Khartoum.

U Nilu turchinu (Baḥr à u-Azraq) nasci inveci da u lavu Tana situatu in
l'altupiani etiopi. U Nilu Turchinu scorri par circa 1.400 km finu à Khartoum
induva si unisci à u Nilu Biancu furmendu u Nilu.

U fiumu scorri in dirizzioni nordu attravirsendu una vasta zona disertica finu à
righjunghja u lavu Nasser, un bacinu artificiali furmatu da u matrali di a diga
di Assuan. Traversa dopu u cunfini frà Sudan è Egittu. In a zona disertica di
l'Altu Egittu u Nilu forma un'oasi fluviali larga da i 5 à i 20 km usevuli par a
cultivazioni.

Oltri à i dui grandi affluenti chì cunfluiscini vicinu à Khartoum, u Nilu Biancu
è u Nilu turchinu chì nascini in a parti miridiunali di a Rift Valley,
successivamenti l'unicu impurtanti affluenti resta solu u fiumu Atbara, chì hà
urighjina in Etiupia à u nordu di u Lavu Tana. Pussedi una lunghezza di circa
800 km, ma riesci à scorra par tuttu u so trattu sulamenti duranti a staghjoni
di i piuviti in Etiupia è si asciuva moltu rapidamenti. Cunfluisci in u Nilu
circa 300 km à nordu di Khartoum.

L'ultimu affluenti di u Nilu hè l'Atbara chì si immetti circa à mità di u so
parcorsu versu u mari; dapoi stu puntu a purtata d'acqua, in assenza di nova
alimantazioni, tendi à diminuiscia par via di l'evapurazioni.

U corsu di u Nilu verdi hè carattarizatu da a prisenza di 6 gruppi di cataratti,
a prima à Assuan, a sesta à Sabaloka (appena à nordu di Khartum) è dopu a quali
u fiumu forma una grandi ansa ripiighendu si versu sudupunenti, prima di vultà à
scorra di novu versu nordu.

U fiumu prusegui in dirizzioni nordu attravirsendu una vasta zona disertica finu
à righjunghja u lavu Nasser, un bacinu artificiali furmatu da u matrali di a
diga di Assuan. Traversa dopu u cunfini frà Sudan è Egittu. In a zona disertica
di l'altu Egittu u Nilu forma un'oasi fluviali larga da i 5 à i 20 km usevuli
par a cultivazioni.

À u nordu di u Cairu, u Nilu si dividi in dui rami chì cunfluiscini in u Mari
Tarraniu: u Ramu di Rosetta à punenti è u Ramu di l'arburi giaddu à livanti, chì
dani vita dopu à un Delta chì si stendi annantu à 24.000 km² di superficia.

A purtata d'acqua di u Nilu Alberto à Mongalla hè custanti duranti guasi tuttu
l'annu è a media hè di 1.048 m³/s. Passata a cità di Mongalla u Nilu, chì
diventa notu incù u nomu di Bahr el Jebel, entri in un'enorma rigioni paludosa
chjamata Sudd in u Sudan miridiunali. Più di a mità di l'acqui di u Nilu hè
persa in sti paduli par via di l'evapurazioni è a filtrazioni in u solu. A
purtata d'acqua di u Bahr el Jebel fala drasticamenti à circa 510 m³/s. Da quì
beddu prestu scuntrarà u fiumu Sobat è darà forma à u Nilu Biancu veru è
probbiu.

U Bahr el Ghazal è u Sobat sò i dui principali affluenti di u Nilu Biancu, in
tarmini di bacinu idrugraficu è purtata d'acqua. U bacinu idrugraficu di u Bahr
el Ghazal hè u più vastu frà tutti i sub-bacini di u Nilu, è misura 520.000
chilomitri quatrati. U fiumu Sobat, chì entri à fà parti di u Nilu pocu distanti
da u Lavu No, pussedi un bacinu idrugraficu grandi a mità, circa 225.000 km², ma
cuntribuisci midiamenti incù 412 metri cubi di acqua à a siconda.

U flussu mediu di u Nilu Biancu à Malakal, à vaddi di a cunfluenza incù u fiumu
Sobat, hè di 924 m³/s, incù picchi in l'ordini di 1.218 m³/s à i primi di marzu
è punti minimi di circa 609 m³/s à a fini d'aostu. A fluttuazioni hè duvuta à a
sustanziali variazioni di a purtata di u Sobat chì varieghja da un minimu di
circa 99 m³/s in u mesi di aostu, à un piccu di oltri 680 m³/s à l'iniziu di
marzu.

Da quì u Nilu Biancu si dirighji versu Khartoum induva si fondi incù u Nilu
Turchinu dendu vita à u fiumu Nilu. Più à vaddi u fiumu Atbara, l'ultimu
significativu affluenti di u Nilu, si fondi à u corsu d'acqua principali.
Duranti a staghjoni secca (da ghjinnaghju à ghjugnu) u Nilu Biancu cuntribuisci
trà u 70% è u 90% di a purtata d'acqua tutali di u Nilu. Duranti stu periodu a
purtata di u Nilu Turchinu pò essa infiriori à i 113 m³/s, ancu s'è i dighi à
monti arriguleghjani u flussu di u fiumu. Duranti a staghjoni secca ùn ci sò
micca apporti da parti di u fiumu Atbara.

U Nilu Turchinu cuntribuisci incù circa l'80-90% di a purtata di u fiumu Nilu. U
flussu di u Nilu Turchinu varia nutevulamenti duranti u ciclu annuali è di
cunsiquenza influenza nutevulamenti u flussu di u Nilu stessu. Duranti a
staghjoni umita u piccu di flussu di u Nilu Turchinu spessu supareghja i 5.663
m³/s versu a fini d'aostu.

Prima di a custruzzioni di i dighi annantu à u fiumu, a purtata pudia varià di
15 volti vicinu à Aswan in u corsu di l'annu. U piccu massimu pudia suparà i
8.212 m³/s trà fini aostu è iniziu sittembri, è u flussu minimu toccava i 552
m³/s trà fini aprili è iniziu di maghju.

L'improdu di u fiumu Nilu hè statu materia di discussioni in i pulitichi
Mediuriintali è di u Corru d'Africa par molti dicennii. Varii paesi, trà i quali
l'Uganda, u Sudan, l'Etiupia è u Kenya ani spessu lamintatu u duminiu egizianu
riguardu à a risorsa idrica Nilu. U Nile Basin Initiative hè statu unu di i più
impurtanti prugrammi par prumova a parità di improdu è cuupirazioni pacifica frà
i membri di u bacinu di u Nilu. Ma sò in molti à tema ch'è u duminiu egizianu di
l'acqui possi essa fonti di ostaculi ecunumichi par l'aria.

U Nilu susteni sempri gran' parti di a pupulazioni chì vivi longu i so rivi,
incù l'egiziani chì viviani in rigioni chì altrimenti sariani inuspitalieri in u
Sahara. U fiumu sdiripava ogni istati, dipusitendu u fertili limu in i pianuri.
U corsu di u fiumu hè ostaculatu in parechji punti da a prisenza di i cataratte,
chì sò sizioni in i quali l'acqua scorri più rapitamenti è in i quali poni truvà
si molti picculi isuli, è rocci affiuranti, chì difatti custituiscini un
ostaculu à a navigazioni di l'imbarcazioni.

Ancu a rigioni umita di u Sudd in Sudan hè un furmidevuli ostaculu à a
navigazioni è à u deflussu di l'acqui. U Sudan avia pruvatu à scavà un canali (u
Canali Jonglei) par tantà di asciuvà sta massa stagnanti d'acqua.

U Nilu hè statu è hè sempri imprudatu par u trasportu di ropa longu u so
parcorsu. Mentri a maiò parti di l'egiziani vivi sempri in a vaddi di u Nilu, a
custruzzioni di a Diga di Assuan (tarminata in u 1970) par furniscia energia
idrualettrica hà intarrottu l'inundazioni estivi è u rinnovu di u tarrenu
fertili.

Più ricintamenti a sicchina duranti l'anni uttanta hà purtatu à a fami parechji
pupulazioni in Etiupia è in Sudan. L'Egittu hè statu parzialamenti prutettu da
stu prucessu par via di l'accumulu di acqua in u lavu Nasser.

U Nilu (iteru in Egizianu anticu) hè strittamenti liatu à u sviluppu di l'antica
civiltà egiziana, incù a maiò parti di a pupulazioni è di i cità situati in a
vaddi à nordu di Assuan. U Nilu hè statu vitali par a cultura egiziana sin da
l'ità di a petra. U cambiamentu climaticu è u prugrissivu inaridimentu di i
pasciala è di quiddi terri d'Egittu chì ani datu vita à u Sahara, ghjà in u 8000
a.C. presumibilamenti ani spintu l'abitanti à migrà versu u fiumu, induva ani
sviluppatu dopu un'agricultura sedentaria è una sucità più cintralizata.

U Nilu hè almenu u quintu fiumu chì in i milioni di anni hè falatu da
l'altipiani etiopi travirsendu st'immensa rigioni. Imaghjini satellitari sò
stati imprudati par idantificà antichi letti fluviali in u disertu à punenti di
l'oghjincu corsu di u Nilu. Un canyon oghji tutalamenti ricupartu ripprisenta u
corsu di un ancestrali Nilu chjamatu Eonilo chì scurria in u tardi corsu di u
Mioceni (23-5,3 milioni di anni fà).

In u tardi Mioceni duranti a Crisi di salinità di u Messinianu, quandu u Mari
Tarraniu divintò un bacinu chjusu è l'acqua evapurò, u Nilu incisi u so lettu
finu à truvà si parechji cintunari di metri sottu u liveddu di l' uceani in a
rigioni di Assuan è 2.400 metri à u di sottu di l'attuali Cairu. Stu grandi
canyon andò successivamenti riimpiendu si.

U Lavu Tanganica ghjittò i so acqui in u bacinu idrugraficu di u Nilu finu à
quandu i vulcani di u Virunga ùn ni ostruitini micca u corsu in u Ruanda. À
l'ebbica dunqua i surghjenti si diviani spinghja finu in u nordu di u Zambia.

Ci sò dui tiurii in rilazioni à l'ità di furmazioni di l'attuali Nilu. A prima
hè chì a furmazioni di l'attuali bacinu idricu di u Nilu sii di ità
rilativamenti ghjovana, chì u bacinu di u Nilu fussi pricidintamenti suddivisu
in una seria di sottu-bacini siparati è ch'è solu u più sittintriunali di sti
bacini (u bacinu di u Proto Nilu) in seguitu furmò l'attuali corsu di u Nilu in
Egittu è in u nordu di u Sudan. L'altra tiuria hè chì l'acqui pruvinenti da
l'Etiupia à traversu fiuma equivalenti à l'attuali Nilu turchinu, Atbara è
Tacazzè scurrissini versu u Mari Tarraniu à traversu a rigioni egiziana di u
Nilu beddu prima di u Terziariu.

Salama (1987) sughjirisci ch'è duranti u Terziariu fussini prisenti una seria di
bacini fluviali distinti trà eddi chjusi è indipindenti, ognunu di i quali
accupava una di i principali findituri di u Sudanesa Rift System: Mellut Rift,
Nilu biancu Rift, Nilu turchinu Rift, Atbara Rift è Sag El Naam Rift.

I sidimenti di u bacinu di u Mellut Rift sò stati stimati à una prufundità di
12 km in a so parti cintrali. Sta frattura hè forsi sempri attiva com'è
sughjirisci l'attività tittonica in i so cunfini nordu è sudu. I paduli di u
Sudd chì custituiscini a parti cintrali di u bacinu sò forsi sempri in fasa di
subsidenza. U sistemu di u Rift di u Nilu biancu hè à 9 km di prufundità.
Pruspizzioni giufisichi di u Nilu Turchinu Rift System stimani a prufundità di i
sidimenti trà i 5 è i 9 km.

Sti bacini ùn sò micca stati culligati trà eddi prima ch'è fubbi cissata l'opara
di subsidenza è u tassu di dipusizioni di i sidimenti fubbi statu sufficienti à
riempia i bacini à un liveddu parmittendu a cunnissioni di i varii sistemi
fluviali. U riimpimentu di i diprissioni hà purtatu à a cunnissioni di u Nilu
egizianu incù u Nilu sudanesu, chì captava l'acqui in a rigioni etiopi è
equaturiali duranti l'ultimi fasi di attività tittonica di u Sudanesa Rift
Systems. A cunnissioni di i parechji Nilu si virificò duranti periodi umiti
ciclichi. U fiumu Atbara trabuccò da u so bacinu chjusu duranti u periodu umitu
chì si virificò circa trà i 100.000 è i 120.000 anni fà. U Nilu turchinu si
culligò à u ristanti corsu di u (proto) Nilu in u periodu umitu ussirvatu trà i
70.000 è i 80.000 anni fà. U bacinu idricu di u Nilu biancu firmeti un lavu
chjusu finu à quandu ùn avviniti micca a cunnissioni incù u Nilu Victoria 12.500
anni fà.

U Nilu ghjucò un rollu cruciali in a fundazioni di a civiltà egiziana. U Nilu fù
(ed hè sempri) un' incissanti fonti di sustintamentu par i pupulazioni longu i
so spondi. U Nilu rindia u tarrenu circustanti estremamenti fertili dopu
l'annuali inundazioni. I egiziani funi par via di cunsiquenza in gradu di
cultivà granu è altri culturi, ricavendu ni cibu par suppurtà l'esigenzi
alimintari di a pupulazioni. Inoltri l'intruduzioni à opara di i Persiani di i
bufali in u VII seculu aà.C. chì ricircavani ambienti umiti è incù prisenza di
acqua, incù i cammeddi, ripprisintò un'eccellenti fonti di carri. I bufali funi
inoltri ammansati è imprudati par l'aratura, mentri i cammeddi com'è animali da
somma. L'acqua fù par via di cunsiquenza di vitali impurtanza sii par i parsoni,
ch'è par u bistiamu. U Nilu parmissi inoltri un efficienti sistemu di trasportu.

A sucità egiziana fù una di i più stabili in a so storia. Sta stabilità fù una
cunsiquenza diretta di a firtilità di u Nilu. U Nilu furnia u priziosu limu in
seguitu à i so inundazioni. U granu fù una pruduzzioni cruciali in i culturi di
u Mediu Urienti, induva a fami fù moltu cumuna. A pruduzzioni agricula divintò
strumentu in i rapporti diplumatichi trà Egittu è l'altri paesi, è spessu
contribuì à a stabilità ecunomica. Inoltri u Nilu, furniscendu i risorzi
alimintari è finanziari, cuntribuiscìa à una rapita è efficienti crescita di un
asercitu attu sii in u rollu difensivu ch'è di uffesa.

U Nilu svolsi un rollu impurtanti in a vita pulitica, suciali è spirituali. U
Nilu fù cusì significativu par a vita di l'egiziani chì creoni un diu didicatu à
u cuntrollu di l'inundazioni annuali. U nomu di u diu fù Hapi, è **sii eddu ch'è
u faraonu sò ritinuti cuntrullà l'inundazioni di u fiumu Nilu. Inoltri, u Nilu
era cunsidaratu com'è una via trà a vita, a morti è l'oltritomba. U livanti era
vistu com'è un locu di nascita è crescita, u punenti com'è u locu di a morti,
cusì com'è u diu Ra, u diu di u soli, chì nascia, muria, è **risorgeva ogni
volta ch'eddu attravirsava u celi. Tutti i tombi funi situati par via di
cunsiquenza à punenti di u Nilu, parchì l'Egiziani cridiani ch'è, à u fini di
entra in l'oltritomba, ci vulia à essa sipolti annantu à u latu chì simbulizava
a morti.

U storicu grecu Erodutu scrissi ch'è 'l'Egittu fù u donu di u Nilu', è in un
certu sensu pò essa veru. Senza l'acqui di u fiumu Nilu par l'irrigazioni a
civiltà egiziana saristi stata prubabilamenti di brevi durata. U fiumu furnì
l'elementi par renda vigurosa una civiltà, è hà cuntribuitu moltu à a so durata
chì si snudò par 3.000 anni.



https://co.wikipedia.org/wiki/Muvra

A Muvra (Ovis gmelini musimon) hè un animali chì faci partita di a famiglia di i
Bovidae. Tutti i muvri chì si trovani in Auropa uccidentali sò di sterpa corsa o
sarda. A muvra hè un animali emblematicu di a Corsica. U masciu si chjama u
muvronu, a femina si chjama a muvra, i chjuchi sò u muvreddu è a muvredda. U
masciu ghjovanu hè l'arghjetu.

A muvra corsa hè più chjuca cà l'altri muvri d'Auropa (da 60 a 75 centimetri).
Pesa da 25 à 35 chilò par a muvra femina è da 35 à 50 chilò par u muvronu. U
corpu hè cortu ma eliganti. A coda hè corta corta. U muvronu hà i corra
inturchjulati (da 80 à 90 centimetri). A muvra t'hà i corra fini è pochi
incurvati ; coprani à mità di i muvri femini. U pilamu hè brunu scuru ma più
chjaru d'istati. Masciu è femina sò facciati è portani tremindù una tacca
bianca, carattaristica di a razza, annantu à a "sedda". I sterchi s'assumigliani
à quiddi di i capri salvatichi. U vaghjimu hè a staghjoni di "l'amori". Si vedi
tandu lotti viulenti trà i masci, di radu murtali. U muvronu t'hà un carrataru
suciali. D'inguernu ancu a nivi u gruppu di muvri impiaghja. Di branu, i femini
catiddighjani d'un solu chjucu par annu. D'istati i muvri coddani in alta
muntagna. A muvra hè vegetariana : "l'arba muvredda" (Armeria multiceps)
custituisci l'escinziali di a so alimentazioni. I muvri t'hani pochi numichi :
l'acula, a vulpi, u ghjacaru.

Ovis gmelini musimon hè a sottuspezia particulari di muvra chì hè prisenti in
Corsica. A muvra hè una parti maiò di u patrimoniu naturali è culturali di
l'isula. In Corsica, i muvri si trovani in trè loca : Bavedda, u Monti Cintu è
Lonca-Lindisoni. Stani da 300 à 2500 metri, in i scodda. Oghji a pupulazioni in
Corsica hè stimata à 1000 animali.



https://co.wikipedia.org/wiki/Motto

Un mottociclu, chjamatu dinù da u so sminutivu « mottò », hè un ciclu à duie
rote mossu da un mutore. U pilota cavalca a sella, e mani tenenu u guidone è i
pedi sò nant’à l’appoghja pedi. Un passageru si pò mette à cavallu daretu à u
pilota. Una persona chì cunduce stu tippu di veiculu hè chjamatu mottociclista.

Si pò ancu aghjustà à cantu un genneru di cascione è tandu u veiculu diventa un
« side-car ». Hè aiutatu da una rota in più, per permette u trasportu d’un altru
passageru (dui passageri à u massimu).

A parolla vene da u francese « motocyclette » ; Chì hè un nome propiu, accertatu
in lu 1897 da i fratelli Eugène è Michel Werner, fabricanti stallati à
Levallois-Perret. Diventarà dopu un nome genericu. Quandu chì « motocyclette »
era solu u nome d’un mudellu creatu è fabricatu da i fratelli Werner, pare
ch’ellu sia u prefettu di Parigi chì, - truvendu stu nome propiu adattu - ebbi
decisu ch’ellu rapresenteria, oramai, l’inseme di i veiculi à duie rote
motorizati.

Spurtiva : Mudellu esciutu da quelli utilizati in e cumpetizione di vitezza ; hè
più chjuca è più legera ch’una mottò di strada, hè dunque capace d’accelerà è d’
aghjunghje vitezze alte.

Stradale : Cuncipita per i tragetti longhi per e strade, stu generu di mottò
favurizeghja un certu benistà per cunduce.



https://co.wikipedia.org/wiki/Marcu_Tulliu_Cicerone

Membru di un'asgiata famiglia di l'ordini equestru, Ciciaronu fù una di i figuri
più impurtanti di tutta l'antichità rumana. A so vastissima pruduzzioni
litteraria, chì và da l'orazioni pulitichi à i scritti di filusufia è ritorica,
in più d'offra un priziosu ritrattu di a sucità rumana in l'ultimi anni di a
ripublica, firmeti com'è un asempiu par tutti l'autori di u I seculu a.C., tantu
da pudè essa cunsidarata u mudeddu di a litteratura latina classica. À traversu
l'opara di Ciciaronu, grandi ammiratori di a cultura greca, i Rumani potini ancu
acquistà una migliori cunniscenza di a filusufia. Trà i so cuntributi maiò à a
cultura latina ci fù senza dubbitu a criazioni di un lessicu filusoficu latinu:
Ciciaronu s'impignò, infatti, à truvà u vucabulu in latinu par tutti i tarmini
spicifichi di u linguaghju filusoficu grecu. Trà l'opari fundamintali par a
cumprinsioni di u mondu latinu si cullocani inveci i Lettari (Epistulae, in modu
specificu quiddi à l'amicu Titu Pomponio Atticu), chì offrini numarusissimi
riflessioni annantu à ogni avvinimentu, parmittendu di capiscia ciò ch'eddi
erani i linii pulitichi riali di l'aristucrazia rumana.

Ciciaronu accupò par molti anni ancu un rollu d'impurtanza maiò in u mondu di a
pulitica: dopu à avè salvatu a ripublica da u tentativu suvversivu di Lucio
Sergio Catilina è avè cusì ottinutu l'appiddativu di pater patriae (patri di a
patria), ricuprì un rollu di primissima impurtanza à l'internu di a fazzioni di
l'Optimates. Fù infatti Ciciaronu chì, in l'anni di i guerri civili, difesi
curaghjusamenti finu à a morti una ripublica ghjunta ormai à l'ultimu rispiru è
distinata à trasfurmà si in u principatus augusteu.

Marcu Tulliu Ciciaronu nascì u 3 ghjinnaghju di u 106 a.C. in a lucalità Ponti
Olmu, oghji in u tarritoriu di Sora ma à l'ebbica in u municipiu di Arpinum,
antica cità di cuddina fundata da i Volsci 100 chilomitri à sudu-livanti di
Roma. L'Arpinati aviani dighjà ricivutu a civitas sine suffraghju in u IV seculu
a.C., è i pieni dritti di cittatinanza in u 188 a.C.; in seguitu a cità avia
ottinutu ancu u status di municipium. A lingua latina ci era dighjà in usu da
longu tempu. À Arpino, eppuri, era diffusu ancu l'insignamentu di a lingua
greca, chì l'elita sinaturiali rumana priferia spessu à quidda latina,
ricunniscendu ni a grandi raffinatezza è pricisioni. L'assimilazioni da parti di
i Rumani di i cumunità italichi in i circondi di Roma, avvinuta trà u II è u I
seculu a.C., resi pussibuli u futuru di Ciciaronu com'è scrittori, omu di statu
è uratori.

Ciciaronu appartinia à a classa equestra, a piccula nubiltà lucali, è, ancu
s'eddu era parenti alluntanatu incù Caio Mario, u capimaestru di i Populares
duranti a guerra civili contru i optimates di Lucio Cornelio Silla, ùn avia
alcunu liamu incù l'uligarchia sinaturiali rumana; era dunqua un homo novus. A
famiglia era cumposta da u babbu Marcu Tullio Ciciaronu u Vechju, omu cultu ma
d'urighjina scunnisciuta, da a mamma Elvia, di nobili famiglia, è da u frateddu
Quintu.

U cugnomu Cicero era u sopranomu di un so antinatu abbastanza cunnisciutu, chì
avia un'escriscenza carnosa nantu à u nasu (prisumibilamenti una varruca), chì
ricurdava in a forma un ceciu (cicer, ciceris hè u terminu latinu par ceciu).
Quandu Marcu prisintò par a prima volta a so candidatura à un ufficiu pubblicu,
parechji amichi li cunsiglietini l'usu di u so cugnomu, ma eddu risposi ch'eddu
l' "avaria fattu s'eddu era divintatu più cunnisciutu ch'è quiddu di i Scauri è
di i Catuli."

Ciciaronu si svilò subitu un ziteddu dutatu di straurdinaria intellighjenza,
distinguendu si trà i so cuetanii à scola è accumulendu fama è onori. U babbu,
augurendu par i figlioli una brillanti carriera ghjuridica è pulitica, i
cundussi à Roma induva Marcu fù intruduttu in u chjerchju di i migliori uratori
di u so tempu, prutittori di a so famiglia, Luciu Licinio Crasso è Marcu
Antonio. Una particulari influenza ebbi u prima annantu à Ciciaronu, par u quali
firmeti sempri un mudeddu d'uratori è d'omu di statu. À Roma Ciciaronu poti ancu
furmà si in a ghjurisprudenza, grazia à a vida di Quintu Mucio Scevola, eminenti
ghjuristu. Trà i cumpagni di Ciciaronu ci erani Gaio Mariu u ghjovanu, Servio
Sulpicio Rufo (distinatu à divintà un celebru avvucatu, un di i pochi chì
Ciciaronu cunsidarò supiriori à sè stessu), è Titu Pomponio, chì presi dopu u
cugnomu di Atticu dopu à una longa pirmanenza à Atena, è chì divintò amicu
intimu di Ciciaronu. In una lettara, infatti, li scrissi: "Sè par me com'è un
sicondu frateddu, un alter ego à u quali possu dì ogni cosa".

In stu periodu Ciciaronu s'avvicinò ancu à a puisia impignendu si in a
traduzioni d'Omeru è di i Finomini di Arato, chì influinzàni, più tardi, i
Georgichi di Virghjiliu.

Particularamenti attrattu da a filusufia, à a quali avaria datu grandi
cuntributi, trà i quali a criazioni di u prima vucabulariu filusoficu in lingua
latina, in u 91 a.C. incuntrò, incù l'amicu Titu Pumponiu (Atticu), u filosofu
epicureu Fedro in visita à Roma. I dui ni funi affascinati, ma solu Atticu
firmeti par tutta a vita siguaci di a duttrina epicurea. In 87 a.C. cunnobbi u
maestru di ritorica Apollonio Molone (chì istruì, pochi anni dopu, ancu Gaio
Ghjuliu Cesare), è l'accademicu Filone di Larissa, chì asercitò un'influenza
prufonda annant'ed eddu. Quiddi era infatti à capu di l'Accademia chì Platonu
avia fundatu à Atena circa trè centu anni prima è Ciciaronu, grazia à a so
influenza, assimilò a filusufia platonica - puri righjittendu, par asempiu, a
tiuria di l'idei - ghjunghjendu spessu à difiniscia Platonu com'è u so diu.

Pocu tempu dopu, Ciciaronu scuntrò à Diodoto, espunenti di u stuicisimu. U
stuicisimu era dighjà statu introduttu innanzi à Roma, ind'eddu avia ricivutu un
largu cunsensu grazia à l'enfasi posta nantu à u cuntrollu di l'emuzioni è nantu
à a forza di vulintà, chì spusava l'ideali rumani. Ciciaronu ùn aduttò micca
cumplittamenti l'austera filusufia stoica, ma preferì un stuicisimu mudificatu.
Diodoto divintò dopu un prutettu di Ciciaronu, da u quali fù uspitatu finu à a
morti. U filosofu, dimustrendu a so piena aduzzioni di u stuicisimu, cuntinuò à
insignà ancu dopu a perdita di a vista.

U sognu di zitiddina di Ciciaronu era quiddu di "essa sempri u migliori è
eccella annantu à l'altri", in linia incù l'ideali omerichi. Ciciaronu
disidarava dignitas è auctoritas, simbulizati da a toga pretesta è da a verga di
i littori. Ci era un solu modu par ottena li: parcorra i gradini di u cursus
honorum. In 90 a.C., eppuri, Ciciaronu era troppu ghjovanu par imprudà qualsiasi
carica di u cursus honorum, ma micca par acquistà a spirienza priliminari in
guerra chì una carriera pulitica dumandava. Trà 90 a.C. è 88 a.C., Ciciaronu
sirvì sottu Gneo Pompeo Strabone è Luciu Cornelio Silla duranti i campagni di a
Guerra suciali, bench'è eddu ùn avissi alcuna attrazzioni par a vita militara.
Era prima di tuttu un intillettuali. Infatti, molti anni dopu scrissi à u so
amicu Atticu, chì raccugliava statui marmorei par i villi di Ciciaronu: "Parchì
mi spedisci una statua di Marti? A sa chì eiu socu un pacifistu!"

L'intrata di Ciciaronu in a carriera d'avvucatu avviniti ufficialamenti in 81
a.C. incù a so prima orazioni pubblica, a Pro Quinctio, par una causa in a quali
ebbi com'è avvirsariu u più celebru uratori di u tempu, Quintu Ortensio Ortalo.
Ma u so veru principiu in l'oratoria à carattaru puliticu, alminu sicondu i
tistimunianzi scritti à no dispunibili, succesi incù a Pro Roscio Amerino, assà
ciambastrata è enfatica, chì cunserva moltu aspettu sculasticu in u stilu
esuberanti. Quì Ciciaronu difesi incù successu un figliolu inghjustamenti
accusatu di parricidiu, dimustrendu grandi curaghju in u fattu d'assuma ni a
difesa: u parricidiu era cunsidaratu trà i peghju crimini, è i veri culpevuli di
l'umicidiu erani sustinuti da u libertu di Silla, Crisogono. S'è Silla avia
vulsutu, saria statu troppu faciuli à eliminà à Ciciaronu, probbiu à a so prima
apparizioni in i tribunali.

Par sfughja una prubabili vindetta di Silla, trà 79 è 77 a.C. Ciciaronu si
cullucò, accumpagnatu da u frateddu Quintu, da u cucinu Luciu è prubabilamenti
ancu da l'amicu Servio Sulpicio Rufo, in Grecia è in Asia Minori.
Particularamenti significativa fù a so pirmanenza à Atena. Quì incuntrò dinò
l'amicu Atticu chì, fughjitu da un'Italia scunvolta da i guerri, s'era
rifughjatu in Grecia. Quiddu era divintatu dopu citatinu unurariu d'Atena è poti
prisintà à Ciciaronu parechji trà i più impurtanti parsunalità atinesi di
l'ebbica. In Atena, inoltri, Ciciaronu visitò quiddi chì erani i loca sacri di a
filusufia, à cumincià da l'Accademia di Platonu, di a quali era tandu u
dirighjenti Antiocu di Ascalona. Di quist'ultimu Ciciaronu ammirò a faciulità di
parola, senza puri cundivida ni l'idei filusofichi, beddi diffarenti di quiddi
di Filone, di u quali era un ammiratori cunvintu. Dopu à un brevi sughjornu à
Rodi, induva counnobbi u stoicu Posidoniu, Ciciaronu turrò in Grecia, induva fù
principiatu à i misteri eleusini, chì l'imprissiunàni moltu, è induva poti
visità l'Oraculu di Delfi. Quì dumandò à a Pizia in chì modu avaria pussutu
righjunghja a gloria, è edda li risposi chì divaria suvità u so istintu, è micca
i sughjirimenti ch'eddu ricivia.

De inventione (circa 84 AC); De oratore (55 AC); Brutus (46 AC); Orator (46 AC);

Paradoxa Stoicorum (46 AC); Hortensius (45 AC); Academica (45 AC); Tusculanae
disputationes (45 AC); De natura deorum (45 AC); De fato (44 AC); De divinatione
(44 AC) Cato maior de senectute (44 AC); Laelius de amicitia (44 AC); De
officiis (44 AC). De finibus bonorum et malorum

Consolatio (45 AC); Laus Catonis (45 AC); un'opera geografica è una di curiosità
(Admiranda)

Cicerone hè mintuvatu in una spressione corsa. Avè sasciatu à Ciciaronu vol dì:
esse struitu.



https://co.wikipedia.org/wiki/Hermann_Hesse

Hermann Hesse (Calw, Germania, 2 di lugliu di u 1877 - Montagnola, Sguizzera, 9
d'agostu di u 1962) hè statu unu scrivanu è un filosofu sguizzeru d'urighjine
alemana chì hà vintu u premiu Nobel per a litteratura in u 1946.

Natu à Calw, paisolu chì oghje si trova in a regione alimana di u
Baden-Wurttemberg, da ghjovane hà moltu viaghjatu in Italia è in India induve hà
vissutu incù u so babbu missiunariu. Hà ricevutu a so educazione in Germania è
Sguizzera, è hà studiatu dinù in un seminariu. Assai sensibule, in u 1892 hà
circatu di tumbàssi è cusì hè statu inviatu in un centru per a salute mentale.
In u 1893 hà lasciatu i studi è hà principiatu à travaglià.

Da u 1912 hè andatu à Berna d'induve hà assai criticatu a Prima Guerra Mondiale.
Durante a guerra a stampa alimana hà assai criticatu Hesse per e so pusizioni
pacifiste è alcuni di i so amichi l'anu dinù abbandunatu supratuttu dopu a
publicazione di unu di i so articuli chì dumandavanu à l'Imperu Alimanu di ùn
falà nentru à u naziunalismu. In u 1921 hà dumandatu è avutu a naziunalità
sguizzera.

Hesse si hè maritatu in u 1904 incù Maria Bernouilli, avendu trè figli, ma a so
unione hè finita male per via di prublemi mentali di a so moglia. In u 1924, u
sicondu matrimoniu incù Ruth Wenger ùn hà duratu ch'è pochi mesi. In u 1931 s'hè
maritatu in fine incù Ninon Dolbin firmendu incù ella finu à a fine di so vita.
Hè mortu à 85 anni per emoragia cerebrale à Montagnola, Cantone Ticinu.

U travagliu è a filosufia di Hesse hè stata influenzata da u penseru urientale
(Siddartha, 1922) u successu hè arrivatu incù l'opera "Der Steppenwolf" dël 1927
critica à u militarismu è à u revanchismu alimanu dopu a prima guerra mundiale.
Quessa pusizione l'hà resu famosu in Germania dopu a Siconda Guerra Mondiale.



https://co.wikipedia.org/wiki/Filusufia

A parolla filosofia vene da u grecu φίλος (filos) = amore è σοφία (sofìa) =
sapienza è significheghja l'amore di a sapienza. Ma a definizione di a filosofia
ferma in sè stessu un prublema filosoficu. Esistenu dunque parechje definizione
di a filosofia.

I filosofi dividenu a longa storia di a filosofia occidentale in filosofia
antica, filosofia medievale, filosofia moderna è filosofia contemporanea.

A Filosofia medievale custituisce un impurtantu ripensamentu di tutta a
tradizione classica, sottu à l'influenza di i trè grandi monoteisimi. I nomi più
importanti d'issu periodu sò: Avicenna è Averroè in u mondu islamicu, Mosè
Maimonide in u mondu ebraicu, Abelardu, Tumasgiu d'Aquinu è Duns Scotus in u
mondu cristianu.

A Filosofia moderna si stende da 1400 sin'à circa 1800; i più importanti
pensatori muderni funu tandu René Descartes, Baruch Spinoza, Thomas Hobbes, John
Locke, David Hume è Immanuel Kant.

A Filosofia di u XIX seculu hè stata dominata da a filosofia post-kantiana di
l'idealisimu tedescu è da filosofi idealisti cum'è Georg Wilhelm Friedrich
Hegel, F. H. Bradley, o da filosofi cum'è Karl Marx. Altri importanti pensatori
d'issa perioda sò stati John Stuart Mill, Ralph Waldo Emerson, Søren Kierkegaard
è Friedrich Nietzsche.

In a Filosofia di u XX seculu i filosofi europei è americani hanu pigliatu
diverse strade . A Filosofia analitica, incù Bertrand Russell, G. E. Moore, è
Ludwig Wittgenstein, si sviluppa soprattuttu à Oxford è Cambridge, induve si
riuniscenu ancu l'empiristi logichi emigrati da a Germania è da l'Austria (per
esempiu Rudolf Carnap) è altri americani (cum'è W. V. O. Quine, Donald Davidson,
è Saul Kripke), o filosofi di lingua inglese (per esempiu A. J. Ayer).

In Europa (specialmente in Germania è in Francia), u fenomenologu tedescu
d'origine ebraica Edmund Husserl è u so discepulu Martin Heidegger aprenu a
strada, prestu suvitati da Jean-Paul Sartre è altri esistenzialisti, à una
varietà di discipline filosofiche.

Cum'è ogni campu di studiu accademicu, a filosofia si sparte in numerose
sottudiscipline. Pare chì a filosofia cimmporti un numeru particularmente
impurtantu di discipline, in maiò parte à causa di u fattu ch'ellu esiste una
tendenza à sviluppà una "filosofia di", per guasi tuttu ciò chì pò esse
studiatu. Frà mezu à e sottudiscipline di a filosofia, si pò mintuvà
particularmente: a logica, a metafisica, a filosofia di a mente, a filosofia di
u linguaghju, l'epistemologia, a filosofia di a scenza, l'etica è a filosofia
pulitica, chì ponu esse cunsiderate cum'è sottudiscipline centrale di a
filosofia.

A filosofia hà dinù applicazione pratiche. Frà quessi, si pò mintuvà: l'etica è
a filosofia politica. E filosofie politiche di John Locke, Jean-Jacques
Rousseau, Karl Marx, John Stuart Mill, è John Rawls hanu datu forma (o sò state
usate per ghjustificà) à i guverni e à e so azzione. A filosofia di l'educazione
merita ancu ella attenzione; l'educazione progressiva prumossa da John Dewey hà
avutu un impattu prufondu annatu à e pratiche educative di u XX seculu.

Altre applicazione importante, ma menu immediate, si ponu truvà in
epistemologia, chì aiuta à definisce e nozione di cunniscenza, di prova è di
credenza ghjustificata. A filosofia di a scenza discute i fundamenti di a
metodologia scientifica. L'estetica pò aiutà à interpretà l'arte. Ancu
l'ontologia, sicuramente a più astratta è prima facie a menu pratica trà e
branche di a filosofia, hà avutu consequenze importante per a logica è
l'informatica. In generale, e varie "filosofie di", come la filosofia di u
drittu, ponu furnisce à i specialisti di i campi rispettivi una cunniscenza più
prufonda di e base teoriche è concettuali di a so propria disciplina.



https://co.wikipedia.org/wiki/Filetta_sischese

A filetta sischese (Woodwardia radicans) hè una pianta chì face parte di a
famiglia di e Blechnaceae. U generu Woodwardia vene da u botanistu inglese T.J.
Woodward (1745-1820) è u nome latinu radicans face referenza à u fattu chì 'ssu
tipu di filetta hè molta radicuta. Hè una filetta gigante: e fronde di a filetta
sischese ponu ghjugne sin'à 2 metri. Sò dinù larghe sin'à 50 cm. E fronde di
l'annu si sviluppanu di veranu è una volta chì quesse sò crisciute, e fronde di
l'annu scorsu spariscenu. E fronde sò verde chjaru quandu a pianta hè ghjovana
eppo dopu verdi più bughju.

A filetta sischese hà una distribuzione subtropicale mediterranea-atlantica. In
Europa hè presente in iSpagna meridiunale, in Grecia, in Macedonia è in piccole
arghje in prussimità di e coste di u Mare Neru. In l'areale di u Mare Terraniu,
a filetta sischese si scontra in qualchì locu in Algeria, in Creta, in Italia,
in Sicilia è in Corsica, in u Capicorsu.

Esistenu in Corsica bon' parechje spezie di filetta, frà e quale si pò mintuvà:
a filetta cumuna, a filicastrella, a filetta sarpina, eppo a filetta sischese,
rarissima, chì ùn si trova ch'è in u Capicorsu, in Siscu. A filetta sischese hè
stata scuperta in Siscu, di un puntu di vista scentificu, in u 1963, longu e
vadine di Purcili è Cipriaca, à un altura cumpresa frà 120 è 230 metri. A
filetta sischese si trova à 3,5 kilomitri di u mare, in un locu umidu è umbrosu.
In 'ssu situ di a valle di Siscu, a filetta sischese, d'origine trupicale, pare
abritata da u grecale. Hè assuciata culà incu l'alzu è l'erba bicchina.

A filetta di Sicu hè molta dillicata è minacciata apposta chì ùn ci sò ch'è un
centu di pedi, frà i quali uni pochi sò stati distrutti.



https://co.wikipedia.org/wiki/Cassandra

Cassandra hè una figura di a mitulugia greca. Hè ricurdata da Omeru, Apollodoru
è Iginu. Era a suredda coppia di Elenu, fiddola di Ecuba è di Priamu rè di
Troia. Fù sacirdutessa in u tempiu di Apollu da u quali ebbi a facultà di a
prufezia. Difatti, prividia terribuli sventuri è era par via di cunsiquenza
mal'vista da monda aghjenti.

Ci sò diffarenti virsioni nantu à l'urighjina di u donu prufeticu di Cassandra.
Sicondu una prima virsioni, u ghjornu di l'annivirsariu di so babbu, fù
cilibrata una festa in u santuariu di Apollu Timbreo è Cassandra è u frateddu
coppiu Eleno, stanchi da u ghjocu, si addurmintetini drintu mentri i so genitori
i smintichetini, abbacinati da u vinu. A matina dopu, Ecuba corsi à u tempiu è
urlò di tarrori quand'idda vidi ch'è i sarpi sacri stavani divurendu l'arechji
di i criaturi par purificà li. I sarpi subitu vultetini à daretu, rampichendu
sin'à un arburettu d'addoru, è da quiddu mumentu, Eleno è Cassandra praticoni
l'arti prufetica.

Sempri criatura, à a nascita di Paride pridissi u so rollu di distruttori di a
cità, prufezia micca criduta da Priamu è Ecuba ma cunfirmata da Esaco,
interpreti di sogni, chì cunsigliò à i suvrani di espona u picculu nantu à u
monti Ida. Paride parò si salvò è quandu divintò adultu vultò à Troia par
participà à i ghjochi; duranti a cumpetizioni, fù ricunnisciutu da a suredda,
chì chersi à u babbu è à i frateddi di uccida lu, scatinendu a riazzioni
cuntraria è fendu vultà u ghjovanu Paride à u so rangu uriginali di principi.
Prufitizò sciaguri quandu u frateddu partì par righjunghja Sparta, pridiscindu u
rapimentu di Elena è a caduta succissiva di Troia. Ritinuta una di i più beddi
frà i fiddoli femini di Priamu ebbi parichji pritindenti, frà i quali Otrioneo
di Cabeso è u principi frigiu Corebo, morti tremindù duranti a guerra di Troia,
u prima uccisu da Idomeneo, l'altru da Neottolemo (u fiddolu di Achilli, dittu
ancu Pirro), o, sicondu altri fonti, da Peneleo. Quandu u cavaddu di legnu fù
intruduttu in cità, svilò à tutti ch'è à u so internu ci erani suldati grechi,
ma firmeti inascultata. Solu Laocoonte criditi à i so paroli è si unì à a so
prutesta, essindu par quissa punitu da a dea Atena, favurevuli à i grechi, chì u
feci uccida da dui sarpi marini à tempu à i fiddoli, facendu passà l'attu com'è
vulintà di Puseidonu, divinità prutittrici di i troiani, dendu cussì a via à
l'ira di u diu di i mari u quali si scatinarà à u ritornu in patria di i
combattenti di u Pilupunnesu.

A cità di Troia fù cussì cunquistata da i grechi, chì li detini focu,
massacrendu ni i citatini. I membri di a famidda riali si rinchjusini in i
tempia troiani, ma tuttu quissa durò pocu. Priamu murì nantu à l'altari di u
santuariu uccisu da Neottolemo mentri Cassandra, chì s'era rifughjata in u
tempiu di Atena, fù truvata da Aiace di Locride è stuprata sopra à locu.
Strascinata via da l'altari, agguantò a statua di a dea, ch'è Aiace, miscridenti
è disprizzanti cù i dii, feci cada da u pedistallu. Par via di u so
cumpurtamentu funi puniti tutti i principi grechi, chì ùn ebbini felici ritornu
in casa. U stessu Aiace fù punitu incù a morti da Atena è Puseidonu. Cassandra
divintò dunqua ustaghju di Agaminnonu è fù purtata da iddu à Micene. Ghjunta in
cità, prufitizò à l'Atride a so ruvina, ma quist'ultimu ùn volsi creda à i so
paroli, cadindu cussì in a cuspirazioni urganizata contru à iddu da a moglia
Clitemnestra è da Egisto, in a quali murì Cassandra.

Hè friquenti l'attribuzioni di l'appiddativu "Cassandra" à i parsoni chì, puri
annuncendu avvinimenti sfavurevuli ghjustamenti privisti, ùn sò micca criduti,
ed hè ditta "sindromu di Cassandra" a cundizioni di quidda chì furmulighja
iputesi pessimistichi ed hè cunvintu di ùn pudè fà nudda par evità ch'iddi si
rializini.

Licofrone, pueta calcidesu di l'IV-III seculu a.C., cumposi un puema epicu in
trimetri giambici, l'Alessandra, Ἀλεξάνδρα, sinonimu grecu di Cassandra, in u
quali discrissi i so prufezii incù un stili oscuru è enigmaticu ma di grandi
fascinu.



https://co.wikipedia.org/wiki/Battaglia_di_Alalia

A battaglia d'Alalia (ancu chjamata battaglia di u mare Sardu) hè statu un
scontru navale chì si svolse trà i rifugiati grechi di Focea, chì s'eranu
cullucati in Alalia per sfughje à a prissione militare di Ciro u Grande, è una
cualizione di Cartaginese è Etruschi. Ebbe cum'è teatru u mare Tirrenu,
prubabilmente trà a Corsica è a Sardegna, in una data chì a sturiugrafia
situeghja trà u 541 è u 535 a.C., incù una prubabile priferenza per a datazione
più bassa.

Nonustante a vittoria, ottinuta à caru prezzu da i Focei d'occidente - una
vittoria cadmea, sicondu a definizione d'Erodutu - a battaglia inghjinnò un
arrestu pluridecennale in l'espansione mercantile greca in u Mare terraniu
occidentale.

I rapporti priviligiati di l'Etruschi incù l'aria celtica di l'Europa cintrale,
ebbenu dopu un rollu diterminante in a fasa evolutiva è u spannamentu ch'è a
civiltà celtica travirsava, à cavallu trà u VI è u V seculu a.C., in u passaghju
da a facies hallstattiana à a cultura lateniana pusteriore.

I sviluppi chì suvitonu vissenu traccià si duie sfere distinte d'influenza
pulitica, greca è punica, annantu à i mari è annantu à a terra di a penisula
italica: à l'internu di 'ss'equilibrii saria avvinuta l'incubazione è l'ascesa
d'un novu sughjettu puliticu, a putenza emergente di Roma.

A ricunquista di l'egemunia greca annantu à u Mar' Tirrenu duverà aspittà più
d'un mezu seculu: a battaglia navale di Cuma vinta da i siracusani in u 474
a.C., darà un duru colpu à u duminiu navale è à e mire espansive di l'Etruschi,
indibulendu ne u cuntrollu annantu à Roma è annantu à e vie cummerciale versu a
Campania etrusca.

Malgradu l'evvenimenti successivi, cumpresa a scunfitta di i cartaginesi à
Imera, firmarà invece sempre apertu u nodu di l'attriti trà e duie residue sfere
d'influenza in Sicilia è in u mare terraniu occidentale, chì mancu una fasa
pluriseculare di cunflittualità grecu-punica ùn riiscirà micca à risolve.
Tuccherà à Roma u scopu di cancellà di manera definitiva u pesu è l'ingerenza
cartaginese, affirmendu incù forza a so vucazione marittima propria. À a fine di
e guerre puniche quellu spaziu geugraficu, da sempre cuntistatu, diventerà
sempre di più, da u puntu di vista rumanu, un Mare Nostrum.

U periodu à cavallu trà u VII è u VI seculu a.C. assiste à u consolidu di
l'egemunia focea in e strade di u Mediterraniu occidentale è di l'Atlanticu, da
e culonne d'Erculu à u regnu tartessicu di Argantonio.

Erodutu (I, 163) ci informa ch'è i Focei funi i primi trà l'Elleni à sperimintà
e longhe strade finu à l'Oceanu atlanticu. U so successu fù divutu à a
sustituzione di e rutonde nave mercantile,di e quale e strade eranu assai
cundiziunate da i venti, incù e più agili è rapidi navi da guerra, e
pentecontere, chì, à a forza di i venti, aghjunghjianu a putenza d'una
cinquantina di remadori chì pudianu dopu mette in opera, s'ellu era nicessariu,
tuttu u so putinziale offensivu per fà fronte à avversità esterne, ancu
d'origine piratesca.

Erodutu ùn si pronunzia micca di manera esplicita annantu à l'interessi chì
cundussenu i Focei à intraprende ste longhe è avvinturose navigazione.
Nonustante l'usu di nave di guerra, hè puru induvitevule chì fusse per u più
essenziale u scopu cummerciale, rispettu à quellu piratescu. Un puntu annantu à
u quale hè d'accordu tutta a tradizione pustiriore ùn manca micca di sottulinià
cum'è, s'è necessariu, i Focei ùn lascionu micca sfughje l'occasione d'azzione
piratesche, cum'è ci riporta Giustino o u stessu Erodutu, sia in u VI seculu
a.C. in seguitu à l'abbandonu di Focea dopu à a cunquista di i persiani
achemenidi, sia in u V, dopu à a battaglia di Lade è u fine di a rivolta ionia.
U stessu Erodutu, in un antru passu, ùn face micca ch'è cunfirmà a timibule
impresa cummerciale focea, chì dete mutivu à i Chioti di rifiutà a so vendita di
quellu agglomeratu d'isulelle chjamate Enusse.

Intornu à u 600 a.C. ci fù a fundazione di a culonia di Massalia. Pare eppuri
chì i rapporti incù l'Etruschi, in sta prima fasa, si fussenu mantenuti
pacifichi.

Intornu à u 565-563 a.C., i Focei avianu rinfurzatu e so pusizione incù a
criazione d'un areale culuniale in i circondi d'Alalia (l'attuale Aleria),
occupendu un situ strategicu postu annantu à a costa orientale tirrenica di a
Corsica, in cuncurrenza diretta incù i scali marittimi di a costa etrusca. Si
trattava, sicondu parechje litture d'origine erudutea, d'una ripresa in manu, o
d'un restauru d'un preesistente insidiamentu di soiu.

Eppuru quest'ultimu evvenimentu ùn cumpromisse micca i rapporti incù l'Etruschi,
prubabilmente perchè a fundazione di l'areale cummerciale ùn duvite micca
interfirisce annantu à i preesistente traffichi cummerciali etruschi diretti à i
sbocchi mercantile vicinu à a valle di u Rodanu. L'origine di sti cummerci, chì
avianu cum'è interlocutrice a sucità celtica, pò esse datata almenu à l'ultimi
dicennii di u VII seculu a.C., sicondu i ritruvamenti di Marseglia è di
l'oppidum celticu di Saint Blaise (Bouches-du-Rhône), finu à Avarico (in Gallia
cintrale, l'oghjinca Bourges) chì anu ristituitu buccheri è anfure vinarie. Dopu
à a fundazione di Massalia, l'impurtazione etrusche in Gallia ebbenu piuttostu
una crescita, in parallelu à ciò chì cuncirnò, in modu più prividibule, i
produtti d'origine greca. Cusì, ùn hè micca raru di truvà fibule metalliche, ma
ancu vasi in bronzu di fattura etrusca à mezu à e grande tombe à camera, cum'è u
famosu crateru di Vix, in Burgogna, in a tomba di Vix, u tumulu di a principessa
gallica omonima.

Era differente a situazione di i rapporti incù i Fenici chì, in cuncurrenza incù
i Focei annantu à e strade occidentale è in u Mare Tirrenu, funu custretti à
annessà si Ibiza è à stabilisce ci una culonia intornu à u 540 a.C. Si riproduce
cusì una tipica dinamica di l'irradiazione di i Fenici chì, da l'iniziale debule
friquenze à fine di cummerciu, si vissenu custretti à orientà si versu forme
pièu durevule d'insidiamentu, in riazzione à u culunialismu grecu, caratterizatu
da l'occupazione è l'usu stabile di u territoriu.

Più dopu, azzizzati da i Persiani di Ciro u Grande, i Focei abbandunonu a so
cità d'origine andendu à rinfurzà intornu à u 545 a.C. o pocu dopu l'areale
cummerciale d'Alalia. E cunsequenze di stu muvimentu fubbenu nutevule:
l'insirimentu di i rifugiati anatolichi marcò a trasfurmazione d'un insidiamentu
cummerciale in una vera è propria cità, assumendu i significatu d'un attu di
fundazione, incù l'instaurazione di santuarii dedicati è a migrazione di i culti
di a mammapatria.

Ma quessa, sicondu a tistimunianza d'Erodutu, avaria pruvucatu prestu un
cambiamentu in l'equilibrii di i puteri tirrenichi. E duie putenze incù
interessi cummerciali in l'aria Tirrenica, Etruria è Cartagine, fubbenu
stimulate à assucià si per fà fronte cumunu à a prissione cummerciale di e
culonie ionie d'occidente.

L' Etruschi, in particulare, in l'ultimi dicennii di u VI seculu a.C., missenu
in opera una alternativa propria à e strade cummerciale duminate da i culoni
grechi in occidente chì, à traversu u Adriaticu, stabilì un cuntattu direttu
incù Atena, l'Attica è incù u Egeiu.

Un rollu impurtante era svoltu da l'aria di l'Etruria Padana, chì travirsava un
periodu di grande spannamentu, è da i centri cummerciali etruschi o
etruscu-grechi di u delta di u Pocu: Adria, Spina, Voghiera è San Basilio.

Ricolla infatti à u VI seculu a.C. un' allianza militare trà etruschi è
cartaginese, di a quale semu infurmati da Aristotele. l'esistenza d'una stretta
interrilazione punica-etrusca hè cunfirmata da i risultati di l'archeulugia chì
anu svilatu l'esistenza d'intensi interscambii è influenze culturale è
cummerciale à Cartagine è in parechji centri di Sardegna, Laziu, Etruria
meridiunale, Campania è Gallia meridiunale, à un'epica chì và, sicondu i
ritruvamenti, da u seculu VIII a.C. finu à a mità di u seculu VI a.C. U quatru
archeulogicu pare indicà a prisenza stabile di mercanti fenici longu e coste
tirreniche è prubabilmente in e stesse Preneste è Caere, cum'è sugiritu ancu da
u tuponimu Punicum usatu per unu di i trè porti cerretani.

A cunvirgenza d'interessi hà truvatu una cunferma, in u 1964, in u ritruvamentu
sensaziunale fattu à Pyrgi di duie lamine auree cumpurtendu una scrizzione
bislingua fenicia-etrusca, e cusiddette Lamine di Pyrgi: i duie testi, di u
stessu tinore ancu s'elli ùn sò micca identichi, facenu riferimentu à a cumuna
cunsacrazione d'un tempiu è un simulacru à a dea fenicia Astarte, in un locu
offerto da Thefarie Velianas, rè di Caere. A fundazione di u locu sacru hà una
matrice pulitica chì trascende a dimensione lucale: apparisce infatti ligata à e
tappe di l'investitura pulitica di stu sughjettu, Thefarie Velianias, l'a quale
rollu incarna tratti assimilabili à un tirannu, una figura pulitica tandu appena
emergente da u sistema oligarchicu precedente; ma lascia inoltre intende ancu
una friquenza fenicia-punica di u santuariu, incù forme di reciproca ospitalità
publica, chì s'aghjunghje à l'ospitalità mercantile sottintesa in u dighjà
citatu tuponimu purtuale di Punicum. Bench'ella ùn fusse micca pussibule una
datazione annantu à a basa di e sole scrizzione, ùn fermanu micca dubbiti
annantu à una so cullucazione vicina à u 500 a.C..

U stessu quatru saria cumpatibile incù a nutizia furnita da Polibio, altrimente
poca capiscitoghja, d'un trattatu trà Roma è Cartagine, da ellu datata à u
cunsulatu di Luciu Giunio Bruto è Luciu Tarquiniu Collatino, intornu à u 509
a.C., o à u 508-507 a.C., immediatamente dopu à a cacciata di Tarquiniu u
Superbo è u scioglie di l'Età regia, sicondu una crunulugia largamente ammessa
da a muderna sturiugrafia rumana.

A cullucazione timpurale di a battaglia ùn hè micca cunnisciuta incù pricisione.
Da Erodutu sapemu ch'è: Ciro batte Creso in Cappadocia è dunque s'impatrunisce
di a cità di Sardi induv'ellu s'era rifughjatu. Dopu move versu Babilonia è si
n'impatrunisce. In u frattempu u cuntrollu di a Lidia, à u principiu affidata à
Tabalo, passa in e mane di Arpago chì invade l'Ionia è piglia subitu Focea. A
caduta di Focea ricolla dunque à pocu dopu à a caduta di Sardi. Quest'ultimu
evvenimentu pò esse datatu à u 542-541 grazia à una nutizia indiretta furnita da
u Marmor Parium. Per Diogene Laerzio chì ripiglia Sosicrate, a morte di Creso
avvinite invece un pocu prima, in u 543 a.C., vene à dì 41 anni dopu à a morte
di Periandro, cullucata in l'annu di a 49ª Olimpiadi, u 584 a.C. Da a Cronaca di
Nabonide sapemu invece ch'è Ciro righjunse u Tigri in u mese di Nisannu
(marzu-aprile) di u 547/546 a.C. è ch'è u mese dopu andò versu un paese chì,
nonustante una lacuna in u testu, pararia esse a Lidia. Riguardu à ste fonte a
presa di Sardi pò esse circuscritta à u 547-541. Per via di cunsequenza, a
caduta di Focea daterebbe à l'incirca à u 546-540, incù una prubabile priferenza
per a datazione più bassa. Santu Mazzarino, per indettu, sustene l'esistenza
d'una tradizione crunulogica più bassa, rispichjata da u Marmor Parium, è
prupone una datazione à u 541 per a presa di Sardi è à u 540-539 per a cunquista
di l'Ionia. Tinutu contu di a fuga in occidente è di i cinque anni di pirataria
ripurtati da Erodutu, a battaglia duvite avvene in u 541-535 a.C. o, siguendu
Mazzarino, in u 535-534 a.C.

Incù u benistà di a cità di u strettu i rifugiati si spustonu dopu annantu à e
coste lucane di u Mar' Tirrenu è, raccoltu ancu u cunsensu di a vicina
Posidonia, ci fundonu Elea.

L'incerta vittoria di i Focei marcò di fattu un mumentu d'arrestu di
l'espansione culuniale è mercantile di i Grechi in u mediterraniu
nordu-occidentale chì, firmata finu à tandu senza riazzione, avia datu locu à
una spezia di talassocrazia.

A criazione di strade altirnative da i marcati attichi ebbe l'effettu, ancu
s'ellu ùn ne custituiscìa micca u scopu principale, di trasfurmà l'Etruschi in
l'intermidiarii priviligiati in i cuntatti cummerciali trà u mondu ellenicu è
quellu di e culture è di i populi di l'Europa cintrale, aldilà di l'Alpe. In stu
modu fù rivucatu o furtamente ridimensiunatu u rollu tradiziunalmente svoltu da
l'altra culonia focea di Massalia. A purtata tutale di a midiazione focea in i
scambii incù u mondu grecu orientale hè di fattu annientita da u cuntributu
mercantile di e cità ionie, soprattuttu Samo, ma ancu Efesu è Miletu (Asia
Minore), tutti è trè emblematiche dedicatarie in u santuariu ellenicu di
Gravisca. À l'internu d'una più influenza artistica grecu-orientale, hè stata
fatta l'ipotesi di a prisenza in occidente d'artigiani pruvinenti da Focea in
particulare per a manifattura è a decurazione di e cusiddette idrie ceretane.

In u mutatu cuntestu in l'equilibrii chì s'eranu creati à a fine di u seculu VI
a.C. in u mare Tirrenu, s'assiste à una drastica interruzione di l'impurtazione
in Europa cintrale di marcanzie manufatte d'origine massaliota, mentre si
rigistreghja à listessu tempu un incrementu di scambii d'ogetti di fattura
etrusca o di manifattura attica, ma sicondu tipulugie ben' attistate in aria
etrusca-padana.

L'influssu esercitatu da sti cuntatti ebbe un nutevule pesu in quella fasa di
spannamentu chì marcò u passaghju di a civiltà celtica da a cusidditta cultura
di Hallstatt à a facies di A Tène, tantu chì si pò affirmà chì "sta situazione
ghjustificheghja u fattu chì e prime manifestazione tipiche di a cultura
lateniana trovanu guasi tutti i so precedente è e so fonte d'inspirazione in u
duminiu peninsulare [...]. I caratteri cumuni à i diversi fuculaghji lateniani
sò prubabilamente u riflessu di l'origine cumuna mediterrania di l'impulsione
chì l'alimentonu" è, sicondu altri chì, "senza tema di esagerà [...], à parte da
u V seculu a.C. (in u cusiddettu periodu d'A Tène), l'arte di i Celti conobbe un
sviluppu nutevule grazia à e capacità è à e sperienze tecniche furtamente
influinzate da i cuntatti cuntinui incù e culture mediterranie, soprattuttu incù
i Grechi è incù l'Etruschi".



https://co.wikipedia.org/wiki/Arti

L'arte (o art), in u so significatu più ampiu, cumprende ogni attività umana -
esercitata individualmente o cullittivamenti - chì cunduce à forme criativi
d'esprissione estetica, basate annantu à mezi tecnichi, abilità innate è norme
cumpurtamentale derivante da u studiu è da a sperienza. In a so accizione
oghjinca, l'arte hè strittamente cunnessu à a capacità di trasmette emuzione è
"missaghji" sugettivi. Eppuri ùn esiste micca un unicu linguaghju artisticu è
neppuru un unicu codice d'interpretazione.

In u so significatu più sublimu, l'arte hè l'esprissione estetica di
l'intiriurità umana. Rifletta l'upinione di l'artistu in u duminiu suciale,
murale, culturale, eticu o riligiosu di u so periodu storicu. Parechji filosufi
è autori di semantica, invece, sustenenu ch'ellu esiste un linguaghju ughjittivu
chì, aldilà di l'ebbiche è di i stili, duvaria essa cudificatu par pudè esse
capitu da tutti, ancu s'è i sforzi par dimustrà st'affirmazione sò stati insin'
ad avà infruttuosi.

L'arte pò esse cunsideratu ancu una prufissione d'antica tradizione svolta in
l'ussirvanza di parechji canoni cudificati in u tempu. In stu sensu, e
prufissione artigianale - quelli vene à dì chì afferiscenu à l'artisgianatu -
discendenu à spessu da u Medievu, quandu si svilupponu attività spicializate è
ch'è l'arte è mistieri funi riuniti in e curpurazione. Ogni arte avia una
propria tradizione, chì i so cuncetti fundamintali erani cuntenuti in a regula
di l'arte, à a quale ogni artiere duvia cunfurmà si.

Antichità: Sanscritu Are (urdinà) Latinu: Ars, Grecu: Τέχνη significava dunque a
capacità di fà calchì ughjettu. A capacità cunsistia in a cunniscenza di e
regule, per via di e quale era pussibule di pruduce un ughjettu. L'arte
inchjudia cusì ciò ch'è oghje chjamemu artisgianatu, è dinù una parte di e
scenze (Astrunumia, Storia). Inoltre, i Grechi ùn si sirvianu micca di termini
com'è: Musica, Architittura, arti visivi, per disignà una disciplina artistica;
sti termini ùn esistianu micca oppuru aviani un significatu diffarente da quellu
attuale. Si sirvianu invece di cuncetti di minore estinsione, com'è per esempiu:
"mimica", "cummedia", "tragedia", cuncetti chì oghje sò inclusi in u duminiu di
u Teatru, sempre siguendu l'asempiu. Da u cuncettu d'arte ni firmava fora a
Puisia, chì sicondu elli era priva di e carattaristiche tipiche di l'arte:
innanzi tuttu, da u mumentu ch'ella era per u più recitata è cantata, ùn era
micca una pruduzzione materiale, è dunque ùn si basava micca annantu à regule
specifiche ma annantu à l'invinzione individuale; in sicondu locu a puisia era
vista com'è irraziunale, capace d'incantà, d'affascinà è di siduce i menti. Era
quantunque cumpresa in u campu di u sapè. A puisia infine si cridia inspirata da
e Muse, è per quessa era cunsiderata superiore.

In u periodu ellinisticu principionu e prime classificazione è l'arti funu
divisi in cumuni è liberali, sicondu ch'elli dumandavanu un sforzu fisicu o
intillettuale.

In u Medievu si cuminciò à rivalutà l'arti cumuni, chì sò chjamati tandu
miccanichi, ma cuntinuarani à avè un rollu subalternu rispettu à l' arti
liberali. Da l'arti "miccanichi" funu esclusi parechji di quelli chì no oghje
chjamemu "belli arti", com'è a pittura è a scultura; l'arti liberali è
miccanichi erani stati ridutti à u numaru di setti, è frà quelli chì dumandavanu
u sforzu fisicu, s'includeranu sultantu l'arti chì migliuravanu a vita di l'omu,
chì u nutriscìanu, u paravanu da l'intemperie, vale à dì quelli arti di i quali
u puntu particulari era l'utilità quant'è a piacivulezza. Si cunnoscinu, di
st'arti miccanichi mediivali, dui elenchi di rifirimentu: quelli di Ugu di San
Vittore è Rodolfo di Longo Campu.

A puisia ùn rientra ancora in u duminiu cuncettuale di l'arte sin' ad avà
indicatu, in quantu u pueta era cunsideratu un prufeta chì cumpunia i versi
inspiratu da u Diu, o da e Muse in l'Antica Grecia. Ùn esistia micca tandu a
regula in e cumpusizione puetiche, almenu per quantu riguarda u cuntenutu. À
furnisce u cuntributu essenziale affinch'è a puisia fussi cunsiderata un'arte fù
Bernardu Segni chì in u 1549 tradusse in vulgare a Puetica di Aristotele, opera
in a quale u Stagirita dighjà includia a puisia trà l'altri arti.

A cundizione suciale di l'artisti, chì migliurò nutevulamente in u corsu di u
Rinascimentu, cuntribuì à siparà li da i scentifichi è da l'artigiani.

In u 1735 Baumgarten inventò u termine estetica imprudendu lu per a prima volta
in a so tesa di laurea. In u 1750 pubblicò un assaghju intitulatu Æsthetica.

Charles Batteux in u 1746 definisce, in u so libru I belli arti ridutti à un
unicu principiu, u sistemu di i belli arti, disignendu cinqui arti in sensu
propriu - a pittura, a scultura, a puisia, a musica, a danza - à i quali
assuciava dui arti cunnessi - l'eluquenza è l'architittura - chì u so carattaru
cumunu risidia in l'imitazione di a rialità per u fine di creà ughjetti belli.

Da a fine di u XVIII seculu cumincetinu e prime crise di u cuncettu di bellu è
d'arte. Nascinu nove forme d'esprissione com'è a futugrafia, l'architittura
industriale, l'ughjettistica par a casa, è bisugnava fà li rientrà in u cuncettu
d'arte. Per 'ssu mutivu in u XX seculu s'hè abbandunata l'idea di una
difinizione unnicumprensiva d'arte è d' opera d'arte. U termine 'arte' diventa
un cuncettu apertu, in u quale tutte e pussibule difinizione di l'arte
cunfluiscenu.

U XX seculu si face portaboce di a crescita intimista purtata dopu da i
pinsadori di u seculu pricidente, ma rinnova e nicissità più interiore di
l'artistu è si face portaboce di l'innuvazione tecnica, di a quale i novi
matiriali (u farru è l'elementi prefabbricati) sò l'elementi fundamintali. A
nova architittura deve essa u segnu di u rinnovu culturale è suciale, è per
quessa si prucede à un'umugeneità di i carattari di a nova custruzzione
architettonica, si stabilisce un carattaru novu, un "stile mudernu".

À l'internu di u "Mudernisimu" interagiscenu i currenti artistichi chì in e
pricidente dui dicennie intarpriteghjanu è affiancanu u sforzu prugressivu di a
civiltà industriale.

Una suddivisione pussibule di l'arti, bench'è ùn l'inchjude micca tutti, hè
quella di i "novi arti". Cuncipita à l'origine in u 1923 da u pueta talianu
Ricciotto Canudo, fù ampliata incù l'ultimi dui boce da u criticu francesu
Claude Beylie in u 1964:



https://co.wikipedia.org/wiki/Andi

A Curdigliera di l' Andi (o Curdigliera di l'Ande) (in spagnolu Cordillera de
los Andes) hè un'impurtanti catena muntosa di l'America miridiunali, situata in
a parti più uccidintali di u cuntinenti. Incù i so 7 200 km di lunghezza (da
l'istmu di Panama, à u nordu, finu à Capu Horn, à u sudu) hè cunsidarata a
catena muntosa più longa di u mondu. A so larghezza media hè di 240 km,
tucchendu in u puntu più stesu i 500 km (frà u 18º è u 20º parallelu sudu),
mentri l'altezza media hè di circa 4 000 m.

A catena di l'Andi hè furmata principalamenti da dui grandi sittori: a
Curdigliera Urientali è a Curdigliera Uccidentali in gran' parti siparati da una
prufonda diprissioni intermedia, in a quali surghjini altri cateni di impurtanza
minori, a principali di i quali essendu a Cordillera de a Costa cilena. Altri
picculi cateni surghjini à i lati di i grandi cateni.

L'Andi traversani setti stati di l'America miridiunali: Arghjintina, Bulivia,
Cili, Culombia, Ecuador, Perù è Venezuela, parechji di i quali essendu noti
com'è Paesi andini.

A Curdigliera di l'Andi hè a più alta catena muntosa à u di fora di u cuntinenti
asiaticu. A cima più alta, l'Aconcagua, tocca i 6 962 m sopra u liveddu di u
mari. A vetta di u vulcanu Chimborazo, in l'Andi equaduriani, hè u puntu di a
superficia terrestra più luntanu da u centru di a Terra à causa di u
rigunfiamentu equaturiali.

Ci sò parechji tiurii par spiigà l'etimulugia di u nomu "Andi". Parechji
ritenini chì diriveghja da a parola quechua anti, chì significheghja "alta
cresta". Altri ritenini ch'è u nomu diriveghja da una di i rigioni (suyo) di
l'imperu Inca (o Tahuantinsuyo) ditta Antisuyu, chì i so abitanti erani chjamati
Anti. Altri cunsidareghjani infini ch'è Andi diriveghja da a parola spagnola
andén chì significheghja tarrazzamentu, in rifirimentu à a tipulugia di
cultivazioni imprudata in a rigioni andina.

A so larghezza pò righjunghja i 500 chilomitri in i zoni in i quali si dividi in
parechji rami (curdiglieri) includendu l'altipiani (in particulari trà i
latitudini 18° S è 20° S).

L'urighjina di a catena andina si faci ricuddà à a dinamica di i placchi
terrestri vali à dì à a tittonica à zolli: in particulari a subduzioni di a
placca tittonica nota com'è placca di Nazca incù a placca sudamericana inghjenna
a catena di l'Andi. A placca di Nazca si inabissa à u di sottu di quidda
sudamericana, è u strufinamentu inghjinaratu da a subduzioni fondi a roccia a
quali ricodda in superficia sottu forma di magma è lava criendu vulcani è
muntagni veni à dì un arcu muntosu cuntinintali.

[[File:P.chicamocha.jpg|thumb|277px|Cayon di u Chicamocha, Andi culumbiani].
[[File:PicoBolivarMerida.JPG|thumb|277px|U pico Bolívar, Andi venezuelani.]]

A suddivisioni di i parechji zoni di a catena hà subitu parechji modifichi in u
corsu di u tempu, assumendu una numinclatura assuciata à i divisioni
puliticu-amministrativi. Cusì, sicondu u tarritoriu attravirsatu, si poni
definiscia l'Andi Venezuelani, Culumbiani, Equaduriani, etc. In u 1973, u
giulogu Augusto Gansser prupuniti una suddivisioni basata annantu à
l'ussirvazioni scentifica di i carattaristichi morfulogichi di a catena muntosa:

L'Andi sittentrioni è australi sò chjamati Andi di Tipu Cullisiunali, par essa
si furmati da l'obduzioni di a crosta uceanica. L'Andi cintrali currispondini à
quiddi difiniti Andi di Tipu Andinu, chì si sò sviluppati da a subduzioni di a
crosta marina.

A giulugia hà prupostu un'altra classificazioni, più dittagliata, di i zoni
andini:

À u sudu di a Culumbia, à a fruntiera incù l'Equadori, l'Andi custituiscini a
sola catena muntosa incù cimi vulcanichi alti oltri 5 000 m. Più à nordu, in u
Nudu de los Pastos, si suddividi in dui cateni chjamati rispittivamenti
Curdigliera Uccidentali è Curdigliera Cintrali; da quist'ultima si urighjineghja
a Curdigluera Urientali.

A Cordigliera Cintrali hè siparata da a Curdigliera Uccidentali, par una
distanza di circa 400 km, da una faglia prima di a quali scorri u río Patía à
sudu è u río Cauca à u nordu.

A Curdigliera Urientali si sipara gradualamenti versu livanti, criendu tandu a
conca di u fiumu più impurtanti di a Culumbia, u Río Magdalena. Sta catena
muntosa si stendi versu u nordu è in u Dipartimentu di Norte de Santander si
suddividi in dui rami; u ramu uriintali entri in u tarritoriu venezuelanu,
induva piglia u nomu di Cordillera de Mérida, chì i so naturali estinsioni
formani Lara-Falcón è ani una stretta rilazioni incù u Litoral Central (Caracas,
Valencia, Maracay) è u Litoral Oriental (Puerto A Cruz, Barcilona).

U ramu uccidintali, chjamatu Sierra de Perijá, si stendi da livanti versu nordu,
furmendu a fruntiera naturali trà Culombia è Venezuela, sgradendu gradualamenti
versu i Caraibi finu à punta Gallinas, in a penisula di a Guajira, in l'estremu
nordu di a Culumbia. Si ricunghjunghji incù a Sierra Nevada de Santa Marta
furmendu una vaddi in a quali scorri u Río Cesar. A Sierra Nevada de Santa Marta
hè u gruppu muntosu più elevatu di a Culombia (5 775 m) è hè a muntagna custiera
più alta di u mondu.

I trè cateni ani cimi di furmazioni principalamenti vulcanica chì righjunghjini
oltri 4 000 m di quota. A Curdigliera Cintrali è a Curdigliera Urientali
aghjunghjini altezzi di oltri 5 000 m, essendu cuparti da i nevi perenni. Molti
di sti vulcani sò attivi è, in u passatu, ani incausatu morti è distruzzioni par
via di i splusioni di gasu è di i lahar.

I cità più impurtanti di l'Andi sittintriunali sò Bogotá, Cali è Medellín in
Culumbia, Quito è Riobamba in Equadori è San Cristóbal è Mérida in Venezuela.

L'Andi cintrali si stendini da u nudu de Pastu à u Nevado Tres Cruces, in Cili.
Cumprendini gran' parti di quiddu chì attualmenti hè u Perù è sò cunsidarati a
zona cintrali di l'Andi induva si sò avuti i più elevati liveddi di sviluppu
ecunomicu è suciali. I muntagni sò disposti in dui cateni siparati da
l'altupianu andinu. A vetta più alta di a rigioni hè u Monti Huascarán (6 768 m)
è, in a zona cilena, l'nevado Ojos di u Salado (6 891 m). Si formani dui grandi
lava, u Titicaca è u Poopó. I mesetas interni formani i pianuri buliviani. U
clima hè caldu aridu è u bioma duminanti hè u disertu. A pupulazioni hè
cuncintrata soprattuttu in l'altupianu è longu i costi.

L'Andi australi si stendini finu à l'estremità di l'America miridiunali. In sta
rigioni si poni ritruvà guasi tutti i tipi climatichi:

L'Andi si stendini finu à a Tierra di u Fuego è, immergendu si in mari, i cimi
più alti formani isuli com'è a Georgia di u Sudu è l'isuli Sandwich miridiunali,
l'Isuli Orcadi Miridiunali è l'Isuli Shetland Miridiunali. Riemergini di novu in
Antartidi.

U clima in l'Andi varia nutevulamenti sicondu a latitudina, l'altitudina è dinò
di a vicinanza à u mari. U sittori miridiunali hè fretu, intinsamenti nivosu,
ancu à altitudini rilativamenti bassi è piuviosu, mentri quiddu cintrali hè più
asciuttu è dolci. U sittori nordu di l'Andi hè generalmenti piuviosu è
rilativamenti l'altitudina ancu moltu caldu, incù una tampiratura media di
18 °C, in Culombia. U clima hè carattarizatu da cambiamenti cunsidarevuli ancu
annantu à distanzi piuttostu brevi. I furesti pluviali si spinghjini à
altitudini elevati ancu finu à 1 500 m da i cimi, com'è in u casu di u piccu
annivatu di u Cotopaxi. I muntagni ani una grandi influenza nantu à i
tampiraturi di l'arii vicini. A limita di a nevi dipendi da a latitudina. In a
zona trupicali equaduriana, culumbiana, venezuelana è in u nordu di l'Andi
piruviani, righjunghji i 4 500-4 800 m s.l.m., passendu à 4 800-5 200 m in i
muntagni à u sudu di u Perù è à nordu di u Cili, finu à latitudini di circa 30°
S. Scendi dopu à 4 500 m annantu à l'Aconcagua, à 32° S, 2 000 m à 40° S, 500 m
à 50° S è sulamenti 300 m in a Terra di u Focu, à 55° S. Da i 50° S parechji trà
i più grandi ghjacciali ghjunghjini finu à u liveddu di u mari.

L'Andi di u Cili è di l'Arghjintina poni essa suddivisi in dui zoni climatichi è
glaciulogichi: l' Andi rilievi sottumarini è l' Andi umiti. L' Andi rilievi
sottumarini si stendini da a latitudina di u Disertu di Atacama finu à a zona di
u fiumu Maule; i pricipitazioni sò più spuradichi è si virificheghjani forti
oscillazioni di i tampiraturi. A linia di equilibriu subisci drastichi
spustamenti annantu à brevi periodi di tempu, lascendu i ghjacciali in ablazioni
o in accumulu.

I biddezzi naturali di a rigioni, i ruvini di l'Imperu Inca in Bulivia è Perú è
a pussibilità di acceda faciulamenti à i ghjacciali in u sudu di Arghjintina è
Cili favurizeghjani u turisimu annantu à grandi scala.

L'Andi prisentani cundizioni ottimi par sport com'è l'alpinisimu è u rafting. U
schi, u snowboard è altri sport invirnali si sò furtamenti sviluppati in
Arghjintina è Cili. In l'Andi di Transizioni si scontra a più elevata
cuncintrazioni di centri sciistichi di l'emisfaru sudu, dopu a Nova Zilanda.



https://co.wikipedia.org/wiki/Adam_Smith

Adam Smith (5 ghjugnu 1723 - 17 lugliu 1790) hè un filosofu è economistu
scuzzese di e Lume. Ferma ind'a Storia cume u babbu di a scenza economica
muderna, è a so opera principale, a Richezza di e Nazione, hè unu di i testi
fundatori di u liberalisimu economicu. Prufessore di filosofia morala ind'è
l'università di Glasgow, cunsacra 10 anni di a so vita à 'ssu testu chì
inspirerà i grandi economisti seguente, quelli chì Karl Marx chjamara
«classichi» è chì puneranu i grandi principi di u liberalisimu economicu.

A maiò parte di l'economisti cunsideranu Smith cume u «babbu di l'economia
politica». Pertantu, qualch'uni, cume Joseph Schumpeter, solu u cunsiderevana
cume un autore minore, postu chì, seguente elli, a so opera ùn comporte micca
idee originale

Pè Adam Smith, a divisione di u travagliu hè ciò chì permette a crescenza di a
produzzione.

Da un celebre esempiu cù a produzzione di puntaroli. S'è un artisgianu deve
piglià u metallu da a terra, è dopu produce solu u puntarolu, forse ne producera
unu à l'annu. Ma s'è ci sò dui persone, una chì và à circà u metallu, è un antru
artisgianu chì trasforma u metallu ind'un puntarolu, allora forse ne produceranu
20 à l'annu. Smith dice cusì chì a produzzione di puntaroli si pò divide ind'è
18 operazione elementarie, è chì dividendu a produzzione cusì, si pò produce
sin'à millaii di puntaroli in una ghjurnata.

Cusì, dice ellu, producendu di più, si guadagna di più soldi, capitale, è si pò
impiegà di più impiegati. Cusì a produzzione cresce ancu di novu.

Una critica di stu pinsamentu di Smith hè chi ùn hè micca perchè a produzzione
crescè chi a dumanda pè essa produzzione crescè dinò. Un'astra hè quella chi
dice chi una tale divisione di u travagliu ùn hè bè pè l'impiegati, chi li rende
debbuli, cume ind'u filmu di Charlie Chaplin I Tempi Muderni.

A divisione di u travagliu face ch'ognunu ùn va à produce ch'un solu tipu
d'avere. Ma, ben intesu, ha bisognu d'astri averi. Cusì, u sartore face vestiti,
ma hà bisognu di cumprà pane à u panatteru, chi, ellu, li cumpra i sò vestiti.
Tramindui anu un «avantaghjatu absolutu».

Cusì si crea un mercatu, duve ognunu vende a produzzione soia è cumpra ciò chì
ha bisognu. Stu mercatu permette d'assignà risorze scarse di manera optimale
(quessa sarà dopu svilupattu da teorie cume quella, da Vilfredo Pareto, di
l'optimum o di l'equilibriu generale).

Smith dice chi quessu mercatu funzziona grazi'à una «manu inivisibile» chi face
ch'ognunu trova u sò avantaghju mente ch'ognunu ùn circà chi u sò propiu
interessu.

A divisione di u travagliu permette una crescenza di a produzzione, dunque di u
capitale guadatu, dunque di a manu d'opera, dunque di a produzzione… Cusi cresce
l'economia d'una nazione.



https://co.wikipedia.org/wiki/Tangu

U Tango (o Tangu) hè un ballu chì si face in coppiu, è designa dinò a musica chì
l'acumpagna, ghjucata incu u bandoneone.

U tango hè nattu à a fini di u XIXemu seculu in Argentina è in Uruguay, ind'i
quartieri populari di Buenos Aires è di Montevideo. L'immigrazione europea
massiva, sopratuttu spagnola è italiana, hà da appurtà musice, melodie, ritmi
chi anu da incuntrà un fenòmenu rioplatense recente, a milonga.

A milonga si diffusa à partesi di à mità di u XIXeme seculu ind'i "faubourgs" di
Buenos Aires. Mischiandu u ritmu musicale afro-uruguayanu candombe ("work song"
ritmata chi cantanu i schiavi neri africani) è a habanera cubana, a milonga hè
un cantu è u ballu populari à l'accenti a volte melancolichi, ma quantunque
intrinanti, profundi è animati. Permette à l'omi vinuti circà furtuna, assai
numerosi pè un nùmeru di donne assai limitatu, di mettesi in concurrenza. Da u
fattu di a rarità di e donne, ma dinò di a sucietà masculina ind'a cuale
participa rapidamente, a milonga si balla sopratuttu entre omi.



https://co.wikipedia.org/wiki/Sciappapetra

A sciappapetra (Polygonum maritimum) hè un fiori chì faci parti di a famiglia di
i Polygonaceae. I casci sò lungarini è uvali. Nasci in a rena di u litturali,
accantu à i piaghji, ma ancu à u cantu di i stradona. Hè alta 10 à 50 cm.
Fiurisci da ghjugnu à aostu. I fiori sò chjucareddi (5 mm) è bianchi. T'hà una
radica longa è fonda, chì li parmetti di stà in a rena calda.

L'arba sciappapetra hè abbastanza cumuna in Corsica. U nomu corsu veni da u
fattu ca a pianta hè rinumata par "sciappà a petra", vena à dì truncà è caccià i
calculi, i cuncressioni minerali chì si formani in i rena o in a buscica. L'arba
sciappapetra hè ancu chjamata a spaccapetra, chì t'hà listessu significatu. Ma
par via di 'ssa prubità chì hè cunnisciuta ancu fora di Corsica, l'arba
sciappapetra hè sradicata troppu suventi è diventa più rara. Par coglia la, ci
voli à taglià la, lachendu a so radica in terra, è micca à sradicà la.

Si dici dinò (Conrad 1981) chì Nabulionu, chì suffria da i calculi, rigrittia
d'ùn truvà l'arba sciappapetra in Santa Elena.



https://co.wikipedia.org/wiki/Puseidonu

Puseidonu o Poseidone) (o ancu Pusidonu) (in grecu Ποσειδῶν) hè u diu di u mari
è di i tarramuti in a mitulugia greca è in a riligioni greca. Figliu di Cronu è
frateddu di Zeus, Ade, Era, Estia è Demetra hè un di i dodici dii di l'Olimpu. A
so cunsorti hè a Nereidi Anfitrite è da edda hà avutu un figliu, Tritonu, chì
era mezu omu mezu pesciu.

I simbuli di u diu sò u tridenti è u so animali sacri, u cavaddu (criatu da eddu
cù l'ondi di u mari) è u dalfinu. U so epitetu ricurrenti hè Scutidori di a
terra (sinonimi Enosìctono o Enosigeo (latinu: 'Ennosigaeum'; grecu:
Ἐ(ν)νοσίγαιος), causa di i tarramuti.

I divinità simili à Puseidonu di u mondu anticu funi Rodon in a riligioni
illirica, Nethuns in a riligioni etrusca è u so currispundenti nomu Nettuniu in
quidda rumana.

In l'ità di u bronzu, Puseidonu, sicondu i tavuletti d'arzilla in scrittura
Lineari B chì sò ghjunti finu à no, in l'antica cità di Pilo era cunsidaratu u
più impurtanti trà i dii; in sti scrizzioni u nomu PO-SE-DA-WO-NE (Puseidonu)
ricorri incù friquenza moltu maiori rispettu à DI-U-JA (Zeus). Si trova ancu una
varianti feminiccia di listessu nomu, PO-SE-DE-IA, chì indicheghja l'esistenza
di una dea cumpagna di Puseidonu chì in tempi successivi fù sminticata. I
tavuletti scuparti à Pilo ammentani sacrifizii in onori de I dui righjini è
Puseidonu oppuri I dui righjini è u rè. L'idantità chì più faciulamenti pò essa
attribuita à i dui righjini hè quidda di Demetra è Parsifuna o di dui dei chì
erani i so pricursori, in ogni casu divinità chì in ebbichi succissivi ùn funi
più assuciati à a figura di Puseidonu. U diu era dighjà idantificatu com'è
Scutidori di a terra vali à dì E-NE-SI-DA-O-NE in Cnossu d'ebbica micenia, un
titulu estremamenti impurtanti, soprattuttu cunsidarendu chì i tarramuti sò
stati una di i causi principali di a caduta di a civiltà minoica.

In una di i tavuletti di Pilo si trova un liamu trà i noma di Demetra è
Puseidonu chì appariscini com'è PO-SE-DA-WO-NE è DA-MA-TE insiriti in un
cuntestu di richiesti di grazia à i dii. A sillaba DA, prisenti in tremindù i
noma simbraria dirivà da una radica Protuinduauropea assuciata à u cuncettu di
distribuzioni di terri è privileghji, par u quali Puseidonu pudaria significà
Signori distributori o Cumpagnu di a distributrici parallelamenti à Demetra "A
mamma distributrici".

Vistu chì a figura di Puseidonu hè in stretta rilazioni sii incù u mari sii incù
i cavaddi è cunsidarendu a luntananza da u mari di i zoni in i quali stavani
l'antichi induauropei, parechji studii ritenini ch'è Puseidonu urighjinariamenti
nascì com'è un diu-cavaddu è chì solu in seguitu saria statu assimilatu à i
divinità acquatichi uriintali quandu i populi grechi mutàni i so fonti di
sustintamentu principali passendu da a cultivazioni di a terra à u sfruttamentu
di u mari incù a pesca è i cummerci marittimi.

Sicondu Pausania Puseidonu era un di i custodii di l'Oraculu di Delfi prima chì
Apollu ni assumissi u cuntrollu. Apollu è Puseidonu à spessu s'accupàni di
listessi aspetti di i vicendi umani: par asempiu duranti a fasa di a fundazioni
di novi culonii Apollu par via di l'Oraculu auturizava i culoni à parta è
l'insignava induva stabiliscia si, mentri Puseidonu si pigliava cura di i culoni
duranti a navigazioni versu a nova patria è pracurava l'acqui lustrali par
cilibrà i sacrifizii prupiziatori par a fundazioni di a nova cità. L'Anabasi di
Senofonte discrivi un gruppu di suldati Spartani chì intonani, dedichendu lu à
Puseidonu, un peana chì hè un tipu d'innu chì, nurmalamenti, era didicatu à
Apollu.

Com'è ancu Dionisu è i Menadi Puseidonu avia a capacità di pruvucà parechji
formi di disturbu mintali: unu di i testi di Ippocrate riporta comu à a so opara
era attribuitu l'uccurrenza di certi tipi di epilessia.

Puseidonu era viniratu com'è divinità principali in molti cità: à Atena era
cunsidaratu sicondu sultantu à Atena, mentri à Corintu è in molti cità di a
Magna Grecia era cunsidaratu u prutittori di a polis.

I cilibrazioni in onori di Puseidonu si tiniani, à l'iniziu di a staghjoni
inguirnali, in molti cità di u mondu grecu.

I marinari inviavani prigheri à Puseidonu parch'eddu li cuncidissi un viaghju
sicuru è calchì volta com'è sacrifiziu annigavani cavaddi in u so onori. Quandu
mustrava u latu benignu di a so natura Puseidonu criava novi isuli com'è approdu
par i naviganti è uffria un mari calmu è senza timpesti. Quandu inveci era
affesu è si sintia ignuratu tandu culpia a terra incù u so tridenti pruvuchendu
mari timpistosi è tarramuti, annighendu à quiddi chì si truvavani in navigazioni
è affundendu l'imbarcazioni.

L'icunugrafia classica di Puseidonu u discrivi à a vida di u so carru trainatu
da cavadducci marini o da cavaddi capaci di corra annantu à u mari. Spessu era
rapprisintatu incù dalfini è incù in manu u so tridenti.

Puseidonu era figliu di Cronu è Rea è frateddu di Zeus, Ade, Estia, Demetra è
Era. Sicondu Esiodu Puseidonu hè u frateddu maiò di Zeus, mentri sicondu Omeru u
maiò hè Zeus, Puseidonu u sicondu è Ade u terzu.

Esiodu conta infatti chì com'è i so frateddi è sureddi Puseidonu fù divuratu da
u patri Cronu è dopu rigurgitatu da eddu custrettu da Zeus, l'ultimugenitu
risciutu à sfughja à u terribuli parenti grazia à a matri Rea. Sicondu altri
tradizioni inveci Rea riiscì à salvà Puseidonu: sicondu Pausania deti in pastu à
u maritu un puddetru è nascosi u figliu in una banda di cavaddi; sicondu Diodoru
Siculo Rea affidò u figliu à i curi di i Telchini, magichi abitanti di Rodi, è
di l'Uceanina Cefira.

Puseidonu incù i frateddi è i sureddi, à l'Ecatonchiri è à i Ciclopi, chì li
stazzunoni a so arma, u tridenti, scunfissi Cronu è i Titani in a Titanomachia.
I Titani funi lampati in u Tartaru è Puseidonu stessu s'impignò à custruiscia i
mura di bronzu chì l'imprighjunavani.

Quandu dopu si dicisi à divida u mondu in trè regni, ci fù un surteghju: Zeus
riciviti u celi, Ade, ingannatu da Zeus, u mondu suttarraniu di l'oltritomba,
mentri à Puseidonu li tuccàni u mari è l'acqui.

U diu di u mari participò ancu à a guerra trà l'Olimpi è i Ghjiganti, a
Gigantumachia, in a quali cumbattì contr'è u ghjiganti Polibote è u scunfissi
tagliendu un pezzu di l'isula di Coo incù u so tridenti è lampendu 'di lu
contru, criendu cusì l'isula di Nisiru.

Agostino in u A cità di Diu riporta a spiigazioni di Varrone nantu à
l'etimulugia di u nomu di a cità d'Atena: a sfida trà Atena è Puseidonu. In
quiddu locu spuntò à l'impruvisu un alivu è sgurgò l'acqua. Cunsultatu l'Oraculu
di Delfi, risposi ch'è l'alivu simbulizava a dea Atena è l'acqua u diu Puseidonu
è chì i citatini pudiani sceglia u nomu di una di i dui divinità par dinuminà a
so cità. U rè Cecrope tandu cunvucò tutti i citatini: i masci vutàni par
Puseidonu, i donni par Atena. Vinsi a siconda parchì ci fù un votu in più di i
donni. Tandu Puseidonu divastò i campi d'Atena incù l'ondi di u mari è par
appacià ni l'ira i donni funi puniti: dipoi tandu nissunu figliolu avaria presu
u nomu di a mamma è nisciuna saria stata chjamata com'è a dea vincitrici di a
litica.

Apollodoru inveci narra chì à ghjudicà a disputa trà i dui divinità funi i dii
di l'Olimpu, chì dicritàni a vittoria d'Atena postu ch'è Cecrope avia
tistimuniatu chì a dea avia piantatu l'alivu prima di Puseidonu.

Si pensa chì sta lighjenda pruvenghi in u ricordu di cuntrasti avvinuti in u
periodu Miceniu trà l'abitanti urighjinarii di a cità è di i novi immigrati. È
intarissanti à nutà com'è Atena, nonustanti sta scelta, à l'arici di u so
sviluppu fù una grandi putenza navali, capaci di scunfighja a flotta Persiana in
a battaglia di Salamina.

In una virsioni di a storia diffarenti, Atena è Puseidonu aviani rottu una
rilazioni appena prima di a litica, aghjunghjendu cusì un antru mutivu validu à
a lotta par u pussessu di a cità.

L'innu à Puseidonu, inclusu in a racolta di l'Inni omerichi, cunsisti in una
brevi invucazioni, un priambulu di setti versi chì si rivolghji à u diu com'è
"scutidori di a terra è di i landi marini, diu di i prufondi abissi chì hè ancu
signori di u Monti Aliconu è di l'ampia Aigaì" è ricorda ancu a so doppia natura
di diu di l'Olimpu: "dumadori di cavaddi è salvatori di navi".GIMMI

Omeru conta chì un ghjornu i dii di l'Olimpu, suvitendu Era, Apollu è Puseidonu,
si rivultàni contr'à Zeus è u liàni. À salvà u Rè di i Dii fù a nereidi Teti,
chì chjamò u Centimanu Briareo chì u salvò.

Com'è punizioni Zeus custrinsi Puseidonu è ancu Apollu à serva u rè di Troia
Laomedonte. Quiddi li chersi di custruiscia un'enorma cinta muraria chì curraria
tutti intornu à a so cità è prumisi di ricumpinsà li par stu sirviziu. Eppuri u
rè di Troia ùn mantiniti micca a parola data. Par vindicà si, Puseidonu mandò un
mostru marinu par attaccà a cità, chì parò fù uccisu da Erculu.

In l'Iliadi Puseidonu si schiera da a parti di i Grechi è in parechji occasioni
scendi in battaglia contru à l'armata Troianu. Eppuri in u XXu libru, intarveni
par salvà à Enea quandu u principi Troianu hè annantu à u puntu d'essa uccisu da
Achilli.

Odisseu, com'eddu a conta eddu stessu, par salvà si da u salvaticu è antrupofagu
Ciclope Pulifemu, figliu di u diu di u mari è di a ninfa marina Toosa, l'acceca
eppo scappa. Puseidonu, da quiddu mumentu, scatena tutta a so furia in i
cunfronti di u rè d'Itaca, ch'eddu ùn uccidarà micca, ma ch'eddu custringhjarà
par anni luntanu da a so patria.

Puseidonu ùn participeghja micca à u cunciliu di i dii ind'eddu fù dicisu chì
Odisseu pudarà vultà in casa soia, lascendu Ogigia dopu tanti anni da u mumentu
ch'edda participeghja à un banchettu vicinu à l'Etiopi. Quandu u diu di u mari,
vultendu da u banchettu, s'accorsi chì Odisseu navigava in mari, capiti chì i
dii aviani dicisu ch'eddu pudia vultà in casa soia è scatinò i venti contru u
murtali, fendu lu naufragà da a so zattera prima ch'eddu ghjunghissi à Scheria,
a patria di i Feaci.

Par puniscia i Feaci chì aviani ripurtatu Odisseu in casa , u diu di u mari
trasfurmò a navi è l'omini chì aviani aiutatu u rè di Itaca in petra.



https://co.wikipedia.org/wiki/Patre_nostru

U Patre nostru (o Patri nostru) hè a preghera cumuna à ogni cristianu. E parole
sò di a bocca di Gesù Cristu, cusì si leghje in u Vangelu di San'Matteu (6.9.13)
è ancu in quellu di San'Luca (11.2.4). Hè a preghera a piu cunnisciuta di a
riligione cristiana.

Inseme, e parulle "Patre Nostru" designanu Diu, u Patre (cumu ancu in a
tradizione ebrea). Mostra ancu ch'ellu ci hè una relazione di prossimità fra Diu
è quellu chi prega, cum'è frà un babbu è u so zitellu.

Dopu l'apertura (Patre Nostru), a preghera principia di listessa manera ch'è u
Kaddish, sanctificandu u nome di Diu. In u ghjudaisimu, u nome di Diu hè assai
importante, è centrale. Ùn hè micca solu una ticchetta chì permette d'identificà
à Diu, ma rifletta a so vera natura, profunda è plurale. «Ch'ellu sia
santificatu» hè una frasa passiva, dunque ùn hè micca quellu chì ora chì
santifica u nome di Diu, o almenu, ùn hè micca solu ellu, ma l'umanità entera.

Quessa dumanda più parsunala rompa a similarità cù u Kaddish. U primu pinseru
ghjè materiale : quellu di u pane. Ma in a tradizione cristiana, u pane ùn hè
micca solu qualcosa di materiale. Hè ancu un simbulu spirituale, cume in u
rituale di a communione.

U sensu di a parulla greca tradutta in corsu cume in a maioranza di l'astre
lingue, ἐπιούσιος (epiusios), hè scura. Ghjè quasi un hapax legomenon (parulla
impiegata solu una volta in a lingua scritta, in un cuntestu particulare bè
precisu).

A parulla «debitu» hè una traduzzione di una parulla aramaicu vulendu ancu dì
«peccatu». A scelta di a parulla «debitu» pè a traduzzione, in piazza di
«peccatu», pò mostrà una certa concezzione di u peccatu cume occasione mancata
di fà u bè.

«Cum'è no i rimettimu à i nostri debitori» mostra l'importanza di u perdonu in a
religione cristiana. Ci vole à perdunà ancu à i so nemichi.

In u testu grecu, a parulla «male» pudià esse neutra (è vole dì u male in u
sensu generale) o maschile (è designà «quellu chì hè male», dunque Satanassu).
Pè Ghjuvanni Calvin, difatti, ùn ci sarianu tante sfarenze trà i dui.



https://co.wikipedia.org/wiki/Olbia

Olbia (IPA: [ˈɔlbja] Terranòa in sardu /terraˈnoa̩/, Tarranóà in gadduresu
/tarraˈnɔːà̩/) hè una cumuna taliana di 59.124 abitanti, capilocu, incù Tempiu
Pausania, di a pruvincia di Olbia è Tempiu in Sardegna. Ni risulta ch'edda hè,
in 2012, a quarta cumuna di a Sardegna par numaru di abitanti, dopu Cagliari,
Sassari è Quartu Sant'Elena.

Olbia hè stata l'antica "capitali" di u Ghjudicatu di Gaddura è u prima sediu
viscuvali di a Gaddura (Diocesi di Civita - Ampurias sinu à 1839). A cità, una
di i principali di a Sardegna, hè una rialità industriali è cummirciali in piena
espansioni. Hà cunnisciutu in l'ultimi dicennii un impurtantu aumentu
dimugraficu è un sviluppu assà rapitu di a so ecunumia, incù u numaru di
l'abitanti duppiatu trà l'anni 1951 è 1981. Attualmenti si ni conta circa 56.000
(in u 1964 erani 18.800).

Ricca di insidiamenti turistichi molti cunnisciuti, trà i quali Portu Rutondu è
Portisco, hè dutata di infrastrutturi chì ni facini un polu turisticu moltu
impurtanti par l'Isula intreia. Olbia hè u mutori ecunomicu di a pruvincia è un
di i più impurtanti di a rigioni. À parta da u nucleu storicu di u corsu Umberto
I, a cità, incù u nutevuli incrementu dimugraficu di l'anni sissanta, si hè
nutevulamenti espansa in ogni dirizzioni. I prublemi di viabilità sò stati
cuntrastati incù a criazioni di una circunvaddazioni, di un tuneddu situatu
sottu l'ariali di u portu vechju è di numarosi ghjiratoghji à l'internu è fora
di u centru urbanu.

A cità di Olbia s'affaccia annantu à l'umonimu golfu è si stendi in a pianura
circustanti (chì piglia anch'edda u nomu da a cità), dilimitata da una catena
muntosa. U tarritoriu cumunali, incù una superficia di 383,64 km², si poni à u
23º postu trà i Cumuni taliani par estinsioni.

A cità hè carattarizata da un clima meditarraniu incù inguerni dolci
cuntinintali è istati caldi è asciutti. I pricipitazioni si cuncentrani
soprattuttu in i mesa invirnali è vaghjimali:

Frammenti di ceramica ritruvati à Portu Rutondu è una carattaristica statuetta
feminiccia rapprisintanti a Dea Matri truvata in Santa Mariedda, facini ricuddà
à u Niuliticu Mediu (4000 3500 a.C.) i primi tistimunianzi di l'omu in
tarritoriu olbiensi. Più dopu, duranti u periodu Eniuliticu, incù ocra rossa
funi raffigurati in i pareti di a sapara di u Papa - annantu à l'isula di
Tavulara - figuri umani schematizati, chì ricoddani à u 2700 - 2500 a.C., mentri
ricodda à l'Ità di u Bronzu anticu (1800 - 1600 a.C.) a Tomba di i ghjiganti chì
si trova à Annantu à Monti de s'Abe.

Ma à parta da a media Ità di u Bronzu, à tempu cù a diffusioni in tuttu l'Isula
di l'uriginali civiltà nuragica, ancu in u tarritoriu di Olbia si scontrani
insidiamenti nuragichi, chì à misura sò sempri più numarosi: sò più di 50 quiddi
attualmenti cunnisciuti è vani da i nuraga monutorri, à i paesa, à i pozzi
sacri, à i sipulturi megalitichi. Trà sti munumenti i più impurtanti sò: u
nuragu Riu Mulinu à Cabu Abbas; u nuragu Putzolu, in l'umonima lucalità, dittu
ancu lu Naracu; u paesi nuragicu Belveghile, annantu à u prulungamentu di u
stradonu nordu in dirizzioni Arzachena; u nuragu Mannazzu o Mannacciu, nantu à a
Statali 127 in lucalità Maltana; u Nuragu Siana o Zucchitta, in i vicinanzi di a
stazioni farruviaria di Enas; u nuragu Sà prescione 'è Siana, annantu à
un'altura chì dumineghja a piana di Olbia, ci s'accedi da a strada vicinali di
Aratena; u pozzu sacru di Sà Testa, chì ricodda à u periodu cumpresu trà l'VIII
è u VI seculu a.C., strada par Golfu Aranci; a tomba di ghjiganti di Annantu à
Monti 'è s'Abe, sipultura megalitica cullittiva', urighjinaria di l'Ità di u
bronzu anticu (1600 a.C.) ma rimanighjati in periodu nuragicu, chì li manca a
stela cintrali, longu a strada di Loiri.

Da u VII seculu a.C. fù prubabilamenti friquintatu par un brevi periodu da i
grechi (sicondu a tradizioni greca citata da Diodoru, Strabone è Pausania) è
pricidintamenti ancu da i Fenici. Ma, cuntrariamenti à quant'è pò lascià suppona
l'urighjina di u so nomu (Olbia dirivaria da u grecu Ολβιος/Olbiòs (felici)), i
primi tracci di un veru insidiamentu urbanu, datevuli trà u V è u IV seculu
a.C., sariani, sicondu l'ultimi ritruvamenti, da attribuiscia à i punichi. I
cartaghjinesi a cinsini di mura è di torri, edifichendu in a parti più alta
un'acropuli incù un tempiu didicatu à Melqart. A cità punica accupava un'aria
cumpresa tandu trà Via Asproni è Piazza Matteotti è parti di l'antichi mura sò
sempri visibuli in Via Torino. In i scavi archiulogichi effittuati d'aprili 2007
hè emersu parti di l'abitatu punicu in a cintralissima Via Righjina Elena. Di
lugliu 2001, in Via Nanni, era statu ripurtatu à a luci parti di u vechju
insidiamentu di ebbica punica è rumana, imprudatu da u IV à u I seculu a.C.

Dopu à quiddu periodu, in u 535 a.C., in l'acqui cumpresi trà u Golfu è a
Corsica, una flotta di sissanta navi focesi di a culonia di Alalia si scuntroni
incù una flotta di navi etruschi è punichi, cualizati si par sbarrà a strada à a
pinitrazioni greca in u mari Tirrenu. U viulentu scontru, cunnisciutu com'è a
battaglia di u Mari Sardu (o battaglia di Alalia), hè ritinutu da molti a prima
grandi battaglia navali in i mari di l'uccidenti. Trà i munumenti di stu periodu
si poni ricurdà i resti di i mura punichi in Via Torinu è in Via Acquidottu, sti
ultimi essendu visibuli à traversu dui piramidi di vetru in a piazzetta di un
cumplessu risidenziali è i resti di un isulatu punicu in via Nanni è di
l'acquidottu rumanu (I seculu);



https://co.wikipedia.org/wiki/Milu

Milu (in grecu Μήλος - Mìlosi ) hè un' isula greca di u Mari Egeiu d'urighjina
vulcanica, chì si trova in l'angulu sudu-uccidintali di l'arcipelagu di i
Cicladi.

Milu hà una longa storia è cunserva tistimunianzi minoichi, ellinistichi, rumani
è bizantini.

Amministrativamenti hè una cumuna di a periferia di l'Egeiu Miridiunali (unità
periferica di Milu). A maiò parti di a pupulazioni di Milu stà in a parti
nordu-uriintali induva si trovani i paesi di Plaka (chì hè u capilocu di
l'isula), Tripiti, Pollonia è Adamas, u portu principali di l'isula ind'eddi
partini è ghjunghjini i traghetti. U restu di l'isula hè inveci guasi privu
d'insidiamenti umani, ùn ci sò micca stradi asfaltati è calchì volta i spiaghji
sò raghjunghjibuli solu da u mari.

L'isula di Milo fù a prutagonista di una brutali accupazioni ricuddanti à u V
seculu a.C., à l'ebbica di a guerra di u Peloponnesu (431-404 a.C.). I
mutivazioni di l'episodiu in quistioni sò diffarenti, sicondu Isocrate oppuri
Tucidide: sicondu u prima, l'isula di Melu era una di quiddi chì erani alliati
d'Atena prima di a guerra, chì parò si ni saria piuttostu alluntanata,
ghjunghjendu tuttu à fattu à furniscia aiutu a Sparta; sicondu Tucidide, inveci,
Melo ùn era mai stata alliata di Atena, ma apposta ch'edda ni era moltu vicina,
a cità egemona, par mutivi di sicurezza probbia, avaria vulsutu attirà la in a
so orbita probbia, impitendu parò annantu à l'indicisioni di l'isulani.

Qualunqua fussi a rialità, pari ch'è Atena avissi inviatu più di un ambasciadori
par pruvà à cunvincia l'abitanti di Milu, ma chì, di fronti à a so oppusizioni,
saria ghjunta dopu à a cunclusioni ch'è a situazioni ùn pudia essa risolta ch'è
da a forza: in l'annu 416 a.C., un annu di paci in a guerra incù Sparta (vista a
paci di Nicia di u 421 a.C.), inviò a so probbia straputenti flotta contru a
piccula isula. Dopu un assediu chì durò moltu più ch'è Atena l'aspittava,
l'isula fù custretta à renda si, è Atena applicò una "punizioni" spietata: tutti
i masci adulti funi uccisi è a pupulazioni chì firmava fù ridutta in schiavitù.

U storicu Lucianu Canfora, in u so vulumu U mondu di Atena, pari spusà a tesa di
Isocrate, ma quissa ùn attinuisci micca a critica sivera à u cumpurtamentu
d'Atena.

A cumuna umonima cumprendi, in più di Milo, ancu l'isuli disabitati di Antimilo
è Akradies, incù una pupulazioni di 4.771 abitanti à u censimentu di l'annu
2001.

In i primi anni 2000 ancu Milu hè stata righjunta da u turisimu di massa.
L'impresa turistica lucali hà infatti fattu mori publicità annantu à l'isula,
chì rispettu à l'anni pricidenti hè avali più faciulamenti raghjunghjibuli in
tempi brevi da u Pireo incù traghetti viloci.



https://co.wikipedia.org/wiki/Mari_Egeiu

U mari Egeiu (o Mare Egeu) (in grecu: Αιγαίο Πέλαγος, Egeiu Pilagos, in turcu:
Egi Dinizi) hè un mari di u mari Tarraniu situatu trà a parti miridiunali di a
penisula balcanica è quidda uccidintali di l'Anatolia. À nordestu hè cunnessu
incù u mari di Marmara è dinò incù u mari Neru à traversu u strettu di i
Dardaneddi è u Busforu. L'isuli egei si trovani à u so internu, mentri hè
dilimitatu à sudu da l'isuli di Creta è Rodi. L'Egeiu hè una di i novi rigioni
giugrafichi di a Grecia. Hè suddivisu in dui rigioni amministrativi, l'Egeiu
Sittintriunali è l'Egeiu Miridiunali chì à livanti cunfineghjani incù u statu
turcu. L'Egeiu bagna ancu i costi uccidintali di a Turchia, suddivisi
amministrativamenti in novi pruvinci chì custituiscini a rigioni egeia. A zona
sittintriunali di u Mar' Egeiu à nordu di u 40º parallelu, hè ditta Mari di
Tracia. U mari era tradiziunalamenti cunnisciutu cù u nomu di Arcipelagu (in
grecu, Αρχιπέλαγος), nomu incù u quali dopu si inditavani l'isuli di u mari è in
seguitu passò à indicà ogni gruppu d'isuli, datu chì u mari Egeiu hè notu par a
grandi quantità d'isuli è arcipelaghi.

À tempi antichi funi pruposti parechji spiigazioni à u nomu Egeiu. Si dicia chì
saristi statu numinatu cusì par a cità greca di Aigai (Egi), o par Egeiu, un rè,
patri di Teseiu, chì pinsendu chì u figliolu fussi mortu si ghjittò in mari. I
dei cumpassiunevuli detini à u mari u so nomu, o Aigaion, "mari di i capri", un
antru nomu di Briareu, unu di l'antichi ecatonchiri, o, spicialamenti trà
l'atinesi, par Egeiu, u babbu di Teseiu, chì si ghjittò in mari quandu viditi a
navi di u figliu incù i veli neri, postu ch'è cridia chì l'eroi fussi mortu
circhendu di purtà à tarmini a so missioni. In rialità Teseiu avia solu
sminticatu di issà veli bianchi, chì avariani inveci simbulizatu a bona riescita
di l'impresa. Una pussibuli etimulugia diriva da u grecu αἶγες - aiges = "onda"
(Esichiu di Alissandria; usu mitaforicu di αἴξ (aix) "capra"), da u quali "mari
ondosu", si cunsidareghja ancu αἰγιαλός (aigialos) "costa". In bulgaru (a
Bulgaria hà cunfinatu più volti in passatu incù u mari Egeiu) u mari hè notu
ancu com'è mari Biancu (Бяло море, Bjalu mori, in grafia antica Бѣло море), in
cuntrappusizioni à u mari Neru (Черно море). Quist'usu diriva da u turcu Ak
Deniz (mari Biancu) è Kara Deniz (mari Neru), chì a so volta rifletti l'anticu
usu in turcu di l' epiteti biancu hè neru par indicà u sudu è u nordu.

A linia di costa oghjinca ricodda circa à u 4000 a.C. Prima di tandu duranti u
piccu di l'ultima era glaciali (circa 16000 a.C.) u liveddu di u mari era 130
metri più bassu, è ci erani larghi pianuri custieri à u postu di l'oghjincu mari
Egeiu sittintriunali. Quandu ci si stalletini l'essari umani,l'isuli oghjinchi,
inclusa Milu incù a so impurtanti pruduzioni d'ussidiana, erani prubabilamenti
sempri cunnessi incù a terraferma. A forma generali di a linia custiera oghjinca
apparischi circa in u 7000 a.C., mentri u liveddu di u mari post-era glaciali
saristi cuntinuatu à ricuddà par altri 3000 anni. I civilisazioni succissivi di
l'ità di u bronzu in Grecia è a so cunnissioni incù mari Egeiu ani datu
urighjina à u tarmini generali di civilisazioni egeia. In i tempi antichi u mari
fù u locu d'urighjina di dui antichi civilisazioni: a civilisazioni minoica a
Creta è quidda micinea in u Pilupunnesu.

In seguitu surghjitini i cità statu (poleis) d'Atena è Sparta, trà i molti altri
chì andavani à custituiscia l'aria d'influenza atinesa è a civilisazioni
ellenica. Platonu discrivia i grechi chì viviani intornu à l'Egeiu "com'è
ranochji intornu à unu stagnu". U mari Egeiu fù dopu invasu da i pirsiani è da i
rumani, amministratu in seguitu da l'imperu bizantinu, da i viniziani,
cunquistatu da i turchi silgiuchidi è da l'imperu uttumanu finu à a risurrizioni
greca di u 1821 di a quali fù tiatru impurtanti. L'Egeiu fù u locu d'urighjina
di a dimucrazia è ancu quiddu di a civilisazioni ellenica, è i so rotti funi i
vii di cuntattu trà varii civiltà diffarenti di u Meditarraniu uriintali.

Molti di l'isuli di u mari Egeiu ani porti è baii sicuri, è in u passatu a
navigazioni à traversu u mari era più simplici ch'è viaghjà à traversu u tarrenu
accidintatu di a terraferma greca è di l'Asia Minori. Annantu à l'altri isuli sò
estratti u marmaru è u farru. L'isuli più grandi ani certi vaddi firtili è
pianuri in genaru custieri. L'isuli di u mari Egeiu, 1 415 trà isuli è isulotti,
appartenini in a guasi tutalità à a Grecia è solu dui isuli appartenini à a
Turchia: Tinedu (in turcu: Buzcaada, in grecu: Τένεδος) è Imbru (in turcu:
Gökçiada, in grecu: Ίμβρος).

U mari Egeiu copri un'aria di circa 214 000 km², è misura circa 610 km in
longitudina è 300 km in latitudina. A prufundità massima hè 3 543 m à u largu di
a costa uriintali di Creta. L'isuli egei si trovani in i so acqui, incù i
siguenti isuli chì dilimiteghjani u mari à sudu (da punenti versu livanti):
Cirigu, Cirigottu, Creta, Casu, Scarpantu è Rodi. L'isuli di u mari Egeiu poni
essa divisi in setti gruppi:

A parola arcipelagu era applicata in urighjina à u mari Egeiu è à i so isuli.
Molti di l'isuli egei o di i cateni d'isuli sò in effetti estinsioni di i cateni
muntosi di a terraferma. Una catena si stendi à traversu u mari finu à Chiu,
un'antra si stendi à traversu l'isula di Eubea finu a Samu, è una terza si
stendi à traversu u Pilupunnesu è Creta finu à Rodi, dividendu l'Egeiu da u Mari
Tarraniu. L'insinaturi di l'Egeiu cumincendu da sudu è muvendu si in sensu
urariu includini annantu à a Creta, u golfu di Mirabedda, a baia d'Almyros, a
baia di Souda è u golfu di Canea, mentri versu a terraferma si trovani u mari di
Myrtoön à punenti, u golfu Sarunicu à nordupunenti, u golfu di Pitali, da u
quali si entri in u golfu miridiunali di Eubea, u golfu di Volos, da u quali si
entri in u golfu sittintriunali di Eubea, u golfu di Saluniccu à nordestu, a
penisula di Calcidica, chì includi i golfi di Cassandra è di u Monti Athos, à
nordu u golfu di Orfani è a baia di Kavala; i ristanti insinaturi si trovani in
Turchia: u golfu di Saros, u golfu di Edremit, u golfu di Dikili, u golfu di
Çandarlı, u golfu di Smirni, u golfu di Kuşadası, u golfu di Gökova è u golfu di
Güddük.

L'acqui supirficiali di u mari Egeiu si movini in sensu antiurariu, incù l'acqui
à salinità supiriori di u Mari Tarraniu chì si movini versu u nordu longu a
costa uccidintali di a Turchia prima d'essa dispersi da u flussu d'acqua menu
densu pruvinienti da u mari Neru. A densa acqua di u Mari Tarraniu scendi in
prufundità sottu u flussu di u mari Neru à circa 23-30 m è scorri cusì à
traversu u strettu di i Dardaneddi drentu u mari di Marmara à una vilucità di
5-15 cm/s. U flussu in isciuta da u mari Neru scorri versu punenti longu i costi
sittintriunali di a Grecia. L'ucianugrafia fisica di u mari Egeiu hè cuntrullata
soprattuttu da u clima rigiunali, da l'intruduzioni d'acqui freschi da i grandi
fiuma chì scorrini in l'Auropa suduriintali è da i variazioni staghjunali in u
currenti supirficiali pruvinenti da u mari Neru. L'analisi di u mari Egeiu
duranti u 1991 è u 1992 ani rivilatu trè massi d'acqua distinti:



https://co.wikipedia.org/wiki/Karl_Marx

Karl Heinrich Marx, natu u 5 maghju 1818 in Trier (Alemania) è mortu u 14 marzu
1883 in Londra, era un filosofu, economistu è teoricianu socialistu è communistu
alemanu.

Hè cunnisciutu pè a so cuncezzione materialista di a storia, pè a descrizzione
di u capitalisimu, è pè a so attività revoluzionaria a mez'à organisazione
operaie in Auropa (hà participatu à l'Associu Internaziunale di i
Travagliatori). Ebbe una grande influenza nant'u sviluppu posteriore di a
sociologia.

U profittu (r) hè (cu v = u valore aghjuntatu è K = capitale in forza di
travagliu):

U capitalistu guarda u valore aghjustatu («plus-value» in francese), è solu ne
da una partita à l'impiegati. 'Ssu valore aghjustatu hè a sfarenza trà u
travagliu è u valore criatu da ellu.

Pè Marx, u capitalisimu hè assai innovante, perchè un capitalistu deve sempre
investisce pè accresce a produttività (è cusì accresce u valore aghjustatu è u
profittu). Ma 'ssi capitalisti investanu di più in a tecnologia ch'è in
aumentazione di a forza di travagliu. È cusì, u tassu di profittu diminuisce.
Ghjè per essa chì Marx parla d'una crisi perpetua di u capitalisimu. Fù cusì unu
di i primi à mustrà i cicli di l'economia, nanzu Joseph Schumpeter è Nikolai
Kondratieff.

{{quote|U meritu di Marx hè d'avè inghjennatu subitu un scambiu qualitativu in a
storia di u pinsamentu suciale. Interpreta a storia, capisce e so dinamiche,
predisce u futuru, ma in più di predìlu, hà spremitu un cuncettu
revoluzionariu : u mondu ùn deve solu esse interpretatu, deve esse
trasformatu|Che Guevara

Numarosi paesi anu avutu un guvernu dicendusi discepuli di Marx, cume l'URSS, i
paesi di u Pattu di Varsovia o a Sina, Cuba, u Laos, ecc…



https://co.wikipedia.org/wiki/Gaddura

A Gaddura (o Gallura) (Gaddùra /ga'ɖːura/ in gadduresu, Caddùra in sardu) hè una
rigioni storica è giugrafica di a Sardegna. Cumprendi a parti nordu-uriintali di
l'isula, da u fiumu Coghinas chì a dilimiteghja à punenti, passendu dopu par u
massicciu di u Limbara, chì ni dilimiteghja a parti miridiunali, finu à u
massicciu di u Monti Nieddu à sudestu, in a cumuna di San Tiadoru. U tarritoriu
gadduresu inchjudi ancu a rinumata Costa Smiralda annantu à a cumuna di
Arzachena, nantu à a costa uriintali. I centri principali sò: Olbia, Tempiu
Pausania, Arzachena, A Matalena.

U tarritoriu hè oghji cumpresu in a nova pruvincia di Olbia è Tempiu (di a quali
custituisci a parti cintrali è più impurtanti) è in parti limitata in a
pruvincia di Sassari, mentri innanzi era cumpresu privalintamenti in a pruvincia
di Sassari è in minima parti in a quidda di Nuoru. U significatu di u tuponimu
"Gaddura", chì apparisci in i primi tistimunianzi scritti incù a forma di
"Gallul" è "Gallula", pudaria essa culligatu incù u terminu ebraicu galil o incù
u terminu feniciu gallal, "paesi d'altura", iputesa chì pari cunfirmata da a
natura privalintamenti muntosa (Monti Puntaccia, Monti Abbalata) di u tarritoriu
gadduresu, in particulari s'edda hè paragunata à quidda para o cuddinari di
Logudoru vicinu. Ricca di rocca granitica sculpita da u ventu, da a piova è da u
mari, sopratuttu nantu à i costi, sculturi naturali di formi bizzarri com'è
quidda di l'Orsu in i circonda di Palau, cunfiriscini à a Gaddura un aspettu
assà uriginali, moltu simili à quiddu di u sudu di a Corsica è chì lascia spaziu
solu versu u nordu à fertili pianuri. A vegetazioni spuntania di a costa hè
furmata da machja meditarrania (listincu, muchju, arbitru, murta è cetara.).
L'internu inveci hà un aspettu diffarenti, più riparatu da i venti hè
carattarizatu da impunenti affiuramenti granitichi è boschi di quarci è suvari
chì u so travagliu custituisci una di i principali attività produttivi.

A Gaddura storica cumprendi 21 cumuni frà i quali 20 in a pruvincia di
Olbia-Tempiu è 1 in a pruvincia di Sassari: Olbia, Tempiu Pausania, Arzachena, A
Matalena, Calangianus, Luras, Aggius, Bortigiadas, Santa Tiresa Gaddura,
Logusantu, Palau, Aglientu, Trinità d'Agultu è Vignola, Telti, Golfu Aranci,
Badesi, Viddalba (SS), Sant'Antoniu di Gaddura, Loiri Portu San Paulu, San
Tiadoru è Budoni.

L'omu mudernu hè ghjuntu in Sardegna circa 20.000 anni fà, parcurrendu u bloccu
sardu-corsu, dopu à avè travirsatu u strettu di mari chì si cunghjunghji à
l'arcipelagu Tuscanu. Hè par quissa moltu prubabili a so prisenza ancu in
Gaddura. A più antica prisenza accirtata di l'omu in Gaddura ricodda à u
niuliticu incù a comparsa di a ceramica cardiali. à Aglientu in a lucalità Lu
Littaroni è à Cala Corsara in l'isula di Spargi hè stata truvata una grandi
quantità di ceramica è d'ussidiana pruvinenti da u Monti Arci. Quissa
indicheghja, una volta di più, a Gaddura com'è passaghju ubligatu "di l'oru
biancu è neru" in l'antichità. In i fasi succissivi di u niuliticu, u tarritoriu
gadduresu si distingui par a prisenza di a cultura di Arzachena; in l'eneuliticu
sò schersi l'attistazioni di a cultura di Monti Claru, di Abealzu-Filigosa è di
u Cultura di u vasu campaniformu (à forma di campana) generalamenti diffusi in
l'isula.

L'attuali Gaddura hè stata pupulata da ghjenti còrsi finu da l'antichità
prerumana. In ebbica nuragica a Gaddura hà custituitu una testa di ponti par a
diffusioni di a cultura nuragica in u sudu di a Corsica è si pò mintuvà in
particulari a diffusioni è tipicità di a tipulugia à "curridori" (imparintata
incù i tipulugii turriani di a vicina Corsica) è di quidda mista
curridori-tholos, à spessu mischiati par via di l'intigrazioni trà strutturi
architittonichi è rocchi circustanti.

Dopu à a cunquista di a Sardegna da parti di i rumani (238 a.C.) a cità di
fundazioni punica di Olbia assumi una nutevuli impurtanza essendu u portu
maghjuramenti vicinu à a penisula, culligatu à Caralis è Turris Lybissonis.

Dopu u dicadimentu d'Olbia dopu à l'incursioni di i vandali da u 594, a sedia di
u viscuvatu fù cullucata, prubabilamenti in u stessu tarritoriu, à Phausiana par
iniziativa di u papa Grigoriu Magnu, dopu sustituita in u periodu ghjudicali da
quidda di Civita. In u medievu, da a mità di u IX seculu a Gaddura custituisci
un di i quattru Ghjudicati (o Regni) autunomi in i quali era divisa l'isula. I
stradi chì tuccavani a Sardegna ricumincioni à essa friquintati in occasioni di
a crisa di u predominiu di i flotti arabi; i risorzi di l'isula ripresini à
richjamà marcanti è navigatori pruvinenti soprattuttu da a Liguria è da a
Tuscana. U Ghjudicatu cumprindia l'attuali rigioni storichi di a Gaddura, di i
Barunii è parti di u Nuoresu, incù capitali Civita, ribattizata Terranova da i
pisani in u tardu periodu ghjudicali. Infatti, in seguitu à l'aiutu pisanu datu
à i sardi contru i provi di invasioni araba di Mujāhid à u-Āmirī versu l'iniziu
di u seculu X, l'ingerenzi pisani annantu à l'Isula si sariani fatti sempri più
forti. U stessu Ghjudicatu di Gaddura saristi passatu intigralamenti sottu u
cuntrollu di Pisa incù a morti, in u 1296, di l'ultimu Ghjudici Nino Visconti.

In 1073 in una epistula chì u Papa Grigoriu VII indirizza à i Ghjudici sardi par
invità li à a sottumissioni à a ghjesgia di Roma cumparisci par a prima volta a
dinuminazioni "Gaddura" in u rifirimentu Costantinus Gallurensis. In ducumenti
successivi cumparisciarà ancu in i formi Gallul, Gallulu, Gallula è dopu
Gaddura. Ci vurrà inveci à aspittà una Carta Pisana di a mità di u XIII seculu
par veda mintuvatu u terminu Galorj (in i circonda di l'attuali Punta Nera à
Palau) annantu à una carta giugrafica.

In periodu tardu medievali è aragunesu à l'abbandonu di Civita (chì diventa
Terranoa) è à u spupulamentu di i costi oppressi da l'incursioni pirateschi
arabi currispondi un sviluppu maiò di i zoni interni è di a cità di Tempiu.

Sò ducumintati cullucamenti, trà u Cinquicentu è u Setticentu, di famigli corsi
in u tarritoriu, chì sicondu parechji tiurii sariani rispunsevuli di a nascita
di a lingua gadduresu: infatti, si pensa chì prima di sti flussi migratori,
duranti u periodu di u ghjudicatu di Gaddura, era parlatu u sardu luguduresu chì
sopravvivi à i ghjorna d'oghji in parechji centri trà i quali Olbia, Luras,
Golfu Aranci, Budoni è Padru. Ricuddà à a discindenza corsa di i nativi
gadduresi hè pussibuli solu par via di analisi storichi di i casati.

In Gaddura si parlani escinzialamenti dui lingui: u gadduresu, un diasistemu di
corsu suttanu è di sardu (20% di u vucabulariu), è u sardu luguduresu in a
variità sittintriunali, chì hà quantunqua assimilatu parti di u lessicu corsu è
gadduresu adattendu lu à a struttura di a lingua sarda. In tarmini di
distribuzioni giugrafica u gadduresu, urighjinariu di l'Alta Gaddura, hè parlatu
in guasi tutta a Gaddura (da Viddalba à a fascia sittintriunali di Budoni)
mentri u luguduresu - chì finu à u 1400 era diffusu in tutta a Gaddura è in a
quali lingua erani ridatti i ducumenti di i guverni ghjudicali - hè sempri
diffusu calchì volta: Olbia, Luras, parti di l'ariali di Golfu Aranci, Padru,
Budoni miridiunali. In a Matalena più prubbiamenti si parla l'isulanu, una
varianti prossima à u corsu sartinesu (cossu suttaninu). In Aggius si parla un
gadduresu particulari, chì hà assuntu influenzi sassaresi in a prununcia, mentri
Bortigiadas hè à i ghorna d'oghji galluresofunu, ma finu à mità di u seculu
scorsu u so idioma era un luguduresu furtamenti currottu da u gadduresu.

L'elementu custruttivu chì carattarizeghja l'architittura gadduresa hè u
granitu: incù stu matiriali, difatti, erani custruiti i stazzi ma ancu i ghjesgi
è i palazzi citatini.



https://co.wikipedia.org/wiki/Gabbianu_corsu

U Gabbianu corsu (Larus audouinii) hè un acellu chì face parte di a famiglia di
i Laridae. A scuperta scentifica di u gabbianu corsu hè stata fatta per a prima
volta in Corsica, in 1826, in u golfu di Vintilegne è in l'isulotti Bruzzi, da
Charles Payraudeau. U nome latinu Larus audouinii hè statu datu in onore di u
naturalistu francese Jean Victoire Audouin. U gabbianu corsu hè un acellu
marinu, chì ùn friquenta ch'è u litturale è l'isulotti. À i ghjorni d'oghje, a
populazione mundiale hè stimata à circa 20 000 coppii, tutti situati in l'areale
di u Mare Terraniu. A populazione più impurtante si trova in Spagna, in u delta
di l'Ebru. In la rigione di Catalogna, ci hè circa 16000 coppii. In u sessanta
invece, a populazione mundiale tutale era stimata à 2000 coppii, è 'ssa spezia
era tandu in traccia di sparisce.

U gabbianu corsu hè longu 45-55 cm. A so apertura alare hè 115-145 cm. Pesa da
600 à 800 grammi. A cuvata di u gabbianu corsu hè di dui o trè ovi, d'aprile o
di maghju. I piulaconi sò allevati dopu durente 5 simane.

U gabbianu corsu pò essa cunfusu incù l'acula marina cumuna. Ma ci sò e
differenze trà e dui spezie: u gabbianu corsu hè bizzichirossa, invece l'acula
marina cumuna hè bizzichigialla. U gabbianu corsu hè dinù più chjuca è e so ale
sò più strette ch'è quelle di l'acula marina cumuna. Infine, e patte di u
gabbianu corsu sò grisge-verde, quand'elle sò gialle ind'è l'acula marina
cumuna.

U gabbianu corsu manghja picculi pesci. Accade ancu ch'ella catturessi insetti
maiori. Ma ùn friquenta micca i rumenzulaghji, cum'ella face l'acula marina
cumuna.

U gabbianu corsu hè un acellu schersissimu è minacciatu di sparizione, ancu s'è
a populazione mundiale tutale hà crisciutu un pocu 'ssi ultimi anni. Hè scrittu
annantu à a Lista Rossa di e spezie minacciate di l'IUCN. Hè prutetta da:

U gabbianu corsu hè prisente in Corsica. Si stima ch'ellu ci hè un centu di
coppii in Corsica. 'Sse populazione sò in Aiacciu in Asprettu, annantu à
parechji isulotti cum'è Finuchjarola, a Giraglia è Capense, i Lavezzi è e
Cerbicale. A culonia di gabbiani corsi di u Capicorsu hè rimarchevule, è per via
di quessa, l'isulotti Finuchjarola anu ottinutu u statutu di Riserva naturale.
Difatti, u gabbianu corsu hè diventatu unu di i simbuli di u Capicorsu.

E minacce per a populazione di l'isula di gabbianu corsu venenu in particulare
di l'accriscimentu recente di a populazione d'acule marine cumune. Difatti, u
gabbianu corsu soffre di 'ssa abundenza d'acule marine cumune, perchè li pò
manghjà i so ovi o i so piulaconi, ma li pì dinù catturà e so prede. Un' antra
minaccia per u gabbianu corsu, vene da a ghjente chì sbarcanu annantu à i siti
ind'ellu hè arrighjunatu, ancu quand'ellu hè difesu. Chì hè impurtante chì 'ssi
acelli ùn fussini micca diranghjati, perchè accade chì tandu, l'adulti fughjenu
da u nidu, lascendu i so piulaconi soli, chì ponu tandu esse catturati da i so
predatori.



https://co.wikipedia.org/wiki/Fast_food

Fast food hè una parulla inglese chì vole dì : «alimentazione rapida». Si
manghja in i ristoranti «fast food». L'esempiu u più emblematicu di fast food hè
a cucina di Mac Donald, una catena di ristoranti americana, chì prupone (frà
altri alimenti) hamburgers, fritte, è soda. Ma esistanu ancu altri tippi di
fast-food, cume a pizza, u kebab, a currywurst, i panini o ancu e bruschette.

U fenomenu di i «fast-food» hè assai criticatu, sopratuttu per esse pocu
dieteticu, è per a so cucina di mediocre qualità. Diffatti, l'alimenti pruposti
in i ristoranti fast-food sò, di manera generale, abbastanza grassi, è cusì
favuriscenu a crescita di u fenomenu di l'obesità. Esistanu ancu critiche
scontr'u fattu di manghjà di manera troppu rapida, mentre u ripastu hè una
stonda riposu è di convivialità. E catene di fast-food sò ancu criticate da
l'alter-mundialisti chì vedenu in elle imprese multinaziunale capitaliste, ch'ùn
rispettarianu nè i clienti, nè l'impiegati, nè l'ambiente. Infine, ci hè una
critica annantu à u fattu chì u fast-food, presente in ogni paese (fora di paesi
cume a Corea di u Nord), u fast-food uniforma a gastronomia è una rispetta micca
e particularità lucale.

L'azzione di José Bové in Francia, u muvimentu slow food o ancu i documentarii
cume Super Size Me sò esempii di 'ssa opposizione à u fenomenu di i fast-food.

A ristorazione rapida cumporta parechje grande catene di ristoranti, suvente in
franchizia. Cusi, Subway ha più di 32 000 ristoranti in 91 paesi , McDonald's
più di 31 000, ecc... U gruppu Yum ! Brands hè u leader mundiale incù più di 33
000 ristoranti in u mondu è catene cume Pizza Hut, KFC, Taco Bell, ecc...

Ancu in Corsica esiste u fenomenu di u fast-food, è ci si pò truvà ristoranti di
hamburgers o ancu di kebab o di sushi. U snacking hè assai spartu. Ma a
specifità di u fast-food in Corsica hè chì e grande catene ùn ci si sò quasi
micca stallate. Ci si trova quantunque, dapoi pocu tempu, un Quick in Aiacciu.



https://co.wikipedia.org/wiki/Cusinu

In matematica, in particulari in trigunumitria, datu un triangulu rittangulu, u
cusinu di unu di i dui anguli interni aghjacenti à l'iputenusa hè difinitu com'è
u rapportu trà i lunghezzi di u catetu aghjacenti à l'angulu è di l'iputenusa.

Di manera generali, u cusinu d'un angulu α {\displaystyle \alpha } , aspressu in
gradi o radianti, hè una quantità chì dipendi solu da α {\displaystyle \alpha }
, custruita usendu a circumfarenza unitaria.

Difiniscendu com'è cos ⁡ ( x ) {\displaystyle \cos(x)} u valori di u cusinu in
l'angulu x {\displaystyle x} , s'otteni a funzioni cusinu, una funzioni
trigunumetrica di fundamintali impurtanza in l'analisa matematica.

In u triangulu rossu nantu à a figura, u cusinu di x hè datu da: cos ⁡ x = O C ¯
{\displaystyle \cos {x}={\overline {OC}}} Più in generali, si difinisci u cusinu
pigliendu una circumfarenza di raghju unitariu è una mezaretta chì esci da
l'urighjina chì forma un angulu x {\displaystyle x} incù l'assu di l'ascissi
com'è nantu à a figura. U cusinu di l'angulu x {\displaystyle x} hè difinitu
cusì com'è u valori di a cuurdinata x {\displaystyle x} di u puntu
d'intarsizioni trà a mezaretta è a circumfarenza (nantu à a figura, hè a
lunghezza di u sigmentu O C {\displaystyle OC} ).

Esisti un'antra difinizioni di cusinu in rilazioni à i rutazioni: u cusinu d'un
angulu x {\displaystyle x} hè u cumpunenti longu l'assu di l'ascissi di u
virsori i {\displaystyle i} , virsori di l'assu x {\displaystyle x} , ghjiratu
di x {\displaystyle x} .

A funzioni cusinu hè difinita assucendu à x {\displaystyle x} u cusinu di
l'angulu x {\displaystyle x} (rapprisintatu in radianti), è hè indicata incù f (
x ) = cos ⁡ x {\displaystyle f(x)=\cos {x}} . Apposta ch'è x {\displaystyle x} è
x + 2 k π {\displaystyle x+2k\pi } difiniscini u stessu angulu par qualsiasi k
{\displaystyle k} intreiu, a funzioni cusinu hè una funzioni piriodica di
periodu 2 π {\displaystyle 2\pi } (induva 2 π {\displaystyle 2\pi } hè l'angulu
ghjiru). A curva di u graficu di sta funzioni hè dinuminata cusinusoidi.
L'insemu di variabilità di a funzioni cusinu hè [ − 1 , 1 ] {\displaystyle
[-1,1]} , veni à dì applichendu 'ssa funzioni à qualunqua numaru riali s'otteni
sempri un numaru riali cumpresu trà − 1 {\displaystyle -1} è 1 {\displaystyle 1}
, estremi inclusi.

Trà sinu è cusinu esisti a rilazioni fundamintali, ditta equazioni fundamintali
di a trigunumitria, o unità guniumetrica:

A dirivata di a funzioni cusinu hè l'oppostu di a funzioni sinu. T'avemu dunqua:
( cos ⁡ x ) ′ = − sin ⁡ x . {\displaystyle (\cos x)^{\prime }=-\sin x.}

Quissa pò essa dimustrata applichendu una formula di prustaferesi par calculà a
limita di u rapportu incrimintali di u cusinu:

par via di cunsiquenza, a funzioni cusinu com'è a funzioni sinu) risolvi
l'equazioni diffarinziali

A funzioni cusinu hè una funzioni à dirivati equilimitati (s'hà infatti | y ( k
) | ≤ 1 {\displaystyle |y^{(k)}|\leq 1} per ogni k {\displaystyle k} ), ed hè
par via di cunsiquenza analitica; a so espansioni in seria di Taylor hè: cos ⁡ x
= 1 − x 2 2 ! + x 4 4 ! − x 6 6 ! + ⋯ {\displaystyle \cos x=1-{\frac
{x^{2}}{2!}}+{\frac {x^{4}}{4!}}-{\frac {x^{6}}{6!}}+\cdots } = ∑ n = 0 ∞ ( − 1
) n x 2 n ( 2 n ) ! {\displaystyle =\sum _{n=0}^{\infty }{\frac
{(-1)^{n}x^{2n}}{(2n)!}}}

In analisa matematica 'ss'ugualità hè à spessu usata par difiniscia u cusinu.
Listessa seria difinisci u cusinu com'è funzioni olumorfa annantu à tuttu u
pianu cumplessu.

Si cunsidareghja a circumfarenza unitaria, è sii 0 < x < π / 2 {\displaystyle
0<x<\pi /2} , com'è nantu à a figura.

Si tracci a mezaretta chì esci da l'urighjina chì forma un angulu x
{\displaystyle x} (antiurariu) rispettu à u mezassu pusitivu di l'ascissi. Tandu
i cuurdinati di u puntu d'intarsizioni P {\displaystyle P} di a mezaretta incù a
circumfarenza sò ( cos ⁡ x , sin ⁡ x ) {\displaystyle (\cos x,\sin x)} . Si
traccia u sigmentu chì unisci P {\displaystyle P} à u puntu A = ( 1 , 0 )
{\displaystyle A=(1,0)} . Sii inoltri T {\displaystyle T} u puntu d'intarsizioni
trà a mezaretta è a retta d'ascissa 1 {\displaystyle 1} (assu di i tangenti). T
{\displaystyle T} hà cuurdinati ( 1 , tan ⁡ x ) {\displaystyle (1,\tan x)} .

Si nota ch'è u triangulu P O A {\displaystyle POA} hè strittamenti rinchjusu in
u sittori circulari P O A {\displaystyle POA} , u quali hè rinchjusu
strittamenti in u triangulu T O A {\displaystyle TOA} . Vali tandu a disugualità
di i rispittivi arii (si ricorda ch'è x {\displaystyle x} hè l'angulu, aspressu
in radianti):

Da a prima parti di a disugualità si ricava ch'è 0 < sin ⁡ x < x {\displaystyle
0<\sin x<x} , mentri cunsidarendu a siconda, dividendu veni à dì par sin ⁡ x
{\displaystyle \sin x} (ciò chì hè pussibuli parchì sin ⁡ x > 0 {\displaystyle
\sin x>0} ), s'utteni:

induva à a fini s'hè multiplicatu par sin ⁡ x {\displaystyle \sin x} è par cos ⁡
x {\displaystyle \cos x} , ciò chì priserva u versu di a disugualità parchì sò
tremindù pusitivi. Ricapitulendu i risultati,

Esisti ancu una'idantità trigunumetrica chì metti in rilazioni a funzioni cusinu
à a funzioni tangenti:

st'idantità si svela di fundamintali impurtanza in a risuluzioni d'equazioni
guniumetrichi in a quali a scunnisciuta figura com'è argumentu sii d'un sinu sii
d'un cusinu (o di funzioni dirivati da quiddi). Esisti, infatti, un'idantità
analoga par ciò chì riguarda u sinu, ciò chì parmetti a risuluzioni di
l'equazioni incù a scunnisciuta τ {\displaystyle \tau } . Di listessa manera, si
pò sfruttà sta rilazioni par u calculu di i primitivi di funzioni guniumetrichi.

U terminu cusinu stà par "cumplimintariu di u sinu". Infatti, par anguli trà 0
{\displaystyle 0} è π / 2 {\displaystyle \pi /2} , u cusinu d'un angulu hè u
sinu di l'angulu cumplimintariu, veni à dì : cos ⁡ x = sin ⁡ ( π 2 ± x ) .
{\displaystyle \cos {x}=\sin \left({\frac {\pi }{2}}\pm x\right).} sta
rilazioni, chì si ricava da i furmuli di somma d'archi, hè valida par ogni x
{\displaystyle x} ; eppuri a nuzioni giumetrica d'angulu cumplimintariu
s'applicheghja solu l'anguli pusitivi, è dunqua cumpresi trà 0 {\displaystyle 0}
è π / 2 {\displaystyle \pi /2} .



https://co.wikipedia.org/wiki/Chilimangiaru

U Chilimangiaru (in lingua inglesa: Kilimanjaro), incù i so trè coni vulcani
Kibo, Mawenzi è Shira, hè unu stratuvulcanu in fasa d'acchitamentu, situatu in a
Tanzania nordu-uriintali. Incù i so 5895 metri, hè a muntagna più alta di u
cuntinenti africanu è unu di i vulcani più alti di u mondu.

Ùn si sà micca incù cirtezza da induva eddu pruveni u nomu Chilimangiaru, ma
esistini parechji tiurii. L'espluratori auropei aduttoni stu nomu in u 1860,
affirmendu ch'eddu era u nomu di a muntagna in lingua swahili, suppunendu ch'è
Chilimangiaru si pudissi scumpona in Kilima (Swahili par "cuddina", "piccula
muntagna") è Njaro chì, sicondu parechji tiurii, hè un'antica parola Swahili par
biancu o splindenti, mentri par altri ùn hè micca una parola d'urighjina
Swahili; à asempiu in u linguaghju Kichagga a parola jaro significheghja
"caravana". U prublemu di tutti sti tiurii hè ch'eddi ùn sò micca in gradu di
spiigà parchì fù imprudatu u diminutivu Klima, inveci di a parola più
apprupriata par indicà muntagna, veni à dì mlima. Un approcciu diffarenti
supponi ch'è Kilimanjaro deriveghja da u Kichagga kilemanjaare o kilemajyaro chì
significheghja "chì scunfighji aceddu/liupardu/caravana". Eppuri sta tiuria ùn
pò micca spiigà parchì u nomu Kilimanjaro ùn era micca in usu in Kichagga prima
di i splurazioni auropei di mità Ottucentu. In u 1880 a muntagna, chjamata
Kilimandscharo in tedescu, divintò una parti di l'Africa Uriintali Tedesca dopu
ch'è Karl Peters avissi pirsuasu i capi lucali à firmà i trattati (a diffusa
storia ch'è a righjina Vittoria dunò a muntagna à Guglielmu II d'Alimagna hè
falsa). In u 1889 u Piccu Uhuru annantu à u Kibo fù numinatu Kaiser-Wilhelm-
Spitze, nomu imprudatu in l'Imperu tedescu finu à a so scunfitta in u 1918,
quandu i tarritorii divintarani parti di u Tanganika, guvarnatu da l'inglesi, è
u nomu fù abbandunatu.



https://co.wikipedia.org/wiki/Udissea

L'Udissea è un'opera antichissima di Omeru chì narra l'aventure di Ulisse chì
tenta di accasà in u so regnu di l'isula d'Itaca dopu a guerra di Troja
racuntata indù L'Iliade da l'istessu Omeru. Durante u so periplu, Ulisse
urmighja ancu in Còrsica chjamata paese Lestrigune: Durante sei ghjorni,
marighjamu senza richetu. U settimu ghjornu raghjunghjimu, ind'ù paese
Lestrìgune, sottu u borgu di Lamos, l'alta Telèpila, duva omu vede u pastore
chjamà u pastore : quandu l'unu accasa, un altru esce per risponde. Un omu
scarangliatu guadagnarìa duie salari, l'unu pasculendu i boi,l'altru incù e
pecure bianche ghjacchì i violi di u ghjornu custighjanu i violi di a notte.
Entramu in u portu assai cunnusciutu di i marinari : una doppia tippale scuscesa
è senza un ritagliu si eleva à l'attonzu, è duie capi lungarini l'unu di faccia
à l'altru dinanzu à l'imboccu strangulanu a so bocca. A mo flotta penetra e si
reca finu a u fondu, stumacati à rasu di stumacati, pà amarrassi l'unu accantu à
l'altru. Micca u mareghju in quellu bofulu, micca u borru, micca una grinza,
ignilocu a calma bianca. Eu solu mi fermu fora, incù u mo vascellu neru. Sottu u
capu dell'imboccu mi affuna à a rocca : omu ùn vedeva micca a presenza di gregie
ò di umani. Un ci era micca inlà un fumu chì si alzava da a tarra...''



https://co.wikipedia.org/wiki/Strettu_di_Messina

U strettu di Messina, chjamatu in antichità strettu di Scilla è Cariddi, strettu
di Scilla è Fretum Siculum, in l'epica tarda-medievale è muderna fanale di
Messina, cullega u mare Tirrenu incù u mare Ioniu è, siparendu e duie cità di
Messina è Reggio incù l'arie urbane rispettive, divide a Sicilia da a Calabria,
dunque da l'Italia peninsulare è da u cuntinente talianu. In a parte a più
stretta (à u nordu) hè largu circa 3,2 km, è hè cumpresu trà e cuurdinate38°00'
- 38°20' Nordu è 15°30' - 15°40' Livante.

U strettu di Messina, riguardu à l'aspettu morfulogicu, pò esse ripprisintatu
com'è un imbutu incù a parte menu ampia versu u nordu, à pettu à a linea chi và
da capu Peloro (Sicilia) à Torra Cavallu (Calabria). Versu u sudu, invece, st'
imbutu s'apre à pocu à pocu finu à capu di l'Armi (Calabria). A limita
sittentriunale hè faciule da identificà, mentre quella meridiunale pò avè un
significatu geugraficu (per esempiu a carta nautica n° 138 di l'Istitutu
idrugraficu di a Marina (I.I.M.) si ferma pocu prima di punta Pellaro in
Calabria), o idrologicu. Quest'ultimu pò esse cunsideratu a linia ideale chì
cunghjunghje capu Taormina (Sicilia) incù capu d'Armi (Calabria). Com'è aria
idrologica, ancu u cunfine sittentriunale hè bellu più ampiu ch'è quellu
geugraficu è cumprende l'aria di u mare Tirrenu cumpresa trà capu Milazzo,
l'arcu di l'isule Eolie è e coste di u golfu di Gioia in Calabria.

Riguardu à u prufilu sottumarinu di u strettu, pò esse paragunatu à un monte, di
u quale a vetta a più alta hè a "sella" (longa a linea chì cunghjunghje Ganzirri
à punta Pezzu). In u mare Tirrenu, infatti, u fondu marinu cala pianamente finu
à righjunghje i 1.000 m in l'aria di Milazzo. Per truvà a batimetrica di i
2.000 m, si deve oltripassà l'isula di Strombuli. In a parte meridiunala (mare
Ioniu), invece, a pendita hè assai rapida è à pochi chilomitri da a "sella" hè
pussibule di rigistrà a prufundezza di 500 m trà e cità di Messina è Reggio,
oltripassà largamente i 1.200 m pocu più in u sudu (punta Pellaro), per
righjunghje i 2.000 m à u centru di a linea ideale chì cunghjunghje capu
Taormina à capu d'Armi.

L'ampiezza a più minore (3.150 metri in u puntu u più strettu) si scontra longu
a linea chì cunghjunghje Ganzirri à punta Pezzu chì currisponde à u livellu di u
fondu à una "sella" sottumarina induv'elle si scontranu e prufundità (80-120 m)
più minore. In questu trattu i fundali marini (Fig. 4) prisentanu un solcu
medianu irregulare, incù una prufundezza massima di 115 m, chì divide una zona
occidentale (in prussimità di Ganzirri) caratterizata da prufonde incisione, da
quella orientale di Punta Pezzu, più prufonda è para. Hè caratteristica di u
sittore sittentriunale di u strettu l'ampia valle di Scilla, incù una parte più
prufonda è ripida (circa 200 m). A valle cumencia dopu à diventà più para è à
esse menu inclinata versu u mare Tirrenu induv'ella piglia u nome di bacinu di
Palmi. E parete laterale di a valle, prufonde, collanu bruscamente, cunferendu à
a sezzione trasversale una forma à "U". Un'ampia è irregulare dipressione, menu
incisa (valle di Messina), avendu anch'ella una sezzione à "U", si scontra in a
parte meridiunale. A prufundità superiore à i 500 m, a valle di Messina si
stringhje, diventendu più prufonda è dendu origine à un canyon sottumarinu
ripidu (canyon di Messina).

Senza dubbitu u strettu di Messina, truvendu si longu una di e principali line
migratorie di u mare Terraniu, hè un puntu fundamentale di transitu per a
migrazione di numerose spezie. per sicuru e più cunnisciute è impurtante, da un
puntu di vista ecunomicu è ambientale, sò i grandi pesci pelagichi, vene à dì u
tonnu rossu (Thunnus thynnus), Thunnus alalunga), Sarda sarda, Tetrapturus
belone) è u pesciu spada (Xiphias gladius).

E caratteristiche idrodinamiche è a ricchezza di u strettu ditermineghjanu u
transitu in acque superficiale di sti pesci chì ponu esse catturati incù e
barche spiciale chjamate feluche o passerelle, attive solu in sta parte di u
mare terraniu. Inoltre, solu in u strettu, eppuru s'ellu hè incù parechji
attrazzi, hè pussibule à catturà u tonnu durente l'annu sanu è di tutte e classe
d'età (da e forme ghjuvanile à l'organismi adulti) perchè saria prisente una
pupulazione chì periudicamente si move trà i dui mari limitrofi: u Mare Tirrenu
è u Mare Ioniu.

Un' antra peculiarità di u strettu di Messina hè a prisenza d'una varia è
numerosa fauna batipelagica (cumunamente chjamata ancu fauna abissale) chì,
traspurtata in superficia da u currente pruvinente da Sudu, pò esse catturata
faciule sempre in cundizione vitale in i punti di turbulenza maiore (vortici o
scale di marea), o truvata in e spiaghje longu a ribba in particulare cundizione
meteo-marine. Esempii classichi da minziunà sò Chauliodus sloani (pesciu
vipara), Argyropelecus hemigymnus (pesciu accetta o accetta d'argentu) è
Myctophum punctatum (pesciu diavule).

Ci vole à cunsiderà dinù chì u strettu di Messina hè un puntu di passaghju
obligatu per e migrazione di i cetacei, prubabilmente u più impurtante in u mare
Terraniu in termini di diversità di spezie. Ci vole à mintuvà dinù ch'è oltre
tutte e spezie di delfini prisenti in u Mediterraniu, ci sò dinù e balene è in
particulare i capidogli chì traversanu u strettu per andà in l'aria di l'Isule
Eolie prubabilmente à fini riproduttivi.



https://co.wikipedia.org/wiki/Pasquale_Paoli

Pasquale Paoli (o Pasquali Paoli) hè natu u 6 aprile di u 1725 in Merusaglia.
Era u figliolu di Ghjacintu Paoli. Pasquale cunnosce u so primu esiliu à 15 anni
in Napoli per via di a disfatta di u so babbu contru à i Ghjenuvesi. Fece alti
studii in Napoli : storia antica. Parla u corsu (a so lingua materna), u latinu,
u talianu, l'inglese è u francese. Entre in l'armata per amparà un mistieru
militare. Ma in u 1755, dopu l'assassiniu da i ghjenuvesi di Ghjuvan Petru
Gaffori, capu generale di a nazione corsa, hè chjamatu da u so fratellu Clemente
Paoli per esse elettu novu Capu Generale di a Nazione u 13 di lugliu 1755 in a
Cunsulta di Sant'Antone di Casabianca.

- Paoli mette fora di e cità di San Fiurenzu, Calvi è Aiacciu i ghjenuvesi in u
1756. Quelli si ne vanu in Bunifaziu. - U capu generale cumanda tutta l'armata è
ripresenta a Nazione davanti à e nazione straniere. - Crea un tribunale contru à
e vindette - U populu eleghje i delegati di e pieve (1 per 1000 abitanti) per
riprisentà lu ind'una "cunsulta" chì si riunisce 1 o 2 volti l'annu. Quella
cunsulta vota i leghji, fissa l'impositu, numineghja i funziunarii - A consulta
eleghje u "cunsigliu di statu" chì sò magistrati di più di 35 anni, unu per
pruvincia. 'Ssu cunsigliu hè scumpartutu in trè camere : ghjustizia, finanze,
guerra. - In ogni pieve ci sò un cumissariu numinatu da u capu generale, un
pudestà,un capitanu d'armi è i delegati di pieve. - Paoli incuragisce vigna è
arburi, introduce a cultura di u pomu. Incuragisce dinù a produzzione di e
minere di piombu, ramu, farru è fabriche d'arme è d'arnesi. - Crea a cità di
l'Isula Rossa - crea a marina di guerra è e milize paisane per a difesa
naziunale. - dà a muneta à i corsi : una zecca marcata di a testa di u Moru. -
crea u serviziu d'educazione naziunale, una scola in ogni capilocu, è
l'università in Corti u 3 di ghjennaghju 1765. - crea una stamperia naziunale
incù u ghjurnale di l'isula.

I ghjenuvesi chì s'aspettanu à esse pocu à pocu lampati fora di Corsica vendenu
in sicretu l'isula à a Francia. U 25 di maghju 1768 in Corti, u capu generale è
i diputati di a Cunsulta dichjaranu a nazione corsa in guerra contra à a
Francia. D'ogni paese di tutta l'isula i patriotti armati correnu per a difesa
di a so terra. Ma contru à una armata francesa numerosa è putente l'armata corsa
hè disfatta u 9 maghju 1769 in Ponte Novu. U capu naziunale s'imbarca per
Livornu è dopu per Londra, induve starà in esiliu per 20 anni.

Dopu a rivoluzione francesa in 1790 Pasquale Paoli rientra in Parigi incù
l'accunsentu di l'assemblea Custituante, è volta in Corsica, elettu Direttore di
Corsica. Ma dopu a morte di u rè di Francia in 1793 Pasquale Paoli ùn approva
micca l'eccessi di a Rivuluzione francese è u regimu di u Terrore. U 2 aprile
1793 a Cunvenzione, accusendu Paoli d'agisce contra a rivuluzione, li caccia u
cummandu di l'isula è dichjara ch'ellu fussi arrestatu. Paoli ricusa l'ordine.
In a cunsulta in Corti u 26 di maghju 1793, i diputati pruclamanu Pasquale Paoli
"Babbu di a Patria". A rivolta diventa generale in l'isula. Un omu sustene i
francesi contra Pasquale Paoli : si chjama Napulione Buonaparte. A Francia
dichjara Paoli tradittore di a patria. U 15 di ghjugnu 1794 a Corsica si stacca
da a Francia è offre a suvranità di a Corsica à Ghjorghju III, u rè
d'Inguilterra. Ma u populu ùn hè micca d'accordu ancu l'azzione di u guvernu
britannicu. Pasquale Paoli, per evità una guerra civile in Corsica hè custrettu
in 1795 à imbarcà si per Londra, suvitatu da l'inglesi u 14 d'uttobre 1796.
Tandu l'armata francese rioccupa l'isula senza resistenza. A Corsica diventa un
dipartimentu francese. Scuraghjitu, Pasquale Paoli si ne stà in Londra, induve
more novi anni più tardi.

Simu italiani per nascita e sentimenti, ma prima di tutto ci sentiamo italiani
per lingua, costumi e tradizioni... E l'italiani tutti sò fratelli e solidali
davant'a Storia e davant'a Dio... Cume Còrsi 'un vulemu esse nè servi nè
"ribelli" e cume italiani avemu i dirittu di trattà d'uguale a uguale cun
l'altri italiani... O 'un saremu nulla... O vinceremu cun l'onure o succumberemu
l'armi in manu... A nostra guerra di liberazione è santa e ghiusta, cume santu e
ghiustu è u nome di Dio, e qui, in li nostri monti, spunterà per l'Italia u sole
di a libertà. (Pasquale Paoli dopu esse arrivatu in Napoli in lu 1750)



https://co.wikipedia.org/wiki/Muratu

Muratu si trova incù parechji paesi chì forma un mezzu chjerchju, guardendu a
piana di à Conca d'oru. A sapè : Rutali, Muratu, Rapale, Pieve, Soriu di Tenda,
San Gavinu di Tenda è Santu Petru di Tenda. Solu Muratu gira u dossu à u mare. A
so pupulazione hè di più di 600 l'inguernu. U massimu di a so pupulazione hè
stata fatta in 1876 incù 1086 abitenti. Hè situatu à 24km di Bastia. A Muratu si
ponu truvà parechji cummerci è servizi :farmacia, spezieria, scola, medicu,
posta, "bar", risturante, panatteria, artisgiani muratore, eletricità,
piumberia, capraghji è pastore.

E tracce di civilisazione ricollanu à a fine di u neoliticu. Puvemu truvà trè
stantari. Ghjuvanninellu di Loretu, dettu Cortinchi, signore di u Nebbiu,
s'installa a u castellu di Petra à l'Aretta (anticu paesolu), sopr'à u panculu
di Campucassu, cuntrolla 13 castelli in Nebbiu. Hè cunisciutu pè avè custruì a
prima citadella di Calvi. A fiera di San'Michele serà sempre festata l'ottu di
maghju dipoi u XII seculu (data di a criazione di a chjesa) perchè era u
tribunale di Ghjuvanninellu.

In 1755, Pasquale Paoli s'installa à Muratu (Tempu di l'indipendenza di a
corsica, 1755 - 1769), u cuventu diventa u so "Q.G." . Achille Murati e u nipote
di Paoli, Barbaggi, l'accoglianu e stampanu a munetta di Paoli. A "zecca"
fabbricherà a munetta naziunale: L'ottu denari de billon un bulleghju di ramu (
melange de cuivre ); 1,2,4 soldi di billon e sopratuttu 10 e 20 soldi in
argentu. A zecca serà smuntata e traspurtata in ottobre 1767 da i mulateri
d'Orezza in 37 viaghji a Corti ( Detta: "la frappe de corte" ).

Accade chì Muratu fussi mintuvatu in a litteratura è a cultura corsa. Per
esempiu:



https://co.wikipedia.org/wiki/Medea

Medea (da u grecu: Μήδεια, Mèdeia) hè una figura di a mitulugia greca, figlia di
Eeta, rè di a Colchidi, è di Idia. Era inoltri nipoti di Eliu (sicondu altri
fonti di Apollu) è di a maga Circi, è com'è quist'ultima era dutata di puteri
magichi. Inveci sicondu a variazioni di u mitu (Diodoru Siculu), u soli, Eliu,
ebbi dui figli, Persi è Eeta. Persi ebbi una figliola, Ecati, putentissima maga,
chì l'uccisi è più tardi si cunghjunsi incù u ziu Eeta. Da 'ss' unioni sariani
nati Circi, Medea è Egialpu.

Medea, Figlia di Eeta, rè di a Colchidi, hè unu di i parsunaghji più celebri è
contruversi di a mitulugia greca. U so nomu in grecu significheghja "astuzii,
scaltrezzi"; infatti a tradizioni a discrivi com'è una maga dutata di puteri
tuttu à fattu divini. Quandu Ghjasonu ghjunghji in Colchidi incù l'Argunauti à a
ricerca di u Veli d'oru custuditu da un feroci è terribuli dragonu à contu di
Eeta, edda si ni innamora pirdutamenti. È par aiutà lu à righjunghja u so scopu
ghjunghji à uccida u frateddu Apsirtu, sparghjendu ni i povari resti daretu ad
edda dopu essa si imbarcata nantu à a navi Argu incù Ghjasonu, divintatu u so
sposu. U babbu, cusì, truvendu si custrettu à raccoglia i membra di u figliolu,
ùn riesci à righjunghja a spidizioni, è l'Argunauti torrani à Iolcu incù u Veli
d'Oru. U ziu di Ghjasonu, Pelia, rifiuta tuttavia di cunceda u tronu à u nipoti,
com'è avia prumissu in pricidenza, in cambiu di u Veli: Medea tandu sfrutta i so
probbii abilità magichi è incù l'ingannu si rendi prutagonistu di novi atrucità
par aiutà l'amatu. Cunvinci infatti i figlii di Pelia à somministrà à u patri un
"pharmakòn", dopu avè lu fattu à pezzi è budditu, chì l'avaristi ringhjuvanitu
cumplitamenti: dimostra a validità di a a so arti ripurtendu un beccu à a
cundizioni di agneddu, dopu avè lu sminuzzatu è budditu incù arbi magichi. I
figloli ingenui si lasciani ingannà è pruvocani cusì a morti di u babbu, trà
atroci suffrenzi: Acastu, figliu di Pelia, piitusamenti sippiddisci quiddi
povari resti è bandisci Medea è Ghjasonu da Iolcu, custringhjendu li à rifugià
si à Corintu, induva si spusarani. Dopu deci anni, parò, Creonti, rè di a cità,
voli dà a so figliola Glauci in sposa à Ghjasonu, uffrendu cusì à quist'ultimu a
pussibilità di succissioni à u tronu. Ghjasonu accetta, abbandunendu cusì a so
moglia Medea. Vista l'indiffarenza di Ghjasonu di fronti à a so addispirazioni,
Medea medita una trimenda vindetta. Finghjendu si rassignata, manda in donu un
manteddu à a ghjovana Glauci, a quali, ùn sapendu chì u donu hè pienu di vilenu,
l'indossa par dopu mora frà dulori strazianti. U babbu Creonti, accorsu in
aiutu, tocca anch'eddu u manteddu, è si ni mori. Ma a vindetta di Medea ùn
finisci quì. Sicondu a tragedia di Euripidi, par assicurà si chì Ghjasonu ùn
aghji discindenza, uccidi i figlii (Mermero è Feri) avuti incù eddu.



https://co.wikipedia.org/wiki/Mari_Caspiu

U mari Caspiu (o Mare Caspiu) (rus. Каспийское море Kaspijskoe more, az. Xəzər
dənizi, iran. دریای خزر, kaz. Каспий теңізі Kaspij Tenizi, turkm. Hazar deňizi)
hè a più grandi massa d'acqua chjusa di a Terra, è hè classificatu com'è u più
grandi lavu (intesu com'è bacinu acquosu isulatu) di u mondu pricidendu u lavu
Supiriori in America. À causa di a salinità di i so acqui, sippuri bassa (1⁄3
rispettu à quidda di u mari), fù imprupriamenti difinitu "mari". I so costi sò
divisi amministrativamenti frà: Russia (Dagestan, Calmucchia è Oblast' di
Astrachan'), Iran, Kazakistan, Turkmenistan è Azerbaigian. Annantu à a costa
uriintali, in Turkmenistan, ci hè un'ampia baia, u Garabogazköl, chì spessu
diventa un lavu par sè quandu u liveddu di a superficia s'abbassa. Dui sò i
fiuma maiori chì sfociani in u mari Caspiu: u Volga è l'Ural. À tempi antichi
era chjamatu Mari Ircaniu o Mari Ircanu.

U Mar Caspiu hè un bacinu endureicu situatu à 28 metri sottu u liveddu di u mari
(diprissioni caspica), frà i zoni miridiunali di a Federazioni Russia è u nordu
di l'Iran. Hà una superficia di 371 000 km², un vulumu di 78.200 km³ è una
prufundità massima di 1.025 metri in a parti miridiunali (à nordu a prufundità
ùn supareghja micca i 6 metri). Hè longu 1.200 km, incù una larghezza media di
310 km. Un tempu, quandu u bacinu era à listessu liveddu di l'altri mari, facia
parti di una massa d'acqua moltu più vasta, chì si stindia da u mari Neru sinu à
u lavu d'Aral.

Com'è dighjà dittu, a difinizioni di "mari" hè duvuta à u fattu ch'è u Caspiu hè
d'acqua salata, ditagliu ghjà notu à l'antichi Rumani. L'acqua hà una salinità
media di u 13 par milla (circa un terzu di a salinità media di l'acqua di mari).
Quidda varieghja nutevulamenti da zona à zona, passendu da liveddi guasi nulli
(particularamenti à nordu in l'aria di u delta di u Volga) à valori moltu
elevati par via di l'intensa evapurazioni; hè quist'ultimu u casu di
l'insinatura di Garabogazköl, induva a salinità righjunghji u 30‰. Sti
diffarenzi influiscini in modu impurtantu ancu annantu à a fauna prisenti, in
genaru abbundanti è tipica sii di l'acqui dolci, sii di l'acqui marini.



https://co.wikipedia.org/wiki/Mari_Articu

U Mari Articu (o Mare Articu) (abbriviazioni diffusi in u linguaghju cumunu:
"Mari Glaciali Articu", "Articu"; "Mari Articu") o Uceanu Glaciali Articu
(abbriviazioni cumuni: "Uceanu Articu", "Articu") hè un mari o un uceanu situatu
intiriamenti in a rigioni di u Polu Nordu è contrappostu à i mari antartichi di
l'emisferu sudu. A litteratura di divulgazioni scentifica hè infatti ambigua:
parechji fonti u definiscini un mari, altri un uceanu. L'Urganisazioni
Idrugrafica Internaziunali (massima autorità internaziunali in u duminiu
idrugraficu) u cunsidareghja parò un uceanu.

L'ambiguità trà uceanu è mari ùn hà micca solu un valori tupunumasticu ma ancu
giugraficu: in casu di mari l'Uceanu Atlanticu hà un'estinsioni maiori in quantu
cumprendi ancu u Mari Glaciali Articu.

A dinuminazioni "Mari Glaciali Articu" fù data da Charles Pierre Claret de
Fleurieu in u 1797. In u 1845 a Riali Sucità Giugrafica di Londra aduttò a
dinuminazioni "Arctic Glacial Ocean" (in corsu "Uceanu Glaciali Articu").

L'uceanu Articu accupa un bacinu apprussimativamenti circulari è si stendi
annantu à un'aria di circa 14 090 000 km².

Guasi rinchjusu da a terra ferma è dunqua riintranti trà i mari meditarranii,
stu mari hè circundatu da i terri di Auropa, Asia, Nordamerica è Gruinlandia
(par un tutali di 45 389 km di linii di costa), è da numarosi isuli. À i so
bordi si trovani parechji mari periferichi: Mari di Barents, Mari di Beaufort,
Mari di i Ciukci, Mari di Kara, Mari di Laptev, Mari Sibirianu Uriintali, Mari
di Lincoln, Mari di Wandel, mari di Gruinlandia, Mari Biancu è u Mari di
Nurvegia.

Una dursali sottumarina, a dursali di Lomonosov, dividi u Mari Glaciali Articu
in dui bacini: quiddu Euruasiaticu (o di Nansen), chì hè prufondu da 4 000 a 5
450 m, è quiddu Nordamericanu, prufondu circa 4 000 m. A tupugrafia di u fondu
uceanicu hè marcata da dursali, pianuri abissali, fossi è bacini.

U maiò flussu di acqua in intrata veni da l'uceanu Atlanticu, grazia à u
currenti nurvegesu, chì scorri longu a costa di l'Eurasia. Altra acqua entri da
l'uceanu Pacificu à traversu u Strettu di Bering. A maiò parti di l'acqua in
isciuta passa à traversu u currenti uriintali di a Gruinlandia. A tampiratura è
a salinità varieghjani sicondu i staghjoni, siguendu a furmazioni è u
sciuglimentu di i ghjacci. U ghjacciu gallighjeghja nantu à a superficia di
l'acqua, incù un spissori mediu di 3 m (incù punti occasiunali di 10 m). A
crostula di ghjacciu raddoppia i so probbii diminsioni d'inguernu, inglubendu
parti di a terraferma circustanti. L'iceberg si staccani da u cunfini di a
banchisa, è navigheghjani pianamenti versu u sudu, sciugliendu si.

In u mari glaciali articu sò prisenti spezii à risicu trà i quali l'alefanti
marinu è a balena, oltri à altri mammiferi (pinnipedi) è pesci; trà
l'invirtibrati hè nota a grandi Medusa criniera di lionu, prisenti in u mondu
sopra à u 42º parallelu Nordu.

L'ecusistema hè quantunqua fragili è lentu a ricustituiscia si in seguitu à
scunvuglimenti.

A vegetazioni maghjuramenti diffusa hè quidda di u fiturubu, chì improda i
nutrienti purtati à u mari da i fiuma è da i currenti pacifichi è uceanichi.
L'assenza di luci in u periodu inguirnali è u stratu di ghjacciu prisenti sopra
l'acqua rendini difficiuli u sviluppu di i pianti; eppuri d'istati hè pussibuli
par i pianti di crescia è effittuà a fotosintesi par periodi più prulungati.

U ghjacciu copri a maiò parti di a superficia di u mari par tuttu l'annu, è par
via di cunsiquenza i tampiraturi sò sottu à zeru par a maiò parti di u tempu.
L'Articu hè una forti surghjenti di aria freta chì si movi versu l'equatori,
scuntrendu in u so passaghju aria più calda à i medii latitudini è pruvuchendu
piuviti è nivati. A so pusizioni pulariu faci ch'hè l'inguernu hè longu è par a
maiò parti in l'oscurità. In 'ssu periodu, u tempu hè fretu stabili è u celi
generalamenti pulitu. D'istati, a notti si riduci guasi à zeru, ma a radiazioni
sularia maiori ùn faci micca alzà mori i tampiraturi. U tempu hè nibbiosu, incù
debuli cicloni chì portani acqua è nevi.

Incù l'aumentu di a cuncintrazioni di anidridi carbonica in l'atmusfera
terrestra è u finominu cunsiguenti di riscaldamentu glubali sottu forma di
effettu serra, a parta da u seculu scorsu è insin'à i ghjorna d'oghji si
custatta una fusioni prugrissiva di i ghjacci artichi in vulumu è u so ritiru in
estinsioni. Trà u 1979 è u 2006 l'estinsioni di i ghjacci artichi s'hè
glubalamenti ridutta di u 25%, mediamenti ogni annu 100 000 km² di ghjacciu si
sdrughjini è ùn si riformani micca duranti l'inguernu. In u 2009 una squatra di
scentifichi imprudendu un mudernu mudeddu climaticu è siguendu unu scenariu di
inguinamentu mediu hà stimatu ch'hè trà u 2100 in u mari Articu tutti i
ghjacciali sarani fusi.

U Polu Nordu soffri di un bucu in l'ozonu simili a quiddu più cunnisciutu di u
Polu Sudu, ma più chjucu.

I porti principali di stu mari sò i cità russii di Murmansk è Arcangelo in
Russia, Churchill in Canada, è Prudhoe Bay in Alaska (USA). A navigazioni spessu
hè pussibuli solu d'istati, quandu u ghjacciu lascia libara una parti di
l'acqua. Sò à spessu nicissarii navi spiciali rompighjacciu, chì sò capaci di
apra si a via in un stratu di ghjacciu gallighjanti, finch'è quistu sii
abbastanza suttili. U Passaghju à nordu-punenti (nantu à i costi nordu di u
Canada è di l'Alaska) hè statu tiatru di famosi splurazioni.

U Mari Glaciali Articu hè ancu strategicamenti impurtanti, essendu a via più
corta trà u Nordamerica è a Russia; esistini stazioni è basi scentifichi in a
zona a Ny Alesund in l'isuli Svalbard, Nurvegia.



https://co.wikipedia.org/wiki/Hooligan

Un hooligan hè un omu chi sustene una squadra di pallò cù viulenza, minendu i
sustenitori di l'altra squadra. L'hooliganisimu hè sopra tuttu sviluppatu in
Ingliterra.Hooligan un hè a sola categorìa di sustenitori chi fanu l'usu di a
viulenza, ci sò l'Ultras, l'Hools, i Barra Bravas. L'origine di a parolla
serebbe u cugnome d'un sbarazzinu irlandese di a capitale inglesa, Patrick
Hooligan. Oghje l'hooligans anu purtatu a cultura casuals.

I storiani inglesi anu bè stughjatu u fattu, è u libru The roots of football
hooliganism di u triò Eric Dunning, Patrick Murphy è John Williams, parla assai
di u sughjettu è hè diventatu impurtante. Assai attivu nanz'à Prima Verra
Mundiale, l'hooligan sò quasgi invisivule in u Trà-Duie-Verre, mà riappariscenu
dopu a u sicondu cunflittu mundiale. Diventa tra-attivu in l'anni 60 è
incuntrullèvule in l'anni 70.

In u principiu di l'anni 80, l'hooliganisimu scambia un poccu quandu a pulìtica
entre in a mente di l'hooligan. I partiti di diritta strema andavanu à arrulà i
baraconi in i pub mà ghjè un paradossu parchì a mente di l'hooligan hè di più
anarchista chè fascista. In lu 1985, ci hè u dramu di u Heysel è ghjè u
principiu di i prublema pà l'hooligan è inpeghjuriscenu in 1989 cù a tragedìa di
l'Hillsborough chi a da permette di fà una pulìtica di sicurezza pà luttà contra
ssi sustenitori inzirmiti.

For dì l'Ingliterra, l'hooliganisimu hè assai sviluppatu in i paesi germanichi è
in Auropa di l'este. L'Allimagna , a Belgica è i Paesi-Bassi; dipò l'anni 80 sò
tocchi da un'onda d'hooliganisimu cù l'apparizione di l'hools. A Polonia,
l'Ungheria, a Serbia, a Grecia, a Turchia sò dinò paesi chi anu ssu prublemu di
sucietà. L'Argentina, cù i Barra Bravas, chi sumenanu u spaventu in i stadii.

Trà i gruppi i più viulenti d'Auropa, ci sò i Head Hunters di Chelsea, l'Inter
City Firm di West Ham, u S.C.F di Feyenoord.



https://co.wikipedia.org/wiki/Himalaia

L'Himalaia, ditta ancu Tettu di u Mondu, hè una catena muntosa di l'Asia, chì
sipara India, Pakistanu, Nepal è Bhutan da a China. Hè longa circa 2.400 km par
una larghezza di circa 100-200 km; hè cunnessa versu l'uccidenti incù a catena
di l'Hindu Kush afganu.

Ci sò cumpresi i più alti vetti di u mondu, frà i quali i quattordici Ottumilla,
com'è u Monti Everest (8848 m), u K2 (8611 m) è u Kanchenjunga (8589 m). In
lingua sanscrita, Himalaia significheghja a Dimora di i Nevi Eterni.

Sicondu a tittonica à placchi, a catena di l'Himalaia hè u pruduttu di u cunfini
cunvirghjenti trà placca Indu-australiana è placca euruasiatica. U cuntinuu
muvimentu rilativu di sti placchi indicheghja ch'è a catena di l'Himalaia stà
sempri aumintendu di diminsioni.

Giulugicamenti, si riteni ch'è l'Himalaia crisciaria à una vilucità di circa
8-10 millimetri à l'annu, s'è a dinamica di i placchi hè l'unicu fattori
incidenti. Sò quantunqua attivi i forzi nurmali erusivi, chì ni riducini i
diminsioni; a crescita netta di i muntagni di a catena hè dunqua stimevuli in
circa 2,5-5 cm/seculu.

U clima varieghja sicondu l'altitudina, da sub-trupicali à i penditi miridiunali
finu à alpinu estremu in i vetti più elevati. Si poni distingua trè
macru-staghjoni: da uttrovi à frivaghju, incù bassi tampiraturi; da maghju à
ghjugnu incù tampiraturi più elevati; da ghjugnu à sittembri, l'umita staghjoni
mussonica, carattarizata da viulenti piuviti limitati parò à u sittori
miridiunali di a catena, oltri u quali i venti mussonichi ùn poni micca spustà
si par via di l'alti picchi.

A vista di i monti himalaiani, di sti pilastri di u celi chì s'innalzani limpidi
è putenti da i nebbii è da l'imparfizzioni di u mondu, evoca à a mimoria u fiori
di lotu, simbulu di a fedi buddista. Ancu u fiori di lotu affonda i so radichi
in a fanga chì hè simili à u Saṃsāra, l'eternu ciclu di i nasciti è di i morti;
ma quandu sboccia, a so curolla, alzendu si alta annantu à u stelu, si apri
bianca è immaculata par ripprisintà a salvezza di a cuscenza è l'eterna sirenità
di u nirvana.



https://co.wikipedia.org/wiki/Evisa

Evisa hè una cumuna di u dipartimentu di a Corsica suttana. Postu à circa 850
metri d'altura, hè cunsidaratu un ghjuvellu par via di a so situazione
favurita : puntu di partenza di u cunnisciutu è prizzatu andatu di a "Spilunca",
hè situatu à 20 chilometri da u golfu di Portu è da e Calanche di Piana vale à
dì da u mare, à l'inghjò di a celebre Furesta d'Aitone chì si stende annant'à i
so tarreni cumunali è ìnduv'elle si trovanu numarose vasche, à 12 chilometri da
a Bocca di Verghju (a bocca stradale più alta di Corsica), è dinò vicin'à i
monti più alti di a Corsica (frà quelli a Paglia Orba è u Capu Tafunatu). Si
trova in lu camminu d'un di i "Mare è Monti", è micca luntanu da u GR20. A
cumuna tocca u dipartimentu di a Corsica Suprana. Hè carattirizata da i numarosi
castagni è castagneti chì intondanu u paese, à paru à Marignana è Cristinacce, è
si face chì u rughjone hè à volte chjamatu "a piccula castagniccia". "La journée
du marron" hè dinò urganizata ogni annata di nuvembre.



https://co.wikipedia.org/wiki/Corsu

A lingua corsa hè una lingua parlata in Corsica. Cum'è una lingua rumanica hè
dirivata da u latinu. Appartene à u gruppu italorumanicu è à u sottugruppu
tuscanu, per quessa pudemu dì chì ci hè una grande sumiglianza cù u talianu
(tuscanu litterariu), sopratuttu per e varietà cismuntiche. E varietà pumuntiche
(taravese è sartinese) ani più in cumunu cù a lingua siciliana o galluresa. A
lingua corsa ùn hè micca a lingua ufficiale di Corsica – quella hè u francese –
ma hè ricunnisciuta cum'è lingua rigiunale è pò esse usata à scola, à
l'università è in l'amministrazione. Ci sò circa 250.000 à 400.000 locutori di u
corsu (in Corsica, in u cuntinente di Francia è in Sardegna). Secondu i ultimi
dati ci sò 100.000 locutori in Corsica. U numeru di locutori di u corsu hè in
calata impurtante 'ssi ultimi anni è diffati, a lingua corsa hè cunsiderata da
l'Unesco cum'è una lingua minacciata di sparizione.

Liata à l'aghja italurumanica incù i so assai lingue rispettivamente dialetti,
ancu u corsu cunnosce parechje varietà. Per esempiu, u corsu supranu parlatu in
u nordu è centru di Corsica si distingue di u corsu pumuntincu in u sudu di
l'isula. Indu è accantu 'sse varianti ci sò altrettanti varianti (è di più), si
pò dì. U statutu di a lingua galluresa hè incerta: difatti, certi a
cunsidereghjanu cum'è una varietà di corsu; per d'altri, hè una varietà di a
lingua sarda; è infini, per d'altri, hè una lingua sputica, chì hà dinù parechje
dialetti. Cum'è u sicilianu, u gallurese s'assumiglia à u sartinesu, ma ci sò
impurtante differenze di vucabulariu è di pronunzia. Di più a scrittura di u
gallurese hà e so regule proprie è hè differente di quella di u corsu.

Oghje ghjornu, u corsu hè parlatu in diverse varianti in l'isula di Corsica, cù
l'eccezzione di Bunifaziu, induv'ellu hè parlatu (da un numaru sempre scriscente
di lucutori) una variante ligure bunifazinca. Ancu in Calvi, un tempu cum'è
Bunifaziu sguasgi tutta abitata da pupulazione d'origine ghjinuvese, si parlava
una variante ligure chì pare in traccia di spegne si, mentre ch'in Carghjese
(Καργκέζε) - dighjà culunia d'esiliati grechi prima impiantati in Paomia
(siconda mità di u 16u seculu) - si parla un corsu ch'hà assimilatu uni pochi di
tarmini grechi è a lingua greca hè oramai in usu solu cù fini liturgichi. Fora
di l'isula, in seguita à finomini d'emigrazione è scambiu iniziati à parte da u
Medievu, si parla una lingua chì hà assai in cumunu cù a lingua corsa in u nordu
di a Sardegna: u gallurese parlatu in la zona di Tempiu in Gallura è in l'isula
di La Maddalena – particularmente sumigliante à u corsu sartinese. U sassarese
parlatu in Sassari è in la zona di Castelsardu, hè cunsidaratu cum'è un idioma
di transizione trà corsu è sardu essendu datu ch'ellu hà cose in cummunu in a
struttura è in a grammatica cù u gallurese è cù u corsu pumuntincu è hà subitu
forte influenze di u sardu lugudurese in u lessicu è in a prununcia.

Soprappiù, u dialettu in via d'istinzione di l'isula vicina di Capraia in
l'arcipelagu tuscanu prisenta diversi punti di cuntattu cù u corsu par via di a
forte vicinanza giugrafica, storica è culturale frà e duie isule.

Si stima chì u corsu sia parlatu in Corsica da circa 90/100.000 lucutori frà i
275.000 abitanti di l'isola, puru ch'elli sianu parechji frà quessi à esse di
lingua materna francese (dati da una ricerca di l'INSEE di u 2004 [1]), à quelli
ci hè quantunque da aghjustà e pupulazione emigrate in Francia (par un tutale di
133.000 individui in Francia) è in altre nazione. U numaru di i lucutori stimati
pà u gallurese hè invece circa 80.000 (frà i circa 120.000 abitanti di a
Gallura).

U corsu hè classificatu cum'è una lingua autonuma in u gruppu di e lingue
neulatine (sottugruppu: lingue italurumanze, codice ISO: co) ed hè ricunnisciutu
cum'è lingua righjunale di u Statu francese. Certe varietà di u corsu supranu sò
imparintate à i dialetti italiani di u gruppu tuscanu (in particulare anu
cunsirvatu parechje carattaristiche di i dialetti medievali). Difatti, Niccolò
Tommaseo cunsiderava 'sse varietà di corsu, podarse incù una certa esagerazione,
Lingua possente, e de' più italiani dialetti d'Italia. Ma e variante suttane di
u corsu, vene à dì u taravese è u sartinese, sò più vicinu à u gallurese è a u
sicilianu. Anu in cumunu incù 'ss'ultime lingue, un sustrattu prelatinu.

U gadduresu, u sassaresu è u casthiddanu sò lingue indipindente, ma sò mintuvate
quì à titulu di cumparazione.



https://co.wikipedia.org/wiki/Cadmu

Cadmu hè una figura di a mitulugia greca, figliu di Agenori rè di Tiru è di
Telefassa, è frateddu di Auropa. Hè cunsidaratu u fundatori di a cità greca di
Tebi.

Quandu a suredda Auropa fù rapita da Zeus, u patri Agenori l'inviò cù i frateddi
Fenici è Cilici, à a so ricerca, urdinendu li di ùn vultà prima d'avè la
truvata. Cadmu iniziò richendu si vicinu à l'oraculu di Delfi par avè cunsigliu.
L'oraculu li sughjirì di intarrompa a ricerca, postu ch'è saristi statu u
fundatori di una nova cità. Avaristi duvutu segua una vacca è, quand'edda si
fussi firmata, edificà quì a cità. Da quì a pocu Cadmu è i so cumpagni
incrucioni una vacca diretta à l'urienti è a suvitoni. L'animali si firmò solu à
u centru di a Beozia: quì Cadmu dicisi d'edificà a cità. In u frattempu volsi
sacrificà a vacca à a dea Atena, ma in u mentri i so cumpagni stavani par
attinghja l'acqua d'una surghjenti quì vicina, u dragonu chì a custudia
l'attaccò. Cadmu accorsi è riiscì à uccida u mostru, ma i so cumpagni erani
tutti morti. Firmatu solu, Cadmu dicisi di purtà à tarmini quantunqua u
sacrifiziu. Atena, par ricunniscenza, li cumparsi è li sughjirì di suminà i
denti di u dragonu. Cadmu a feci è d'un trattu da ogni denti spuntò un omu
armatu (i sparti). Cadmu lanciò astutamenti i sassa trà di eddi, chì cridendu si
assaltati si scaglioni l'unu contr'è l'antru. Ni sopravvissini solu cinqui, chì
aiutoni Cadmu à custruiscia a "Cadmea", a rocca di a nova cità di Tebi. Cadmu
spusò Armonia, figlia di Ares è Afrudita, è à u matrimoniu fù prisenti l'intreiu
Olimpu. Da l'unioni trà Cadmu è Armonia nascini quattru ziteddi: Inu, Agavi,
Autonoi è Semeli. Una d'eddi, Agavi, spusò Echioni (unu di i sparti) è u so
figliu, Penteu, in seguitu ereditò u regnu di u missiavu Cadmu. Ebbi ancu un
figliu Polidoru, da u quali discendini i Labdàcidi (Labdacu, Laiu è Edipu). In
vichjaia Cadmu è Armonia, quandu Dionisu distrussi a casa riali, funi esiliati
in Iddiria induva funi trasfurmati in sarpi.



https://co.wikipedia.org/wiki/Anna_Akhmatova

Anna Andreevna Akhmatova - u pseudonimu di Anna Andreyevna Gorenko (Bol'soj
Fontan, 23 ghjugnu 1889 - Moscù, 5 marzu 1966) hè stata una puitessa russia; ùn
amava micca u terminu di puitessa, è par quissa prifiria fà si difiniscia da
pueta, à u maschili.

Figliola di Andreij Antonovich Gorenko, funziunariu publicu, è di Inna Erazmovna
Stogova, tremindù di nobili famiglia, fù moglia da u 1910 à u 1918 di Nikolaj
Gumilëv, da u quali ebbi u figliolu Lev. Feci parti di a Curpurazioni di i
pueti, un gruppu acmeistu fundatu è vidatu da u maritu . Composi a so prima
opara, Vecher/Вечер (A sera), in u 1912, à a quali suvitò Chetki (U rusariu) in
u 1914, carattarizati tremindù da un'intima diddicatezza. Belaya Staya (U stormu
biancu) (1917), Podorozhnik (1921), Anno Domini MCMXXI (1922) sò racolti di
versi inspirati da u nustalgicu ricordu di a spirienza biugrafica, chì à spessu
assumini guasi a cadenza di una prighera.

Dopu a fucilazioni di u prima maritu, Nikolaj, in u 1921, suvitò una longa pausa
indutta da a cinsura, chì a puitessa rumpiti in u 1940 incù U saliciu è Da sei
libri, racolti da i quali emerghji un dulori dirivatu da a custanti ricerca di a
buntà di l'omini. U figliolu Lev fù imprighjunatu frà u 1935 è u 1940 in u
periodu di i grandi porghi staliniani.

Espulsa da l'Unioni di i Scrittori Suvietichi in 1946 incù l'accusa di
estitisimu è di disimpegnu puliticu , riiscì puri à essa riabilitata in 1955,
publichendu in 1962 un'opara à a quali travagliava dighjà dipoi u 1942, u Puema
senza eroi, un ricordu nustalgicu di u passatu russiu, rielaburatu à traversu a
dramaticità chì a nova visioni di a Storia comporta, è à traversu una
trasfigurazioni di u Spaziu è di u Tempu.

Nantu à a so puetica ebbi molta influenza a cunniscenza di l'opari di Danti
Alighieri, com'eddu tistimunieghja ancu u filosofu Vladimir Kantor: "Quandu
chersini à Anna Achmatova, a matriarca di a puisia russia, "Aveti lettu à
Danti?", incù u so tonu da grandi righjina di a puisia risposi: "Ùn facciu altru
ch'è leghja à Danti"" .



https://co.wikipedia.org/wiki/Alanu_Turing

Alan Mathison Turing (Londra, 23 ghjugnu 1912 - Wilmslow, 7 ghjugnu 1954) hè
statu un matematicu, logicu è crittugrafu britannicu, cunsidaratu unu di i patri
di l'infurmatica è unu di i più grandi matematichi di u XX seculu.

U so travagliu ebbi vasta influenza annantu à u sviluppu di l'infurmatica,
grazia à a so furmalisazioni di i cuncetti di alguritmu è calculu midianti a
macchina di Turing, chì à so volta hà svoltu un rollu significativu in a
criazioni di l'urdinatori mudernu. Par sti contribuzioni Turing hè di solitu
cunsidaratu com'è u patri di a scenza infurmatica è di l'intellighjenza
artificiali, da eddu tiurizati dighjà in l'anni trenta (quandu ùn era ancora
statu criatu u prima veru urdinatori). Fù ancu unu di i più brillanti
crittuanalisti chì uparavani in Inghilterra, duranti a siconda guerra mundiali,
par dicifrà i missaghji scambiati da diplumatichi è militari di i Putenzi di
l'Assi. Duranti a Siconda Guerra Mundiali Turing travagliò infatti à Bletchley
Park, u principali centru di crittuanalisa di u Regnu Unitu, induva cuncipì una
seria di tecnichi par viulà i cifri tedeschi, inclusu u metudu di a Bomba, una
macchina elettrumiccanica capaci di scudificà codici criati midianti a macchina
Enigma.

Omusissuali, murì di suicidiu à soli 41 anni, prubabilamenti in seguitu à i
parsicuzioni subiti da parti di l'autorità britannichi à causa di a so
omusissualità. In u 1952 era statu infatti dichjaratu culpevuli di "gravi
indicenza" par essa statu suspresu in rapporti sissuali incù un antru omu è
cundannatu à a castrazioni chimica. In so onori a Association for Computing
Machinery (ACM) hà criatu in u 1966 u Turing Award, massima ricunniscenza in u
campu di l'infurmatica, di i sistemi intellighjenti è di l'intellighjenza
artificiali. Solu un paghju d'anni fà l'Inghilterra l'hà didicatu una statua.
Quidda, si trova in un parcu di Manchester, u rapprisenta mentri hà una mela in
mani. Anni dopu, in a Silicon Valley califurniana, surghjarà una famosa
cumpagnia custruttrici di urdinatori vidata da Steve Jobs, "Apple", u simbulu di
a quali sarà una mela mursicata è una di i tiurii hè ch'eddu era probbiu in
onori di Alan Turing.

Turing fù cuncipitu in India, duranti unu di i friquenti viaghji di u so babbu,
Julius Mathison Turing, membru di l'Indian Civil Service. Sii Julius sii a so
moglia, Ethel Sara Stoney, mamma di u futuru Alan Turing, dicisini puri ch'è u
chjucu duvissi nascia annantu à a terra inglesa. Vultoni dunqua à Londra induva
u 23 ghjugnu 1912 nascì Alan Mathison Turing. Dighjà finu da a più tennara ità
Turing deti segnu di a ginialità chì in l' anni futuri u rindarà famosu in tuttu
u mondu, accademicu o nò. Eppuri à seguitu di a so enorma passioni par i materii
scentifichi divintò mal' vistu da i prufissori di u St. Michael, a so prima
scola, i quali aviani sempri postu più enfasi à i studii classichi. Duranti i
primi anni di scola ebbi cusì grossi difficultà, uttinendu u diploma à stantu.
Pocu passiunatu pà u latinu è pà a riligioni, prifiria litturi riguardanti a
tiuria di a rilatività, i calculi astrunomichi, a chimica o u ghjocu di i
scacchi. In u 1931 fù ammissu à u King's College di l'Università di Cambridge
induva fù addevu di Ludwig Wittgenstein è induva apprufunditi i so studii
annantu à a miccanica quantistica, a logica è a tiuria di a prubabilità
(dimustrò siparatamenti u tiurema di u limitu cintrali, dighjà dimustratu in u
1922 da u matematicu Lindeberg). In u 1934 si laureò incù u massimu di i voti è
in u 1936 vinsi u premiu Smith (ricunniscimentu chì era assignatu à i dui
migliori studianti ricircadori in Fisica è Matematica di l'Università di
Cambridge). In u stessu annu si tramutò à a Princeton University induva studiò
par dui anni, uttinendu infini un Ph.D. In quist' anni pubblicò l'articulu "On
computable Number, with an application to the Entscheidungsproblem" induva
discrivia, par a prima volta, quidda chì sarà dopu difinita com'è a macchina di
Turing. In u 1940, à l'ità di soli 28 anni, hè dighjà à capu di u gruppu di
ricircadori impignati in a dicrittazioni di i macchini usati da a marina
tedesca, com'è Enigma.

Duranti a siconda guerra mundiali, Turing missi i so capacità matematichi à u
sirviziu di u Department of Communications inglesu par dicifrà i codici usati in
i cumunicazioni tedeschi, criptati par via di u cusiddittu sistemu Enigma
(cuncipitu da Arthur Scherbius). Incù l'intrata in guerra di l'Inghilterra
Turing fù "arrullatu" in u gruppu di crittugrafi chì si erani stabiliti à
Bletchley Park è incù i so cumpagni travagliò stabilamenti, par tutta a durata
di a guerra, à a dicrittazioni, sviluppendu i ricerchi ghjà svolti da l'Ufficiu
Cifra pulaccu incù a macchina Bomba, prugittata in Polonia da Marian Rejewski in
u 1932 è ultimata in u 1938. Basendu si annantu à tali spirienzi Turing rializò
una nova virsioni, moltu più efficaci, di a bomba di Rejewski. Fù annantu à u
cuncettu di macchina di Turing ch'è in u 1942 u matematicu di Bletchley Park,
Max Newman cuncipì una macchina chjamata Colossus (luntana pricursori di
l'urdinatori) chì dicifrava in modu viloci è efficienti i codici tedeschi criati
incù a cifratrici Lorenz SZ40/42, parfiziunamentu di a cifratrici Enigma. À u
tarmini di a guerra Turing fù invitatu à u National Physical Laboratory (NPL,
Laboratoriu Naziunali di Fisica) à Londra par disignà u mudeddu di un
urdinatori. U so rapportu chì prupunia l'Automatic Computing Engine (ACE, Motore
par u Calculu Automatico) fù prisintatu di marzu 1946, ma ebbi schersu successu
par via di l'alti costi privisti. Bisogna inoltri sottulinià ch'è l'attività di
Alan Turing in u gruppu di Bletchley Park fù cuparta da u sicretu più assulutu.
Finita a guerra u guvernu inglesu imposi à tutti quiddi chì aviani travagliatu à
a dicrittazioni, rializendu macchini è sistemi par viulà i codici crittugrafichi
tedeschi, giappunesi è taliani, a difesa di parlà o, sempri peghju, di scriva di
qualsiasi argumentu trattatu in quiddu periodu. Tali "silenziu" dunqua impidì
ch'è Turing, com'è altri so culleghi ancu menu famosi, ricivissi i
ricunniscimenti in campu scentificu ch'è in altru duminiu li sariani stati
ampiamenti è publicamenti ricunnisciuti. Dati è infurmazioni annantu à sti
attività cumincetini à essa publicati, dopu à autorisazioni di i sirvizii
sicreti inglesi, solu in u 1974, quandu Turing è molti altri so culleghi in a
dicrittazioni erani dighjà defunti da tempu.

Par l'annu accademicu 1947/48 turrò à Cambridge è spustò i so intaressi versu a
neurulugia è a fisiulugia. Fù in stu periodu ch'eddu principiò à splurà a
rilazioni trà l'urdinatori è a natura. Ebbi ancu intaressi fora di u duminiu
accademicu: divintò membru di u Walton Athletic Club è vinsi parechji
cumpetizioni di corsa nantu à i trè è deci migli. Righjunsi inoltri ottimi
liveddi in a Maratona, currendu incù un record parsunali di 2 ori 46 minuti è 11
sicondi (u vincidori di a XIV Olimpiadi in u 1948 vinsi incù un tempu infiriori
di soli 11 minuti). In u 1950 scrissi un articulu da u titulu Computing
machinery and intelligence annantu à a rivista Mind in u quali discrivia quiddu
chì divintarà notu com'è u test di Turing. Infatti era di l'idea ch'eddu si
pudia righjunghja un'intellighjenza daveru artificiali siguendu i schemi di u
ciarbeddu umanu: annantu à st' articulu si basa bona parti di i studii
successivi annantu à l'intellighjenza artificiali. L'annu siguenti fù elettu
Membru di a Royal Society di Londra. Si tramutò à l'Università di Manchester,
induva travagliò à a rialisazioni di u Manchester Automatica Digital Machine
(MADAM). Cunvintu ch'è prima di l'annu 2000 sariani stati criati macchini in
gradu di riplicà a menti umana, travagliò ardintamenti criendu alguritmi è
prugrammi par u MADAM, participò à a ridazzioni di u manuali uparativu è ni
divintò unu di i principali binifiziarii. In u 1952 sviluppò un approcciu
matematicu à l'embriulugia. U 31 marzu di u stessu annu fù arristatu par
omusissualità è cunduttu in ghjudiziu, induva à so difesa dissi simpliciamenti
ch'è "... ùn risultava nienti di mali in i so azzioni". Sicondu parechji fonti
Turing avaristi dinunciatu par furtu un amicu ospiti in casa soia è ammissu u so
probbiu uriintamentu sissuali in risposta à i dumandi prissanti di a pulizza. In
quiddu periodu si dibattia in u parlamentu britannicu l'abrugazioni di u dilittu
di omusissualità è quissa prubabilamenti avaristi induttu Turing à un
cumpurtamentu imprudenti. A pena inflitta fù sivirissima: fù sottupostu à a
castrazioni chimica, chì u resi imputenti è l'incausò u sviluppu di u senu;
parechji di i mutivi chì prubabilamenti u cundussini, da quì à pocu, à u
suicidiu. Sicondu altri Turing saristi statu induttu à u suicidiu da i stessi
sirvizii di intelligence inglesi. In u 1954 Alan Turing murì inghjirendu una
mela avvilanata incù u cianuru di putassiu, in tonu cù u so probbiu carattaru
eccintricu è pigliendu spuntu da a fola di Biancanevi chì da eddu era
apprizziata finu da criaturu. A mamma sustensi ch'è u figliolu, incù i dita
brutti par via di calchì sperimentu chimicu, avissi inghjiritu par arrori a dosa
fatali di vilenu; ma u virdittu ufficiali parlò senza incirtezzi di suicidiu:
"Causa di u decessu: cianuru di putassiu autuamministratu in un mumentu di
disequilibriu mintali".

Dopu tanti anni da u suicidiu di Turing, ampiamenti spiighevuli incù u
trattamentu parsicutoriu ad eddu risirvatu, sulamenti u 10 sittembri 2009 ci hè
stata una dichjarazioni di scusi ufficiali da parti di u guvernu di u Regnu
Unitu, furmulata da u primu ministru Gordon Brown, è solu dopu una pitizioni è
una campagna Internet. Brown hà ricunnisciutu ch'è Alan Turing fù ughjettu di un
trattamentu umufobicu: "Par quiddi frà no chì sò nati dopu u 1945, in un'Auropa
unita, dimucratica è in paci, hè difficiuli imaginà ch'è u nosciu cuntinenti fù
un tempu tiatru di u mumentu più bughju di l'umanità. Hè difficiuli creda ch'è
in tempi sempri à a purtata di a mimoria di chi hè sempri vivu oghji, a ghjenti
pudissi essa cusì cunsumata da l'odiu - da l'antisemitisimu, da l'omufubia, da a
xenufobia è da altri prighjudizii assassini - da fà sì ch'è i camari à gasu è i
crimatorii divintessini parti di u paisaghju auropeu tantu quantu i gallarii
d'arti è l'università è i sali da cuncertu chì aviani distintu a civiltà aurupea
par seculi. [...] Cusì, par contu di u guvernu britannicu, è di tutti quiddi chì
viviani libari grazia à u travagliu di Alan, sò urgugliosu di dì: ci dispiaci,
avaristi miritatu di megliu. " (Gordon Brown, in risposta à a pitizioni)

In u 2012, cintinariu di a nascita di Turing, a Royal Mail hà didicatu un timbru
à a so mimoria; hè, parò, solu lighjendu ni a scrizzioni ("Alan Turing 1912-1954
Mathematician and WWII code breaker") chì si pò ricuddà à l'idantità di u
cummimuratu, datu ch'è u timbru ùn ni rapprisenta micca u voltu bensì mostra a
macchina Bomba britannica di a quali Turing sviluppò u prugettu. Di ghjinnaghju
2013, impurtanti espunenti di u mondu scentificu internaziunali, trà u quali u
premiu Nobel par a medicina Paul Nurse, u matematicu è cusmolugu Stephen
Hawking, u matematicu Timothy Gowers, u prisidenti di u National Museum of
Science, Douglas Gurr, l'astrunomu Martin Rees, mandoni una lettara aparta à u
Prima Ministru britannicu David Cameron, intitulata Pardon for Alan Turing, par
sullicità a grazia postuma par Turing, appeddu pubblicatu da u Daily Telegraph.



https://co.wikipedia.org/wiki/Venera_di_Milo

A Venera di Milo (o Venere di Milo) hè una di i più celebri statui grechi. Si
tratta di una scultura di marmaru pariu (une variità di marmaru biancu) (alta
202 cm), priva di i braccia è di u basamentu uriginali, chì hè cunsirvata in u
Museiu di u Louvre in Parighji. Nantu à a basa di una scrizzioni ripurtata
annantu à u so basamentu (chì hè statu persu dipoi) si riteni chì si tratta di
un'opara di Lisandru di Antiochia. Tempi fà, parechji attribuitini par isbagliu
l'opara à Prassitele.

A Venera di Milo ricodda à u 130 a.C. circa: hè dunqua un'opara ellinistica,
bench'è si tratti di una scultura chì fondi parechji stili di l'arti di u
periodu classicu.

Fù ritruvata spizzata in dui parti in 1820 nantu à l'isula greca di Milu da un
campagnolu chjamatu Yorgos Kentrotas. Kentrotas nascosi l'opara chì fù dopu
eppuri siquistrata da parechji ufficiali turchi. Un ufficiali di a marina
francesa, Olivier Voutier, ni ricunniscì u pregiu è, grazia à a midiazioni di
Jules Dumont d'Urville è di u Marchesi di Rivière, ambasciadori francesu vicinu
à l'ottumani, riiscì à cuncluda ni l'acquistu. Dopu parechji intarventi di
restauru, a Venera di Milo fù prisintata à u rè Luigi XVIII in u 1821 è
cullucata à u museiu di u Louvre, induv'edda hè sempri cunsirvata.

A grandi fama righjunta da l'opara in u XIX seculu ùn fù micca duvuta sultantu à
a so biddezza è à a so parfizzioni, ma ancu à a "prupaganda" di l'auturità
francesi. In 1815, infatti, a Francia duviti ristituiscia a Venera Medici à i
taliani, dopu chì quidda fù stata purtata in Francia da Nabulionu Bonaparte. A
Venera di Milo, dunqua, fù "spunsurizata" da i francesi par rimpiazzà cusì a
perdita di l'altra opara.

Cilibrata da artisti è critichi, a Venera di Milo fù da molti cunsidarata una di
i più significativi rapprisintazioni di a biddezza feminiccia; l'unicu chì si
distinsi fù Pierre-Auguste Renoir chì a disprizzò difiniscendu la com'è "un
gran' giandarmu".

Afrudita si pesa, stendu cù u bustu nudu finu à l'addomu è i ghjambi vilati da
un spessu pannu. U corpu cumponi una tinsioni misurata chì richjama un tipicu
chjasmu (una technica di scultura chì cunsisti in una dispusizioni sicondu un
ritmu particulari chì ricorda l'andamentu di a lettara χ di u salteriu grecu) di
dirivazioni policletea. L'insemu hè resu incù diddicati sughjirimenti
chjaruscurali, cù u cuntrastu trà u lisciu incarnatu nudu è u vibrà di a luci in
i capeddi ricciulati è in i panni incrispati di a parti infiriori.

Ùn si cunnosci pricisamenti qualessu episodiu mitulogicu di a vita di Venera fù
cusì rapprisintatu: si riteni chì pò essa una raffigurazioni di a Venus Victrix
chì arreca a mela durata à Paride: 'ss'intarpritazioni si accurdaria bè incù u
nomu di l'isula induv'edda hè stata ritruvata (milosi, in lingua greca,
significheghja infatti "mela"). Di u restu, parechji frammenti di un avambracciu
è di una mani arricanti una mela sò stati ritruvati vicinu à a statua stessa. In
generali quantunqua culpisci l'attitudina naturali di a dea, oramai luntana da
l'andamentu "eroicu" di i Venera classichi di i seculi pricidenti.

Dopu u ritruvamentu di l'opara, sò stati numarosi i tentativi di ricustruiscia
ni a posa urighjinaria (una raffigurazioni à opara di Adolf Furtwängler
riprupunenti a forma uriginali di l'opara hè publicatu in un articulu di
Kousser).



https://co.wikipedia.org/wiki/Tittu

Tittu Flaviu Vespasianu (in latinu: Titus Flavius Vespasianus, regnante cù u
nome di Tittu Flaviu Vespasianu Cesare Augustu; Roma, 30 dicembre 39 - Aquae
Cutiliae, 13 sittembre 81) hè statu un imperatore rumanu di a dinastia di i
Flavi. Prima di cullà à u tronu, Tittu fù un abile è stimatu generale chì si
distinse per a ripressione di a ribellione in Giudea di u 70, durente a quale fù
distruttu u sicondu tempiu di Gerusalemma. Eppuru fù cunsideratu un bon
imperatore da Tacitu è da altri storichi cuntempuranii. Hè cunnisciutu per u so
prugramma d'opere publiche à Roma è per a so generosità per succorre a
pupulazione in seguitu à duie evvenimenti disastrosi: l'eruzione di u Vesuviu di
u 79 è l'incendiu di Roma di a 80. Celebra hè a definizione ch'ellu dete d'ellu
u storicu Svetonio:

A famiglia di Tittu, a gens Flavia, appartinia à a nubiltà italica chì, in a
prima mità di u I seculu, rimpiazzò a più antica aristucrazia rumana, indibulita
da i dicennii di guerre civile cumbattuti in u I seculu a.C. A gens Flavia, per
esempiu, cullò da un' origine umile à l'onori i più alti in appena trè
generazione. U missiavone paternu di Tittu, Tittu Flavio Petrone, avia
cumbattutu cum'è cinturione in l'armata di Gneo Pompeo Magnu durente a guerra
civile trà Cesare è Pompeo (49-45 a.C.), punendu fine di manera vergugnosa à a
so propria carriera incù a fuga da u campu di battaglia durente a battaglia di
Farsalo (48 a.C.). Perdunatu quantunque da Cesare, diventò percettore di e
vendite à l'asta è spusò a ricca Tertulla.

U figliu di Petrone è Tertulla, Tittu Flavio Sabinu, fù un riccu percettore in
Asia è un pristatore à interessi in Helvetia è spusò Vespasia Polla, figliola di
u tribunu militare Vespasio Pollione. Grazia à 'ssu matrimoniu, Sabinu
s'imparintò incù l'aristucratica gens Vespasia, garantiscendu à i so figlioli,
Tittu Flaviu Sabinu è Tittu Flaviu Vespasianu, u rangu senaturiale. U figliolu
minore di Sabinu, Vespasianu, spusò Flavia Domitilla maiò, da a quale ebbe Titu
Flaviu Vespasianu, natu à Roma u 30 di dicembre 39;

Trà u 58 è u 60 fù prima tribunu militare in Alimagna, induve ebbe per cullegu
Pliniu u Vechju, dopu in Britannia, prubabilmente in occasione di u
trasfirimentu annantu à l'isula d'un cuntingente di rinforzu in seguitu à a
rivolta di Budicca. Intornu à u 63 fece ritornu à Roma per intraprende incù
successu a carriera di ghjuristu, righjunghjendu a carica di questore. In stu
periodu spusò Arrecina Tertulla, figliola d'un exi Prifettu di u pretoriu di
Caligula, Marcu Arrecino Clemente.

Tertulla murì in u 65 è Tittu si rispusò incù Marchja Furnilla, da a quale ebbe
una figliola, ma da a quale ellu divurziò senza spusà si dinù. Furnilla
appartinia à una nobile famiglia, culligata, però, incù l'oppusizione
senaturiale à Nerone, tantu ch'è u ziu di Furnilla, Barea Sorano, è a so
figliola Sevilla morsenu in e purghe neruniane dopu à a cuspirazione di Pisone
mancata di u 65; Sicondu parechji storichi muderni, a decisione di divurzià da
Furnilla fù presa propriu per alluntanà da sè i suspetti di collusione incù a
cuspirazione. Tittu ebbe parechje figliole, almenu una di e quale da Furnilla,
ma solu una sopravvisse, Ghjulia, ch'ellu avia prubabilmente avutu da Arrecina,
di a quale a mamma si chjamava ancu ella Ghjulia.

In u 67, Vespasianu fù incaricatu da l'imperatore Nerone d'assume u cummandu di
e forze rumane impignate à calmà a ribellione di i Ghjudei (prima guerra
ghjudaica, 66-74). Tittu, chì à l'epica avia circa 28 anni, ricivì u cummandu di
a Legio XV Apollinaris, ch'ellu andò à prilivà à Alissandria d'Egittu è ch'ellu
purtò dopu in Ghjudea. I meriti di Titu in a guerra ghjudaica sò difficiule da
analizà, chì a principale fonte di a guerra, a Guerra ghjudaica di Ghjaseppu
Flavio, fù scritta da u cummandante ghjudeu di a furtezza di Iotapata, assidiata
è cunquistata in u 67 da Tittu, chì ebbi dopu rapporti di clientella incù a
dinastia flavia.

In i descrizzione di Giuseppe, Tittu hè l'eroicu cummandante chì assidiò è
cunquistò cinqui centri nimichi, ma, una volta cunsideratu u puntu di vista di
l'autore, s'avvera chjaru ch'è à l'iniziu di a campagna di Tittu, ùn avia micca
avutu precedente sperienze di cummandu, è ch'ùn fù micca cusì brillante. Tittu
fù incaricatu da Vespasianu d'andà à Antiochia à pattighjà incù Gaio Licinio
Muciano, guvernadore di Siria è cum'è tale rispunsevule di a Ghjudea, affinch'è
i duie generale ghjunghjissenu à divide si e cumpitenze: Titu riiscì in 'ssu
scopu, stendu ci finu à u fine di u 67, è s'unì à u babbu in a guerra.

In u 67 Tittu participò à l'assedii di Iotapata è Giaffa, eppo cumbattì intornu
à Tiberiade, Taricace è Gamala. In u 69, l'annu di i quattru imperatori,
Vespasianu vultò à Roma per riclamà u trone, lascendu u figliolu in Giudea à
pone fine à a rivolta, cosa ch'è Tittu fece l'annu dopu: Gerusalemma fù
sacchighjata, u Tempiu distruttu è gran'parte di a pupulazione uccisa o
custretta à fughje da a cità. Durente u so sughjornu à Gerusalemma, Tittu ebbe
una relazione incù Berenice di Cilicia, figliola di Erode Agrippa I. À u so
ritornu à Roma, in u 71, fù accoltu in trionfu. Fù parechje volte consulu
durente u regnu di u babbu; fù ancu censore è prifettu di a Guardia preturiana,
assicurendu ne a fideltà à l'imperatore. Tutti i fatti ligati à a rivolta è à a
caduta di Gerusalemma sò cuntati da u storicu ebreiu Ghjaseppu Flavio in a so
opera Guerra ghjudaica.



https://co.wikipedia.org/wiki/Santu_Casanova

Santu Casanova (Azzana, 3 lugliu 1850 - Livornu, 27 dicembre 1936) fù un
scrittore in lingua corsa, unu di i babbi di a literatura corsa muderna.

Santu Casanova cuminciò à scrive in talianu, è si staccanu l'opare Meraviglioso
Testamento di Francesco, Morto in Cargese il 18 Maggio 1875 in lu 1876,
Contrasto Curioso fra un Guagnese e un Chiglianese in lu 1876 è La Morte e i
Funerali di Spanetto, in lu 1892.

In soprapiù fundò in u 1889, u prima ghjurnale in lingua corsa : "A
Tramuntanella, Fresca è Zitella". Divinterà in u 1896 A Tramuntana (u titulu
longu essendu "A Tramuntana, Fresca è Sana"), un sittimanale sataricu in lingua
corsa chì averà assai successu è chì serà publicatu sin'à u 1914. A rivista
tratta di tutti i sughjetti: ecunomichi, suciali, scentificichi, literarii,
pulitichi. Fin'à a so morte, Santu Casanova hè statu u dirittore di A
Tramuntana, in chì avarà pruvatu à fissà l'ortograffia di u corsu. Firmava
l'articuli è i testi cù unu di i pseudonimi: Ziu Santu, U Monacu, U Piligrinu, U
Gobbu, U Paisanu. Ind'è sta rivista sò stati publicati tutti i vinturi autori in
lingua corsa, frà quelli Petru Rocca.

Dopu guerra, cuntinuò di prumove a lingua corsa, per via di l'associu A Lingua
Corsa chì fù fundata in u 1921. Publicò dinù in Bastia in u 1927 una raccolta di
raconti è testi in prosa intitulata Primavera Corsa è una raccolta di puesie di
prima trinca: Fiori di Cirnu, in u 1930.

Santu Casanova morse in Livornu in u 1936. Ma e so cennere funu cullucate in u
so paese d'Arburi in u 1962.



https://co.wikipedia.org/wiki/SUA

I Stati Uniti d'America (in cortu, i Stati Uniti, i SUA o ancu i USA (da
l'inglese : United States of America, United States, USA) sò un Statu d'America
di u Nordu annant'à l'Oceanu Atlanticu è l'Oceanu Pacificu. Hè ancu à spessu
chjamatu "America", ma st'usu hè scurettu perchè l'America hè un cuntinente, è
micca solu un paese.

A presenza umana a più antica hè stata custatata 20 000 anni fà, è si truvava in
Alaska.

Ma quandu ghjunghjenu i coloni in America, 'ssa terra ùn hè per u tantu biota :
ci si trovanu assai Amerindiani.

U cuntinente americanu è statu scupertu da Cristoferu Corombo, un navigatore
ghjenuvese (chì avia campatu in Corsica), in u 1492.

U paese u più anzianu si chjama Saint Augustine (fundata 1565), in Florida,
fundatu da i Spagnoli. Dopu, venenu l'Inglesi, in Virginia è in ciò chi
diventerà a Nova Ingliterra. Ghjè in st'ultimu chì ghjunghjenu i Patri Pelegrini
(Pilgrim Fathers), di religione protestante ma micca anglicana, invece a ghjente
di u Sudu di e colonie sò anglicani. Quandu ind'u nordu si custruisce una sucetà
ugualitaria, u mudellu suciale di u sudu hè quellu di u "gentleman farmer", è hè
dunque di più aristocraticu. Un episodu interessante di st'epica hè a fundazione
di a Pennsylvania da i Quakers. Plymouth è fundata in 1620 da l'Inglesi, è a
Nova-Amsterdam (chì diventerà dopu New-York), hè custruita da l'Olandesi in u
1624.

In u 1775, ci campanu 2 millione d'abitanti. A più grande cità hè tandu
Philadelphia, incù 40 000 abitanti.

I SUA pruclamonu a so indipendenza u 4 ghjuliu 1776, dopu parechji anni di
tensione incù a Grande Britannia, anzituttu à prupositu di a pulitica fiscale.
Ben' intesu, l'Inglesi ùn l'accetanu micca. Fù tandu u principiu di una guerra
chì durara fin'à lu 1783.

A Dichjarazione d'Indipendenza di i Stati Uniti hè firmata famosa pè avè pè a
prima volta ind'a storia parlatu di i diritti inalienabili di l'omu, dicendu :

«... Tenemu cume evidente e seguente verità : tutti l'omi nascenu uguali ; sò
dutati da u Creatore di certi dritti inalienabili ; à mezu à 'ssi dritti si
trovanu a vita, a libertà è a ricerca di u benistà ... »

Ma u rapportu di forza scambia quandu La Fayette vene à aiutà e truppe di George
Washington. In fine di contu, e truppe britanniche sò disfatte è hè signatu u
Trattatu di Parigi chì ricunnosce a suverenità di l'anziane culonie.

I Stati Uniti sò una federazione di 50 stati. Washington DC, a capitala, ùn face
parte di nissunu Statu, è ci vole ancu à mintuvà chì Porto Rico è parechje isule
di u Pacificu facenu parte di i SUA.

I Stati Uniti sò a prima putenza economica di u mondu. Facenu parte di u G8 è di
u G20, è ancu di l'OCDE è di l'ALENA (zona di libaru-scambiu di America di u
nordu). A maioria di e grande imprese multinazionale anu u so sede suciale in i
Stati Uniti (PepsiCo, Microsoft, ecc… )

E più zone dinamiche sò situate à a fruntera cù u Messicu, a Silicon Valley è di
manera generale u litturale punente, è ancu u littorale este, cù a piazza
finanzaria di Wall Street, o l'industria aerospaziale in Florida (Cape
Canaveral).

Malgradu quessa, ghjè di i Stati Uniti chì hè partita a crisi economica di 2010,
cù a crisi di i subprimes in u settore immobiliare, chì s'hè sparsa dopu à u
restu di u settore finanzariu (cù a bancarotta di Lehman Brothers di settembre
di u 2008) è à l'«economia reale». L'economia di i Stati Uniti hè ancu
indebulita da un tassu di debite assai impurtante.



https://co.wikipedia.org/wiki/Pub

Un pub (parolla d'origine irlandesa chi vene di a spressione public house) hè un
loccu induva si riunnisce a ghjente chi si trova in numaru impurtante in
Ingliterra, Paese Gallu, Scossa è l'Irlanda, mà sè spurtatu in altri paesi. Ssu
loccu face partita piena in a sucietà è ghjè un usu d'andà a u pub pà beie una
bierra cù i sò amichi.

L'Ale, bierra a fermantazione alta, hè pruduta a partesi di l'antichità è, cù a
ghjunta di i Rumani, chi custruiscenu e vie, appariscenu l'ustarie chi servìanu
u loghju è a bierra à i viaghjatori. Dopu, a pruduzione di a bierra si sviluppa
è si specialisa ciò chi permette a spanzione di i primi pub. Una spanzione tantu
forte chi, in 965, u rè deve fà una lege chi interdisce d'avè più d'un pub pà
paesi.

In 1393, a causa di a difficultà a truvà un pub in cità, u rè Ricardu II damanda
l'ubligazione pà tutti i pub di mette un insegna davanti.

A spanzione culuniale di u Regnu Unitu si face cù i pub, è si trovanu assai pub
in l'anziane culunìe inglese.

I pub sò sopra tuttu lochi pà arritruvassi trà amichi in giru a una bierra pà
parlà ò fà a festa. I pub sò dinò QG di l'hooligan, chì nanzu a e partite,
beienu assais bierre pà esse prontu a l'azzuffu contra sustenitori di l'altra
squadra.



https://co.wikipedia.org/wiki/Oceanu

Oceanu (Ὠκεανός, Okeanòs) hè una figura di a mitulugia greca, era un titanu,
figliu d'Uranu è di Gea. Omeru chjama Oceanu l'urighjina di i dei (θεῶν γένεσις)
è l'urighjina di tutti (γένεσις πάντεσσι) ; era una divinità fluviali è incù u
stessu nomu era disignatu sia u fiumu (o corsu d'acqua) sia u diu, ciò chì di u
restu s'usava à fà ancu par l'altri divinità fluviali. Oceanu avia
un'inesauribili putenza generatrici, micca diffarenti da i fiuma, in l'acqui di
i quali si bagnavani i ziteddi femini grechi prima di i nozzi, è chì par quissa
erani cunsidarati com'è l'antinati di antichi famiglii. Oceanu parò ùn era un
diu fluviali cumunu, parchì u soiu ùn era un fiumu cumunu. Quandu tuttu avia
avutu dighjà urighjina da eddu, cuntinuò a scorra à l'estremi marghjini di a
terra, rifluendu in sè stessu, in un cherchju unintarrottu. I fiuma, i turrenti
è i surghjenti, piuttostu ch'è u mari stessu, cuntinuavani a scaturiscia da u so
corsu vastu è putenti. Ancu quandu u mondu stava dighjà sottu u duminiu di Zeus,
eddu solu poti firmà à u so postu primitivu chì in rialità ùn era un locu, ma
solu una currenti, delimitazioni è siparazioni di l'aldilà. Eppuri ùn fù solu
Oceanu a rimana in u so locu primitivu. Ad eddu era liata a dea Teti, chì
ghjustu appuntu era chjamata matri. Pudemu dunqua capiscia parchì Omeru dici chì
quista prima coppia dighjà da moltu tempu s'astinia da u prucreà. Chi i dui u
fessini par ira reciproca, hè una mutivazioni naturali in quiddu generi di
raconti antichissimi; ma s'è a prucriazioni primurdiali ùn avissi avutu fini,
mancu u nosciu mondu ùn avaristi avutu cunsistenza, nè un limitu rutondu, nè un
corsu circulari chì rifluiva in sè stessu. Ad Oceanu rimasi dunqua sultantu a
facultà di flua in cherchju, d'alimintà i surghjenti, i fiuma è u mari - è a
subordinazioni à u puteri di Zeus. Sicondu Esiodu, i figlioli di Oceanu è Teti,
i fiuma, erani circa trè milla (frà i quali cita u Nilu, u Pu, u Danubiu è
parechji fiuma grechi più corti); altrettanti i figlioli femini, l'Oceanini.
Oltri chì da Omeru è da Esiodu, Oceanu hè ricurdatu da parechji autori classichi
grechi, frà i quali Pindaru è Eschilu. Oceanu hè ancu unu di i prutagunisti di u
puema A Trasimenidi di Matteo da l'Isula. Un ramu di a mitulugia muderna (menu
apprufundita ma ancu più cunnisciuta) attribuisci à Oceanu è Teti ancu a
discindenza di Stigi è Asopu (ancu eddu diu fluviali) è attribuisci à Oceanu u
rolu di "più anticu di i titani". Oceanu hè raffiguratu com'è statua in u
cuntestu di a Fontana di Trevi, in a quali si trova in a nichja cintrali.



https://co.wikipedia.org/wiki/Minerva

Minerva era a divinità rumana di a guerra, di a savviezza è a prutittrici di
l'artigiani. Da un puntu di vista mitulogicu, a figura di Minerva diriveghja da
quidda di Atena, a so currispittivu in a mitulugia greca. Com'è par Atena, ancu
par Minerva l'animali sacru hè a civetta, calchì volta u ciocciu.

U terminu Minerva fù prubabilamenti impurtatu da l'etruschi chì a chjamavani
Menrva. I rumani ni confusini u nomu stranieri incù u so lemma mens (menti)
vistu ch'è a dea guvirnava micca solu a guerra, ma dinò l'attività
intillettuali.

Minerva era a figlia di Ghjovi è di Metidi. Fù cunsidarata a divinità verghjina
di i guerrieri, di a puisia, di a medicina, di a savviezza, di u cummerciu, di
l'arti, è ancu invintrici di a musica. Incù u terminu di Minerva Medica, fù a
prutittrici di a medicina è di i duttori.

U celebru pueta rumanu Publio Ovidiu Nasone a difiniti com'è divinità da i milla
compiti. Minerva fù adurata in tutta l'Italia, nonustanti solu à Roma assumesse
un aspettu da guerriera. Hè di solitu rapprinsintata mentri indossa una cotta di
maglia è un elmu, cumpletta di lancia.

I Rumani ni cilibravani a festa da u 19 à u 23 marzu in i ghjorna chì pigliavani
u nomu di Quinquatria, i prima cinqui successivi à l'Idi di marzu, à parta da u
dicennuvesimu in u Calindariu di l'Artigiani. Una virsioni più chjuca, i
Minusculae Quinquatria, si tinia dopu l'Idi di ghjugnu, u 13 ghjugnu, incù l'usu
di flautisti, moltu usati in i cirimonii riligiosi. U cultu di Minerva era
tinutu annantu à u Campidogliu è facia parti di a Triadi Capitulina, incù a
Ghjovi è Giunona. In a Roma attuali si pò visità a Piazza di a Minerva, in i
circonda di u Pantheon.

In u 207 a.C. una gilda di pueti è attori fù criata par fà offriti vutivi in u
Tempiu di Minerva annantu à l'Aventinu. Frà l'altri membri mireta una minzioni
spiciali Livio Andronico. U santuariu avintinianu firmeti un impurtanti centru
culturali par l'artisti par a maiò parti di a Ripublica Rumana.

In i Viti paralleli di Plutarcu (Pericle è Fabio Massimu), Minerva apparisci à
Pericli in sognu urdinendu i curi par un citatinu malatu di Atena. Dopu st'
episodiu fù eretta una statua in bronzu in onori di i divinità Ermes è Minerva.

U calculus Minervae era a petra di Minerva, veni à dì u votu dicisivu in un
organu cullegiali chì era bluccatu par via di parità di voti annantu à una
pruposta, ugualamenti appruvata è avvirsata da listessu numaru di cumpunenti
(sicondu Titu Liviu circa Cinquicentu).

Si tratta di a traduzioni latina di l'Athenas psephos, u chjappulu ch'è u
prisidenti punia in l'urna par ultimu in a Bulè di i Cinquicentu (l'organu
lighjislativu in a Custituzioni di Clisteni, chì parò asercitava ancu una
funzioni ghjurisdiziunali). Tali difinizioni era data annantu à l'asempiu di u
lighjindariu votu di Atena in favori di Oreste, ricurdatu da Eschilu ni
L'Eumenidi, dicisivu par mandà esenti da pena u matricidiu.

In l'antica Roma a difinizioni fù ripresa in u 30 a.C. quandu, in i prucessi
criminali, un senatuconsultu ricunniscì à Ottaviano u calculus Minervae, u
privileghju di aghjunghja u so votu à quiddu di a minuranza, è dunqua ditarminà
l'assuluzioni, in casu mai ch'è a sintenza fussi stata prununciata incù a
maiuranza di un solu votu.

In u mondu mudernu a funzioni di u Prisidenti incù votu dicisivu in casu di
parità hè garantita in parechji urdinamenti, trà i quali u Senatu di i Stati
Uniti d'America è a Cummissioni par a Virità è a Ricunciliazioni di u Sudafrica
(in a quali u prisidenti Desmond Tutu espressi un votu dicisivu in l'ultima
siduta). Quissa si distingui da u swing vote, chì hè u votu oscillanti di un
cumpunenti micca ideulugizatu in un organu cullegiali disparu, chì
tindinzialamenti hè purtatu à dicida quiddu chì vinci: u casu di u ghjudici
Sandra O'Connor di a Corti suprema di i Stati Uniti hè cunsidaratu quiddu più
apprupriatu à renda u cuncettu, almenu in i tempi più ricenti.



https://co.wikipedia.org/wiki/Mare_Balticu

U mari Balticu (o Mare Balticu) hè un mari internu di l'uceanu Atlanticu
sittintriunali è si trova in l'Auropa nordu-uriintali, circundatu da a Penisula
scandinava, da a terraferma di l'Auropa cintrali è uriintali è da l'Isuli
danesi. Sfocia in u Kattegat è in u mari di u Nordu passendu à traversu l'isuli
danesi in trè stretti, l'Oresund, u Picculu Belt è u Grandi Belt.

Sfociani in u mari Balticu cinqui grandi fiuma: l'Oder, a Vistola, u Njemen, a
Daugava (o Dvina Uccidintali) è a Neva.

Tarmini di u tipu mari di u livanti sò imprudati in parechji lingui di l'Auropa
cuntinintali, pricisamenti in danesu (Østersøen), tedescu (Ostsee), finlandesu
(Itämeri), ulandesi (Oostzee), nurvegesu (Østersjøen), è svidesu (Östersjön). In
estonu fù inveci chjamatu mari Uccidintali (Läänemeri). Oltri à u talianu, fù
chjamatu mari Balticu in francesu (mer Baltique), inglesu (Baltic Sea), polaccu
(Morze Bałtyckie), russiu (Baltijskoe More - Балтийское море), lituanu (Baltijos
Jūra), lettonu (Baltijas Jūra) è grecu (Βαλτική Θάλασσα).

À l'ebbica di i Rumani, u mari Balticu era cunnisciutu com'è Mari Suebicum o
Mari Sarmaticum. Tacitu in i so Agricula è Alimagna, di u 98 d.C., discrissi u
Mari Suebicum, chì pigliava u nomu da a tribù di i Suebi.

À l'iniziu di u medievu, i Vichinghi di a Scandinavia luttàni par u cuntrollu di
u mari contru i Slavi Pomeraniani. In seguitu, a più putenti forza ecunomica di
l'Auropa sittintriunali divintò a Leia Anseatica, chì imprudò u mari Balticu par
stabiliscia ci i stradi cummirciali trà i cità chì ni faciani parti. In u XVI è
à l'iniziu di u XVII seculu, Polonia, Danimarca è Svezia cumbattitini par via di
i guerri par u dominium maris Baltichi (duminiu annantu à u mari Balticu). À a
fini fù l'Imperu svidesu chì ghjunghjì à cumprenda virtualamenti tuttu u mari
Balticu. À quidd'ebbica, in Svezia, u mari era chjamatu Mari Nostrum Balticum.

In u XVIII seculu, Russia è Prussia divintarani i principali putenzi di quiddu
mari. Dopu l'unificazioni di a Germania di u 1871, l'intreia costa miridiunali
divintò tedesca. A prima guerra mundiali fù cumbattuta ancu annantu à u Balticu.
Dopu u 1920, a Polonia si riaffacciò annantu à u mari Balticu, è i porti
polacchi di Gdynia è Danzica divintarani quiddi principali. Duranti a siconda
guerra mundiali l' Alimagna nazista guasi riiscì à renda u mari Balticu un lavu
internu soiu. Dopu à u 1945, u mari divintò un cunfini trà dui blocchi militari
opposti: in casu di un evintuali cunflittu in Alimagna, parallelamenti à
un'offensiva suvietica versu l'uceanu Atlanticu, a flotta cumunista polacca era
priparata à invadiscia l'isuli danesi.

U mari Balticu cumencia à divintà moltu viulenti incù i timpesti di uttrovi. Sti
timpesti invirnali sò stati a causa di molti navifraghji. In u 1945 u mari
Balticu divintò una fossa cumuna par i parsoni affucati à seguitu di
l'affundamentu di i navi di rifughjati. Grazia à l'acqui freti, u mari hè una
capsula timpurali par i relitti vechji di seculi. Incù l'allargamentu à l'Estu
di l'Unioni aurupea,di maghju 2004, gran' parti di sta aria giugrafica hà
suparatu i divisioni suvitati à a fini di a Siconda Guerra Mundiali.

A parti sittintriunali di u mari Balticu hè cunnisciuta com'è Golfu di Botnia,
di u quali a parti più à nordu fù ditta Baia di Botnia. Immediatamenti à sudu si
trova u mari di i Åland. U golfu di Finlandia cullega u mari Balticu à San
Petruburgu. U mari Balticu sittintriunali ghjaci intornu à a zona di Stoccolma,
Finlandia sudu-uccidintali è Estonia. I bacini di u Gotland uccidintali è
uriintali formani a maiò parti di u mari Balticu cintrali. U golfu di Riga si
trova trà Riga è Saaremaa è u bacinu di Danzica ghjaci à livanti di a penisula
di Hel nantu à a costa polacca. A baia di a Pomerania hè situata à nordu di
l'isuli Usedom è Wolin, à livanti di Rügen. U bacinu di Bornholm cumponi l'aria
à livanti di Bornholm è u bacinu di Arkona si stendi da Bornholm à l'isuli
danesi di Falster è Zilanda. Trà Falster è a costa tedesca ghjaci a baia di u
Meclemburgo. A parti più uccidintali di u mari Balticu hè a baia di Kiel.
L'Öresund, i cinturi è u Kattegat cullegani u mari Balticu incù u Skagerrak è u
mari di u Nordu. A cunfluenza di sti dui mari à Skagen nantu à a punta
sittintriunali di a Danimarca hè unu spittaculu da veda, distinazioni di molti
turisti ogni annu.

In u 1999 u grossu Ponti di Øresund hà limitatu l'accessu à u mari Balticu à
navi di media stazza. À listessu tempu, u mari Balticu hè a principali strada
cummirciali par l'espurtazioni di u pitroliu russiu.



https://co.wikipedia.org/wiki/Listincu

U listincu (o lustincu) (Pistacia lentiscus) hè un arburettu chì faci parti di a
famiglia di l'Anacardiaceae.

U listincu, com'è a scopa, l'arbitru o a ghjinestra, hè una pianta cumuna è
tipica di a machja corsa.

L'oliu hè sempri statu ottinutu in i rigioni di u Mediterraniu, à parta da
l'ugliastru, eppo dopu, à parta da a variità cultivata: l'alivu. Ma in i tempi,
si facia dinò, in Corsica com'è in Sardegna, un oliu di listincu. Si cugliia i
picculi bachi di u listincu è si mittiani in una sporta. Dopu à a racolta, 'ssi
bacareddi sò missi, beddi sparti, in un locu apartu duranti trè o quattru
ghjorna. À u capu di qualchì ghjornu, i baghi perdini un pocu di a so acqua è
diventani vizzi. Dopu si cacciani i vetti è i casci. Si caccia dinò a pula chì
hè attaccata à i bachi. Dopu i bachi chì fermani si mettini in acqua è si facini
bodda in una paghjola duranti una meza ora. Tandu si pò veda un dipositu
niricciu annantu à i lati di a paghjola. È i graneddi diventani giaddi chjari.
Si caccia dopu a sciuma da i graneddi chì sò diventati gonfii. Eppo i graneddi
sò sfracicati.À la fini, s'otteni un oliu di culori verdi. 'Ssu oliu si pò
cunsirvà duranti parechji anni, è ancu sin'à un dicenniu.

In u Maroccu, 'ssu oliu di listincu s'usava contra i brusgiaturi o par calmà u
mal' di spinu. In casa, 'ssu oliu ghjuvava dinò par fà si u lumu. In parechji
paesi di l'Africa di u Nordu è di l'urienti, l'oliu di listincu era mischiatu
incù a pasta d'amanduli è a farina, par fabbricà speziu di buttirulu. In
Sardegna, l'oliu di listincu si manghjava annantu à u pani biscottu.

U lignamu di u listincu hè apprizziatu par travagli d'intarsiatura grazia à u
beddu culori rossu vinatu. In i tempi era imprudatu par pruducia carbonu
vigitali è ancu oghji hè apprizziatu par alimintà i forra à legna di i pizzarii
chì a so cumbustioni parmetti di righjunghja in tempi rapiti alti tampiraturi.

U listincu era usatu à spessu in Corsica par fà i sporti, com'è a murta o a
vetriccia. Si taglia à luna nova.

A resina di u listincu hè ditta masticu di Chio è in parechji lingui hè
disignata incù u terminu di masticu. Di culori giaddu, era usata in i tempi
com'è chewing gum ancu par a so azzioni benefica annantu à u cavu urali
(purificanti di l'alitu).

In Chio, chì hè u locu di pruduzzioni di a resina d'ottima qualità, hè pruduttu
un licori arumaticu dirivatu da a resina, incù funzioni dighjistivi, moltu
apprizziatu: u "Mastika".



https://co.wikipedia.org/wiki/Lingua_di_diavulu

A Lingua di diavulu (o Lingua di diavuli) (Serapias cordigera) hè un fiore chì
face parte di a famiglia di l'Orchidaceae. U nome scentificu deriveghja da a
latinu cor = core è gerere = purtà, incù un rifirimentu à a morfulugia coriforme
di l'epichilu di u labellu di u fiore.

A lingua di diavulu hè una pianta erbacea bulbosa, incù fustu altu 20-50 cm,
verde in fondu è russicciu in testa. L'apparatu radicale hè custituitu da 2, in
rari casi 3, rizotuberi. E foglie, lineare o lungarine, sò di culore verde incù
striature viulacee. E brattee sò argintine incù vinature purpurine. I fiori, da
5 à 10, rossu-brunastri, sò raggruppati in un'infiuriscenza densa. I sipali è i
petali sò uniti è formanu un elmu chì fascia guasi cumplittamente a basa di u
labellu; quellu hè bipartitu in un ipochilu guasi cumplittmente cupartu da
l'elmu tipalicu, dutatu di duie callusità basale lucide, purpureu-nirastre,
divergente, è un epichilu largu (19-32 mm x 12-23 mm), à forma di core, rivoltu
versu u bassu, incù una parte cintrale assai pilosa.

A lingua di diavulu hà un areale atlanticu-mediterraniu, chì si stende da a
penisula iberica è da u nordu Africa sinu à a Turchia. Hè abbastanza prisente in
Corsica. In Italia si trova soprattuttu in l'arie custiere tirreniche è annantu
à l'isule. Hè rara annantu à u virsante adriaticu, eccittuatu in Puglia induve
ellu hè abbastanza cumunu. Hè incerta a prisenza in Sicilia . In Francia
cuntinentale, si trova in Pruvenza.

Com'è a maiò parte di e spezie di Serapias si riproduce per impullinazione
entumofila grazia à l'opera di l'insetti pronubi chì si cullocanu à l'internu di
l'elmu tipalicu.

Serapias cordigera pò dà vita à ibridi incù altre spezie di Serapias trà e quale
:

A lingua di diavulu si sceglie da Serapias neglecta per via di a culurazione più
scura ch'è u labellu è per l'ipochilu guasi cumplittamente cupartu da l'elmu
tipalicu.



https://co.wikipedia.org/wiki/Lava

A Lava hè u nomu chì hè datu à u magma vulcanicu dopu ch'eddu hà persu i gasi è
l'altri cumpunenti vulatili sottu prissioni chì l'incicciavani. U terminu "lava"
si rifirisci sii à a roccia à u statu fusu chì esci in seguitu à un'eruzioni,
sii à listessa roccia una volta ch'edda s'hè sulidificata dopu u raffriddamentu.

A brusca diminuzioni di a prissioni, à u passaghju in ambienti esternu à a
crosta terrestra, pruvucheghja un disgasamentu di u magma: i gasi, disciolti à
l'iniziu in suluzioni, subiscini una ripintina evapurazioni, siparandu si da u
fusu magmaticu chì, dopu à a variazioni di a cumpusizioni chimica, si trasforma
in lava. I gasi libarati da u prucessu di disgasamentu sò u vapori acquosu (chì
inghjinireghja l'acqua hjjuvanili), CO2, CO, SO2, SO3, Cl2, N2 è i elementi
rari.

A lava hà una tampiratura chì và da i 600 à i 1200 gradi Celsius. Bench'edda sii
abbastanza viscosa, finu à 100.000 volti a viscusità di l'acqua sicondu a
cumpusizioni, pò scorra par grandi distanzi prima di raffrità si è sulidificà
si, in funzioni di i so prubità tissutropichi è riulogichi. A lava,
sulidifichendu si, forma rocci ignei effusivi.

Mentri i lavi basaltichi sò pocu viscosi è righjunghjini a superficia, quiddi
granitichi tendini à sulidificà si in a camara magmatica di u vulcanu, furmendu
strutturi com'è guglii, domi è cupuli di ristagnu, o à essa espulsi incù
viulenti splusioni chì poni dà urighjina à i culati piruclastichi.

I lavi basaltichi poni, sulidifichendu si, purtà à multiplici strutturi sicondu
a vilucità incù a quali si rinfrescani è i carattaristichi di l'ambienti:

A parola "lava" hà urighjina da u latinu "labes" chì significheghja caduta,
sculisciamentu. U so prima usu, culligatu incù l'uscita di magma, prubabilamenti
hè quiddu chì si trova in un brevi scrittu di Francescu Serao, chì riguarda
l'eruzioni di u Vesuviu avvinuta frà u 14 maghju è u 4 ghjugnu 1737.

A lava raffritendu si dà urighjina à petri, ditti rocci effusivi oppuri rocci
intrusivi. Un asempiu di u prima gruppu hè l'ussidiana è di u sicondu u granitu.



https://co.wikipedia.org/wiki/Henri_Matisse

Henri Émile Benoît Matisse (Le Cateau-Cambrésis, 31 dicembri 1869 - Nizza, 3
nuvembri 1954) hè statu un pittori, incisori, illustradori è scultori francesu.

Matisse hè unu di i più noti artisti di u vintesimu seculu, espunenti di maiò
spiccu di u currenti artisticu di i Fauves.

Natu u 31 dicembri 1869 in Le Cateau-Cambrésis (Nordu-Passu-di-Calais), in
Francia, crisciti à Bohain-en-Vermandois, in a Francia Nordu-uriintali, induva i
so parenti gistiani un cummerciu di sumenti. Era u primughjinitu di a famiglia.
In u 1887 si trasferì à Parighji par studià u drittu, travagliendu com'è
impiigatu statali, dopu avè ottinutu a qualifica. Cuminciò à pinghja in u 1889,
duranti a cunvaliscenza siguenti à un attaccu di appindiciti. Scuprì cusì "una
spezia di Paradisu", com'eddu dissi in seguitu. Dicisi di divintà un artistu,
incù grandi disappruvazioni di u babbu. In u 1891 turrò à Parighji, par studià
arti à l'Académie Julian, divintendu studianti di William-Adolphe Bouguereau è
Gustave Moreau. Inizialmenti pinsi naturi morti è paisaghji, sicondu a
tradizioni fiamminga, uttinendu un discretu successu. In u 1896 esposi 5
pitturamenti à u salonu di a Société Nationale des Beaux-Arts è u statu francesu
ni acquistò dui. In u 1897 è 1898 visitò u pittori John Peter Russell nantu à a
Belle Île, à u largu di i costi di a Britagna. Russell l'intrudussi à
l'Impressiunisimu è à i travagli di Van Gogh (bon amicu di Russell, ma
assulutamenti scunnisciutu à l'ebbica). U stili di Matisse cambiò
cumplittamenti, è successivamenti u pittori avaristi dittu: "Russell fù u me
maestru, è Russell m'insignò a tiuria di u culori". Influinzatu da i travagli di
i postimprissiunisti Paul Cézanne, Gauguin, Van Gogh è Paul Signac, ma ancu da
l'arti giappunesi, feci di u culori l'elementu cruciali di i so dipinti. Molti
di i so quatri rializati trà u 1899 è u 1905 facini usu di u Pointillisme,
praticatu da Signac. In u 1898 andò à Londra à studià i dipinti di William
Turner. In u 1894 ebbi una figliola, Marguerite, da a mudedda Caroline Joblau.
In u 1898 spusò Amélie Noelie Parayre; ebbini altri dui figlioli, Jean (natu in
u 1899) è Pierre (natu in u 1900), chì criscitini insemu à Marguerite.
Marguerite feci spessu da mudedda à Matisse. Matisse murì par via di un attaccu
cardiacu in u 1954, à l'ità di 84 anni. Hè sipoltu in u cimiteriu di u Munasteru
di Cimiez à Nizza.

A so prima mostra avviniti in u 1904, senza grandi successu. In u 1905 si
trasferì in u sudu di a Francia, par travaglià incù André Derain; una spirienza
duranti a quali s'accintuò a so tindenza à enfatizà furtamenti u culori. I
dipinti di stu periodu sò carattarizati da formi appiattiti è linii cuntrullati,
incù l'esprissioni chì dumineghja annantu à i dittagli. À u Salon d'Automne di u
1905, parechji artisti prisintetini quatri incù culori viulenti, spessu
dissunanti, par sprimà emuzioni, senza riguardu par u culori naturali di u
sughjettu. Matisse mustrò Finestra aparta è Donna cù u cappeddu. L'artisti funi
prestu dinuminati Fauves (fieri, bestii salvatichi). Matisse fù ricunnisciutu
com'è unu di i so espunenti maghjori; altri membri erani Derain, Georges Braque,
Raoul Dufy è Maurice de Vlaminck. U pittori simbulistu Gustave Moreau fù u
maestru ispiradori di u muvimentu: prufissori à l'École des Beaux-Arts di
Parighji, spinsi i so studianti à pinsà à u di fora di u solcu di a tradizioni,
par segua i so visioni probbii. I travagli di Matisse, eppuri, scuntroni à
quiddi tempi duri critichi. Eppuri u diclinu di u muvimentu Fauves dopu à 1906
ùn rallinteti micca l'ascesa di Matisse; a maiò parti di i so opari più cilebri
funi infatti pinti trà u 1906 è u 1917, quandu era parti attiva di u grandi
insemu d'artisti chì travagliavani à Montparnasse; bench' eddu ùn ci intrissi
micca à pienu, incù i so simbianzi cunsirvatrici è i so custumi burghesi
ristrittivi. Matisse ebbi un longu rapportu cù u cullizziunistu d'arti russiu
Sergei Shchukin. Probbiu par Shchukin rializò A danza, unu di i so capulavori.
Dipinsi ancu una siconda virsioni di u quatru, 'ssa volta in a cullizzioni di u
MoMA di New York.

Intornu à u 1904 Matisse scuntrò Pablo Picasso, di 12 anni più ghjovanu. I dui
divintarani grandi amichi, è ancu artisticamenti rivali. Matisse è Picasso funi
riuniti par a prima volta à u salonu parighjinu di Gertrude Stein è di a
cumpagna Alice B. Toklas. Duranti a prima dicada di u vintesimu seculu,
l'americana Gertrude Stein, incù i frateddi Leo Stein è Michael Stein, è a
moglia di Michael, Sarah, fù un' impurtanti cullizziunista è sustinitrici di u
travagliu di Matisse. Inoltri i sureddi Cone, amichi di Gertrude Stein,
divintarani i principali sustinitrici di Matisse è Picasso, cullizziunendu
cintunari di i so dipinti; sò avali esposti à l'internu di a Cone cuddection à u
Museum of Art (Baltimora). Trà u 1911 è u 1917 uparò à Parighji l'Accademia
Matisse, vulsuta da l'amichi di Matisse, una scola privata senza fini di lucru,
in a quali Matisse educava i ghjovani artisti.

In u 1917 Matisse si trasferì à Cimiez, in a Costa Azurra, un subborgu di Nizza.
I travagli di a dicada siguenti stu trasfirimentu mostrani un rilassamentu è un
ammurbidimentu di u so approcciu. Stu ritornu à l'ordini hè tipicu di bona parti
di l'arti siguenti a Prima guerra mundiali, ed hè paragunevuli à u
niuclassicisimu di Picasso o Stravinsky, è à u ritornu à u tradiziunalisimu di
Derain. I so udalischi uriintalizanti sò carattaristichi di stu periodu; par
quantu pupulari, parechji critichi cuntimpuranii trovani sti travagli
supirficiali è dicurativi. Dopu à u 1930 un novu vigori è una curaghjosa
simplificazioni apparisci in u so travagliu. U cullizziunistu americanu Albert
C. Barnes u cunvinsi di pruducia un ampiu murali par a Barnes Foundation di
Filadelfia, A danza II, cumplittatu in u 1932. Matisse è so moglia si sipararani
in u 1939. In u 1941 li fù diagnusticatu un cancaru à u stintinu è,
sopravvissutu à un diddicatu intarventu chirurgicu, iniziò à andà in sedia à
ruteddi. Incù l'aiutu di l'assistenti rializò grandi collages, chjamati
"gouaches découpés". In u 1947 pubblicò Jazz, un libru in edizioni limitata,
cuntinenti stampi à culori di collage, accumpagnati da i so pinsamenti. In
l'anni quaranta travagliò ancu com'è artistu graficu è prudussi illustrazioni in
biancu è neru par parechji libra, trà u quali l'Ulissi di James Joyce. In u 1951
finì un prugettu quadriinnali, cunsistenti in a prughjittazioni di i dicori
interni, di i vitrati è di i dicurazioni murali in ceramica par a Chapelle du
Rosaire à Vence, in Francia. Matisse murì par via d'un attaccu cardiacu in u
1954, à l'ità di 84 anni. Hè sipoltu in u cimiteriu di u Munasteru di Cimiez à
Nizza.

Matisse usava à parta da a raffigurazioni di a rialità, trasfurmendu la dopu in
formi simplificati è appiattiti à traversu l'accustamentu di culori primarii è
sicundarii puri, accesi, luminosi, privi oramai di rifirimentu à a discrizzioni
naturali. A so attività pitturica si svolsi par dicennii, in u so chetu ambienti
familiari, luntanu da i clamori di a vita mundana. Svolsi a so ricerca purtendu
u so stili à un affinamentu prugrissivu chì tuccò, in tarda ità, i zoglii di
l'astrattisimu, senza l'intinzioni di vulè li oltripassà. Si avvicinò à
l'astrazzioni soprattuttu incù a tecnica di u collage annantu à carta, incù
figuri simplificati, da i campituri omugenii, chì pruduciani effetti dinamichi è
un vivaci cuntrastu incù u sfondu. A so seria di Nudi Turchini rapprisenta u
principali asempiu di a tecnica dinuminata "pinghja incù i forbici"; erani
cumpusizioni figurativi à collage, à unu o più culori, par i quali usava
cartuncini lighjeri, sii par u sfondu sii par u disegnu. Tracciava prima à
piumbinu l'intreiu disegnu annantu à u fogliu è dopu priparava i figuri culurati
da incuddà. Simplificava i figuri è i riavvicinava lascendu picculi marghjini
bianchi. A luci di u sudu l'avia insignatu à apprizzià a forza di u culori è à
usà la in funzioni sprissiva. I giaddi erani accustati à u viulettu, u rossu à u
verdi, u turchinu à l'aranciu; a ricerca di Matisse riguardava l'accustamentu
trà i culori, u so accordu o cuntrastu, micca u culori in sè. U culori era
distribuitu incù viimenza nantu à a tela è incù un' immidiatezza tali da ùn
copra la micca tutalamenti. À i culori primarii accustava i culori
cumplimintarii incù l'evidenti intentu di raffurzà ni u cuntrastu timbricu. Ni
risultava un insemu moltu vivaci incù un evidenti gustu par a dicuratività. A
forti valenza dicurativa era accintuata da a simplificazioni di i formi è da a
bidiminsiunalità. Dopu un viaghju in Algeria in u 1906, Matisse trascorri dui
longhi sughjorni in u Maroccu in u 1912 è 1913; l'intaressi par l'arti islamica,
incù u so rifiutu par a figurazioni è i so suparficii ritmichi è ripititivi,
cuntribuisci à alluntanà lu da a tradizioni uccidintali, à u quali solu u liava
certa estrema sintesi di i "primitivi" taliani.



https://co.wikipedia.org/wiki/Golu

U Golu hè un fiume di a Corsica nordu-orientale, u più longu di l'isula incù più
di 89 km di percorsu, chì si svolghje tuttu in u territoriu di u Cismonte.

U Golu nasce da e pendite di u Paglia Orba à circa 2000 metri d'altitudine, è
mantinendu per guasi tuttu u tracciatu una direzzione privalente
Nordu-Punente/Sudu-Livante, sfocia dopu in u mar' Tirrenu vicinu à u Stagnu di
Biguglia, in i circondi di l'aeruportu di Bastia-Puretta. Ùn traversa micca
impurtanti centri abitati. In i circondi di Calacuccia alimenteghja un lavu
artificiale. I so affluenti principali sò l'Ascu è a Casaluna.

U Golu hè un corsu d'acqua abbastanza breve ma riccu d'acqua, incù una purtata
media di 14.1 metri cubi à a siconda in Volpaghjola, ma incù fluttuazione
staghjunale assai impurtante.

U fiume hà datu u nome à l'anzianu dipartimentu di u Golu, criatu in u 1796 è
suppressu in u 1811 incù a custituzione di u dipartimentu unicu di a Corsica. U
dipartimentu di Cismonte, criatu in u 1976, hà listesse limite geugrafiche ch'è
u pricidente dipartimentu di u Golu.



https://co.wikipedia.org/wiki/Ghjuvanni_Kepleru

Ghjuvanni Kepleru (in uriginali Johannes Kepler; Weil der Stadt, 27 dicembri
1571 - Ratisbona, 15 nuvembri 1630) fù un astrunomu, matematicu è musicanti
tedescu. Scuprì empiricamenti i leghji chì riguleghjani u muvimentu di i pianeti
è chì sò chjamati, par appuntu, leghji di Kepleru.

I parenti di Kepleru dicisini ch'eddu aia da divintà un ecclesiasticu. Infatti,
in u 1584 intrì in u seminariu di Adelberg, tramutendu si dopu in u seminariu
supiriori à Maulbronn. In u 1588 cuminciò i so studii vicinu à l'Università di
Tubinga, siguendu dui anni di struzzioni generali, incù lizioni d'etica,
dialettica, ritorica, grecu, ebraicu, astrunumia è fisica. In u 1592 intrapresi
u studiu di a tiulugia à Tubinga, università prutistanti, induva insignavani
parechji siguaci di u cupirnicanisimu; trà quisti ci era Michael Maestlin, chì
cunvinsi Kepleru di a validità di i tiurii di Niccolò Copernicu. In u 1594
Kepleru abbandunò i studii tiulogichi, nè fù urdinatu sacerdotu, ma accittò un
postu d'insignanti di matematica vicinu à a Scola Evangelica di Graz (Austria) è
successivamenti divintò matematicu tarrituriali di i Stati di Stiria. Trà i so
compiti ci era l'obbligu d'insignà vicinu à l'Università di Graz, di ridighja
carti astrali è di fà privisioni astrulogichi; li capitò cusì di priveda un
inguernu moltu rigidu, i rivolti paisani è a guerra incù i Turchi. Ancu in
l'anni dopu ùn si suttrassi à a ridazzioni di oroscopi, chì si prisentani com'è
ritratti incù un forti trattu psiculogicu. D'aprili 1597 spusò Barbara Mühleck,
chì murì primaturamenti in u 1611 ma dopu avè li datu dui figlioli. Sempri in u
1597 pubblicò l'opara Mysterium Cosmographicum, in a quali tantò una prima
discrizzioni di l'ordini di l'Universu. In u 1599 Brahe li uffrì un postu com'è
so assistenti, ch'eddu accittò l'annu dopu. In u 1601, dopu a morti di Brahe, ni
divintò u succissori in l'incaricu di matematicu è astrunomu imperiali à Praga.
In u 1604 ussirvò una supernova ch sempri oghji hè nota cù u nomu di Stedda di
Kepleru. I basi par i so scuparti astrunomichi funi ghjittati in u 1609, quandu
pubblicò Astrunumia nova, in a quali formulò i so primi dui leghji. À a morti di
l'impiratori Rodolfo II (1612), u novu impiratori Mattia (frateddu di Rodolfo
II) accunsintì à Kepleru di ricopra a carica di "matematicu tarrituriali"
(Landschaftsmathematiker) à Linz (Austria), mantinendu puri a nomina di
"matematicu imperiali" è dunqua l'obbligu di purtà dopu l'elaburazioni di i
Tabulae Rudolphine. U 15 maghju 1618 scuprì a terza leghji chì prendi u so nomu,
ch'eddu resi nota l'annu dopu in l'opara Harmonices mundi. In l'aostu 1620 a
mamma di Kepleru fù accusata di strigunaria da a Ghjesgia prutistanti è
rilasciata solu d'uttrovi 1621. U scentificu, in disgrazia è in puvartà, murì à
58 anni à Ratisbona è fù quì sipoltu. A so tomba si persi in u 1632 quandu i
truppi di Gustavo Adolfo (impignati in l'invasioni di a Baviera duranti a guerra
di i trent'anni) distrussini u cimiteriu; ferma parò a petra tumbali induva ancu
oghji si pò leghja l'epitafiu da eddu stessu cumpostu: "Mensus eram coelos, nunc
terrae metior umbras. Mens coelestis erat, corporis umbra iacet". (Misuravu i
celi, avà fissu l'ombri di a terra. A menti era in a volta cilesta, avà u corpu
ghjaci in l'oscurità).

U scopu principali di u Mysterium cosmographicum ùn hè micca quiddu di difenda u
sistemu cupernicanu, ma piuttostu quiddu di dimustrà chì par a criazioni di u
mondu è a dispusizioni di i celi, Diu s'hè inspiratu da i cinqui solidi rigulari
chì ani gosu una cusì grandi fama da Pitagora è Platonu dopu: u cubu, u
tetraedru, u dudecaedru, l'icusaedru, l'uttaedru. Kepleru s'intarroga annantu à
i causi di u numaru, di i diminsioni è di i moti di l'orbiti è susteni chì sta
ricerca hè fundata annantu à a currispundenza trà i trè "corpi" immobili di
l'Universu (Soli, Steddi fissi, spaziu intermediu) è Patri, Figliu è Spiritu
Santu (a Santissima Trinità). I leghji di a struttura di u cosmu sò ricavati
circuscrivendu è inscrivendu l'orbiti di i pianeti in i varii figuri solidi, à
parta da a Terra chì hè l'unità di misura di tutti l'orbiti.

In seguitu Kepleru abbandunarà stu mudeddu. In l'Astrunumia nova Kepleru enoncia
dui di i trè leghji chì portani u so nomu. A terza cumparisci in u Harmonices
mundi libri quinque di u 1619. I trè leghji di Kepleru rapprisentani un mudeddu
di discrizzioni di u muvimentu di i pianeti di u sistemu sulariu:

Kepleru ereditò da Tycho Brahe una grandi quantità di i più pricisi dati mai
racolti nantu à i pusizioni di i pianeti. U prublemu era di dà li un sensu. I
muvimenti urbitali è l'altri pianeti sò visti da u puntu vantaghjosu di a Terra,
chì urbiteghja à so volta intornu à u Soli. Quistu faci ch'è i pianeti parini
mova si disignendu curvi strani. Kepleru volsi cuncintrà si annantu à l'orbita
di Marti ancu s'è prima avaristi duvutu studià accuratamenti l'orbita di a
Terra. Par fà quistu ebbi bisognu di una linia di basa da tupografu. Incù un
colpu di geniu usò com'è linia di basa u Soli è una di i dui intersizioni di
l'orbita di Marti incù u pianu di l'eclittica. Marti era particularamenti adattu
à 'ssu scopu probbiu parchì a so orbita hà a massima inclinazioni incù 'ssu
pianu quì. Usendu 'ssa basa poti calculà i pusizioni di a Terra è ricavà dopu
l'intreia orbita di Marti. Fù inoltri capaci di diducia i so leghji annantu à i
pianeti senza cunnoscia i distanzi asatti di i pianeti da u Soli, postu ch'è i
so analisi giumetrichi richiidivani solu u rapportu trà i distanzi rispittivi da
u Soli. Sicondu Kepleru, luci, calori, muvimentu, armunia di i moti sò a
parfizzioni di u mondu è ani un analogu in i facultà di l'anima. I steddi fissi
funziuneghjani com'è una "peddi" prutittiva chì tratteni u calori di u Soli.
Quissa hè a causa di u motu di i pianeti, postu ch'è vugliendu annantu à sè
stessu, trascina l'altri corpi. A putenza vegetativa di l'eteru currispondi à a
nutrizioni di animali è pianti, à a facultà vitali currispondi u calori, à
quidda animali u muvimentu, à a sensitiva a luci è à a raziunali l'armunia.
Kepleru, à diffarenza di Tycho Brahe, appughjò u mudeddu eliucentricu di u
sistemu sulariu è partendu da quissa par vint'anni pruvò à dà un sensu à i so
dati. à a fini ghjunsi à furmulà i so trè leghji annantu à i muvimenti
pianitarii ch'eddu enunciò in i tavuli rudulfini, cusì chjamati in onori di
Rodolfu II d'Asburgu, Impiratori di u Sacru Rumanu Imperu. In 'ssi tavuli
intrudussi ancu i lugaritmi neperiani par aghjivuliscia i calculi astrunomichi.

Mentri i primi dui leghji funi enunciati in un classicu libru d'astrunumia, a
terza, inveci, fù insirita in un testu chì s'accupava ancu di musica è
d'astrulugia è chì era densu di temi pitagorichi. Kepleru, cunvintu ch'è Diu ùn
era micca solu giomitru ma ancu un musicanti, sustensi l'idea ch'è a musica è u
sistemu sulariu fussini manifistazioni di listessa armunia; guasi com'è s'è i
pusizioni di i varii pianeti, similamenti à i tasti d'un pianuforti, divissini
currisponda à i noti. Kepleru hè una figura imputanti cullucata trà Galilei è
Newton. Furtamenti intarissatu à tematichi mistichi è mitafisichi di natura
platonica è pitagorica, a so "mudernità" cunsisti in a ricerca di i variazioni
quantitativi di i forzi chì agiscini in u spaziu è in u tempu è in u parziali
abbandonu di u puntu di vista animisticu in favori di un miccanicisimu à u statu
embriunali. A terza leghji parmetti di stabiliscia a vilucità di u corpu cilesta
una volta stabilita l'orbita è viciversa. S'era scuparta una leghji chì ùn
rigulava micca simpliciamenti i moti di i pianeti in i so orbiti probbii, ma si
stabiliscia un rapportu trà a vilucità di i corpi chì si movini in orbiti
diffarenti. Galilei si cungratulò incun eddu par avè accoltu u Cupirnicanisimu
ma ùn si prununciò micca annantu à u restu, aghjunghjendu ch'è parechji di i so
pinsamenti fussini "piuttostu à diminuzioni di a duttrina di u Copernicu ch'è à
stabilimentu" (Galilei). Baconu, puri essendu moltu liatu à a tradizioni
ermetica, l'ignurò è Cartesiu u ricunniscì com'è u so prima maestru d'ottica, ùn
cunsidarendu micca u restu com'è degnu d'attinzioni. Solu dopu ch'è Newton si
sirvì di i leghji di Kepleru, quisti funi accittati da a cumunità scentifica, ma
micca prima di l'anni sissanta di u Seicentu.

A cumunità scentifica l'hà didicatu l'astiroidi 1134 Kepler, un crateru lunari
di 31 km di diamitru, un crateru annantu à a pianeta Marti di 233 km di
diamitru, una cresta di 15 km di lunghezza annantu à Fobos (unu di i dui
satelliti di Marti) è Kepler-22 b, a pianeta più simili à a Terra scatulita
insin'ad avà in l'Universu, chì urbiteghja intornu à Kepler-22, una stedda
nannara giadda situata in a custiddazioni di u Cignu è u telescopiu spaziali
Kepler di a NASA.



https://co.wikipedia.org/wiki/Cerbaru

Cerbaru (o Cerberu) in a mitulugia greca era unu di i mostri chì erani à vardia
di l'intrata di l'Adi, u mondu di l'inferni. Hè un ghjacaru mustruosu à trè
testi. Tuttu u so corpu era cupartu, nanzi ch'è di pela, di vilanusissimi sarpi,
chì à ogni abbaghju soiu li s'arrizzavani, fendu zifulà i so probbii orrendi
lingui. U so compitu era impidiscia à i vivi di entra è à i morti di vultà à
daretu. In rialità in l'antichità u "nudu solu" era difinitu com'è Cerbaru (o
"lubbu di i dei") postu ch'è ogni cosa sippiddita paria essa divurata in brevi
tempu.

U nomu di Cerbaru hè intrutu in u linguaghju par sprima, par antunumasia è à
spessu irunicamenti, un vardianu azezu è difficiuli da suparà.

Cèrbaru hè figliu di Tifonu è di Echidna è dunqua frateddu di l'Idra di Lerna,
di Ortru è di a Chimera. Cèrbaru hè un mastinu ghjigantescu è sanguinariu chì
emetti da i fauci abbaghji chì scoppiani com'è tonu. U so compitu era surviglià
l'accessu di l'Adi o Avernu affinch'è nissunu di i morti ni iscissi. Nissunu hè
mai risciutu à dumà lu, fora di Erculu è Orfeu.

In l'ultima è più dura di i so dodici lavori, Erculu hè custrettu à cumbatta cù
Cerbaru è scunfighja lu par purtà lu à Micene da Euristeu. L'eroi ùn l'uccidi
micca, ma dimostra di avè lu scunfittu in cumbattimentu. Dopu à avè ottinutu da
Adi u parmissu di purtà lu via (à cundizioni di cumbatta lu da solu è senza
armi) Erculu l'affronta è ghjunghji guasi a strangulà lu, luttendu incun eddu
tuttu u traghjettu. Dopu quissa, u faci vultà in l'Adi ch'eddu ripigliessi à fà
ni a vardia.

In araldica, u Cerbaru (nomu cumunu) hè una figura tuttu à fattu imaginaria
currispundenti à a so raffigurazioni mitulogica: un ghjacaru tricefalu incù i
voli sbalancati, à coda di dragonu è incù testi di sarpi annantu à u dossu.
Certi raffigurazioni improdani i sarpi com'è chjoma.

In parechji stemmi u Cerbaru, vardia feroci di a cità infernali, alludi à u nomu
Medicu, chì vigila à ch'è nissunu entri in a cità di i malati. L'evintuali
cuddari simbulizeghja a sottumissioni di u medicu à a so missioni.

In a fola di Amori è Psiche cuntinuta in l'Asinu d'oru di Apuleiu, l'eruina
(Psiche) hè custretta à compia un viaghju insin'à l'inferni è devi affruntà, à
l'intrata è à l'isciuta, Cerbaru, chì in u testu ùn hè micca chjamatu par u so
nomu ma discrittu com'è canis praegrandis, teriugo et satis amplo capite
praeditus, immanis et formidabilis, tonantibus oblatrans faucibus mortuos,
quibus iam nil mali potest facere, frustra territando ante ipsum limen et atra
atria Proserpinae semper excubans servat vacuam Ditis domum ("un ghjacaru
enormu, incù una triplici testa in prupurzioni, ghjigantescu è terribuli, chì
incù fauci tunanti abbaghja contr'è i morti, à i quali frà altru, ùn pò fà alcun
mali; circhendu di tarrurizà li senza mutivu, è stendu si ni sempri trà u zogliu
è l'oscuri stanzi di Pruserpina, custudisci a dimora biota di Dite").

"L'enormu Cerbaru cù u so abbaghju da trè fauci intona sti regni ghjacendu
orrendu davanti à l'antru. A vighjenti, videndu oramai i so trè coddi divintà
inziriti di sarpi li ghjetta una sciaccia sapurosa incù meli è arbetti
accunciati. Quiddu, spalanchendu incù fami rabbiosa i trè voli l'afferra è
sdragatu in terra allanguidisci l'orrendu dossu è smisuratu si stendi in tuttu
l'antru. Enea surpassa l'intrata essendu u custodiu summersu in u sonnu
prufondu"....

A figura mitulogica di Cerbaru hè prisenti ancu in a Divina Cummedia di Danti
Alighieri, induva eddu vigila l'accessu à u terzu chjerchju di l'Infernu (Divina
Cummedia), quiddu di quiddi chì peccani di incuntinenza riguardu à a vola. In a
ripprisintazioni dantesca a figura di stu mostru mitulogicu si fondi incù
l'ideulugia di u fantasticu di stampu mediivali, in u quali privalini
significati simbolichi; ni fù fora una figura nova, à a quali i dittagli
rialisti dani una straurdinaria vivacità. Fù prisintatu à traversu trè
apposizioni "fiera", "varmu" è "dimoniu", sicondu una littura classica,
fantastica è riligiosa. I so ancu attribuiti carattaristichi umani,
traslittarendu parti di u corpu bistiali trà i quali a barba, i mani è i facci.
Fù discrittu incù l'ochji vermigli par l'avidità, incù u ventri largu par a
vuracità è incù i zampi artigliati par affarrà u cibu. L'intarpritazioni
allegorichi di stu parsunaghju (di i so testi) in a Cummedia sò trè: i trè testi
indicariani i trè modi di u viziu di vola: sicondu qualità, sicondu quantità,
sicondu cuntinuu (veni à dì manghjà di cuntinuu senza priaccupà si nè di a
qualità nè di a quantità); i testi sariani u simbulu di i lotti intistini frà
fazzioni appartinenti à una stessa cità, oppuri parchì vigila in u terzu
chjerchju.



https://co.wikipedia.org/wiki/Carghjese

Carghjesi (o Carghjese), Καργκέζε in grecu, hè una cumuna di u dipartimentu di a
Corsica suttana. In a cumuna esistenu ancora parechji famiddi di urighjini
greca.

In u 1676, 730 famiddi grechi urighjinarii di Itilo, in u sudu di u Pilupunnesu
in a zona di a pinisula di Mani pà fughja a duminazioni turca sbarconu in
Corsica, avendu uttinutu da a Ripublica di Ghjenuva u pirmessu di
trasfirisciasi. I Grechi ebbini in cuncissioni grandi tarreni chì ùn erani micca
abitati in a zona di Paomia, in a zona interna di Sangonu, è ci custitusini una
prima culonia: accolti di manera ustili da a pupulazioni lucali, i fughjiti
fubbini à più ripresi attaccati duranti i rivolti antighjinuvesi di 1715 è di
1729, truvandu rifughju in a piazzaforti di Aiacciu in u 1735 (quici esisti
ancora una cappedda di ritu grecu). À parta da 1769 si trasfirisini infini,
sottu à a prutizzioni francesa, à Carghjesi. U paesu fubbi ancora attaccatu da i
Corsi in 1793, duranti a Rivuluzioni, è a pupulazioni ebbi à fughja dinò à
Aiacciu. Ridotti di un terzu di l'effettivi, i Carghjisini pobbini riturnà à i
so casi solamenti quattru anni dopu.

Oghji u dialettu neugrecu di Carghjese hè cumpletamente spentu. L'ultimi fasi di
questa parlata fubbini usservati da u linguistu O. Parlangèli, chì in 1952 parla
di un numaru assai limitatu di individui, distribuiti in dui nuclei familiari,
dinò capaci di praticalla. U spenghjimentu di u dialettu neuellenicu ùn hà
impiditu u mantinimentu di i casati urighjinari, di un certu numaru di prestiti
lissicali passati à u dialettu corsu lucali chì si affirmò dopu, è soprattuttu
di l'usi liturgici grecu-catolichi in una di i dui chjesi di l'abitatu. Quisti
mimorii custituiscenu oghji u principali elementu di spicificità culturali di a
cumunità carghjisana [Nicholas 2006].

Da Carghjesi, o più pricisamenti da Revinda, inizia un sintieru escursiunisticu
par u Monti Cintu.



https://co.wikipedia.org/wiki/Arianna

Arianna (da u grecu Αριάδνη) hè una figura di a mitulugia greca, a figliola di u
rè di Creta Minossu è di Pasifae.

U mitu d'Arianna è Teseiu hè cuntatu in parechji virsioni. In una si conta ch'è
Arianna si innamurò di Teseiu quandu eddu ghjunsi in Creta par tumbà u Minotauru
in u labirintu. Arianna deti à Teseiu un ghjummeddu di lana (u pruvirbiali filu
d'Arianna) par pudè ritruvà la strada parcorsa in u labirintu è pudè ni escia
sanu. Arianna fughjì tandu incun eddu è l'altri atenesi versu Atena, ma Teseiu a
feci addurmintà è l'abbandunò annantu à l'isula di Nassu (ancu chjamata Dia). In
ogni modu, duranti i so passioni sicreti, Arianna cuncipì da l'eroi dui figli,
Demofonti è Stafilu.

Pà i nozzi, Diunisu feci donu à Arianna di un diadema d'oru criatu da Efestu
chì, lanciatu in celi, andò à furmà a custiddazioni di a Curona Bureali.

Infini, ci hè una virsioni ulteriori tragica dundi si dici ch'è Arianna,
scunvolta da u dulori incausatu da a perdita di u so carissimu Teseiu, si saria
lampata in mari è si saria suicidata.



https://co.wikipedia.org/wiki/Apuleiu

Apuleiu (Madaura, 125-180) hè statu un scrittori, filosofu è alchimista latinu
di a scola platonica.

Apuleiu nascì in Madaura, una piccula cità rumana in Africa uccidintali, in
circa 125 AC. Feci i so primi studii, grammaticali è retorichi, in Cartaghjina,
ind'eddu fù dinò iniziatu à u cultu d'Esculapiu. Quà, poti amparà a puisia, a
giumitria, a musica, eppo soprattuttu a filusufia ad Atena. A vita d'Apuleiu fù
carattarizzata da un grandi amori par i viaghji: cunfarinzieri di prima trinca è
curiosu d'ogni scenza, filusufia o cultu.

Apuleiu fisseti dopu a so dimora in Cartaghjina, ind'eddu steti fin'à à a so
morti. Carcu di gloria par via di molti libri scritti è par i statui eretti in u
sò anori.

Apuleiu scrissi multissimu: di tuttu, in versi è in prosa, in grecu è in latinu,
ancu s'è moltu hè statu persu. Di i Carmina amatoria ci fermani 2 epigrammi
cunsirvati in Apologia 9; di i Ludicra ancu menu; di l'Hymi in Aesculapium è di
a so pruduzzioni in grecu, ùn ci hè firmatu nudda. I metamorfosi sò a so opara
maestra. Di fatti, hè l'unicu rumanzu latinu chì hè parvinutu sputicu sin'à i
nosci ghjorna.



https://co.wikipedia.org/wiki/Algebra

L'Algebra (in arabu جبر) hè un ramu di a matematica chi studia l'insemuli di
uggetti qualsiasi annant'a quale sò definite furmalamente uperazione. Si
distingue un'algebra classica da un'algebra muderna. A prima indicheghja
essenzialmente a scienza di l'equazione chi si ottenenu, uguagliendu a zeru unu
o più pulinomii cu una o più incognite (indeterminate).

A u contrariu di a geometria, è una scienza rilativamente recente: li antichi
grechi, infatti, traduconu ogni prublemi in linguaghju geometricu. I grechi
svilupponu l'algebra geometrica, riuscendu da risolve tutti i prublemi
traducibili in equazione di secondu gradu. A parte da u IX sec. l'arabi
comincionu a cunsidera l'equazione da u puntu di vista numericu, truvendu a
soluzione cu quelle regule (furmale) di calculu, e quale, messe inseme, noi
chjamemu l'algebra elementaria.

Dopu l'Arabi, u più grande sviluppu di l'algebra fu in Italia, indè u
Cinquecentu, cu a scuperta di formule ginerale pè calcula e soluzione di
un'equazione di terzu e di quartu gradu. A tal' puntu chi l'algebristi taliani
introduconu numari imaginarii e numari cumplessi. U teoremu fundamentale di
l'algebra, dimostratu rigurosamente da C. F. Gauss, accerta chi un'equazione
algebrica di gradu n ha esattamente n radiche, o soluzione, indè u campu di i
numari cumplessi.

A nascita di l'algebra muderna pode esse ligata a E. Galois chi ridusse u studiu
di l'equazione algebriche a quellu di i gruppi di permutazione e apprufundì in
un modu determinante a teoria ginerale dei gruppi.



https://co.wikipedia.org/wiki/Albitru

L' Albitru (o Arbitru) (Arbutus unedo) hè un arburettu o un picculu arburu chì
faci parti di a famiglia di l' Ericaceae.

L'àlbitru pò ghjugna à un altezza di 7 o 8 metri. T'hà i foglii ovali è
lungarini, di 2-4 x 10-12 centimetri. U so culori hè verdi scuru. U fiori di
l'albitru si chjama a bruma. I fiori di l'albitru sò riuniti è a so corolla hè
bianca-giaddiccia o ancu rosulina. U fruttu di l'arbitru hè u bagu. U so culori
hè rossu à l'ebbica di a maturità è a forma hè sferica di circa 2 cm. L'albitru
fiurisci d'uttrovi o di nuvembri.

L'albitru hè cumunu è tuttu à fattu tipicu di a machja mediterrania. Hè nativu
di i paesi di l'Auropa miridiunali ma è moltu diffusu anch'è in California. Si
trova dinò annantu à a costa atlantica, sin'à l'Irlanda.

L'albitru hè cumunu in Corsica. Parechji toponimi facini minzioni di l'albitru:
par asempiu a Bocca Albitrina (vicinu à Sartè), u Stagnu d'Arbitru, Arbitru
(vicinu à i Monachi).

Si faci dinò a cunfittura di baghi. Par quissa si coglini i baghi rossi rossi,
beddi maturi. Si lavani è si asciuvani. Dopu i baghi si lagani à mogliu in un
cunconu incù u zuccaru (1 kilò di zuccaru par un kilò di baghi) in polvara,
duranti alminu dodici ori. U lindumani, s'aghjusta un bichjirinu d'acqua. Dopu
si faci cocia tuttu durenti dui ori, à focu dolci. Di quandu in quandu, si
caccia a sciuma.

L'albitru hè mintuvatu à spessu in a litteratura è a cultura corsa. Par esempiu:



https://co.wikipedia.org/wiki/Sinu

In matematica, in particulari in trigunumitria, datu un triangulu rittangulu, u
sinu di unu di i dui anguli interni aghjacenti à l'iputenusa hè difinitu com'è u
rapportu trà i lunghezzi di u catetu oppostu à l'angulu è di l'iputenusa.

Più in generali, u sinu d'un angulu α {\displaystyle \alpha } , espressu in
gradi o radianti, hè una quantità chì dipendi solu da α {\displaystyle \alpha }
, custruita usendu a circumfarenza unitaria.

Difiniscendu com'è sin ⁡ ( x ) {\displaystyle \sin(x)} u sinu in l'angulu x
{\displaystyle x} , s'otteni a funzioni sinu, una funzioni trigunumetrica di
fundamintali impurtanza in l'analisa matematica.

In u triangulu rossu annantu à a figura, u sinu di x {\displaystyle x} hè datu
da

Più in generali, si difinisci u sinu d'un angulu x {\displaystyle x} (aspressu
in gradi o radianti) à parta da a circumfarenza guniumetrica, vali à dì da a
circumfarenza di raghju unitariu in u pianu cartisianu. Presa a mezaretta chì
esci da l'urighjina chì forma un angulu x {\displaystyle x} incù l'assu di
l'ascissi com'è annantu à a figura, u sinu di l'angulu hè dunqua difinitu com'è
u valori di a cuurdinata y {\displaystyle y} di u puntu d'intarsizioni trà a
mezaretta è a circumfarenza (nantu à a figura, hè a lunghezza di u sigmentu C D
{\displaystyle CD} ).

U duminiu di a funzioni sinu hè l'insemu di i numari riali, mentri u cuduminiu
hè l'intarvallu riali [ − 1 ; + 1 ] {\displaystyle [-1;+1]} , veni à dì
applichendu tali funzioni à qualunqua numaru riali s'otteni sempri un numaru
riali cumpresu trà − 1 {\displaystyle -1} è + 1 {\displaystyle +1} , estremi
inclusi.

In i testi di matematica u sinu di x {\displaystyle x} hè di solitu indicatu
incù a nutazioni sin ⁡ ( x ) {\displaystyle \sin(x)} , induva sin {\displaystyle
\sin } hè un'abbriviazioni di u latinu sinus usata ancu in i paesi di lingua
inglesa.

Esisti un'altra difinizioni di sinu chì si cullega à i rutazioni: u sinu d'un
angulu x {\displaystyle x} hè u cumpunenti longu l'assu di l'urdinati di u
virsori i {\displaystyle i} , virsori di l'assu di l'ascissi, ghjiratu di x
{\displaystyle x} .

A funzioni sinu hè difinita assucendu à x {\displaystyle x} u sinu di l'angulu x
{\displaystyle x} (rapprisintatu in radianti), è hè indicata incù sin ⁡ ( x )
{\displaystyle \sin(x)} . postu ch'è x {\displaystyle x} è x + 2 π
{\displaystyle x+2\pi } definiscini u stessu angulu, a funzioni sinu hè una
funzioni piriodica di periodu 2 π {\displaystyle 2\pi } (induva 2 π
{\displaystyle 2\pi } hè l'angulu ghjiru).

chì hè cunsiquenza di u tiurema di Pitagora. Infatti in u triangulu O C D
{\displaystyle OCD} in a figura in altu u cusinu di x {\displaystyle x} hè
difinitu com'è

D'altra parti u tiurema di Pitagora applicatu à u triangulu O C D {\displaystyle
OCD} furnisci a rilazioni: D C ¯ 2 + O C ¯ 2 = O D ¯ 2 , {\displaystyle
{\overline {DC}}^{2}+{\overline {OC}}^{2}={\overline {OD}}^{2},} è dunqua: sin 2
⁡ x + cos 2 ⁡ x = ( D C ¯ O D ¯ ) 2 + ( O C ¯ O D ¯ ) 2 = D C ¯ 2 + O C ¯ 2 O D
¯ 2 = O D ¯ 2 O D ¯ 2 = 1. {\displaystyle \sin ^{2}x+\cos ^{2}x=\left({\frac
{\overline {DC}}{\overline {OD}}}\right)^{2}+\left({\frac {\overline
{OC}}{\overline {OD}}}\right)^{2}={\frac {{\overline {DC}}^{2}+{\overline
{OC}}^{2}}{{\overline {OD}}^{2}}}={\frac {{\overline {OD}}^{2}}{{\overline
{OD}}^{2}}}=1.} Vali ancu a rilazioni:

Com'è par u cusinu, a cusecanti d'un angulu hè 1 {\displaystyle 1} divisu u sinu
di l'angulu.

A dirivata di a funzioni sinu hè a funzioni cusinu. Avemu veni à dì: sin ′ ⁡ x =
cos ⁡ x . {\displaystyle \sin 'x=\cos x.} A dirivata siconda hè inveci: sin ″ ⁡
x = − sin ⁡ x . {\displaystyle \sin ''x=-\sin x.} A funzioni sinu hè una
funzioni analitica, è a so espansioni in seria di Taylor hè: sin ⁡ x = x − x 3 3
! + x 5 5 ! − x 7 7 ! + ⋯ = ∑ n = 0 ∞ ( − 1 ) n x 2 n + 1 ( 2 n + 1 ) ! .
{\displaystyle \sin x=x-{\frac {x^{3}}{3!}}+{\frac {x^{5}}{5!}}-{\frac
{x^{7}}{7!}}+\cdots =\sum _{n=0}^{\infty }{\frac {(-1)^{n}x^{2n+1}}{(2n+1)!}}.}
In analisa matematica st'ugualità hè spessu usata par difiniscia u sinu. A
stessa seria difinisci u sinu com'è funzioni olumorfa annantu à tuttu u pianu
cumplessu.

Esisti ancu un'idantità trigunumetrica chì metti in rilazioni a funzioni sinu è
a funzioni tangenti:

st'idantità si svela di fundamintali impurtanza in a risuluzioni d'equazioni
guniumetrichi in a quali a scunnisciuta figura com'è argumentu sii d'un sinu sii
d'un cusinu (o di funzioni dirivati da quiddi). Esisti, infatti, un'idantità
analoga par ciò chì riguarda u cusinu, u chì parmetti a risuluzioni di
l'equazioni in a scunnisciuta τ {\displaystyle \tau } .

U cuncettu di sinu fù introduttu da u matematicu è astrunomu indiana Aryabhata I
(in devanāgarī: आर्यभट) (476 - 550) in a so opara Aryabhatiya (499).

U sinu hè par difinizioni a mità d'una corda, veni à dì un sigmentu chì unisci
dui punti (ditti estremi) d'una circumfarenza. A parola sanscrita par mità corda
hè jya-ardha, calchì volta sustituitu incù ardha-jya è abbriviatu in jya
(corda). Stu terminu fù impurtatu in a lingua araba com'è jiba, un terminu senza
significatu prima di tandu ma chì riflittia a prununcia funetica di u nomu jya.
Sicondu i reguli di a lingua araba, 'ssu nomu fù scrittu incù i dui cunsunanti
jb, senza vucali. Più dopu, quandu i traduttori uccidintali ebbini cunniscenza
di i fonti arabi, intarpritàni a parola jb com'è jaib, chì u so significatu era
baia. Infini, u talianu Gherardo da Cremona (1114 - 1187) tradussi a parola in
latinu com'è sinus, di a quali u significatu era par appuntu baia.

U sinu d'un angulu hè indicatu incù s i n ( x ) {\displaystyle \mathrm {sin}
(x)} .



https://co.wikipedia.org/wiki/Simone_de_Beauvoir

Simone-Lucie-Ernestine-Marie Bertrand de Beauvoir, o più simpliciamenti Simone
de Beauvoir (Parighji, 9 ghjinnaghju 1908 - Parighji, 14 aprili 1986), hè stata
un'insignanti, scrittrici, assaghjista, filosufa è feminista francesa.

Simone de Beauvoir nascì in Parighji à i quattru di mattina di u 9 ghjinnaghju
1908, figliola di Françoise è Georges, in una famiglia d'alta burghisia, marcata
prestu da a bancarotta di u missiavu paternu Gustave Brasseur. 'Ssu tristu
avvinimentu custrinsi i parenti di Simone è di Henriette-Hélène, a suredda di
dui anni più ghjovana, à abbandunà l'appartamentu di u Boulevard Montparnasse
par un più picculu situatu in a Rue de Rennes.

Simone è Hélène vissini longhi anni di disasgiu è ristrittezzi ecunomichi:
"frustavami i vistiti finu à a corda, è ancu oltri". A famiglia ùn riiscia micca
à rinuncià à i cunsuetudini burghesi à i quali era stata abituata: continuoni i
sughjorni à Meyrignac ind'è u missiavu è a minnana paterni è à A Grillère vicinu
à a zia. Dimustrò sinu da a zitiddina una grandi passioni par a natura. À
Meyrignac si avvinturava in i campi incù Henriette è scupria incù stupori i
maravigli di u paisaghju. Altrettantu pricoci fù a passioni par u studiu.
Scritta à l'Istitutu cattolicu Cour Désir, divintò un'eleva esemplari, è dicisi
- fattu tandu insolitu;- di cuntinuà a studià è di dedicà si à l'insignamentu,
alluntanendu si à u stessu tempu da a riligioni. Quì cunnisciti Elisabeth
Lecoin, ditta Zaza, chì divintò subitu a so grandi amica.

Si scrissi in u 1926 à a Sorbona, uttinendu u so diplomu incù una tesa annantu à
Leibniz è riiscendu in u 1929 à "l'agrigazioni" (attitudina à l'insignamentu
risirvata à i migliori elevi francesi) in filusufia. L'anni di l'università
cuinciditini ancu incù u so prima amori: u so cucinu Jacques Champigneulle.
Simone si innamora di eddu è à listessu tempu hè intrudutta in un novu mondu: si
passiuneghja infatti par autori com'è Gide, Radiguet è Proust, intarissendu si
cusì à una litteratura ribedda è anticunfurmista. U cucinu spigni parò prestu i
sogni matrimuniali di a zitedda, è si leia à un'altra donna. Simone, ferita in i
so probii sintimenti, traversa in l'istatina di u 1927 un periodu di
diprissioni.

In u frattempu l'amica Zaza si era fidanzata incù un cullegu di università di
Simone: Maurice Merleau-Ponty. Quist'ultimu appartinia parò à una famiglia
cattolica di a bona burghisia, è di l'unioni stracunghjugali incù Elisabeth ùn
era nimu infurmatu à l'A Rochelle, u so locu di pruvinienza. Madame Lecoin
minacciò di fà scuppià unu scandalu è Merleau-Ponty, impauritu, scappò, lascendu
a ghjuvanetta sola è addispirata. Era d'inguernu; a ghjovana, fora di sè par via
di u dulori, trascorsi una notti à a cutrura cumplittamenti nuda, murendu par a
pulmunita cunsiguenti.

À l'università scuntrò, di lugliu 1929, quiddu chì, senza matrimoniu nè
cunvivenza, aia da divintà u cumpagnu di a so vita, u filosofu esistenzialistu
Jean-Paul Sartre. Sò quisti l'anni in i quali cunnosci, oltri a Merleau-Ponty,
Lévi-Strauss, Raymond Aron, Paul Nizan.

Simone de Beauvoir principia l'insignamentu in u 1930, prima in Marseglia, dopu
à Rouen, infini in Parighji, induva chjudarà a so probbia carriera di insignanti
in u 1943 par divintà scrittrici à tempu pienu. Molti impurtanti sò i so
spirienzi di viaghju in parechji cuntinenti par a so furmazioni intillettuali.
Incù Sartre compii i so primi viaghji, ini Spagna, in Italia, in Grecia, in u
Maroccu; nudda sfughji à sti dui intillettuali di l'avvinimenti culturalamenti
significativi di stu periodu, è si passiuneghjani pà u cinema è à u jazz è
viviani incù participazioni i grandi scunvuglimenti pulitichi di quiddi anni: u
nazisimu in Alimagna, a guerra civili spagnola di u 1936, a siconda guerra
mundiali. Duranti a guerra, Simone de Beauvoir ferma in Parighji, accupata da i
nazisti, è cundividi incù Sartre a brevi spirienza di u gruppu di Resistenza
"Sucialisimu è Libartà".

Dopu à a Libarazioni, Simone lascia l'insignamentu è entri à fà parti di u
cumitatu di ridazzioni di a rivista Les Temps Modernes,incù Sartre, Leiris,
Merleau-Ponty è altri.

In u 1947 si reca in i Stati Uniti d'America par una seria di cunfarenzi è
scontra u scrittori Nelson Algren, incù u quali stabilisci un intensu rapportu
d'amori. Compii dinò altri viaghji significativi (Brasili, Cuba, China, Unioni
Suvietica) è volta moltu spessu in Italia incù Sartre. Dopu à U sicondu sessu
(1949), oramai famosu in u mondu sanu, Simone de Beauvoir, par i so pusizioni
particulari assunti com'è scrittrici è com'è donna, hè ughjettu di grandi
ammirazioni ma ancu di aspri pulemichi. Quand'edda spezza a guerra di
libarazioni algerina, piglia pusizioni à favori di sta lotta, cosa chì rindarà u
so isulamentu sempri più pisanti.

Simone de Beauvoir hè cunsidarata a matri di u muvimentu feministu, natu in
occasioni di a cuntistazioni studiantesca di maghju 1968, ch'edda suvitarà incù
participazioni è simpatia.

L'anni sittanta a vedini firvidamenti in prima linia in parechji causi: a
dissidenza suvietica, u cunflittu arabu-israilianu, l'abortu, u Cili, a donna
(hè prisidintessa di l'assuciazioni Choisir è di a Lega di i dritti di a donna).

In l'ultimu periodu di a so vita, Simone de Beauvoir affruntò incù curaghju un
antru prublemu suciali, quiddu di a vichjaia, à u quali didicheghja un
impurtanti assaghju, A terza ità (1970).

In u 1981, in seguitu à a morti di Sartre, scrissi A cirimonia di l'addii (La
Cérémonie des adieux), cronaca di l'ultimi anni di u celebru pinsadori.

Simone de Beauvoir murì u 14 aprili 1986 è fù sippiddita in u cimiteriu di
Montparnasse di Parighji accantu à u so cumpagnu di una vita Jean-Paul Sartre,
mortu sei anni prima, u 15 aprili 1980. Radicalamenti atea com'è Sartre, in La
Cérémonie des Adieux avia scrittu riguardu à a morti di quiddu cù u quali avia
cundivisu gran' parti di a so esistenza è di i so idei: "A so morti ci sipara. A
me morti ùn ci riunisciarà micca. Hè cusì; hè dighjà beddu ch'è i nosci viti
abbiini pussutu essa in sintunia cusì à longu".

L'invitata (1943) hè u prima rumanzu pubblicatu da Simone de Beauvoir, quiddu
chì a svilò com'è scrittrici. Ci hè affruntatu incù curaghju un tema difficiuli:
l'insirimentu in u duminiu di una coppia di un terzu parsunaghju, chì ni muta
l'intreiu equilibriu, custringhjendu ognunu à svilà si sottu à u sguardu di
l'Altru. A tematica di a rispunsabilità ritorna in u so sicondu rumanzu, U
sangui di l'altri (1945): duranti a siconda guerra mundiali, in a Francia
accupata, quiddi chì si erani accustati à a Resistenza s'erani truvati di fronti
à una doppia assunzioni di rispunsabilità: quidda di luttà contru l'upprissioni
nazista è quidda di spinghja l'altri (à spessu i parsoni più cari) à risicà a
vita. Di fronti à u straziu di sti morti, Simone de Beauvoir riafferma chì ùn ci
era micca altra via pussibuli, è chì ognunu hè sempri rispunsevuli in prima
parsona di i so probbii scelti, di a so probbia libartà.

Dopu à u so viaghju in i Stati Uniti, pubblicheghja U sicondu sessu (1949), un
assaghju fundamintali chì da un latu faci u puntu annantu à i cunniscenzi
biulogichi, psicuanalitichi, storichi, antrupulogichi esistenti annantu à a
donna, è da l'altru apri a strada à quidda discussioni radicali nantu à a
cundizioni feminiccia chì avaristi carattarizatu i dicennii successivi.

Sò, in st'anni ricchi par a de Beauvoir, ch'edda riesci à affruntà opari di
prima trinca incù forza è urighjinalità. In u 1954 esci I Mandarini, incù u
quali vinci u premiu Goncourt, cunsidaratu u so più beddu rumanzu.

A parta da u 1958, si didicheghja à a so autubiugrafia, isciuta in quattru
vulumi: Mimorii di una ghjuvanetta comu si devi (1958), L'ità forti (1960), A
forza di i cosi (1963), À conti fatti (1972). Hè un'opara particularamenti
priziosa parchì offri, oltri à a storia parsunali di a scrittrici, a
tistimunianza diretta annantu à l'atmusfera è annantu à u grandi dibattitu
culturali svoltu si in Francia da l'anni trenta finu à a fini di l'anni
sissanta.

Una morti dulcissima (1964) hè u racontu intinsamenti cummossu didicatu à a
morti di a mamma. I temi angusciosi di a malatia, di a vichjaia è di a morti sò
quiddi ch'è Simone de Beauvoir hà vulsutu affruntà, una volta di più incù grandi
curaghju, in l'ultimi anni di a so vita (A terza ità, 1970).

A cirimonia di l'addii (1981) hè u so ultimu grandi travagliu litterariu;
discrivendu a morti par edda più strazievuli, quidda di Jean-Paul Sartre,
cuncludi in calchì modu a so autubiugrafia.

U pinsamentu di Simone de Beauvoir si forma in cumunioni incù quiddu di Sartre è
incù u so esistenzialisimu: i dui scrittori sò avvezzi cusì à discuta i so idei
com'è i so scritti, è tenini in massima cunsidarazioni a critica reciproca.
L'opari di a scrittrici sò dinsamenti intissuti di cunsidarazioni filusofichi è
esistenzialisti quantunqua parsunali, rivolti in modu particulari à
apprufundiscia u tema di u rollu è di a cundizioni di a donna in a sucità
muderna. In a so attività intillettuali ani evidintamenti avutu una nutevuli
rilevanza i so urighjini altu-burghesi è a presa di calchì distanza "pulitica"
da quisti in l'anni successivi, com'è l'abbracciu di un certu tipu di
sucialisimu è d'attivisimu puliticu di cuncertu incù Sartre (puri cundividendu
molti di i principi di u cumunisimu i dui ùn ci aderisciarani mai cumplittamenti
par parechji raghjoni, parechji di i quali si poni scartà, par asempiu da a
littura di u rumanzu "I mandarini"). U so ateisimu hè beddu resu da sprissioni
com'è: "Diu hè divintatu un'idea astratta, ch'è una sera aghju canciddata" (cit.
da "Mimorii d' una ghjuvanetta comu si devi"). Atea com'è Sartre, par edda
l'ateisimu ùn hè micca disimpegnu da a murali, ma a fundazioni di una nova etica
atea non menu impignativa è innuvativa di a cuscenza è di u custumu.



https://co.wikipedia.org/wiki/Sciroccu

U Sciroccu (o Sciloccu) hè un ventu caldu chì veni da u Sahara. Soffia da
l'Africa di u Nordu versu u Sudu di u Mari Tarraniu è in particulari versu a
Corsica è a Sardegna. U sciroccu t'hà u nomu di "jugo" in Croazia è "ghibli" in
Libia.

U nomu "sciroccu" veni da a parola araba shoruq chì significheghja "u ventu di
l'estu".

U sciroccu soffia più à spessu di branu è di vaghjimu, righjunghjendu un massimu
in i mesa di marzu è nuvembri.

Nasci da massi d'aria trupicali caldi è asciuti strascinati versu u nordu da
arii di bassa prissioni in muvimentu versu livanti sopra u Mari Tarraniu. L'aria
calda è secca si mischia incù quidda umita di u muvimentu ciclonicu prisenti
nantu à u mari è u muvimentu in sensu urariu spinghji sta massa d'aria nantu
versu i costi di i rigioni di u sudu di l'Auropa.

U sciroccu secca l'aria è alza a polvara annantu à i costi di u Nordafrica,
pruvucheghja timpesti nantu à u Mari Tarraniu è tempu fretu è umitu nantu à
l'Auropa. U ventu soffia par un tempu varievuli da una meza ghjurnata à parechji
ghjorna. Molti parsoni attribuiscini à 'ssu ventu effetti negativi nantu à a
saluta è nantu à l'umori par via di u caldu umitu è di a polvara purtata da i
costi di l'Africa è di a crescita di a tampiratura in Auropa. A polvara pò
incausà danni à i dispusitivi miccanichi. L'umidità chì si dipusiteghja à u
tarrenu rendi inoltri moltu sculiscianti u mantu stradali.

U sciroccu hè ancu chjamatu in Corsica u ventu sardu. Soffia da u sudu o da u
sudu-livanti. U sciroccu si porta à spessu in Corsica una pulvariccia russiccia
chì veni da u Sahara. Cusì faci un dipositu di culori rossu in terra o annantu à
i vitturi.

Ci stà in Barcilona un Centru di Predizioni di Pulvariccia, chì parmetti di
priveda l'evuluzioni di a pulvariccia atmusferica criata da u sciroccu è
d'uttena i misuri par ogni ghjornu. Una stazioni di 'ssu centru hè situata in a
punta di u Capicorsu, in Ersa.

Sciroccu hè dinò una canzona di i Chjami Aghjalesi in u so dischettu "I vinti
cinque baroni":



https://co.wikipedia.org/wiki/Pugilatu_tailandese

U pugilatu tailandese (o Muay Thai) hè unu sport putente di cumbattimentu (arte
marziale) chì fubbi sviluppatu in Thailandia. Hè cunnusciutu ancu cum'è "l'arte
di tutti i membri", perché e mani, i pedi, i goviti è i ghjinochji sò tutti
moltu usati.

Ancu s'è l'alti calci à a testa ponu sembrà più impressiunevule in a
cumpetizione, i sparti di quessu sport asseriscenu, chì i calci bassi (low
kicks), i goviti è i ghjinochji sò più devastanti per i cumbattenti.

L'allenamentu per u pugilatu tailandese hè famosu per a so intensità è rigore. U
so fine hè d'indurisce l'ottu arme anatomiche, cusì chì essendu culpitu da u
schincu di u pugile tailandese hè spessu paragunatu à esse culpitu da un bastone
di baseball. I pugili thailandesi calcianu incù u schincu invece di u pede.

U pugilatu tailandese hà influenzatu moltu u sviluppu di u kick-boxing chì hè
statu successivamente creatu in u Giappone, in Auropa è in America di u Nord.

Guasgi tutti i muvimenti in u pugilatu tailandese usanu u corpu interu, mentre
ghjirendu l'anca à ogni calciu è ogni pugnu. Di cunsiguenza, l'attacche è e
difese in u pugilatu tailandesi sò più lente ma più putente per esempiu di
quelli di u pugilatu o di u karate.



https://co.wikipedia.org/wiki/Minossu

Minossu hè un parsunaghju di a mitulugia greca, figliu di Zeus è di Auropa.
Minossu fù un rè ghjustu è savviu di Creta. Par quistu mutivu, dopu a so morti,
diventa unu di i ghjudici di l' inferni, incù Eacu è Radamantu. In i miti attici
inveci hè dipintu com'è estremamenti tirannicu è crudeli. Si conta chì, in
seguitu à a morti di u rè Asterioni, patri aduttivu di Minossu, eddu custruì un
altari à Poseidonu in ribba à u mari, par dimustrà u so drittu à a succissioni à
u tronu. Minossu prigò Poseidonu di invià li un toru par u sacrifiziu è u diu
l'esaudì. Ma Minossu ùn sacrificò l'animali, postu ch'è era moltu beddu.
Poseidonu, adiratu, feci innamurà di u toru Pasifae, a moglia di Minossu. Da
st'unioni nascì u Minotauru, mezu omu è mezu toru. Minossu incaricò dunqua
Dedalu di custruiscia un labirintu in u quali nasconda u mostru. Minossu ebbi
ottu figli da Pasifae: Catreu, Deucalioni, Glaucu, Androgeu, Acalla, Senodici,
Arianna, Fedra. Ebbi inoltri Eussantiu da Dessitea, mentri da a ninfa Paria ebbi
Filolau, Crisi, Eurimedonti è Nefalioni. U regnu di Minossu fù carattarizatu da
ampii scontri incù i populi vicini, chì eddu riiscì à assughjittà. Cumbattì ancu
contr'è Nisu, rè di Megara, chì t'avia un capeddu d'oru à u quali era liata a
sorti di a so vita è di a so putenza. A figlia di Nisu, Scidda, si innamurò à u
prima istanti di Minossu hè ùn esitò à introducia si di notti in a camara di u
patri par taglià li u capeddu d'oru. Andò in seguitu da Minossu uffrendu li i
chjavi di Megara è chirendu li di spusà la. Minossu cunquistò Megara ma ricusò
di purtà incun eddu à Creta a parricida chì, presa da u scunfortu, si ghjittò in
mari è annigò. Minossu attaccò ancu Atena, in seguitu à l'assassiniu di u figliu
Androgeu incausatu da u rè Egeu. Scunfitti l'atinesi, Minossu chersi ad eddi in
tributu a cunsegna ogni novi anni di setti ziteddi masci è setti ziteddi femini,
chì erani dati in pastu à u Minotauru. Tali sacrifiziu cissò solu grazia à
l'intarventu di Teseiu, chì incù l'aiutu di Arianna, riiscì à uccida u
Minotauru. Sicondu u mitu Minossu fù uccisu in una vasca da bagnu in Sicilia
mentri era ospiti in a rocca di u rè sicanu Cocalu. U racontu hè statu ripresu
da Diodoru Siculu in a Bibbiuteca storica chì narra com'hè a so lighjindaria
tomba si truvava in sottu à un tempiu di Afroditi è com'è Teroni di Akragas avia
accupatu quist'arghja sacra incù u prupositu ufficiali di vindicà l’uccisioni di
u rè critesu.



https://co.wikipedia.org/wiki/Medusa

Medusa hè un criatura mustruosa appartinenti à a mitulugia greca. Incù Stenu (a
forti) è Euriali (quiddu chì salta luntanu) era una di i trè Gurgoni, figlioli
femini di Forcu è di a so suredda Cetu, dui orrendi mostri marini, è l'unica à
ùn essa micca immurtali. In i rapprisintazioni più antichi era orrenda,
asattamenti com'è i so sureddi Stenu è Euriali. In virsioni più ricenti eppuri
(Pindaru, Ovidiu) Medusa hè stata cunsidarata com'è una donna biddissima chì
riiscia à affascinà l'omini chì ùn riiscendu micca à trattena si si vultavani à
fighjulà la, trasfurmendu si in petra. Inoltri rapprisintava a pirvirsioni
intillettuali.

Sicondu u mitu Puseidonu s'invaghisci di Medusa è, trasfurmatu si in acula
marina, a rapisci, purtendu la in un tempiu cunsacratu à Atena induva a siduci.
Medusa chì pussidia una splendida capiddera, nascondi, par vanità, u voltu
daretu un'egida di a dea. Dura hè a punizioni ch' Atena, dea di a raghjoni
parturita da a menti di Zeus, l'inflighji: a bedda capiddera fù mutata in un
garbugliu di vipari vilanosi è i so denti sò mutati in zanni. Medusa fù
trasfurmata in un mostru orribili di a quali u sguardu pitrifichechja ogni
criatura viventi.

Cundannata à viva in sulitudina in un antru cavirnosu, tarminarà a so misara
esistenza par mani di l'eroi Perseiu, figliu di Zeus è Danae. Quistu, furnitu da
Hermes di una falcia è da a dea Atena di unu scudu lucidu è riflittenti com'è
spichju, dopu à avè suttrattu à i trè Graii (anch'eddi figlioli femini di Forcu)
u so unicu ochji è u so unicu denti, i custringhji à rivilà u locu induva
viviani i Ninfi Stigii. Dopu essa si fattu cunsignà da i Ninfi un paghju di
calzi alati, un saccu, è l'elmu magicu di u signori di l'inferni Ade, chì rendi
invisibili quiddu chèi l'indossa, Perseiu bula versu l'uccidenti finu à a terra
di l'Iperborei, ind'eddu trova i Gurgoni addurmintati frà grisgi statui,
cunsunti da a piova, d'omini è animali salvatichi pitrificati da Medusa.
Imprudendu u scudu com'è spichju par ùn incrucià ni micca u sguardu litali,
Perseiu, di u quali a mani hè vidata da Atena, incù un solu colpu di falcettu,
scapa Medusa. Da u coddu di a Gurgona, sicondu Ovidiu, nascini i figlioli
ch'edda avia inghjinaratu dopu à l'unioni incù Puseidonu, u cavaddu alatu Pegasu
è u guerrieri Crisaore incù una falcia durata in manu. Da u so sangui nascini
ancu u curaddu rossu è Anfesibena. Perseiu ùn affronta micca Crisaore è, riposta
a testa di a Gurgona in u saccu, s'alza in bulu. Bench'è Stenu è Euriali,
discitati da i so novi nipoti, si lancessini à l'insiguimentu, eddu riesci à
alluntanà si sanu è salvu, prutettu da l'elmu chì rendi invisibili. A testa di
Medusa fù usata, in seguitu, par pitrificà Atlanti chì fù mutatu in u monti
umonimu. U titanu, infatti, l'avia nigatu uspitalità timendu, à causa di a
prufezia di un oraculu, par i pomi d'oru di u so ortu. Perseiu pitrifichechja,
successivamenti, salvendu Andromeda, un orribili mostru marinu scatinatu da
Puseidonu contru a cità di Argu. A principessa, figliola di u rè Cefeu è di a
righjina Cassiopea chì avia usatu cunfruntà ni a biddezza incù quidda di i
nireidi, avaristi duvutu essa sacrificata, à causa di l'offesa fatta à u diu, in
cambiu di a salvezza di a cità. A murtifera testafù usata ancu contru Fineu (o
Agenori), ziu di Andromeda, è duicentu di i so siguaci (duranti u matrimoniu di
a zitedda, Fineu avia avanzatu pratesi annantu à a nipoti) è contru Polidetti,
perfidu rè di Serifu, postu ch'eddu avia custrettu a so mamma Danae à rifughjà
si in un tempiu par difenda da eddu a so virtù. Infini, a testa di Medusa fù
dunata da Perseiu à Atena chì, accittata la, a poni à u centru di a probbia
Egida fundendu la incun edda. U so scudu, da tandu, assunsi a capacità di
riducia in petra chiunqua. Sicondu una varianti Perseiu sippidditi a testa à
Argu.

A figura di Medusa hè ripresa ancu molti volti in a litteratura com'è Ovidiu in
i Mitamurfosi (IV, 799-801): "A figlia di Ghjovi si vultò è si cuprì incù
l'egida u castu voltu, ma, parchì quidd'ultraghju ùn ristessi impunitu, mutò in
luridi sarpi i capeddi di a gurgona".



https://co.wikipedia.org/wiki/Inglese_americanu

L’ inglese americanu (American English, AmE) hè un inseme di varianti di la
lingua inglese parlate In lì Stati Uniti d’America. Circa li due terzi di li
madrelingua inglesi campanu in lì Stati Uniti.

La lingua inglese fu introdotta In lì Stati Uniti da la colonizzazione
britannica. La prima undata di coloni di lingua inglese arrivò in America di u
Nordu in lu diciassettesimu secolu. In issu periodu, in America di u Nordu vi
eranu puru gruppi di populazione di lingua spagnola, francese, olandese,
tedesca, norveghjese, svedese, scozzese, gallese, gaelica irlandese, finlandese,
talianu, russa (in Alaska) è di le varie lingue di li nativi americani.

Ancu se suvente si reputa erroneamente l'inglese britannicu la varietà
“standard” è la lingua orighjnaria dundi si saria sviluppatu, in realità
l’inglese nordamericanu Hè per parechji aspetti più cunservatore in la so´
funetica. á esempiu, l’inglese parlatu in larga parte di l’Inghilterra in lu
diciassettesimu secolu era roticu, ossia le “r” eranu sempre pronunziate in
tutte le pusizioni, com'è in guasgi tutte le varietà di inglese americanu è comu
ancora oghje in altri territorii anglofuni in Europa (Scozia è Irlanda).
Listessu dicasi di l’assenza, in America, di la broad A (vedi sottu),
sviluppatasi in lu sudu di l’Inghilterra dopu à l’introduzione di la lingua in
lu novu cuntinente, ò di la pronuncia di either in [i:] (standard britannicu
mudernu [ai]). Altre caratteristiche comu lu father-bother merger si sò invece
orighjinate successivamente in America.

Tre sò l´aspetti di l'americanu chì maghjiormente si differenzighjenu da
l'standard britannicu:

I primi cambiamenti chì distinseru lu dialettu inglese parlatu in America da
quellu di la madrepatria furunu essenzialmente lessicali. parechje parole é
espressioni urighjnatesi in America sò oghje usate pure in Europa.

I coloni, chì in lu Novu Mondu avevanu trovatu un ambiente mondu diversu da
quellu europeanu, preseru suvente à prestitu da altre lingue parole per esprime
novi cuncetti. La fonte di li prestiti furunu soprattuttu le lingue di li nativi
americani (wigwam, tomahawk, canoe, moose, raccoon, opossum, mocassin, pow-wow)
ma puru lu francese (prairie, bureau, levee, coulee, barbecue) è lu spagnolu
(vamoose, savvy, canyon, mesa, arroyo), mentre cookie (brit. biscuit) hè una
parola di orighjne olandese. Le prime parole ùn derivanti da nessun’altra lingua
chì furunu aghjiunte à lu vucabulariu, in lu periodu cumpresu tra l’iniziu di la
colonizzazione è l’iniziu di lu diciannovesimu secolu, servivanu à descrive lu
paesaghjiu nord-americanu: fork, snag, bottomland, rapids, trail, timberline,
ecc. Parole ghjà esistenti, comu creek è sleet, acquisirunu novi significati.
dopu à la Rivuluzione Americana entrarunu in lu linguaghjiu currente parechji
termini connessi cù le nove istituzioni pulitiche americane, comu gubernatorial,
primary election, caucus, exiit pull, congressman, statehouse è carpetbagèr
(dopu la guerra civile). La nascita di lu capitalismu è la rivuluzione
industriale portarunu à la creazione di nove parole riguardanti specialmente le
linee di trasportu (backroads, freeway) è le infrastrutture stradali (parking
lot). Si sò orighjnati In lu l’inglese americanu parechji termini chì designanu
travaglii (bartender, blue collar, employee [dal francese], boss
[dall’olandese], intern), posti di travagliu (supranmarket, drugstore, motel) è
invenzioni recenti (smart card, movie, dishwasher, blood bank). Altre parole chì
identificanu innovazioni di l’ultimu secolu sò fermate invece cunfinate à la
variante americana, comu elevator è gasoline in locu di li currispondenti
britannichi lift è petrul. Inoltre, à causa di l’influenza americana, parechje
parole é espressioni nate in lu linguaghjiu colloquiale americanu sò oghji di
usu cumune puru in Inghilterra: disc jockey, jazz, take for à ride, run scared,
bit off more than one can chew, ecc.

L’inglese americanu ha sempre mostratu una marcata tendenza à usà li sustantivi
comu verbi. Esempi di nomi resi verbi sò interview, feature, advucate, exiit,
gun, ecc. sò di orighjne americana puru parechji nomi cumposti comu badlands,
teenager, brainstorm, hitchhike, upfront, non-profit, happy hour, è parechji di
li phrasal verbs usati puru in Inghilterra.

Negli Stati Uniti sò sopravvissute certe parole in usu in lu Seicentu ma oghji
scumparse in Gran Bretagna. Tra queste fall (intesu comu "vaghjime", brit.
mudernu autumn), faucet, diaper, candy, skillet, crib, cunsiderate di li
americanismi. puru la forma verbale gotten (anziché got) comu participiu passatu
di get hè ancora prevalente in America mentre hè quasi di lu tuttu scumparsa in
Europa. Altre parole inizialmente scumparse da l’inglese britannicu vi ci sò
state reintrudotte da l’influenza americana, comu hire comu sinonimu di employ,
quit comu sinonimu di stop, ò l’espressione “I guess”. Sò inoltre più frequenti
in America chì in Inghilterra parole comu mad in lu vecchju significatu di
“arrabbiatu” (anziché “scemu”) è sick in locu di lu sinonimu ill, nonché, in li
cuntesti mondu formali, lu conghjuntivu (es.: “the City Attorney sugèsted that
the case not be closed”).

L’inglese britannicu è l’inglese americanu differisconu ùn solu à livellu di
fonetica è lessicu, ma puru di urtografia è grammatica. Le differenze
ortografiche riguardanu soprattuttu le parole chì in inglese britannicu
cuntenenu lu gruppu -our- è in inglese americanu perdonu la “u” (favorite per
favourite, color per colour) è quelle chì finisconu in –tre (centre diventa
center). hè inoltre diversa In lu l’inglese americanu la regula di li suffissi:
la cunsonante va raddoppiata solu se la sillaba hè accentata, così chì traveller
in America hè scrittu cù una sola “l”. Per li verbi chì terminanu in –ize ò
–ise, l’inglese americanu preferisce la prima forma mentre quellu britannicu la
seconda. Le differenze grammaticali riguardanu:

Gli accenti reghjonali più distinguibili In lì Stati Uniti sò cuncentrati nant'à
la costa urientale, à causa di li maghjiori cuntatti cù l’inglese britannicu è
le lingue di li immigrati europeani. Questu hè un elencu di li accenti di le
varie aree cù le relative caratteristiche.

La pronuncia di la Midland, la parte centrale di li Stati Uniti, hè cumunemente
cunsiderata neutrale (general American).

L’accentu di l’ovest di la Pennsylvania si distingue da quellu neutrale solu
perché qui (così comu In lu la cunfinante West Virginia) lu cot-caught merger hè
universale. La cità di Pittsburgh ha tradiziunalmente un accentu cù
caratteristiche peculiari comu la cunfusione tra parole comu fill è feel ò pull
è pool.

Gli accenti di lu sudu sò tra li più noti è stigmatizzati in America, ma in
realtà cumprendonu parlate diverse fra elli. cù “sud”, infatti, si intende oghji
l’area chì cumprende l´stati costeri di Virginia, North è South Carolina,
ghjeorghja, Alabama, Mississippi è Lousiana (e solu lu nordu di la Florida), è
la zona detta puru South Midland, cioè sudu di lu West Virginia è di lu
Kentucky, Tennessee, Arkansas, sudu di lu Missouri è di l’uklahoma, finu à la
metà urientale di lu Texias. l´accenti di tutta quest’area possonu esse
assimilati soprattuttu per due caratteristiche chì dall’estremu sudu si sò
allargate puru versu l’internu:

Tutta Stazona presenta proprietà fonetiche simili ma la cità è l’area
metrupulitana di New York hanu un accentu caratteristicu è resu famosu In lì
Stati Uniti da le parechje celebrità newyorchesi è da li parechji film
ambientati à New York.

A l’Ovest ùn esistonu accenti particulari, salvu per lu fattu chì lu cot-caught
merger hè universale, ma In lì ultimi anni in California è In lì stati limitrofi
hè statu osservatu un mutamentu vucalicu ancora in fase di transizione.

L’African American Vernacular English più chì un accentu hè un veru è propriu
dialettu, cù una grammatica è un lessicu propri, natu dall’incuntru tra le
lingue di li schjavi importati dall’Africa è le parlate di lu sudu di li Stati
Uniti, cù cui ha parechje affinità, è oghji spartu In lu le cumunità
afru-americane di tuttu lu paese. Le sue caratteristiche fonetiche principali
sò: la pronuncia stabilmente non-rotica; lu pin-pen merger; l’eliminazione di la
“i” da li dittonghi (“naas” per nice); l’assenza totale di li soni [?] è [ð],
per cui thing è this diventanu “ting” (u “teng”) è “dis”; la distinzione chjara
tra le vucali di cot è caught; la tendenza á elide le cunsonanti finali è la “d”
iniziale In lu la parola don’t.



https://co.wikipedia.org/wiki/Icaru

In a mitulugia greca Icaru (Icarus in latinu, Ίκαρος in grecu, Vicare in
etruscu) era figliu di l'invintori Dedalu è di Naucrati, una schiava di Minossu.
In l'isula di Creta u rè Minossu avia chertu à Dedalu di custruiscia u labirintu
par u Minotauru. Avendu lu custruitu, è cusì cunniscendu ni a struttura, à
Dedalu è u so figliu fù preclusa ogni via di fuga da Creta da parti di Minossu,
postu ch'è timia chì ni fussini svilati i sicreti è funi rinchjusi in u
labirintu (in tuttu st'ultimu periodu ci manca a fonti: Apollodoru in u sicondu
seculu a.C. susteni chì Dedalu fù rinchjusu in u labirintu parchì Minossu u
cunsidareghja rispunsevuli di a "riescita" di Teseiu, fughjitu da u Labirintu
grazia à l'espedienti di u ghjummeddu chì Dedalu stessu avia sughjiritu. Ùn ci
sò altri fonti in l'antichità chì cullocani Dedalu è Ìcaru imprighjunati in u
Labirintu. Ovidiu in i Mitamurfosi ùn a faci, Diodoru Siculu nemmenu). Par
scappà, Dedalu custruì l'ali incù i penni è l'attaccò à i so corpi incù a cera.
Malgradu l'avvirtimenti di u patri di ùn bulà troppu altu, Icaru si feci piglià
da l'ebbrezza di u bulu è s'avvicinò troppu à u soli (in a mitulugia Febo); u
calori fusi a cera, fendu lu cada in u mari induva murì. U patri ghjunghjì sanu
è salvu in Sicilia ind'eddu custruì un tempiu didicatu à Apollu, in mimoria di u
figliu. U corpu di Icaru ùn poti essa ricuparatu, incù a cunsiguenti
impussibilità par a so anima di acceda in u regnu di Adi.



https://co.wikipedia.org/wiki/Gottfried_Wilhelm_von_Leibniz

Gottfried Wilhelm von Leibniz (in latinu Leibnitius; Lipsia, 1º lugliu 1646 -
Hannover, 14 nuvembri 1716) hè statu un matematicu, filosofu, scentificu,
logicu, diplumaticu, ghjuristu, storicu, magistratu tedescu di urighjina sorba.
Àd eddu si devi u terminu "funzioni" (criatu in u 1694) ch'eddu imprudò par
individuà i prubità di una curva, frà i quali l'andamentu, a pindenza è a
perpendiculari in un puntu, a corda. À Leibniz, incù Isaac Newton, sò
generalamenti attribuiti l'intruduzioni è i primi sviluppi di u calculu
infinitesimali, in particulari u cuncettu di intigrali, par u quali si usani
sempri oghji molti nutazioni soi. Leibniz hè cunsidaratu u pricursori di
l'infurmatica è di u calculu autumaticu: fù invintori di una calculatrici
miccanica ditta Macchina di Leibniz.

Leibniz nascì u 1º lugliu di u 1646 à Lipsia. À causa di i guerri chì
afflighjìani u so paesi crisciti in un cuntestu moltu difficiuli. Era dutatu di
nutevuli intellighjenza è mimoria è à l'ità di dodici anni, grazia à a littura
di varii testi, in particulari quiddi di Tito Livio, cunniscia parfittamenti u
latinu, lingua in a quali erani scritti molti di i libra di a bibbiuteca di u
babbu, chì era insignanti di etica à l'Università di Lipsia, è ch'eddu persi à
l'ità di sei anni. À quindici anni, intrì à l'Università di Lipsia. À
diciossetti anni cunsiguì à l'università di Altdorf a laurea in filusufia è in u
1666 a dutturizia in drittu.

In u 1673 Leibniz prisintò à a Royal Society di Londra a prima calculatrici
miccanica in gradu di rializà multiplicazioni è divisioni. L'innuvazioni
principali rispettu à a pascalina è à a calculatrici di Schickard (frà altru
ignota à l'ebbica), chì erani escinzialamenti di l' addizionatrici, fù
l'intruduzioni di u traspusitori, chì parmittia di mimurizà un numaru par
addiziunà lu ripitutamenti. L'invinzioni li rapurtò l'ammissioni à a Royal
Society, ma ùn ebbi micca immediata applicazioni par i difficultà custruttivi, à
l'ebbica insurmuntevuli. Solu in u 1820 Xavier Thomas de Colmar riiscì à
pruducia a prima calculatrici cummirciali, l'aritmometru, basatu annantu à un
prugettu guasi idanticu. U cilindru traspusitori di Leibniz, sii puri
mudificatu, fù dopu l'elementu principali di molti calculatrici succissivi, finu
à a Curta.

Un'altra grandi intuizioni di Leibniz fù à a basa di a prima prova di
custruiscia una calculatrici chì imprudava u sistemu numericu binariu, frà altru
ghjà introduttu da Juan Caramuel. A macchina funziunava incù biglii. A prisenza
o menu di una biglia in una pusizioni ditarminava u valori 1 o 0. Ancu st'idea
ùn ebbi micca una seguita immediata è diviti aspittà à George Boole è u sviluppu
di l'calculatori alittronichi parch'edda fussi ripresa è sviluppata. Intornu à
l'1670 scuprì u calculu infinitesimali: in basa à i so appunti, un impurtanti
mumentu di svolta in u so travagliu fù u 17 aprili 1675, quandu riiscì à imprudà
par a prima volta l'intigrali par truvà l'aria di l'insemu di punti difinitu:

Circa a paternità di a scuparta ebbi incù Newton una celebra lita. Leibniz
intrudussi parechji nutazioni usati sempri in u calculu, par asempiu u segnu di
intigrali ( ∫ ), chì ripprisenta una S allungata (da u latinu summa) è a d usata
par i diffirinziali (da u latinu differentia). Leibniz pinsava ch'è i simbuli
fussini moltu impurtanti par a cumprinsioni di i cosi. Circò dinò di sviluppà un
ambiziosu "alfabetu di u pinsamentu umanu" (da eddu chjamatu characteristica
universalis), in u quali circò di ripprisentà i cuncetti fundamintali usendu
simbuli è cumbinendu li par ripprisentà pinsamenti più cumplessi, senza parò mai
ghjunghja à una cunclusioni.

U so contributu filusoficu à a metafisica hè basatu nantu à a Munadulugia, chì
introduci i Munadi com'è "formi sustanziali di l'essaru". I Munadi sò spezii di
atomi spirituali, eterni, micca scumpunibuli, individuali, chì suvitani i so
leghji probbii, ùn interaghjiscini micca, ognuna di eddi rifletti l'intreiu
universu in un'armunia prestabilita. Diu è l'omu sò ancu munadi: i munadi
diffariscini trà eddi par a quantità di cuscenza ch'è ognuna hà di sè è di Diu.

In u modu abbuzzatu in pricidenza, u cuncettu di munadi risolvi u prublemu di
l'interazzioni trà menti è materia chì sorghji in u sistemu di Descartes, cusì
com'è l'individuazioni à l'apparenza prublematica in u sistemu di Baruch
Spinoza, chì ripprisenta i criaturi individuali com'è modificazioni accidintali
di un'unica sustanza. A Theodicee prova à ghjustificà l'imparfizzioni apparenti
di u mondu sustinendu ch'eddu hè u migliori frà i mondi pussibuli. U mondu devi
essa u migliori è u più equilibratu di i mondi, parchì hè statu criatu da un Diu
parfettu. In stu modu u prublemu di u mali hè risoltu à priori; micca à
posteriori, ch'è Kant usarà par argumintà l'immurtalità di l'anima. L'idei ùn sò
micca incumpatibili; l'affirmazioni "hè u migliori di i mondi pussibuli" hè un
ghjudicamentu sinteticu à priori.

Invece a "soluzioni à posteriori" hè una virità di fattu, Kant diciaristi una
raghjoni pratica; a soluzioni "à priori" hè una virità di raghjoni, una raghjoni
pura (diciaristi Kant) à a quali hè tinutu u filosofu. A critica di Voltaire
ferma filusofica parchì micca mossa annantu à un pianu matafisicu, ma annantu à
u latu praticu di i spirienzi umani, l'unicu in u quali hè debuli (com'è nutava
u stessu Leibniz). Leibniz in nomu di a metafisica sustinia a prima virità.
Leibniz hà scupartu a matematica di i limiti è u principu di l'indiscernibili,
imprudatu in i scenzi, sicondu u quali dui cosi chì parini uguali - è frà i
quali dunqua a raghjoni ùn trova micca diffarenzi - sò in rialità listessa cosa,
postu ch'è dui cosi idantichi ùn poni micca esista. Da stu principu diduci u
principu di raghjoni sufficienti par u quali ogni cosa chì hè, hà una causa. Stu
principu implica u prima, in u sensu chì par parlà di diffarenza ci devi essa un
mutivu (veda di i diffarenzi, par appuntu), rindendu inutuli di uparà una
distinzioni à tutti i costi.

U principu di raghjoni sufficienti l'ubbligava davanti à i mali di u mondu à
truvà ci una ghjustificazioni, senza nigà ni l'esistenza à diffarenza di a
pusizioni di Sant'Austinu è di altri filosofi. A frasa "Vivimu in u migliori di
i mondi pussibuli", moltu spessu scuntistualizata, fù guardata incù schernu è
malignità da parechji so cuntimpuranei, soprattuttu Voltaire, chì parudiò
Leibniz in a so nuvedda Candide, induva u filosofu tedescu apparisci sottu i
spoglii di un certu Duttori Pangloss. Sicondu altri critichi, eppuri, Pangloss
ùn ripprisintaria micca una maligna è supirficiali caricatura di Leibniz, ma di
Maupertuis, celebru scentificu è prisidenti di l'Accademia di i Scenzi di
Berlinu, in i riguardi di u quali Voltaire nutria una publica numicizia, è
ch'eddu avia dighjà attaccatu in Micromégas è in l'Histoire du Docteur Akakia.
Stu nomu diriveghja da a ricerca di Leibniz, guasi addisparata (è mai cunclusa),
di crià un linguaghju univirsali, basatu annantu à elementi minimi cumuni à
tutti i lingui. Da st'opara u terminu panglussisimu si rifirisci à parsoni chì
sustenini di viva in u migliori mondu pussibuli.

A cuncizzioni di Leibniz era contrapposta à a tesa di Newton di un universu
custituitu da un muvimentu casuali di particeddi chì interagiscini sicondu a
sola leghji di gravità. Tali leghji, infatti, sicondu Leibniz era insufficienti
à spiigà l'ordini, a prisenza di strutturi urganizati è di a vita in l'universu
è più raziunali di u cuntinuu intarventu di u "Rilughjaiu" criatori di
l'universu iputizatu da Newton. Leibniz hè ritinutu com'è a prima parsona à avè
sughjiritu ch'è u cuncettu di ritruazioni fussi utuli par spiigà molti finomini
in parechji campi di studiu.

Leibniz scrissi un Pianu di criazioni di una sucità di l'Arti è di i Scenzi in
Alimagna di u quali u prima obiettivu hè di "pruducia abbastanza nutrimentu par
a nazioni à u fini […] di migliurà l'industrii, di faciulità a sorti di a mani
d'opara manuali […] à traversu u prugressu tecnulogicu, di renda sempri à un
prezzu aburdevuli i macchini termichi, mutori di basa di l'azzioni miccanica, à
u fini ch'è tutti possini custantamenti spirimintà tutti i tipi di pinsamenti è
idei innuvatrici, probbii à eddi stessi è à l'altri, senza perda tempu
priziosu". Leibniz cunsidareghja ch'è a schiavitù ùn migliora micca a
pruduttività: hè unu frazu parchì a vera ricchezza risedi in i capacità di i
citatini di invintà. In A Sucità è l'Ecunumia, Leibniz aghjunghji: "hè parchì
tanta ghjenti [i lavoratori] divaria essa ridutta à tanta puvartà par u bè di
cusì pochi? A Sucità avarà dunqua par scopu puntuali quiddu di libarà u
travagliadori da a so miseria".

L'utupia, com'è in stu casu, ancu s'è ùn pò micca essa righjunta, vali com'è
limita à a quali tenda. U scrittu nasci à l'internu di una disputa incù u
filosofu libaralistu John Locke. Leibniz ritinia ch'è un Statu duvissi favurizà
a criazioni di invinzioni, di macchini è di manifatturi, à u fini di libarà
l'omu da u travagliu fisicu più alienanti è di dà à a sucità più pinsadori è più
capacità. In u savviu puliticu Nantu à a leghji naturali, Leibniz affirmò ch'è a
sucità parfetta hè quidda di a quali l'obiettivu hè a filicità suprema è
generali.

Da u so enormu epistulariu, risulta ch'è Leibniz ebbi influenza vicinu à molti
corti auropei, finu à a Russia di Pietro u Grandi, di u quali fù cunsiglieri; in
l'arcu di anni di attività diplumatica riiscì à tessa una reta di amicizii incù
punsadori ripublicani in u mondu. Ancu quisti riintravani in u prugramma
puliticu ch'è Benjamin Franklin è Alexander Hamilton aviani in menti par
l'America. Sicondu Leibniz a ricchezza di una nazioni ùn risedi micca nè in
l'ori di travagliu incurpurati in i bè (è "in u sudori" nicissariu à producia
li) nè in l'abbundanza di oru chì currispondi à un attivu di a bilancia
cummirciali (più spurtazioni ch'è impurtazioni); par u filosofu a ricchezza hè
in prima locu a capacità di una nazioni di pruducia beni, u principali pruduttu
di una sucità sò i parsoni, è a ricchezza cunsisti in a dispunibilità di un
capitali umanu di cunniscenza è di un'industria manifatturiera in gradu di
garantiscia un futuru à a crescita ecunomica. Par quissa ogni ripublica sicondu
Leibniz avaristi divutu invistiscia in a struzzioni è mantena una probbia
industria manifatturiera. In un certu sensu à i nazioni (com'è à ogni individuu
cuscenti) era applicata a nuzioni di munadi.

A disputa nantu à i priurità in l'invinzioni di u calculu infinitu ùn hè micca
prumossa dirittamenti da Newton è Leibniz, ma da parechji parsunaghji di sicondu
pianu. Par asempiu in u 1699 Leibniz osserva ch'è in l'Opara di Wallis sò stati
riprudutti lettari soii è di Newton; è spiega ch'è Wallis l'avia chertu u
parmissu di publicazioni è ch'è l'avia lasciatu libaru di intarvena annantu à i
testi, ma ch'è, par mancanza di tempu, l'avia dittu di fà com'è megliu cridissi.
À a fini ùn si pintia micca di sta scelta. Fatio de Duiller intantu attacca
Leibniz apartamenti in so un travagliu, chjamendu lu sicondu scupridori di u
calculu è sughjirendu senza mezi tarmini ch'eddu avia cupiatu da Newton. À renda
a situazioni più sgradevuli ci hè u fattu ch'è u testu di Dullier fù editatu
incù l'imprimatur di a Royal Society. Di fronti à i rimustranzi di Leibniz,
eppuri, sii Wallis sii u sicritariu di a Royal Society li purghjitini i so
probbii scusi.



https://co.wikipedia.org/wiki/Ghjobba

Ghjobba hè un patriarca idumeu è l'eroe di u Libru di Ghjobba, libru di i
Ketuvim di a Bibbia ebraica è classificatu da i cristiani trà i libri
sapienziali di l'Anticu Tistamentu. L'equivalente arabu hè Ayoub (أيوب Ayyūb), a
variante turca hè Eyüp, è u significatu di u so nome hè "perseguitu", chì
"supporta l'avversità".

Ghjobba ripprisenta l'imaghjine di u ghjustu di u quale a fede hè messa à a
prova da parte di Diu. I catolichi ne festighjeghjanu a santità u 10 maghju. Una
moschea d'Istanbul porta stu nome, quellu di un cumpagnu di Magumettu mortu
cumbattendu davante à a cità chì si chjamava à quellu tempu Custantinopuli. A
dinastia di l'Ayyubidi fundata da u futuru sultanu Saladinu prese u propriu nome
da u babbu di 'ssu persunaghju.

Nonustante e so caratteristiche di ghjustu, u nome di Ghjobba vene da e prove
ch'è Satanassu l'hà fattu subisce. Ghjobba supporta incù rassignazione a perdita
di i so bè, di i so figlioli è ancu e suffrenze duvute à a so malatia. Inoltre
supporta i rimproveri di trè amichi soi, senza ghjastimmà una sola volta u so
Diu. Diu li spiigherà dopu ch'è ùn ci vole micca à ghjudicà l'azzione divine da
u puntu di vista umanu. Infine u ristabilirà in tutti i so averi, radduppiendu
li ancu.

U Coranu cita Ghjobba cum'è un prufeta nobile è generosu. Diu l'hà amatu assai
apposta ch'ellu hè statu un di i so più umili è fideli servitori. Hà aiutatu
l'urfanelli è hà sfamatu i povari. Videndu a divuzione di Ghjobba versu Diu,
Satanassu hà dicisu di tentà lu ma senza riesce ci. Eppuru Satanassu hà tentatu
a so moglia Rama incù successu. Diu tandu l'hà culmatu di miserie è hà divutu
soffre incù pacenzia.

Ghjobba ripprisenta a cuntradizione trà u ghjustu chì soffre senza colpa è u
malvaghju chì invece hè prosperu: hè a metafura d'una ricerca di a ghjustizia
chì diveria culpisce à chì face u male è assolve è ricumpensà à chì face u bè.

Sicondu l'abrei, in u periodu di l'esiliu babilunese ci era a cunvinzione ch'è u
malvaghju era ghjustamente punitu incù u dulore o a perdita di bè materiali,
cum'è effettu immediatu, guasi meccanicu, di e so gattive azzione mentre u bonu,
quandu agiscìa bè, era subitu primiatu incù l'abbundanza è a ficundità.

Per l'abrei (cum'è per e pupulazione semitiche) l'amicizia incù Diu di l'omu
ghjustu hè purtatrice d'una ricumpensa terrena. U casu d'un ghjustu culpitu da a
suffrenza divia esse cunsideratu cum'è un incidente limitatu in u tempu, da
ammaistrà incù a prudenza, a pacenzia, e virtù di a Savviezza chì avarianu
inghjennatu a fine di u dulore è u premiu immediatu.

Quandu si custatava ch'è l'omu inghustu gudia è pruspirava nonustante a so
malvaghjità, a murale ebraica, cum'è ancu quella greca, cum'è affiora da e
tragedie di u ciclu d'Edipu, sustenia ch'è a furtuna di quessi seria di breve
durata è ch'è a ghjustizia divina seria intervinuta per rimette in equilibriu i
pari di a bilancia cundannendu s'ellu ùn hè elli, ma a so figliulanza sicondu u
principiu ch'è i figlioli paganu per e colpe di i patri. Quessa pudia accade
ancu per u ghjustu chì, forse senza sapè la, ùn piglia micca in contu l'effettu
d'azzione malvaghje cummesse da i so patri. Geremia (VII seculu a.C.) invece è
soprattuttu Ezechiele (VI seculu a.C.), avianu invece in modu chjaru dettu, in
anticipu annantu à u Libru di Ghjobba, prubabilamente di u V seculu a.C., ch'è i
figlii ùn paganu micca per e colpe di i patri è i patri ùn paganu micca per e
colpe di i figlii, ma ognunu paga per sè. (cfr. Ezechiele.

Accade chì Ghjobba fussi mintuvatu in a cultura è in a litteratura corsa. Per
esempiu in a sprissione: vede à Ghjobba, chì vole dì: soffre assai: aghju vistu
à Ghjobba!



https://co.wikipedia.org/wiki/Ghjacumu_Santu_Versini

Ghjacumu Santu Versini hè natu in Marignana u 10 aprile di u 1867. Era u
figliolu di Ghjuvan' Dumenicu Versini (1838-1927) è di Livia Maria Antonini
(1845-1892). S'hè maritatu in Aiacciu u 28 d'aprile di u 1885 incù Maria Nunzia
Orsini detta Clementina. Incun ella ebbi un figliolu: Ghjuvan' Dumenicu
(1885-1887). Si rimaritò dopu, u 28 di dicembre di u 1894, in Marignana incù
Saveria Furtunata Versini (1869-1956).

Ghjacumu Santu Versini hè statu dinù u fundatore incù Saveriu Paoli di a rivista
A Cispra di marzu 1914. Ùn hè statu publicatu cà un solu numeru di a rivista,
chì subitu dopu hè vinuta a guerra. Ma A Cispra publicò puesie di prima trinca
cum'è quelle di l'autore (in particulare M'innamoru o Neve) è ebbi dopu
un'influenza prufonda annantu à U Riacquistu, prumuvendu in particulare u
cuncettu di soluzione pulitica à u prublemu corsu è quellu d'autonomia par a
Corsica.

Ghjacumu Santu Versini hà cullaburatu dopu à u ghjurnale aiaccinu "L'Eveil" da
dicembre di u 1921 à ottobre di u 1922. U cugnome di Ghjacumu Santu Versini era
"Buscagliolu". Di prufissione, hè statu stitutore in Marignana.

Hè cunsideratu cum'è un pueta corsu di prima trinca. Com'ellu a dice Julian
Mattei: "Trova omu in a so opera una scrittura delicata assai capace à dì u
mondu cù una sensibilità ricercata cum’è ind’è a so puesia "M'innamoru".



https://co.wikipedia.org/wiki/Fen%C3%B2menu

U terminu fenòmenu hè utilizzatu in rifarimentu à un evintu ussarvevuli,
talvolta in l'usu currente suprattuttu se a segnu chi sè qualcosa di speciale,
(l'urighjne di a parola hè greca, da phainomenon = ciò chì hè manifestu, è
partantu ussarvevuli).

U penseru di Kant si pone à u vertice di una lunga riflessione annantu à a vera
natura di i fenòmeni iniziata ghjà in u V sec. A.C. incù l'atumismu di
Demucritu; pà una ricustruzione di quissa tematica vedi fenumenismu. Da Cartesiu
à Kant i due principali indirizzii filusofici, raziunalismu è empirismu, pur
divarghjendu annantu à quasi tuttu cuncurdanu annantu à a natura puramente
fenumenica di u mondu sensibili è quotidianu.

U terminu vene utilizzatu da Immanuel Kant in sensu tecnicu, in uppusizione à u
terminu 'noumenu'. I fenòmeni custituisconu u mondu cusì cum'è appà à i nostri
sensi, è ùn cum'è essu hè indipendentemente da a nostra esparenza di essu (a
"cosa in sé", das ding an sich). L'omi ùn ponu micca, secondu Kant, cunusce a
realtà in sé, ma sultantu attraversu l'esparenza pussibile di essa ("a cosa pà
me", das ding für mich). In tal modu a filusofia vene à cuincide incù lu studiu
di l'esperenza umana di u mondu.

U cuncettu di 'fenòmenu' hè à a base di quella tradizione filusofica nota incù u
nomu di fenumenuloghja. Figure di spiccu di quissa tradizione sò Hegel, Husserl,
Heidegger, Merleau-Ponty è Derrida.

A cuncezione di Kant di u fenòmenu ha moltu influenzatu u mudellu psicudinamicu
di a psiculoghja, è e teurie chì studianu l'interazioni frà mente, carvellu è
mondu esternu.

Fenòmenu hè un qualunque evintu ussarvevuli. I fenòmeni sò l'ughjetti di studiu
di a scenza.

Hè pussibili raggruppà sottu una denuminazione più specifica ognunu u fenòmenu
di un varunque ambitu, è uttene à esempiu - à partì da ognunu l'evintu chì ha à
chì fà incù l'ottica è incù a luce - a categuria fenòmeni ottici.

Qualchì di quissi fenòmeni ricadenu à u di fori di ciò chì di solitu si intende
pà "scenza". Essi vingonu trattati à a voce fenòmeni anomali.



https://co.wikipedia.org/wiki/Economia

Un esisti micca una difinizioni unica di l'ecunumia. Parechji difinizioni poni
essa mintuvati:

I Grechi funu i primi à svilupà un pinsamentu economicu (Platone è Aristotele).
Ma ci volse dopu aspettà fin'à a Rinascita pè avè e prime teorie economiche chì
ùn sianu ghjustu una parte d'un pinsamentu filosoficu, cù i mercantilisti. Stu
mercantilisimu hà avutu una grande influenza annant'à e politiche economiche è
culuniale di l'Imperiu Spagnolu.

In u seculu 17 si svilupò a prima teoria nant'à u capitalisimu nascente : u
fisiocratisimu, di quale a grande figura fù François Quesnay. I fisiocrati funu
i primi à pinsà l'economia naziunale cume un circuitu, basatu nant'à a
produzzione agricola.

Adam Smith, professore di filosofia à l'università di Glasgow, è chi scuntrò
François Quesnay durante un viaghju in Auropa, hè cunsideratu cume u «babbu» di
l'economia classica. Fù u primu à parlà d'accumulazione di capitale, di
crescenza economica, o ancu di divisione di u travagliu. Ghjè unu di i teorichi
di u liberalisimu. Adam Smith hè ancu quellu chi parlò pè a prima vulta di a
Manu Invisibile di u mercatu.

Astri economisti classichi funu : Thomas Robert Malthus, Jean Baptiste Say è
David Ricardo.

L'economisti classichi pinsavanu chì u più importante in un produttu hè u valore
di scambiu è micca u valore d'impiegu. Hè ciò ch'elli criticheghjanu
l'economisti neo-classichi, cume Léon Walras è Thomas Friedmann. Quessi
neu-classichi anu svilupattu una economia matematica, assai furmale (cume ind'a
microeconomia).

I classichi cume i neu-classichi vedenu l'omu cume un homo economicus,
raziunale.

I liberali cume Adam Smith o ancu Milton Friedman pensanu chì u mercatu ghjè un
sistemu naturale. Quessa hè criticatu da a socioeconomia. Károly Polányi scrivò
cusì chì l'economia di mercatu discritta da i classichi hè u fruttu di decisione
suciale hè pulitiche pè «disincastrà» u mercatu da a sucità.

Astri autori assai importante sò John Maynard Keynes, u fundatore di unu di i
grande currenti di a macroeconomia, è Friedrich von Hayek.



https://co.wikipedia.org/wiki/Credo

U Credo (in latinu : « Creu ») hè a professione di fede di a magioranza di i
cristiani. Ci n'hè due versioni principali:

- U Simbolu di Nicea : credo in unum Deum: creu in un' Diu solu. (conciliu di
Nicea, 325 dopu Cristu)

U Credo hè a sintesa o compediu di a fede cristiana. U Simbolu di Sant'Atanasiu
hè più ampiu.

Credo in unum Deum, Patrem omnipotentem, factorem caeli et terrae, visibilium
omnium et invisibilium.

Et in unum Dominum Iesum Christum, Filium Dei unigenitum, et ex Patre natum ante
omnia saecula. Deum de Deo, Lumen de Lumine, Deum verum de Deo vero, genitum,
non factum, consubstantialem Patri; per quem omnia facta sunt. Qui propter nos
homines, et propter nostram salutem descendit de caelis. Et incarnatus est de
Spiritu Sancto ex Maria Virgine, et homo factus est. Crucifixus etiam pro nobis
sub Pontio Pilato, passus, et sepultus est. Et resurrexit tertia die, secundum
Scripturas, et ascendit in caelum, sedet ad dexteram Patris. Et iterum venturus
est cum gloria, iudicare vivos et mortuos, cuius regni non erit finis.

Et in Spiritum Sanctum, Dominum et vivificantem, qui ex Patre Filioque procedit.
Qui cum Patre et Filio simul adoratur et conglorificatur: qui locutus est per
prophetas. Et unam, sanctam, catholicam et apostolicam Ecclesiam. Confiteor unum
baptisma in remissionem peccatorum. Et expecto resurrectionem mortuorum, et
vitam venturi saeculi. Amen.

U Credo ùn hè micca una di e preghere. Hè a professione di fede di i a
magioranza di cristiani.



https://co.wikipedia.org/wiki/Cappellina

A Cappellina (Cyanistes caeruleus) hè un acellu chì face parte di a famiglia di
i Paridae.

A cappellina hè longa circa 10,5-12 cm è pesa intornu à i 12 gr. U piumaghju hè
moltu vivace, prisintendu per i dui sessi una culurazione turchina cobaltu
annantu à u tupezzu, annantu à l'ale è annantu à a coda. Hè virdiccia annantu à
u spinu, cù una maschera bianca in faccia, attravirsata da una linia nera à
l'altezza di l'ochji, è u pettu hè giallu zolfaru. Hà un bizzicu neru, fattu à
punta, è zampe corte è rubuste grisgiu-turchine. I ghjovani sò moltu più gialli
ch'è l'esimplari adulti, è anu un caratteru assai ghjucarinu.

U periudu di l'accuppiamentu principia di frivaghju. A cappellina nidificheghja
in qualsiasi cavità di l'arburi, ceppi, muri o in i nidi artificiali. U stessu
nidu hè imprudatu annu dopu à annu. Hè prutettu di manera custante durente a
cova. Hè rializatu imprudendu murzu, lana, peli è piume. I piuconi sò curati da
i dui parenti per 15-20 ghjorni.

A cappellina hè diffusa da l'Europa occidentale finu à l'Asia occidentale è Asia
sittentriunale. Vive per u più in i boschi cullinari, ma hè ancu un
friquentadore assiduu di fruttete è orti induv'ellu hè pussibule à ammirà la in
e so acrobazie trà i rami, à a ricerca di cibu.

U cantu hè moltu elaburatu è pò esse intesu tuttu l'annu ma si sente per u più
in u periudu da frivaghju à ghjugnu. Varieghja trà un vivace teerrrr, tee, tee,
tee à un churr di spiritu rimpruverante.

A cappellina hè cumuna in Corsica. Ci so dinò altri nomi corsi per a cappellina
chì facenu referenza à u fattu chì li piace di tantu in tantu à stuzzicà i
bugni: a scurzicabugnu, a scurzicagna, a stuzzicagna o a scherzicabugna (in u
Taravu).

A cappellina hè u titulu d'una canzone per i zitelli creata da Cristofanu
Limongi:



https://co.wikipedia.org/wiki/Asinu_di_Buridanu

L'asinu di Buridanu (o "Paradossu di l'asinu") hè un apolugu tradiziunalamenti
attribuitu à u filosufu Ghjuvanni Buridanu ma chì prubabilamenti ùn hè micca
duvutu ad eddu, postu ch'è "ùn si trova micca in i scritti di Buridanu, nè
currispondi à i so idei rilativamenti à a libartà, datu ch'eddu oscilla
piuttostu trà u vuluntarisimu è l'idantificazioni (aristutilicu-avirruistica) di
intillettu è vulintà. Hè prubabili chì a storia, dirivata da un prublemu di u De
coelo (Aristotili, De coelo, II, 295 b 31-34), sii nata in i discussioni di
scola, induva hè ducumintata." . L'apolugu narra com'è un asinu postu trà dui
muchja di fenu parfittamenti uguali è à listessa distanza ùn sà sceglia qualessu
inizià à manghjà murendu di fami in l'incertezza. Sicondu Buridanu l'intillettu
hè sempri in gradu d'indicà à l'omu qualessa sii a scelta ghjusta trà i diversi
altirnativi tantu chì s'è, par assurdu, a scelta fussi custituita da dui
elementi idantichi a vulintà si paralizaristi alminu chì ùn si scigliessi di ùn
sceglia micca. Leibniz discussi di stu paradossu in i so Saggi di tiudicea
ussirvendu chì in natura ùn esistini micca, com'è avveni inveci in matematica,
dui rialità parfittamenti idantichi è chì dunqua l'azzioni umana hè sempri
ditarminata da una pricisa causa, magari à no scunnisciuta ma esistenti: " ...Hè
vera chì, s'è u casu fussi pussibuli, bisugnaria à dì chì [l'asinu] si lascessi
mora di fami;...Infatti l'Universu ùn pudaria micca essa divisu in dui parti...
in manera chì tuttu sii uguali è simili da una parti è da l'altra, com'è
un'ellissi o com'è ogni figura piana, di a catiguria di quiddi chì eiu chjamu
"anfidestri" [à dui lati], par essa cusì divisa in dui parti uguali da una linia
retta qualsiasi passanti par u so centru... Si avarani dunqua molti cosi di
l'asinu è fora di l'asinu, bench'è ùn ci appariscini, chì u ditarminaria à andà
da una parti piuttostu chì da l'altra; è quantunqua l'omu sii libaru, mentri
l'asinu ùn l'hè, ùn hè menu veru, par listessa raghjoni, chì ancu in l'omu u
casu d'un parfettu equilibriu trà dui partiti hè impussibili, è chì un anghjulu,
o alminu Diu, pudaria sempri renda raghjoni di u partitu chì l'omu hà presu,
assignendu una causa o una raghjoni inclinanti chì l'hà induttu rialmenti à
piglià lu, bench'è sta raghjoni sii à spessu moltu cumplessa è incuncipibili à
no stessi, parchì u cuncatinamentu di i causi liati trà eddi và luntanu. "
L'asinu di Buridanu ispirò ancu una puisia di Voltaire :



https://co.wikipedia.org/wiki/Arca_di_No%C3%A8

In u racontu biblicu l'arca di Noè hè una grandi imbarcazioni custruita annantu
à indicazioni divina da Noè par sfughja u Dilluviu univirsali, à fini di fà ci
scampà a spezia umana è l'altri essari viventi. Un racontu analogu, in u duminiu
di l'epupea di Gilgamesh, affonda i so radichi in a mitulugia mesuputamica.

U racontu di u dilluviu hè cuntinutu in i capituli 6, 9-9, 19 di a Genesi. U
racontu hè strutturatu par sottulinià chì Diu ùn sminteca micca l'omu ghjustu è
l'altri criaturi di soiu.

A Genesi, à u capitulu 6, 14 afferma chì l'Arca hè stata custruita in "legnu
risinosu" o "legnu di גפר" in ebraicu (littaralamenti gofer o gopher o "kedr").
A Jewish Encyclopedia iputizeghja ch'è sta sprissioni hè prubabilamenti una
traduzioni di u babilunesu gushure iş erini (= "travi di cedru") o di l'assiru
giparu (= "canna"). A Vulgata latina, in u V seculu, l'hà trascrittu com'è
lignis levigatis (= "legnu pulitu"). A virsioni di Sittanta greca ùn
minziuneghja alcuna qualità di legnu in particulari ma evucheghja a custruzzioni
di una grandi imbarcazioni quatrata incù una coppula incatramatu drentu è fora.
Antichi traduzioni inglesi, trà qualessi a Bibbia di Rè Ghjacumu di u XVII
seculu, sceglini simpliciamenti di ùn traducia micca l'esprissioni. Molti
traduzioni muderni indicheghjani u cipressu nantu à a basa d'un falsu
raghjunamentu etimulogicu induttu da accustamenti funetichi, bench'è a parola
ebraica imprudata in a Bibbia par disignà u cipressu sii "erez". Altri virsioni
cuntempuranii pruponini u pinu o ripigliani l'idea di u cedru. Sughjirimenti più
ricenti, frà altri, ani avanzatu l'ipotesi chì u testu aghji persu u so sensu
probbiu, longu i seculi, par via d'altirazioni, o ch'eddu faccia rifirimentu à
un tipu di legnu oghji scumparsu, o ancu ch'eddu si trattava simpliciamenti
d'una cattiva trascrizzioni d'a parola kopher (= "resina"). À i ghjorna d'oghji,
nisciuna di st'ipotesi riscoti l'unanimità di i cunsensi.

A Bibbia riporta chì l'arca misurava 300 cubiti di lunghezza. In l'antichità sò
stati imprudati parechji cubiti di misuri diversi, ma quantunqua moltu simili; a
maiò parti di i studii littaralisti cuncordani in u fattu d'attribuiscia à
l'imbarcazioni una lunghezza apprussimativa di 137 metri, lunghezza in ogni casu
supiriori à quidda di qualsiasi imbarcazioni in legnu chì sii mai statu
sturicamenti custruita finu à a fini di u 1800. Sicondu parechji fonti
l'ammiragliu chinesu Zheng He, à l'iniziu di u XV seculu, avaristi imprudatu
ghjunchi longhi finu à 122 metri, ma 'ssu numaru pudaria essa fruttu
d'esasgerazioni. U scuna Wyoming, lanciatu in u 1909, era longu "sultantu" 107
metri è ripprisenta u più grandi scaffu in legnu mai custruitu chì si pò attistà
ni incù cirtezza l'esistenza. Sta navi, d'altra parti, avia bisognu di rinforzi
di farru par impidiscia i difurmazioni, è d'una pompa à vapori par cuntrastà
serii prublemi di falti. I ricircadori littaralisti chì accettani sti
ughjizzioni - è ùn sò micca tutti - ritenini chì Noè avaria custruitu l'arca
ricurrendu à tecnulugii cumparsi dopu u XIXu seculu.

A storia di Noè è di l'arca fù ughjettu di numarosi arricchimenti in a tarda
litteratura rabbinica ebraica. Diu avia rivilatu à Noè comu custruiscia l'Arca
ancu fendu li cunnoscia i misuri ch'è parechji tipi d'arburi, anch'eddi
priditarminati è da eddu piantati è cultivati, avariani raghjuntu in u tempu
nicissariu. Infatti ùn si saria micca pussutu stazzunà assi di tali misuri è par
quissa quiddi funi par appuntu di diffarenti misuri currispundenti à quiddi di
l'assi. U fattu chì Noè ùn aghji micca ghjudicatu utuli d'avvertiscia i so
cuntimpuranei di u priculu ch'eddi curriani hè statu in gran' parti intarpritatu
com'è una limita à a so supposta rittitudina - forsi st'omu paria ghjustu
sultantu par cuntrastu incù una generazioni particularamenti currotta? (cfr
Zaddiq) Sicondu un'altra tradizioni hà effittivamenti diffusu trà l'omini
l'avvirtimentu divinu è hà piantatu i limei guasi centu vinti anni prima di
l'inundazioni parchì i piccatori avissini u tempu di piglià cuscenza di i so
difetti è di cambià. Par pruteghja à Noè è a so famiglia da i malvaghji chì
rallintavani u travagliu è i trasinavani, Diu hà ancu postu liona è altri
animali salvatichi à l'intrata di l'arca.

Sicondu un midrash Diu o l'anghjuli ani riunitu l'animali intornu à l'arca, incù
u cibu nicissariu; l'animali puri da korban funi inveci circati è ricuparati par
renda maghjuramenti apprizzievuli 'ssa Mitzvah. Datu chì ùn s'era ancora fatta
senta a nicissità di distingua l'animali impuri da l'animali puri, quist'ultimi
si fecini ricunnoscia invinuchjendu si innanzi à Noè quand'eddi intriani in
l'arca. Un'antra fonti afferma ch'edda hè l'arca stessa chì hà distintu u puru
da l'impuru, ammittendu in u so internu setti coppii di i primi è sultantu dui
di i sicondi.

Noè, duranti u Dilluviu, si sacrificò ghjornu è notti par l'alimantazioni è a
cura di l'animali, è ùn durmì micca una sola volta in tuttu l'annu ch'eddu passò
indrentu à l'arca. L'animali erani i migliori esimplari di i so spezii è si
cumpurtàni ammirevulamenti. Fora di u ghjacaru, u corbu è Cam, i coppii
s'astensini da qualsiasi unioni, ancu à fini di a prucriazioni in modu chì u
numaru di criaturi à escia da l'arca fussii asattamenti listessu ch'è à
l'intrata. Noè fù fertu da u lionu, rindendu lu inabili à compia i so obblighi
cultuali: u sacrifiziu rializatu dopu à u viaghju fù dunqua scumpiitu da u
figliolu Sem. U corbu, da parti soia, posi parechji prublemi, quand'eddu ricusò
di lascià l'arca, apposta ch'è si suspittava ch'eddu avissi gattivi intinzioni
versu una di i donni in l'arca custruita da Noè. Eppuri, com'è sottulinieghjani
i cummintadori, Diu disidarava salvà u corbu, apposta ch'è i so discindenti
erani distinati à nutriscia u prufeta Elia.

I rifiuti è l'acqui di scaricu erani cunfinati in u più bassu di i trè ponti di
l'arca. L'umani è l'animali puri accupavani u sicondu, mentri l'animali impuri è
l'aceddi erani accatastati in u liveddu più elevatu. Una tradizioni diffarenti
situeghja i rifiuti à u ponti supiriori, da qualessu erani lampati in mari
grazia à una catarazza piazzata apposta. Petri priziosi, lucicanti com'è in
pienu ghjornu, furniscìani a luci à l'internu. Infatti ùn si pudia micca
distingua a luci di u ghjornu è i tenebri di a notti à l'internu di l'Arca senza
a luci di 'ssi petri duranti a notti è a so upacità duranti u ghjornu. Diu
s'assicurò chì i dirrati alimintari firmessini sani.

U ghjiganti Og, rè di Bashân, facia necissariamenti parti di i furtunati
passaghjeri, apposta chì i so discindenti sò mintuvati in i libri successivi di
a Torah: à causa di a so diminsioni fisica, fù ubbligatu à firmà à l'esternu,
una cosa chì richiesi di furniscia li u cibu à traversu un tafonu praticatu in a
pareta di l'arca.

I scrittori à l'iniziu di l'era cristiana si cimintoni in intarpritazioni molti
elaburati riguardu à a storia di l'arca. Agostino d'Ippona (354-430) in a Cità
di Diu dimostra chì i prupurzioni di l'arca currispondini à quiddi di u corpu
umanu, imaghjini à so volta di u corpu di Ghjesù Cristu è dunqua di a Ghjesgia.
L'idantificazioni di l'arca incù a ghjesgia si pò ritruvà ancu in u ritu
anglicanu di u battezimu, chì cunsisti in u dumandà à Diu "chì in a so grandi
pietà hà salvatu Noè", di riceva in u senu di a Ghjesgia u battizatu. San
Ghjirolmu (347-420) s'intarissò à a figura di u corbu chì partì da l'arca è ùn
feci micca ritornu, definiscendu lu com'è "l'infettu aceddu di a curruzzioni"
ch'eddu ci voli à alluntanà da sè grazia à u ritu di u battezimu. A culombula è
u ramu d'alivu simbulizeghjani u Spiritu Santu, eppo dopu a speranza di
salvezza, è, in tempi più muderni, a paci.

Annantu à un pianu più praticu, Origene (182-251), riplichendu à un avvirsariu
chì dubitava chì l'arca avissi pussutu cuntena tutti l'animali di u mondu,
sviluppò un argumentu eruditu riguardu à a misura di i cubiti. U tiolugu spiigò
ch'è Mosè, tandu cunsidaratu tradiziunalamenti com'è l'autori di u libru di a
Genesi, era statu addivatu in l'anticu Egittu, induva u cubitu avia una misura
più longa ch'è quidda ebraica. À quiddi tempi l'arca era discritta com'è una
piramida tronca, à basa rittangulari, chì si ristringhjia versu a cima finu à
una summità quatrata di un cubitu di latu. Ùn hè ch'è versu u XII seculu l'arca
fù rapprinsintata com'è una scatula rittangulari dutata di un tettu inclinatu.

Noè (Nuh) hè un di i cinqui principali prufeti di l'Islamu, è a so storia servi
generalamenti à illustrà a sorti di quiddi chì rifiutani d'ascultà a parola
divina. I rifirimenti à u prufeta sò diffusi à traversu u Coranu, ma sò
particularamenti friquenti in a sura 11, intitulata Houd, da u virsettu 27 à u
51. Di manera diffarenti di a tradizioni ebraica, chì improda par discriva
l'arca tarmini vaghi chì poni traducia si com'è "scatula" o "cassa", a sura 29,
virsettu 15, parla di safina , veni à dì di un'barca cumuna, è a sura 54,
virsettu 13, evucheghja da parti soia "un ughjettu di tavuli è di chjodi".
L'arca si saristi firmata annantu à u "monti Joudi", idantificatu da a
tradizioni in una cuddina situata nantu à a ribba livanti di u Tigri, vicinu à a
cità di Mossoul in u nordu di l'Iraccu. Al Masudi (mortu in u 956) priciseghja
ancu ch'è u postu induva a barca s'era firmata pudia sempri essa vistu à quiddu
tempu. L'autori aghjunghji chì l'arca principiò u so viaghju in a cità di Koufa,
à u centru di l'Iraccu, è navigò finu à a Mecca, induv'edda feci u ghjiru di a
Kaaba, prima di vultà finalmenti annantu à u monti Joudi. U Coranu metti d'altra
parti sti paroli in a bocca di Noè, chì s'addrizza à i so cuntimpuranei (Sura
11, virsettu 41): "Intriti drentu. U viaghju è l'ammogliu siini in nomu di Allah
". Al Baidawi, chì scrivi in u XIII seculu, ni diduci chì Noè pruclamò u nomu di
Allah par metta l'arca in muvimentu, è ch'eddu feci listessa cosa par firmà la.

U dilluviu fù inviatu da Allah in risposta à i prigheri di Noè, sicondu u quali
a so leva ormai currotta divia essa distrutta. Ma postu ch'è Noè era un omu
ghjustu, cuntinuava in u frattempu à pridicà, è tantu feci chì sittanta idulatri
si cunvirtitini è u raghjunsini annantu à l'arca, ciò chì purtò cusì u numaru
tutali di passaghjeri umani à sittantu ottu (postu ch'è a famiglia di Noè
cuntava ottu membri). Sti sittanta cunvirtiti ùn ebbini quantunqua micca
criaturi, è a tutalità di l'essari umani nati dopu l'inundazioni scendi da i trè
figlioli di Noè. Eppuri quist'ultimu avia un quartu figliolu (o nipoti sicondu
parechji virsioni), Canaan, chì ricusò di cunverta si è murì annigatu.
Al-Baidawi riteni ch'è i diminsioni di l'arca erani di trè centu cubiti di
lunghezza, cinquanta di larghezza è trenta d'altezza. Spiega dopu chì u prima di
i trè piani era distinatu à l'animali salvatichi è dumestichi, mentri u sicondu
accuglia l'essari umani è chì u terzu cuntinia l'aceddi. Annantu à ogni tavula
apparia u nomu di un prufeta. Trè tavuli mancanti, chì simbulizeghjani dunqua
trè prufeti, funi purtati da l'Egittu da Og, figliolu di Anaq, u solu di i
ghjiganti à sopravviva à u dilluviu. U corpu di Adamu fù postu in u mezu di a
barca, par siparà l'omini da i donni. Noè è i so cumpagni passàni cinqui o sei
mesa à bordu di l'arca, à a fini di qualessi Noè inviò un corbu. Ma quist'ultimu
si firmò par sfamà si incù una carogna, è fù maladittu da Noè, chì inviò tandu
una culombula, cunsidarata da tandu com'è l'amica di l'umanità. Al Masudi scrivi
chì Allah urdinò à a terra di assorba l'acqua di u dilluviu, è chì parechji
tarritorii pocu lestri ricivitini l'acqua salata com'è punizioni, divintendu
tandu secchi è aridi. L'acqua chì ùn fù micca assurbita furmò i mari è l'
uceani, tantu ch'è parechji acqui di u dilluviu esistini sempri oghji.

Noè lasciò l'arca u decimu ghjornu di Muharram, veni à dì l'Achoura. I
sopravviventi custruitini una cità à i peda di u monti Joudi, ch'eddi battizàni
Thamanin (uttanta) à causa di u so numaru. Noè chjusi tandu l'arca è ni affidò a
chjavi à Sem. Yaqout à u-Rumi (1179-1229) cita ancu una muschea custruita da Noè
è visibuli à a so ebbica. Inquantu à Ibn Battuta, ripurtò d'avè suparatu u monti
Joudi in u corsu di i so viaghji (XIV seculu). I musulmani attuali, bench'è pocu
purtati à impignà si in una ricerca attiva di l'arca, pensani ch'edda esisti
aancu oghji, nantu à i tippali più elevati di a muntagna.



https://co.wikipedia.org/wiki/Aquisgrana

Aquisgrana (da l'italianu; in francese: Aix-la-Chapelle; in tedescu: Aachen o
ancu Bad Aachen) hè una cità in Germania incù più di 250.000 abitenti, vicinu à
e fruntiere cù la Bèlgica è li Paesi Bassi. A superficia hè di 160 km². Dapoi u
1890, quandu a cità hà avutu più di 100.000 abitenti, Aquisgrana hè cunsiderata
cum'è a grande cità a più occidentale di u paese.

Hè una vechja, un'antica cità incù una storia assai longa. Si tratta d'una
fundazione di l'antichi Rumani. Hè cunnusciuta pè u so riccu patrimoniu
culturale è architettònicu. Aquisgrana hà un vescu è una scola tècnica.

Aquisgrana hè situata in u dettu land (statu federale) di Nordu Renu-Westfalia,
à a trìplice fruntiera di Germania-Bèlgica-Paesi Bassi. A lunghezza di a
fruntiera di a cità hè di 87,7 chilòmetri, di i quali 23,8 km cun a Bèlgica è
21,8 km cù i Paesi Bassi.

Ci sò parechji toponimi per a cità di Aquisgrana. In lingua corsa, lu nome
Aquisgrana da u talianu hè storicamente lògicu, ma oghje, perchì a Còrsica face
parte di u statu francese è ci hè una grande influenza di a lingua francese
nant'à a lingua corsa, u nome francese Aix-la-Chapelle hè ancu, forse più
cunnusciutu.



https://co.wikipedia.org/wiki/Anthony_Perkins

Anthony Perkins (* 4 d'aprile 1932 New York, New York, SUA; † 12 di settembre
1992 Los Angeles, California, SUA) hè statu un attore americanu, chì hà ancu
travagliatu in Francia.

Hè diventatu famosu soprattuttu pè a parte di Norman Bates in u filmu Psycho
(Psicosi) di Alfred Hitchcock. Hà ghjucatu un assassinu psicopaticu, tantu
cunvincente ch'è 'ssa interpretazione hè cunsiderata cum'è unu di i migliori
rendimenti in a storia di u filmu. U rollu hà incollatu à ellu è hà spèssu
limitatu l'ufferta pè altri rolli. Torna oghje, u nome di Anthony Perkins si
lega inseparabilmente cun u nome di Norman Bates.

Ma e soie altre interpretazioni ùn sò micca menu impressionanti, nè quelle prima
nè quelle dopu à Psycho. Ghjà in u 1957 Perkins hè statu nominatu pè un Oscar pè
u megliu attore secundariu in u filmu Friendly Persuasion (A lege di u Signore).
In u 1961 hà ricevutu u premiu di interpretazione maschile di u Festivale di
Cannes, pè Goodbye Again (Tenite caru Brahms?). L'annu dopu, Perkins hà avutu un
rollu principale in Le Procès (U prucessu) di Orson Welles.



https://co.wikipedia.org/wiki/Alata

I limiti giugraffichi di a cumuna sò cumpresi trà u monti Gozzi, u golfu di
Lava, Punta Pozzu di Borgu, Aiacciu, Villanova, Appiettu è Afà.

A Alata ci sò addivatori di pecuri è capri chì pruducenu spicialità corsi (u
brocciu, figateddi, ecc.); Inoltri in l'ultimi anni si sviloppa un sittori
turisticu grazia à a vicinanza cù Aiacciu.

Situatu a 600 m di altezza, offri una vista nantu à Aiacciu, chì và finu à
l'intrata di u golfu di Portu, nantu à i muntagni vicini è nantu à u monti
Cintu, a più alta muntagna di a Corsica (2706 m).

U Casteddu di a Punta hè a ricustituzioni di unu di i pavigliona di u Palazu di
i Tuileries à Parighji chì brusgiò in 1871 è fubbi distruttu in 1882.

Jérôme Pozzo di Borgo, grandi numicu di Napulionu uttensi grandi parti di i
petri par custruì un casteddu in un tarritoriu di i Pozu di Borgu situatu nantu
à i cuddini di Aiacciu par mustrà a so suprimazia.

A ricustruzzioni di u casteddu ebbi locu da 1886 à 1894, ma u casteddu brusgiò u
7 d'austu 1978 un incendiu di a vighjitazioni di a machja si prupagò à u tettu
chì purtò danni in a struttura. In 1991 u cunsigliu ginarali di a Corsica
Suttana hà dicisu l'acquisizioni di u Casteddu di a Punta è di u so tarrenu di
40 ettari da a famidda Pozzu di Borgu.

A riparazioni di u tettu fubbi rializata in 1996, chì metti cusì u casteddu à u
riparu da antri danni duvuti à l'acqua piuvana.

Golfo magnificu cù un paesu di vacanzi situata nantu à a cumuna di Alata induva
in 1985 fubbini scuparti trè muneti d'oru rumani.

U paesi d'Alata hè statu mintuvatu qualchì volta da i scrivani corsi. Par
asempiu, da Monsignori Di La Fuata: (Preti Santu, Girendu a Corsica):



https://co.wikipedia.org/wiki/Zittula

A Zittula corsa (Sitta Whiteheadi) hè una spezia d'acellu chì face parte di a
famiglia di i Sittidae. A zìttula corsa hè un acellu rarissimu chì ùn esiste
ch'è in Corsica ed hè un simbulu di l'avifauna di Corsica. Hè un tipu di zittula
abbastanza chjuca, misurendu circa 12 cm. E parte superiore sò grisge azurate,
iinvece e parte inferiore sò bianche grisgiogne. U masciu si distingue di a
femina per via di a so calotta cumplittamente nera. A spezia hè sedentaria,
territuriale è poca sbetica. Si nutrisce à spessu altu in i pini larici,
cunsumendu per u più pignottuli, ma chjappendu dinù qualchì insettu bulante. A
staghjone di riproduzione hà locu trà aprile è maghju. U nidu hè postu in u
fustu di unu vechju pinu, è a cuvata conta cinqui à sei ovi. I ghjovani si
sbabbanu 22 à 24 ghjorni dopu a so nascita.

A zittula manghja invertebrati è insetti. D'inguernu, i varmi sò scarsi è a
zittula si nutrisce di i granelli di i pini larici, chì ci sò in abundanza da
nuvembre sin'à marzu. D'inguernu, quand'è u tempu hè dolce è asciuttu, i
pignottule s'aprenu è lascianu scappà i granelli. In tempu di neve o di fretu
invece, e pignottule fermanu chjuse è e pichjarine ùn ponu manghjà si i
granelli. Per via di quessa, a zittula hà imparatu à mette da cantu, quandu u
tempu hè asciuttu, i granelli sopra i branconi, sottu à e scorze, o ancu in i
tavoni di l'arburi, per pudè li manghjà più dopu. Hè cusì chì a zittula pò durà
è passà l'inguirnata, ancu s'ellu accade ch'ellu ci fussi u nivone.

A zìttula fù rimarcata prima da un viaghjadore inglese, John Whitehead, durente
un viaghju in Corsica. Whitehead truvò una zittula u 12 ghjugnu di u 1883 è a
vultò in Ingliterra, ma senza sapè chì 'ss'acellu ùn era micca cunisciutu à
l'epica da a cumunità scentifica. Fù qualchì mese dopu chi u cunservatore di e
cullezzione d'acelli in u British Museum of Natural History, Richard Bowdler
Sharpe, hà pussutu discrive per a prima volta a zittula in a litteratura
scentifica. Sharpe chjamò a zittula sitta whiteadi in l'onore di John Whitehead.
A pichajrina hè stata cunsiderata parechji anni dopu, cum'è una spezia endemica
di Corsica.

A zìttula di Corsica face parte di a famiglia di e sittidae, chì cumporta vinti
quattru spezie d'acelli cunnisciute in Africa, in America, è in Eurasia. Parte è
più si trovanu in l'emisferu nordu. Ci sò e differenze morfulogiche frà e
diverse sittidae ma anu in cumunu una coda corta è e patte forte, ciò chì li
permette di falà in i fusti di l'arburi à capu in ghjò.

Un estimu di u 1960-1980 ricensa 2000 à 3000 coppii, scumpartuti annantu à 240
km2 quand'elli si contanu invece circa 3000 coppii annantu à più di 430 km2 in u
1950. In u 2000, Thibault è i so coautori stimanu l'effettivi à 2075-3010
coppii. In u 2013, sicondu l'UICN, Thibault è coautori stimanu a pupulazione di
a zittula trà 3100 è 4400 individui maturi, vene à dì 4600 à 6600 acelli in
tutale. Un estimu di 2011 di l'areale di ripartizione purtava quessa à 185 km2.
A zittula era cunsiderata da l'Unione internaziunale per a cunsirvazione di a
natura cum'è "guasi minacciata" in u 1988, di "preoccupazione minore" in 2004,
2008 è 2009. Dapoi u 2010, a zittula hè cunsideratu cum'è "vulnerabile",
Thibault è coautori stimendu u so declinu à 10 % durente e deci annate
precedente in unu articulu pubblicatu in u 2011.

A zittula conta frà i so predatori u pichjarone ('Dendrocopos major') chì pò
attaccà i nidi è i ghjovani acelli, allarghendu ne a cavità di u nidu per accede
à a pruginitura di e zittule. Ùn sò micca tutti l'individui chì attaccanu i
nidi, chì è zittule è pichji ponu qualchì volta ancu nichjà in listessu arburu.
U Topu mascheratu ('Eliomys quercinus') hè dinù un pussibule predatore, essendu
dighjà statu ossirvatu durmendu in un nidu è suspittatu di parechje perdite. In
una minima misura, u falcu stantarolu ('Accipiter nisus') puderia cuntà frà e so
prede a zittula corsa : resti di zittula sò stati signalati in l'alimentazione
di unu di 'ssi acelli di preda in u 1967, è Hans Löhrl mintuveghja in u 1988
ch'è e zittule corse ch'ellu alleva in cattività si nascondenu s'elle vedenu un
rapace. A Ghjandaghja ('Garrulus glandarius') puderia dinù esse unu predatore
più o menu impurtante di i ghjovani à u spiccà di bulu.

Un studiu di u 2005 mintuvava ch'è i nidi di diversi coppii eranu situati da 284
à 404 metri l'uni da l'altri sicondu l'annate (trà 1998 è 2003). I dui membri di
u coppiu scavanu u nidu, riimprudendu à spessu e cavità abbuzzate da i
pichjaroni ('Dendrocopos major'), ma evitendu u grande risicu di predazione di
l'anziani nidi di quelli acelli. Ci ponu esse duie intrate à a cavità s'è u
fustu hè particularmente tarulatu. L'intrata misura trà 3 è 4 cm di larghezza, è
a cavità in media 56 x 109 mm per una prufundità media di 12 cm. U nidu hè postu
trà 2 è 30 metri sopra à terra. Hè custituitu da diversi elementi vegetali
(spine di pinu, curteccia è casciappule) è tapizzatu di materie più dolce, cum'è
piume, marmuzzu, crinu o lichenu.

A femina face l'ovi à a fine d'aprile o à u principiu di maghju, da quattru à
sei (in media 5,1) ovi ovali bianchi è tacchi di brunu o di rossu, soprattuttu
annantu à l'estremità larga, incù qualchì piccule marche brune o grigi o
violettu scuru. John Whitehead cumpara in taglia l'ovi à quelli di a Cappellina
('Parus major'). Sicondu Francis Jourdain chì paraguneghja 42 ovi (14 cullittati
da Whitehead, i 28 altri da ellu stessu), misuranu in media 17,18 x 12,96 mm. U
pesu mediu, calculatu per 17 di 'ssi ovi, hè 82,2 milligrammes. A cuvatura dura
da 14 à 17 ghjorni. Hè fatta da a femina sola, ch'è u masciu nutrisce in media
3,2 volte per ora. U bizzicu è l'ala di i piugoni crescenu di manera rigulare,
tantu ch'è u tarsu si stabilisce à parte si di u dodicesimu ghjornu. A calotta
diventa più bughja l'ondicesimu ghjornu, è i ghjovani anu un piumaghju cumplettu
à u capu di vinti ghjorni, in media.

A nichjata conta in generale 3 à 6 (in media 4,3) ghjovani à u spiccà di bulu,
chì chettanu u nidu à l'età di 22 à 24 ghjorni. S'è a prima nichjata fiasca o hè
persa, u coppiu ne riface una siconda trà u 28 maghju è u 16 ghjugnu ; u terzu
di 'ssi nichjate di sustituzione hè effittuatu in un antru arburi. D'una annata
à l'altra, circa a mità di i coppii cambianu d'arburi per nichjà. I ghjovani
aghjunghjenu a so maturità sissuale in l'annata è si ponu riproduce da l'annata
dopu a so nascita. U tassu annuale di sopravvivenza hè statu stimatu à 61,6 %
per i masci (più di trè individui annantu à cinqui passanu l'annata). A spiranza
di vita hè male cunnisciuta ma a marcatura culurata hà mustratu ch'è certi
individui ponu ghjunghje sin'à l'età di sei anni.

À i ghjorni d'oghje, a zittula corsa hè a sola spezia d'acelli endemica di
Corsica. U so areale ricopre a maiò parte di l'isula, assai muntagnosa. Si trova
'ss'acellu dapoi a furesta di Tartaghjine à u nordu insin'à quella di l'Uspidale
à u sudu, ma hè particularmente abondante in i massicci di Monte Cintu, di Monte
Rutondu, di Monte Rinosu è di l'Alcudine. Si ponu mintuvà dinù duie pupulazione
isulate, in Castagniccia in u nordestu di l'isula, è in a muntagna di Cagna à u
sudu.

A zittula corsa priferisce e fureste di pini larici (Pinus nigra laricio),
cumpurtendu dinù qualchì chjarina. 'Sss'ambiente hè abbastanza asciuttu d'istate
(trè simane à dui mesi di sicchina) è cunnosce forte acquate di vaghjimu o
d'inguernu (800-1 800 mm per annu). A zittula hè sedentaria. Campa in generale
in e valle incasciate trà 1 000 è 1 500 metri d'altitudine trà aprile è uttrove,
ma pò esse scuntrata da 750 à 1 800 metri d'altitudine, bench'è e fureste menu
spesse in altura li cunvenghinu menu. Fala più in ghjò d'inguernu, è pò stà
tandu in e fureste miste à pini larici è marittimi (Pinus pinaster) o i boschi
di ghjallichi (Abies alba). Ma l'indizii di u so pupulamentu sò
significativamente più debuli ch'è in i boschi di pini larici puri. A zittula
scansa dinù i boschi duminati da l'arburi assai casciuti o mischiati cun elli.

A zittula hè una spezie endemica di Corsica. Hè prisente tuttu l'annu in
l'isula. A zittula stà in e fureste di pini è di preferenza in e fureste di pini
larici, cum'è a furesta di l'Ospidale, Bavella o a furesta di Tartaghjine, à una
altezza situata trà 1000 è 1500 metri. Pò accade, ma più raramente, chì a
zittula sciglissi u pinu maritimu. A zittula priferisce u pinu larice, chì ne
manghja i granelli è sò più tenneri ch'è quelli di quess'altri varietà di pinu.
A zittula sceglie di preferenza u fustu tarulatu di un pinu làrice, o un
brancone troncu o carbunatu da a saietta, per fà ci u so nidu. Piace di più à a
zittula l'arburi chì anu u fustu incù un diamitru impurtantu. U nidu si cumpone
di una parte dura è di una parte più soffice. A parte dura cumporta murzu è
pizzatelli di legnu. A parte molla invece cumporta piume è peli. Accade qualchì
volta ch'è a zittula si pigliessi u nidu abandunatu di un pichjettu. U nidu hè
fattu à un'altura trà 1,5 metru è 30 metri. D'invernu, per via di u fretu
cagiunatu da a neve, a zittula chetta e pinete è si stalla più in bassu, à
spessu in e castagnicce. A populazione di pichjarine hè stimata frà 1600 è 2700
coppii (Thibault 2005). S'hè usservatu una piccula calata di a pupulazione
isulana 'ssi ultima anni. 'Ssa piccula pupulazione hè debule è minacciata da
l'incendii è a sparizione di i pini larici, in certi lochi.

I vechji pini assicureghjanu à a zittula un cibu abundante, è a spezia hè
assente di i sittori induve l'arburi facenu menu di 28 cm di diamitru, è induve
u pinu lariciu hè minuritariu riguardu à altre essenze. I lochi i più
suscettibili d'aggrundà a zittula corsa contanu arburi maiò (alti più di 16 m} è
di grossu diamitru (superiore à 58 cm). A priferenza di l'acellu per u pinu
lariciu riguardu à u pinu marittimu si puderia spiigà per a durezza di i
granelli di u sicondu. In una pruspittiva storica, Thibault è coautori spieganu
in 2002 ch'è "a zittula corsa è u pinu lariciu, prubabilmente prisenti in
l'isula dapoi almenu u mezu di u Quaternariu, hanu duvutu affruntà ci l'ultime
fluttuazione climatiche di u Pleistocene, e quale hanu cagiunatu prufonde
mudifiche in a cumpusizione è a ripartizione di a vegetazione. Hè verisimile
ch'è a zittula hà sopravvivutu in i pini larici durente tutta 'ssu periodu."

A zittula hè ancu chjamata a pichjarina, pichjasorda. Hè chjamata dinù a
furmicula in u Cruzinu.



https://co.wikipedia.org/wiki/Triangulu

In giumitria, u triangulu hè un poligunu furmatu da trè anguli o vertici è da
trè lati. Ripprisenta a figura incù u più picculu numaru di lati, chì trè hè u
numaru minimu di sigmenti nicissarii par dilimità una superficia chjusa.

Dui trianguli sò cungruenti s'eddi suddisfani alminu un di i criterii di
cungruenza.

Dui trianguli si dicini simili s'eddi suddisfani alminu un di i criterii di
similitudina.

Par i trianguli chì ùn sò micca rittanguli vali una generalisazioni di u tiurema
di Pitagora cunnisciuta in trigunumitria com'è tiurema di Carnot.

À ogni triangulu sò assuciati parechji punti, ciascunu di i quali assumi un
rollu chì, in calchì manera, u qualificheghja com'è cintrali par u triangulu
stessu. Si poni definiscia sti punti di manera cuncisa riferendu si à un
triangulu T {\displaystyle T} di u quali dinutemu cù A {\displaystyle A} , B
{\displaystyle B} è C {\displaystyle C} i vertici è i lati opposti
rispittivamenti cù a {\displaystyle a} , b {\displaystyle b} è c {\displaystyle
c} .

L'aria d'un triangulu pò essa truvata par via trigunumetrica. Usendu i lettari
di a figura à dritta, l'altezza h = a sin ⁡ γ {\displaystyle h=a\sin \gamma } .
Sustituiscendu quissa in a formula truvata innanzi (par via giumetrica), S = 1 2
a b sin ⁡ γ {\displaystyle S={\frac {1}{2}}ab\sin \gamma } . L'aria d'un
triangulu hè dunqua ancu uguali à u mezu pruduttu di dui lati par u sinu di
l'angulu cumpresu.

Par via di cunsiquenza, par l'idantità sin ⁡ x = sin ⁡ ( π − x ) {\displaystyle
\sin x=\sin(\pi -x)} , l'aria d'un qualsiasi triangulu incù i dui lati a
{\displaystyle a} è b {\displaystyle b} è l'angulu cumpresu γ {\displaystyle
\gamma } , hè uguali à l'aria di u triangulu incù i stessi lati a {\displaystyle
a} è b {\displaystyle b} ma incù l'angulu cumpresu supplimintariu ( π − γ )
{\displaystyle (\pi -\gamma )}

L'aria d'un parallelugramma incù dui lati aghjacenti a {\displaystyle a} è b
{\displaystyle b} è angulu cumpresu γ {\displaystyle \gamma } hè u doppiu di
quidda di u triangulu chì hà i stessi dati, veni à dì a b sin ⁡ γ {\displaystyle
ab\sin \gamma } .

Par risolva u triangulu, veni à dì ditarminà a misura di tutti i lati è anguli,
dati dui lati è l'angulu cumpresu frà eddi, o un latu è i dui anguli aghjacenti,
s'usani u tiurema di i sini è u tiurema di u cusinu, quist'ultimu essendu megliu
cunnisciutu cù u nomu di tiurema di Carnot.

L'aria A {\displaystyle A} di u triangulu pò essa misurata incù a formula
matematica:

induva b {\displaystyle b} hè a basa è h {\displaystyle h} l'altezza à edda
rilativa, parchì u triangulu hè cunsidaratu com'è a mità d'un parallelugramma di
basa b {\displaystyle b} è altezza h {\displaystyle h} .

induva a {\displaystyle a} , b {\displaystyle b} è c {\displaystyle c} sò i lati
è p {\displaystyle p} u mezu perimetru (Formula d'Erone).

Cunsidarendu un triangulu A B C {\displaystyle ABC} in u pianu cartesianu
individuatu par via di i coppii di cuurdinati di i vertici ( x A , y A ) , ( x B
, y B ) , ( x C , y C ) {\displaystyle
(x_{A},y_{A}),(x_{B},y_{B}),(x_{C},y_{C})} .

U cuncettu di triangulu si stendi ed hè ampiamenti usatu in tutti i giumitrii
non euclidei. Un triangulu in una giumitria non euclidea si distingui in
generali par u fattu ch'è a somma di i so anguli interni ùn hè micca 180°: sta
somma hè infiriori à 180° par ogni triangulu in u casu d'una giumitria
iperbolica, mentri edda hè supiriori par ogni triangulu in u casu d'una
giumitria ellittica



https://co.wikipedia.org/wiki/Torra_d%27Erbalunga

A torra d'Erbalunga hè una torra di Corsica. Si trova annantu à a cumuna di
Brandu. A torra d'Erbalunga hè situata à l'estremità d'un picculu pinzu davanti
à a marina d'Erbalunga.

Hè stata edificata à u seculu XVI. À tempi antichi, vene à dì à i seculi XVI,
XII è XVIII, a torra dipendia di l'abitanti di e cumune di a cumunità di Brandu,
cum'è a torra di Lavasina o a torra di Sagru à u nordu. Durenti a guerra trà
Genuva è a Francia, da 1550 à 1560, ci eranu à spessu e battaglie in i circondi
d'Erbalunga. I signori d'Erbalunga eranu favurevuli à Genua, invece quelli di
Brandu eranu in favore di a Francia. Hè accadutu cusì chì a torra ricevissi 77
cannunate tirate da e truppe francese è turche, chì anu dannificatu tandu a
torra d'Erbalunga, chì era tenuta à l'epica da Alessandro Gentile.

A torra d'Erbalunga hè classata cum'è munimentu storicu. Hè scritta à
l'inventariu di i munimenti storichi dipoi u 24 ghjennaghju di u 1995. Hè a
Cullettività Territuriale di Corsica chì s'accapa di a gestione di a torra
d'Erbalunga, dopu à u trasferrimentu chì hè statu fattu da u dicretu 2003-1111
di u 18 di nuvembre 2003.



https://co.wikipedia.org/wiki/Tiurema_di_Pitagora

U tiurema di Pitagora (o Teurema di Pitagora) hè un tiurema di a giumitria
euclidea chì stabilisci una rilazioni fundamintali trà i lati d'un triangulu
rittangulu è com'è pò essa cunsidaratu dinò una virsioni limitata ad eddi di u
Tiurema di Carnot.

Ciò ch'è à l'ebbica muderna hè cunnisciutu com'è tiurema di Pitagora hè di
solitu attribuitu di a filosofu è matematicu Pitagora. In rialità u so enunciatu
(ma micca a so dimustrazioni) era ghjà cunnisciutu da i babilunesi, è era
cunnisciutu ancu in China è sicuramenti in India com'eddi a dimostrani molti
scritti frà i quali u Yuktibhasa. A dimustrazioni di u tiurema hè inveci incù
ogni prubabilità ultiriori à Pitagora.

oppuri: In ogni triangulu rittangulu l' aria di u quatratu custruitu nantu à
l'iputenusa hè sempri uguali à a somma di l' arii di i quatrati custruiti
annantu à i cateti.

Datu un triangulu rittangulu di lati a, b è c, è imprudendu c par disignà a so
iputenusa è a è b par i so cateti, u tiurema hè espressu da l'equazioni:

S'è a terna a , b , c {\displaystyle {a,b,c}} hè custituita da numari intieri
tandu si chjama terna pitagorica.

Invirsamenti, ogni triangulu in u quali i trè lati virificheghjani sta prubità
hè rittangulu: stu tiurema, incù a so dimustrazioni, apparisci in l'ultimu
enunciatu di l'Elementi.

A dimustrazioni classica di u tiurema di Pitagora cumpletta u prima libru di l'
Elementi di Euclide, è ni custituisci u filu cunduttori. Essendu datu ch'eddu
richiedi u postulatu di i paralleli, ùn vali micca in i giumitrii non-euclidei è
in a giumitria neutrali. In u testu d'Euclide a dimustrazioni di u tiurema hè
immediatamenti priciduta da a dimustrazioni di a custruibilità di i quatrati.
L'esistenza stessa di i quatrati dipendi infatti da u postulatu di i paralleli è
sparisci in i giumitrii non euclidei. St'aspettu di u prublemu hè in generali
trascuratu in a didattica cuntimpuranea, chì tendi spessu à assuma com'è
evidenti l'esistenza di i quatrati.

Essendu u tiurema un di i più noti di a storia di a matematica, ni esistini
multissimi dimustrazioni, in tutali parechji cintunara, opara di matematichi,
astronumi, agenti di cambiu, par asempiu un prisidenti americanu James A.
Garfield è Liunardu da Vinci. Par stu tiurema sò stati classificati da u
scentificu americanu Elisha Scott Loomis 371 diffarenti dimustrazioni, chì sò
stati publicati in u 1927 in u so libru The Pythagorean Proposition.

A dimustrazioni attribuita à u matematicu è astronumu persianu Abu'l-Wafa versu
a fini di u X seculu d.C. è riscuparta da l'agenti di cambiu Henry Perigal
(truvata in u 1835-1840, publicata in 1872 è dopu in 1891) si basa nantu à a
scumpusizioni di u quatratu custruitu nantu à u catetu maiò, in giaddu annantu à
l'imaghjini: tagliendu lu infatti incù dui retti passanti par u so centru, una
parpindiculari è una parallela à l'iputenusa, si pò ricumpona di manera à
incurpurà l'altru quatratu, è furmendu u quatratu nantu à l'iputenusa, com'è in
a figura. Stu prucidimentu hè liatu à u prublemu di a trisezioni di u quatratu.

Esisti ancu una dimustrazioni in forma puetica, di l'astronumu Sir George Airy,
in inglesu:

Com'eddu si vedi annantu à a figura, tolti i 4 trianguli rittanguli (in giaddu
d'aria ( a ∗ b ) / 2 {\displaystyle (a*b)/2} ) à u quatratu più grandi, chì
currispondi à l'aria ( a + b ) 2 {\displaystyle (a+b)^{2}} , s'otteni u quatratu
più chjucu, rapprisintatu in biancu, chì equivali inveci à l'aria c 2
{\displaystyle c^{2}} .

Dunqua ( a + b ) 2 − 4 ∗ ( a ∗ b ) / 2 = c 2 {\displaystyle
(a+b)^{2}-4*(a*b)/2=c^{2}} d'induva risulvendu s'otteni : a 2 + b 2 = c 2
{\displaystyle a^{2}+b^{2}=c^{2}}

Un'antra dimustrazioni giumetrica particularamenti significativa, chì in a so
custruzzioni ùn cumparisci alcun' quatratu, fù truvata in u 1876 da Garfield,
chì in seguitu divintò u vintesimu Prisidenti di i Stati Uniti d'America. Tandu
in l'armata, Garfield cummintò u so risultatu: "Quissa hè calcosa annantu à a
quali i dui rami di u parlamentu pudarani essa d'accordu".

In formuli, dittu a u catetu rossu, b u turchinu è c l'iputenusa, è ricurdendu a
putenza di u binomiu

Una (apparenti) dimustrazioni sputicamenti algebrica faci usu di i numari
cumplessi è di a formula d'Euleru: siini a, b i cateti è c l'iputenusa. S'è i
cateti sò alliniati annantu à l'assi, t'avemu

In rialità si tratta sola d'una dimustrazioni apparenti, appostu ch'è u
risultatu hè suppostu implicitamenti in l'usu di l'idantità e i θ e − i θ = 1
{\displaystyle e^{i\theta }e^{-i\theta }=1} .

S'è infatti si sustituisci à l'espuninziali imaginariu a so difinizioni,
l'idantità si rivela essa: ( cos ⁡ θ + i sen ⁡ θ ) ( cos ⁡ θ − i sen ⁡ θ ) = 1
{\displaystyle (\cos \theta +i\operatorname {sen} \theta )(\cos \theta
-i\operatorname {sen} \theta )=1} , veni à dì cos 2 ⁡ θ + sen 2 ⁡ θ = 1
{\displaystyle \cos ^{2}\theta +\operatorname {sen} ^{2}\theta =1}

(S'è inveci l'espuninziali imaginariu hè difinitu à traversu a somma di a so
seria di Taylor, tandu u prublemu diventa quiddu di dimustrà a rilazioni a + i b
= c e i θ {\displaystyle a+ib=ce^{i\theta }} , induva a, b è c sò i misuri di i
cateti è l'iputenusa d'un triangulu rittangulu: prublemu chì a so suluzioni ùn
hè micca più simplicia ch'è i dimustrazioni pricidenti di u tiurema di
Pitagora).

Un'antra dimustrazioni improda u prima tiurema di Euclide. Si traccia l'altezza
nantu à l'iputenusa, di lunghezza h {\displaystyle h} . Quidda spezza
l'iputenusa in dui sigmenti, di lunghezza p {\displaystyle p} è q {\displaystyle
q} . U tiurema di Euclide furnisci i rilazioni

Lemma 1: Tinendu contu di u tiurema di i tangenti si pò diducia da a figura
pricidenti ch'è a distanza trà un vertici è u puntu di tangenza di un di i dui
lati di u quali hè estremu incù l'inchjerchju hè uguali à a diffarenza trà u
mezu perimetru è u latu oppostu a quiddu vertici. Infatti ogni latu hè cumpostu
da dui di sti trè sigmenti, inoltri sti sigmenti sò uguali à dui à dui (quiddi
aghjacenti, sempri par via di u tiurema di i tangenti) è a somma di tutti è sei
hè uguali à u perimetru; par quissa a somma di tutti è trè sigmenti di lunghezza
distinta hè uguali à u mezu perimetru è ognunu di quissi hè dunqua u mezu
perimetru menu a somma di l'altri dui, è dunqua u latu oppostu à u vertici à u
quali apparteni.

Lemma 2: In u casu particulari d'un triangulu rittangulu u raghju di a
circumfarenza iscritta hè uguali à u sigmentu chì và da u vertici di l'angulu
rettu à u puntu di tangenza incù l'inchjerchju. Quissa parchì, cunsidarendu u
quadrilateru avendu com'è vertici u vertici di l'angulu rettu, i punti di
tangenza annantu à i cateti è u incentru, si vidaria ch'eddu t'hà trè anguli
retti(dunqua ancu u quartu) è veni à dì ch'eddu hè un rittangulu; ma ancu
ch'eddu t'hà dui lati consecutivi cungruenti (un' antra volta par via di u
tiurema di i tangenti), par quissa hè un rittangulu incù i diminsioni
cungruenti, vali à dì un quatratu è dunqua par difinizioni ogni latu di soiu hè
cungruenti à tutti l'altri. Quissa implicheghja u lemma chì ci vulia à dimustrà.

Lemma 3: Sii p {\displaystyle p} u mezu perimetru, R i {\displaystyle Ri} u
raghju di a circumfarenza inscritta è A {\displaystyle A} l'aria di u triangulu
in quistioni (micca nicissariamenti rittangulu, ma tali in a parti siguenti di a
noscia dimustrazioni); s'hà a formula: A = R i p {\displaystyle A=Rip} . Quissa
si pò virificà cunsidarendu i trè trianguli avendu com'è altezza Ri è com'è basa
è eddu rilativa un di i trè lati è custatendu ch'è A hè uguali à a somma di
l'arii di quiddi trè trianguli; dunqua, chjamendu a {\displaystyle a} , b
{\displaystyle b} è c {\displaystyle c} i trè lati: A = R i a / 2 + R i b / 2 +
R i c / 2 = R i ( a + b + c ) / 2 = R i p {\displaystyle
A=Ria/2+Rib/2+Ric/2=Ri(a+b+c)/2=Rip} .

Dimustrazioni algebrica: Siini a {\displaystyle a} è b {\displaystyle b} i
cateti è c {\displaystyle c} l'iputenusa di u nosciu triangulu rittangulu. Avemu
dunqua: a b / 2 = ( p − c ) p {\displaystyle ab/2=(p-c)p}

a b / 2 = ( ( a + b + c ) / 2 ) ( ( a + b − c ) / 2 ) {\displaystyle
ab/2=((a+b+c)/2)((a+b-c)/2)} à stu puntu, usendu u pruduttu nutevuli "somma par
diffarenza" si otteni:

a b / 2 = ( ( a + b ) 2 − c 2 ) / 4 {\displaystyle ab/2=((a+b)^{2}-c^{2})/4}
avà, par via di "quatratu d'un binomiu" si otteni:

a b / 2 = ( a 2 + b 2 + 2 a b − c 2 ) / 4 {\displaystyle
ab/2=(a^{2}+b^{2}+2ab-c^{2})/4} simplifichendu i dinuminatori:

a b = ( a 2 + b 2 + 2 a b − c 2 ) / 2 {\displaystyle
ab=(a^{2}+b^{2}+2ab-c^{2})/2} prusegui:

a b = a 2 / 2 + b 2 / 2 + a b − c 2 / 2 {\displaystyle
ab=a^{2}/2+b^{2}/2+ab-c^{2}/2}

c 2 / 2 = a 2 / 2 + b 2 / 2 {\displaystyle c^{2}/2=a^{2}/2+b^{2}/2} è da quì,
finalmenti:

c 2 = a 2 + b 2 {\displaystyle c^{2}=a^{2}+b^{2}} chì currispondi par appuntu à
l'enunciatu di u tiurema di pitagora.

Vali ancu l'inversu di u Tiurema di Pitagora (prupusizioni 48 di u prima libru
di l' Elementi di Euclide): "S'è in un triangulu di lati a, b è c vali a
rilazioni a 2 + b 2 = c 2 {\displaystyle a^{2}+b^{2}=c^{2}} , tandu u triangulu
hè rittangulu".

Dimustrazioni. Sii T un triangulu di lati a, b è c tali ch'è a 2 + b 2 = c 2
{\displaystyle a^{2}+b^{2}=c^{2}} . Si cunsidareghja un sicondu triangulu
rittangulu T' chì t'hà i cateti pari à a è b (hè sempri pussibuli di custruiscia
un triangulu rittangulu dati i dui cateti). Par via di u Tiurema di Pitagora
(direttu) l'iputenusa di u triangulu T' sarà para a a 2 + b 2 {\displaystyle
{\sqrt {a^{2}+b^{2}}}} , veni à dì sarà uguali à u latu c di u triangulu T. I
dui trianguli T è T' sarani dunqua cungruenti par via di u terzu criteriu di
cungruenza, avendu tutti è trè i lati uguali. Ma tandu ancu u triangulu T sarà
rittangulu (CVD).

Un curullariu di u tiurema di Pitagora parmetti di ditarminà s'è un triangulu hè
rittangulu, acutangulu o ottusangulu. Induva c currispondi à l'iputenusa, u latu
più longu di i trè, è a + b > c (altrimenti ùn avemu micca un triangulu),
privalini i siguenti rilazioni:

L'enunciatu inversu furnisci ancu un sistemu moltu simpliciu par custruiscia un
angulu rettu (o par cuntrullà a quadratura d'un angulu ghjà esistenti) in
situazioni pratichi, com'è a tupugrafia o u agrimensura.

À titulu d'asempiu, incù una funi di lunghezza para à a somma d'una terna
pitagorica dimu 12, somma di 5, 4 è 3, in una calchì unità di misura) saria
sufficenti di dispona i dui purzioni minori di a corda (quiddi di misura 4 è 3)
à un certu angulu frà eddi; s'è l'estremità di a funi, disposta infini in forma
triangulari, si chjudini, si saparà ch'è l'angulu cumpresu frà i dui purzioni
minori di a corda (à stu puntu i dui cateti) hè cirtamenti rettu.

A più generalisazioni impurtanti di u tiurema di Pitagora hè forsi u tiurema di
u cusinu, chì s'appiega à qualsiasi triangulu (micca nicissariamenti rettu). In
un triangulu incù vertici è anguli indicati com'è in a figura, privali
l'ugualità:

In u casu in u quali γ {\displaystyle \gamma } sii rettu, vali cos ⁡ γ = 0
{\displaystyle \cos \gamma =0} è dunqua l'enunciatu hè equivalenti à u tiurema
di Pitagora. U terminu aghjuntivu pò essa intarpritatu com'è u pruduttu scalariu
di i vettori C A {\displaystyle CA} è C B {\displaystyle CB} .

U tiurema di i seni metti in rilazioni i lunghezzi di i lati d'un triangulu è i
sini di l'anguli opposti. Sta rilazioni s'appiega ancu à qualsiasi triangulu è,
in u casu in u quali quiddu saria rittangulu, pò essa cunsidarata equivalenti à
u tiurema di Pitagora (bench'è di manera menu diretta ch'è rispettu à u tiurema
di u cusinu).

Quandu α {\displaystyle \alpha } hè un angulu rettu, s'otteni β = π / 2 − γ
{\displaystyle \beta =\pi /2-\gamma } è dunqua

Hè pussibuli di stenda u tiurema di Pitagora à qualsiasi triangulu senza fà usu
di funzioni trigunumetrichi com'è u sinu è u cusinu. Datu un triangulu A B C
{\displaystyle ABC} com'è nantu à a figura, si tracciani dui sigmenti chì
cullegani u vertici A {\displaystyle A} incù dui punti g {\displaystyle g} è h
{\displaystyle h} cuntinuti in u sigmentu oppostu B C {\displaystyle BC} (oppuri
in un so prulungamentu), di tali manera ch'è l'anguli A g B {\displaystyle AgB}
è A h C {\displaystyle AhC} siini tremindù uguali à l'angulu α {\displaystyle
\alpha } di u vertici A {\displaystyle A} . A figura mostra un casu in u quali
l'angulu α {\displaystyle \alpha } hè ottusu: s'eddu hè acutu, i dui punti g
{\displaystyle g} è h {\displaystyle h} sò in ordini inversu (u prima a dritta è
u sicondu a manca) è poni escia da u sigmentu B C {\displaystyle BC} .

Quandu α {\displaystyle \alpha } hè un angulu rettu, i punti g {\displaystyle g}
è h {\displaystyle h} cuincidini è s'otteni u tiurema di Pitagora

A rilazioni generali pò essa dimustrata sfruttendu a similitudina frà i
trianguli A B C {\displaystyle ABC} , g B A {\displaystyle gBA} è h A C
{\displaystyle hAC} , chì/ch'è porta à i rilazioni

Una lighjenda conta ch'è Pitagora avaria furmulatu u so tiurema mentri stava
aspittendu un'udienza da Policrate. Pusendu in un grandi salonu di u palazzu di
Samo, Pitagora si missi à ussirvà i chjappeddi quatrati di u pavimentu, si pensa
ch'è n'avaria vistu una rangata tuttu à fattu sopra à una diagunali, furmendu
dui trianguli rittanguli uguali, ma in più d'essa dui trianguli rittanguli erani
dinò isusceli, avendu i dui lati uguali. Pitagora imaginò un quatratu custruitu
nantu à a diagunali di ruttura di a chjappedda, un quatratu avendu com'è lati i
diagunali di i chjappeddi circustanti.



https://co.wikipedia.org/wiki/Talavellu

U nome talavellu seria furmatu incù a radica antica è prelatina tal chì com'è
tar, pal o cal currisponde à un'idea d'altura.

Per Omeru (Odissea XI, 487-491; 539; 573) u talavellu hè a pianta di l'Inferni.
I fiori di u talavellu sò à spessu cunsiderati in a mitulugia com'è "fiori di i
morti". Difatti, u talavellu hè chjamatu "fiori di i morti" in Niolu. Sicondu
Omeru: "induve l'eroi sò caduti i prati si sò ricuperti di talavelli chì avianu
u compitu d'accumpagnà e so anime in l'Ade".

Per l'antichi Grechi u Regnu di i Morti era suddivisu in trè parte: u Tartaru
per l'empii, i Campi Elisi per i boni, è infine i prati di talavelli per quelli
chì in vita ùn eranu stati nè boni nè gattivi. Per tutte ste cridenze, è altre
dinù, i Grechi usavanu à piantà talavelli annantu à e tombe, affinchè i so cari
pudissenu nutrisce si incù e so radiche. I prati di talavelli eranu cunsiderati
com'è u sughjornu di i morti. Un esempiu forse micca casuale l'avemu in Capu
Miseno.

Epimenide, cunsideratu da parechji un di i setti sapienti, usava u talavellu (è
a malva) per e so capacità di scaccià a fame è a sete. A ligenda vole ch'è
Epimenide, grazia à l'usu di radiche è erbe ùn avissi micca avutu bisognu di
manghjà è ch'ellu vissi cusì 157 anni, sicondu Diogene Laerzio. Teofrastu, in a
so "Ricerca annantu à e piante", afferma ch'è e radiche di talavellu sò
cumestibile.

I talavelli sò citati, frà altru, in u "Lodu di a Pazzia" d'Erasmu di Rotterdam,
a quale pianta seria u locu induve, Ella (a pazzia), seria nata. (Par. 8 "Locu
di nascita di a tuntia")

Altri nomi corsi di u talavellu sò: albucciu, biancafiore (Ascu), butalbellu,
butalbucciu, erbucciu, fiore di i morti (Niolu), luminellu, scazzachjulu,
spusata, taravucciu, talabucciu, talavucciu, tarabucciulu, talabeddu, taravellu.

U fustu longu di u talavellu si chjama, sicondu i lochi: accendipippa
(Capicorsu), luminellu, candelu, cirotta (Urnanu), tirulu o zirlu. Sicondu a
legenda, era imprudatu in i cumbatti di i mazzeri: una volta l'annu, u 31 di
lugliu, i mazzeri si battianu di notte incù un bastone fattu cù u tirulu seccu).



https://co.wikipedia.org/wiki/Sticchettu

U sticchettu ('Bacillus rossius') Rossi, 1788, hè un insettu di l'ordini di i
Fasmoidei.

Vivi in u Meditarraniu nordu-uccidintali, spicialamenti in Spagna, Francia
miridiunali, Corsica, Italia è in a penisula balcanica.

Si riproduci sii partenugeneticamenti, sii par via d'una ripruduzioni
anfigonica. L'ova sò di culori scuru tindenti à u neru è sò grandi circa 2 mm.
Subisci una muta, duranti a quali esci da a so peddi par manghjà si la dopu.
Ogni annu si sviloppani dui generazioni, di qualessi a prima veni di branu, è a
siconda d'istati. L'ova di a siconda generazioni sopravvivini à l'inguernu,
mentri l'insetti ùn sopravvivini micca à a staghjoni più freta. Di notti a
femina sponi finu à 16 ova, fendu li simpliciamenti cascà annantu à u tarrenu.
In tutali una femina in u corsu di a so vita pò spona più di 1000 ova. Quissi sò
uvali, longhi 4 mm, larghi 2 mm è di culori marronu. Sicondu a tampiratura, i
ninfi poni cambià peddi à u capu d'un mesi oppuri ancu solu dopu più di un annu.
I masci sò rari è l'adulti sò di culori marronu scuru. A so aspittativa di vita
hè di un annu.

A sottuspezia di Bacillus rossius prisenti in Corsica hè Bacillus rossius
rossius. 'Ssa sottuspezia prisenta grandi affinità di natura genetica è
crumusomica incù i pupulazioni di u Nordu di a Sardegna è l'Isula d'Elba.

Par dui coppii hè sufficienti un tarrariu di 30 x 30 x 30 cm. A tampiratura
divaria essa di cerca 20-25 °C. L'umidità di l'aria divaria essa cumpresa trà 60
è 70%, quidda chì si pò ottena vapurizendu l'acqua di sera, parmittendu cusì à
l'insetti ancu di bia. Com'è fondu di u tarrenu si pò imprudà un mischiu di
terra è di rena. L'insettu sticchettu si nutrisci di fogli di nucettu, lamaghja,
mela, faiu oppuri rosuli. A spezia hè catalugata in u gruppu Phasmid Study Group
è ancu à u numaru PSG 3 è à u numaru 56 geführt.



https://co.wikipedia.org/wiki/Stati_Uniti

I Stati Uniti d'America (in cortu, i Stati Uniti, i SUA o ancu i USA (da
l'inglese : United States of America, United States, USA) sò un Statu d'America
di u Nordu annant'à l'Oceanu Atlanticu è l'Oceanu Pacificu. Hè ancu à spessu
chjamatu "America", ma st'usu hè scurettu perchè l'America hè un cuntinente, è
micca solu un paese.

A presenza umana a più antica hè stata custatata 20 000 anni fà, è si truvava in
Alaska.

Ma quandu ghjunghjenu i coloni in America, 'ssa terra ùn hè per u tantu biota :
ci si trovanu assai Amerindiani.

U cuntinente americanu è statu scupertu da Cristoferu Corombo, un navigatore
ghjenuvese (chì avia campatu in Corsica), in u 1492.

U paese u più anzianu si chjama Saint Augustine (fundata 1565), in Florida,
fundatu da i Spagnoli. Dopu, venenu l'Inglesi, in Virginia è in ciò chi
diventerà a Nova Ingliterra. Ghjè in st'ultimu chì ghjunghjenu i Patri Pelegrini
(Pilgrim Fathers), di religione protestante ma micca anglicana, invece a ghjente
di u Sudu di e colonie sò anglicani. Quandu ind'u nordu si custruisce una sucetà
ugualitaria, u mudellu suciale di u sudu hè quellu di u "gentleman farmer", è hè
dunque di più aristocraticu. Un episodu interessante di st'epica hè a fundazione
di a Pennsylvania da i Quakers. Plymouth è fundata in 1620 da l'Inglesi, è a
Nova-Amsterdam (chì diventerà dopu New-York), hè custruita da l'Olandesi in u
1624.

In u 1775, ci campanu 2 millione d'abitanti. A più grande cità hè tandu
Philadelphia, incù 40 000 abitanti.

I SUA pruclamonu a so indipendenza u 4 ghjuliu 1776, dopu parechji anni di
tensione incù a Grande Britannia, anzituttu à prupositu di a pulitica fiscale.
Ben' intesu, l'Inglesi ùn l'accetanu micca. Fù tandu u principiu di una guerra
chì durara fin'à lu 1783.

A Dichjarazione d'Indipendenza di i Stati Uniti hè firmata famosa pè avè pè a
prima volta ind'a storia parlatu di i diritti inalienabili di l'omu, dicendu :

«... Tenemu cume evidente e seguente verità : tutti l'omi nascenu uguali ; sò
dutati da u Creatore di certi dritti inalienabili ; à mezu à 'ssi dritti si
trovanu a vita, a libertà è a ricerca di u benistà ... »

Ma u rapportu di forza scambia quandu La Fayette vene à aiutà e truppe di George
Washington. In fine di contu, e truppe britanniche sò disfatte è hè signatu u
Trattatu di Parigi chì ricunnosce a suverenità di l'anziane culonie.

I Stati Uniti sò una federazione di 50 stati. Washington DC, a capitala, ùn face
parte di nissunu Statu, è ci vole ancu à mintuvà chì Porto Rico è parechje isule
di u Pacificu facenu parte di i SUA.

I Stati Uniti sò a prima putenza economica di u mondu. Facenu parte di u G8 è di
u G20, è ancu di l'OCDE è di l'ALENA (zona di libaru-scambiu di America di u
nordu). A maioria di e grande imprese multinazionale anu u so sede suciale in i
Stati Uniti (PepsiCo, Microsoft, ecc… )

E più zone dinamiche sò situate à a fruntera cù u Messicu, a Silicon Valley è di
manera generale u litturale punente, è ancu u littorale este, cù a piazza
finanzaria di Wall Street, o l'industria aerospaziale in Florida (Cape
Canaveral).

Malgradu quessa, ghjè di i Stati Uniti chì hè partita a crisi economica di 2010,
cù a crisi di i subprimes in u settore immobiliare, chì s'hè sparsa dopu à u
restu di u settore finanzariu (cù a bancarotta di Lehman Brothers di settembre
di u 2008) è à l'«economia reale». L'economia di i Stati Uniti hè ancu
indebulita da un tassu di debite assai impurtante.



https://co.wikipedia.org/wiki/Sinan

Sinan, notu ancu com'è Mi'mār Sinan (Mi'mār, litt. "architettu", era u titulu
datu à l'architettu imperiali) o Mi'mār Koca Sinan ("grandi architettu Sinan")
(Cesarea in Cappadocia, 1489 - Istanbul, 1588), hè statu un architettu turcu, di
urighjina albanesa, cuntimpuraniu di Michelanghjulu è Palladiu. Travagliò par i
sultani Solimanu I, Selim II, è Murad III, è fù, in u corsu di un periodu di
cinquanta anni, rispunsevuli par a custruzzioni o a supervisioni di tutti
l'edifizii più impurtanti di l'Imperu Ottumanu. Più di trè centu funi i
strutturi accriditati à so nomu.

Natu cristianu ortudossu, fù riclutatu sicondu a pratica di u devşirme in a
rigioni anatolica di Cesarea in Cappadocia è purtatu à Istanbul par a furmazioni
militara; successivamenti intrì à fà parti di u corpu di i giannizzeri.
Participò à i numarosi campagni militari di espansioni di l'imperu ottumanu, in
particulari in l'artigliaria è in u geniu. Presi parti à i spidizioni contru
Belgradu, a Siria è l'Egittu, è in u 1534 divintò ufficiali. Ebbi cusì
l'oppurtunità di cunnoscia i rialisazioni architittonichi in l'Auropa
mediterranea è centru-uriintali è in u Vicinu Urienti. Membru di a corti
imperiali da u 1536, fù numinatu architettu capu di l'imperu (Mimarbaşı) in u
1539 da u sultanu Solimanu u Magnificu. Sinan cunsirvarà a carica ancu sottu i
dui succissori Selim II è Murad III.

À Sinan sò attribuiti più di 300 edifizii, in tuttu l'imperu: muschei (spessu
incù u rilativu cumplessu - külliye - di edifizii annessi), palazzi (saray),
bagni publichi (hamam), caravanserragli, mausolei (türbe), à i quali poni essa
aghjunti altri opari di publichi utilità com'è ponti è acquidotti. Di parechji
custruzzioni, in particulari quiddi luntani da a rigioni di a capitali, hà
prubabilamenti furnitu l'impustazioni generali, lascendu l'esecuzioni à so
assistenti, com'è Davut Ağa, chì à a so morti li succiditi com'è architettu
maestru. In u 1536-37 custruì una muschea (Hüsrev Paşa Camii) à Aleppo; in
l'annu succissivu a favurita di u sultanu Roxelana (Haseki Hürrem) l'incaricò di
edificà un külliye à Istanbul. Frà i principali munimenti custruiti dopu à a so
nomina com'è architettu imperiali sò ricurdati:

Nutevuli fù l'opara di Sinan par l'alimantazioni idrica di Istanbul. Incaricatu
da Solimanu versu u 1550 di suddisfà i criscenti esigenzi di appruvvisiunamentu
di a cità, sviluppò un sistemu di captazioni di l'acqui in a zona à u nordu di
Istanbul chjamata Furesta di Belgradu, ricuparendu parzialamenti l'antica reta
rumana. I canalisazioni di u sistemu idricu (dinuminatu Kirkçesme), par circa 50
km, sò sempri in usu. L'acquidotti principali sò:

Rilevanti opara di Sinan hè ancu unu di i più antichi bagni turchi di Istanbul,
u Süleymaniye Hamam, chì sorghji in u cumplessu di a muschea di Solimanu.
Edificatu in u 1557, hè ancu in funzioni à i ghjorna d'oghji.



https://co.wikipedia.org/wiki/Sart%C3%A8

Sartè hè una cumuna di u dipartimentu di a Corsica suttana. Hè a sottu
prifittura di u dipartimentu. A cità, incù 200 kilometri quatrati, hè l'ottesima
cumuna di Francia è a prima di Corsica pa a so stesa. In 1999 a so populazioni
era di 3400 abitanti.

A cità fù custruita annantu à un pitraghju sopra u golfu di u Vallincu par
scappà à parechji invasioni barbari. Sartè hè situata à 15 kilomitri di Prupià.
A rigioni hè travirsata par u Rizzanesu chì fala da u Monti Alcudina. A tarra hè
ricca di duminii viticuli (Fiumiciculu).

L'alti casi di granitu siparati da stretti pitrosi è liati da l'una à l'altra
incù picculi volti li dani un aspettu siveru. A cità hè chjamata "a più corsa di
i cità corsi".

Sartè hè dinò un locu di tradizioni riligiosi ancù i cunfraterni (cunventu di
San Damianu) è a cirimonia di u Catenacciu. Par u venaressantu un omu capuchjutu
è incatinatu faci u camminu di croci di Ghjesù. Hè una cirimonia chì attira
monda parsoni in a cità. S'hè ancu criatu un centru pulifonicu di musica corsa.
Si po ascultà u gruppu di "u coru di l'omini è Ghjuvan Paulu Poletti" chì sò
attori impurtanti di u "riacquistu".

In i primi annati di u seculu XVI, i quartieri di u Pitraghju è di Manichedda (a
vechja cità) funi cinti di rampali par parà l'invasioni di i barbari. In u
midievu, Sartè era u feudu di i putenti signori di a Rocca. Erani affidati à a
Republica di Genuva. Dopu a cità cascò sottu a duminazioni di qualchì famidda
putenti chjamata "sgiò". Si vedi à issa epica lotti arrabbiati par a pulitica. A
cità hè marcata dinò par a numicizia trà dui famiddi di sgiò in 1830. Tandu
Sartè fù insanguinata. Un trattatu di paci fù firmatu in dicembri 1834 incù un
generali di Nabulionu.

Sartè hè un locu induv'è l'omini preistorichi ci ani lasciatu monda stantari è
stazzoni. U più chì si ni trova hè in Paddaghju è in Filitosa (rigioni di
Sartè). A cità t'hà u so museu preistoricu riccu di i testimonii passati.

Si vedi u ponti di Spin'à Cavaddu chì hè unu di u più beddi ponti di Corsica.
Difatti, hè d'urighjina pisana, è micca ghjinuvesa.

Annantu à a cumuna, ci sò parichji turri ghjinuvesi: a Turra di Roccapina, a
Turra di Tizzà, a Turra di Senetosa.

Accadi chì Sartè fussi mintuvatu in a litteratura è a cultura corsa. Par asempiu
in i pruverbii:



https://co.wikipedia.org/wiki/Sansonu

Sansonu (o Sansone) (in ebraicu Shimshon, chì significheghja "picculu soli") hè
un ghjudici biblicu, discrittu in u Libru di i Ghjudici à i capituli 13; 14; 15;
16.

Sansonu hè un eroi incù una forza prudigiosa, chì l'hè stata cuncessa
dirittamenti da Diu. I so impresi sò straurdinarii, ma sò solu una tappa versu a
libarazioni da i Filisdei. Ùn hè micca esclusu ch'è à l'urighjina si pudissi
trattà d'una figura mitica meza divina, datu ch'è u so nomu hè cunnessu à u Soli
(Shmsh). Sta tesa, molta diffusa in u XIX seculu, scontra parò oghji menu
cunsensi accademichi ch'è in u passatu.

L'Israeliti funi in balìa di i Filisdei par quarant'anni. Duranti stu periodu à
Zorea vivi Manoach, di a tribù di Dan, incù à so moglia. Un anghjulu apparisci à
a donna è l'annuncia a nascita di un figliolu. L'anghjulu l'imponi d'astena si
di cibi impuri è bivandi alcolichi è d'ùn taglià micca i capeddi di u criaturu
parchì sarà un "nazireatu", cunsacratu à Diu dapoi u cuncipimentu, è libararà
Israeli da i Filisdei. A moglia rifirisci à u maritu di a visita. Manoach prega
u Signori di mandà di novu l'omu par insignà li chì fà par u neunatu. L'anghjulu
volta è cunferma ciò ch'hè statu annunciatu prima. Manoach tandu sacrificheghja
un caprettu à u Signori. Quandu l'anghjulu codda versu u celi incù i fiammi di
l'olocaustu, è Manoach è a moglia si lampani faccia à terra. Manoach dici à a
moglia di tema a morti par avè vistu à Diu. A moglia parò u rassicureghja
dicendu ch'è s'è quista era a So vulintà, tandu ùn avaria micca accittatu
l'offrita nè mustratu è fattu senta quiddi cosi. In seguitu a donna parturisci
un figliu ch'edda chjama Sansonu. U criaturu cresci è u Signori u binidisci. A
Macane-Dan, frà Zurea è Estaol, u spiritu di u Signori cumencia à invistiscia
lu.

In Timna Sansonu vedi una figlia di i Filisdei è si ni innamora. Turratu in
casa, a dumanda in sposa à i parenti. Quiddi, davanti à a risulutezza di u
figliolu, accettani d'imparintà si incù una straniera. Sansonu si metti in
viaghju incù i so parenti par andà à chera a mani di a sposa. À quandu ghjunti
vicinu à i vigni di Timna, un lionu attacca Sansonu. Invistitu da u spiritu di u
Signori, Sansonu squarcia à mani nudi u lionu. Ma à i parenti ùn contani nienti
di ciò chì hè accadutu. Và dunqua ind'è a donna, li parla è a cheri da sposa.
Dopu à calchì tempu, vultendu par piglià a donna, esci da a strada par veda a
carcassa di u lionu: trà i so resti trova una culonia d'abbi. Piglia u meli, ni
manghja è dopu ni faci rigalu à i parenti, ma senza dì ni a pruvinienza. Manoach
righjunghji a casa di a donna è Sansonu offri un banchettu à i trenta invitati
di a sposa.

Sansonu capisci ch'eddu hè statu ingannatu. Tandu hè invistitu da u spiritu di u
Signori è si reca à Ascalon, ind'eddu uccidi trenta omini è piglia i so vesti
par dà li à l'invitati di a sposa. Dopu si ni và infuriatu à a casa di u so
babbu è lascia a sposa à u cumpagnu ch'eddu avia fattu da amicu di nozzi.

Turratu ind'è a moglia, Sansonu scopri chì u babbu l'hà maritata à u cumpagnu di
nozzi. Tandu dicidi di vindicà si: cattura trè centu volpi, leia i codi à dui à
dui è metti trà i codi liati una fiaccula. Dopu libareghja i volpi par i campi
di i Filisdei è tuttu u raccoltu hè brusgiatu. Quandu i Filisdei sò infurmati
ch'è a causa di u disastru hè u matrimoniu traditu, brusgiani a donna è u so
babbu. Persa a moglia, Sansonu ghjura di vindicà si è compii una stragia in u
paesi filisdeu. Dopu si ritira in a sapara di a rocca di Etam. Tandu i Filisdei
si accampani in Ghjudea è facini un' incursioni finu à Lechi. Cherini dopu ch'è
Sansonu fussi liatu è cunsignatu ad eddi. Trè milla Ghjudei vani à a caverna,
prumettini à Sansonu ch'è ùn li sarà fattu alcun mali è u leiani incù dui funi
novi. Mentri Sansonu ghjunghji à Lechi, i Filisdei vani à u so riscontru incù
gridi di gioia. Tandu u spiritu di u Signori l'investi, i funi si carbunizeghja
è cascani disfatti da i mani. Truvata una canteghja d'asinu, l'improda com'è
arma è uccidi milla omini. Dopu à avè ludatu a so probbia impresa, a lampa fora.
U locu pigliarà u nomu di Ramat-Lechi (chì significheghja "a parti alta di a
canteghjaa"). Dopu à u massacru, Sansonu risenti una grandi seti è invucheghja u
succorsu di u Signori. Tandu Diu spacca a roccia cuncava di Lechi è ni faci
scaturiscia acqua fresca. A fonti sarà chjamata En-Koré (chì significheghja "a
fonti di a parnici"; parnici in ebraicu significheghja "quiddu chì chjama").
Sansonu diventa dopu ghjudici d'Israeli par vinti anni.

In u Kebra Nagast (A Gloria di i Rè), anticu testu etiopi di u IV seculu d.C.,
ci hè un'ampia sizzioni particularamenti significativa par i fideli Rastafari,
in a quali hè cuntatu com'è un anghjulu annuncia à a mamma di u neunatu Sansonu,
ch'è u figliolu aia un ghjornu da libarà Israeli da i Filisdei, è l'inviti à fà
lu crescia verghini, vali à dì u più pussibuli vicinu à Diu (u cuncettu di a
purezza hè estremamenti impurtanti in a cultura olistica Rastafari).

I credenti Rastafari sò cumunamenti cunnisciuti par i cusidditti dreadlocks, di
i longhi è duri trecci chì carattarizeghjani a chjoma di parechji fideli (si
tratta d'una pratica facultativa). I dreadlocks custituiscini a rialisazioni
matiriali d'un votu biblicu, u Nazireatu, discrittu in a Leghji Mosaica (Numari
6) è chì s'hè cunsirvatu in a Cristianità grazia à a sola tradizioni etiopi. Sta
pratica ascetica cumporta a cunsacrazioni di u probbiu capu è dunqua
l'astinsioni da a tunsura è da a pittinatura, inghjinirendu naturalamenti i
celebri trecci (Ghjudici 16:13-19); implicheghja inoltri una dieta vegetariana è
l'astinsioni da tuttu ciò chì hè impuru (par asempiu alcoli è tabaccu).

U libru sacru etiopi intitulatu Kebra Nagast, vali à dì a 'Bibbia sicreta di u
Rastafari', conta in ditagliu di com'è l'anghjulu appariti à a mamma di Sansonu,
urdinendu li d'ùn taglià li micca i capeddi è fà lu crescia puru, verghjini è
nazireatu. A figura finali di Sansonu rasatu à zeru, cecu, incatinatu, hè dunqua
un asempiu di ciò chì pò accada à chì usa u metallu di Babilonia è disubbidisci
à i cummandi divini. Bisogna dunqua à cunsirvà a probbia integrità fisica è
murali, è i dreadlocks sò un simbulu da custudiscia ghjilusamenti.



https://co.wikipedia.org/wiki/San%27Petru_di_Panicala

San'Petru di Panicala hè una cappedda rumanica di Corsica. Hè situata annantu à
a cumuna di Furciolu. Difatti, a cappedda si trova à un kilomitru da Zigliara.
Hè una cappedda di tipu rumanicu. L'absidi di a cappedda hè ferma schietta,
com'è una parti di a navi attaccata à l'absidi, ma u restu hè arruvinatu.

A cappedda hè rumanica, ma devi essa di u seculu XIII, versu a fini di l'ebbica
pisana in Corsica. Difatti, à 'ss'ebbica funi custruiti parechji ghjesgi è
cappeddi rumanichi, com'è Sant'Agustinu in Bigornu, San'Sarsoriu in Bastia o
Santa Maria Maggiori in Bunifaziu.

Siont'è Monsignori di la Fuata, un vescu di Corsica urighjinariu d'Azilonu,
San'Petru di a Panicala era a ghjesgia matrici di a Panicala, a piccula rigioni
di Corsica cumposta da quattru paesi: Ampaza, Azilonu, Furciolu è Zigliara.
Difatti, a cappedda si trova più o menu in una pusizioni cintrali, riguardu à i
quattru paesi. A cappedda saria statu usata insin'à u seculu XVI, ma dopu saria
cascata in disusu, postu chì tandu sò stati custruiti i ghjesgi paruchjali in i
quattru paesi di a Panicala.

A cappedda di San'Petru di Panicala hà i carattaristichi di i cappeddi rumanichi
di Corsica: una navi unica, è un'absidi di forma meza cilindrica, incù i so
urnamenti. Parechji elementi d'archittitura di a cappedda sò beddi intarissanti.
U tettu di a cappedda par appuntu hè rimarchevuli, chì hè fattu à teghji di
granitu, beddi larghi. L'absidi dinò cumporta trè balcona. Ci hè ancu una bedda
rangata d'aneddi zuccati in u granitu, sottu à u tettu. Ma i più uriginali sò
l'urnamenti situati tr'è u tettu è i balcona di l'absidi: ci sò i formi
giomitrichi, frà i quali una croci è un rombu è i testi umani o d'animali. In a
parti di a navi chì hè stata prisirvata, ferma sempri l'altari di granitu.

Da Santa Maria è Sichè, si piglia u stradonu (D83) par andà in a dirizzioni di
Zicavu, ma ci voli à piglià à dritta a cansa d'Ampaza (D26). À quandu ghjuntu in
Ampaza, si viaghja à dritta in dirizzioni di Zigliara. Un kilomitru prima di
ghjunghja in Zigliara, ci hè un cataru à manca ind'edda hè mintuvata a cappedda.
Si franca dopu 'ssu cataru à pedi è si fala dopu in una stretta. Si fala drittu
è ci voli à cuddà appena par ghjunghja à a cappedda, in deci minuti.



https://co.wikipedia.org/wiki/Rettangulu

In giomitria, u rettangulu (o rittangulu) denota u quatrangulu cù tutti i so
anguli interni congruenti (è dunque ritti).

Da sta definizione segue ch'è in un rettangulu ognunu di i dui coppii di lati
opposti hè custituita da lati congruenti; in altre termini, i rettanguli sò
parallelogrammi particulari. I rettanguli sò ancu quadranguli ciclichi
specifichi: ponu esse definiti cum'è i quadranguli ciclichi avendu cum'è
diagunale dui diametri di u cherchju circuscrittu.

U quatratu hè un tipu di rettangulu particulare, caratterizatu d'avè tutti i
quattru lati congruenti. Di manera equivalente si dice ch'è l'inseme di i
quatrati hè l'intersezione di l'inseme di i rettanguli cù l'inseme di i rombi.

Per sottulineà ch'è un rettangulu ùn hà micca tutti i so lati congruenti cum'è
un quatratu, si dice ch'è un rettangulu hè una figura oblunga. Quandu si
prisenta un rettangulu in u pianu cartesianu è chì questu hà dui lati
sensibilmente più longhi di l'altri dui è disposti orizontalmente, si tratta
tandu di rettangulu largu; s'è invece i lati più longhi sò disposti
verticalmente si parla di rettangulu altu o di rettangulu suttile. A lunghezza
di i dui lati opposti più longhi hè chjamata lunghezza o basa di u rettangulu,
mentre a lunghezza di i dui lati più corti hè chjamata larghezza o altezza. Si
dice tandu ch'è l'area di un rettangulu hè data da u produttu di a so lunghezza
per a so larghezza, o puru da u produttu di a so basa per a so altezza. Per
esempiu l'area di urettangulu 5 per 4 presentatu in a prima figura hè 20, in
quantu 5 × 4 = 20.

S'è invece a basa è l'altezza di un rettangulu si denotanu rispettivamente cù b
{\displaystyle \,b\,} è h {\displaystyle \,h\,} per a so area A {\displaystyle
\,A\,} è per u so perimetru L {\displaystyle \,L\,} si hà

In giomitria si usa ancu rettangulu cum'è aghjettivu per specificà parechje
figure geometriche.



https://co.wikipedia.org/wiki/Olimpia

Olimpia (gr. Ολυμπία, pron. Olümpìa) hè u nomu di l'antica cità greca, sediu di
l'amministrazioni è di u svulghjimentu di i ghjochi "olimpichi" ma ancu locu di
cultu di grandi impurtanza, com'è ni tistimoniani i resti di antichi tempia,
teatri, munumenti è statui, vinuti à a luci dopu à i scavi effittuati in a zona
induva a cità urighjinariamenti surghjia.

Olimpia era incastunata in una vaddi situata longu u corsu di u fiumu Alfeu, in
l'Elidi (Peloponnesu norduccidintali),vicinu à a lucalità di Pisa. A cità
pussidia molti edifizii, parechji di i quali erani usati com'è dimora da
l'atleti chì participavani à i ghjochi, ditti par appuntu olimpichi, chì si
svulghjiani ogni quattru anni in onori di Zeus. In quistu locu fù cumpilatu par
a prima volta in u 776 a.C. un elencu di vincidori: hè pussibuli da quissa di
deducia chì si trattava di l'esitu di i primi Olimpiadi sturicamenti accirtati.
Olimpia cumprindia un ricintu sacru, l'Altis, di a lunghezza di 200 m è di a
larghezza di 177 m, situatu in pusizioni sopraelivata rispettu à l'altri
custruzzioni è à u u quali internu surghjiani i più impurtanti munumenti di
cultu è l'edifizii affittati à l'amministrazioni di i ghjochi. Annantu à u latu
sinistru di l'Altis, vali à dì versu a parti uriintali, erani situati u stadiu è
l'ippodromu, mentri annantu à u latu destru, veni à dì versu l'uccidenti, ci
erani a palestra è u ghjinnasiu à u quali internu l'atleti chì vuliani participà
à i ghjochi diviani addistrà si almenu un mesi prima di l'iniziu di i
cumpetizioni. U più famosu tempiu di Olimpia era quiddu erettu in onori di Zeus:
internamenti ci si truvava a ghjigantesca statua di u diu rializata in oru è
avoriu da Fidia (o Phidia) in u 430 a.C. è insirita frà i setti maraviglii di u
mondu. L'Heraion era inveci u tempiu didicatu à a dea greca Era (Ghjunona par a
mitulugia rumana, a righjina di i dei), unu di i più antichi edifizii dorichi di
u quali oghj si poni ancora ammirà i resti è à u u quali internu erani custuditi
i curoni di addoru risirvati à i vincitori di i ghjochi. Una di i vii principali
di Olimpia era fianchighjata da dodici thesauroi, i tempia vutivi à u quali
internu erani custuditi i tisori di i cità chì participavani à i ghjochi; ci era
inoltri un edifiziu circulari, u Philippeion, fattu erighja dopu u 338 a.C. da
Filippu II rè di Macedonia.

Fù in u 1776 l'archiulogu inglesu Richard Chandler, incù a so spidizioni Society
of dilettanti, quiddu chì par prima purtò à a luci i ruvini di l'antica Olimpia.
I primi scavi effittuati in a cità di Olimpia funi suvitati da un gruppu
d'archiuloghi francesi in u 1829, seguiti dopu da un gruppu di tedeschi trà u
1875 è u 1881, i quali evidinzioni l'esistenza di i piani di molti edifizii.
Duranti i scavi successivi funi dopu ripurtati à a luci - oltri à a famosa
statua di Ermes cù u picculu Dionisu, opara di u scultori Prassiteli - diversi
altri statui, altari, ughjetti vutivi in bronzu è in marmaru. Eratosteni, chì fù
in gradu di calculà a circumfarenza di a noscia pianeta, criò u "sistema di
l'Olimpiadi" com'è sistema di crunulugia fissa par i grechi. L'Olimpiadi erani
una festa spurtivu-riligiosa induva si vidia uniti tutti i grechi è facia cissà
tutti i guerri in Grecia duranti u so svulghjimentu. Eratosteni fissa a prima
data di l'Olimpiadi in 776 a.C. Ancu oghj l'iniziu di i Olimpiadi muderni si
svulghjiani simbulicamenti à Olimpia, incù a cirimonia d'accinsioni di u focu
sacru da parti di certi "sacirdutessi". U focu hè trasmissu incù fiacculi, chì
sarani purtati da atleti in staffetta finu à u sediu sceltu par u svulghjimentu
di i ghjochi. Duranti i Ghjochi di a XXVIII Olimpiadi, l'anticu stadiu fù usatu
par i cumpetizioni di lampera di u pesu.



https://co.wikipedia.org/wiki/Nodu_gurdianu

A sprissioni nodu gurdianu hà a so urighjina in una tradizioni litteraria è
lighjindaria à a quali hè liatu ancu una passata di a vita di Lisandru Magnu.
Incù u tempu, a sprissioni hà assuntu, in parechji lingui, una valenza
mitaforica, andendu à indicà un prublemu di difficiulissima suluzioni, chì si
presta à essa risoltu, à a manera di Lisandru, incù un brutali tagliu. Da sta
passata diriveghjani sprissioni com'è " taglià u nodu gurdianu...":

A passata ricodda à l'VIII seculu a.C., periodu in u quali u populu di i Frigi
custituiscìa u so probbiu statu incù una struttura pulitica, in u fondu di
l'Anatulia (l'attuali Turchia), ma tandu ùn ci era ancora statu elettu un rè.
L'oraculu di Telmissu (o Telmessu, l'attuali Makri), l'antica capitali di a
Licia, predissi chì u prima omu chì ghjintraria in quidda nova cità annantu à un
carru trainatu da i boi, ni divintaria u rè. U prima à entra fù un misaru
paisanu di nomu Gordiu chì, in cunfurmità cù ciò ch'eddu aia annunciatu
l'oraculu, fù numinatu rè è a piccula cità presi u so nomu (chì oghji
currispondi à l'attuali Yassihüyük). 'Ssa privisioni fù intarpritata ancu par
mezu d'un segnu di i dii, à traversu un'acula chì era atterrata nantu à u carru
stessu. Sicondu u storicu Arriano, u figliolu aduttivu di Gordiu, Mida (u rè chì
trasfurmava in oru tuttu ciò ch'eddu tuccava), didicò cusì u sacru carru di u
babbu à a divinità frigia Sabazio (chì i Grechi idantificavani incù Dionisu).

Lisandru era un parsunaghju d'eccezziunali cilebrità, è l'episodiu di u nodu
gurdianu era cunnisciutu da ogni parsona struita di l'antichità è senza dubbitu
ancu da tanti altri chì ùn l'erani micca, da u III seculu a.C. finu à a fini di
l'antichità è beddu più dopu. I fonti litterarii sò Arriano, u prupagandistu di
Lisandru (Anabasis Alexandri 2.3), Quintu Curzio Rufo (Historiae Alexandri Magni
Macedonis, 3.1.14), Giustino in a so epitome di i Storii Filippiche di Pompeo
Trogo (11.7.3), è Claudiu Eliano (Nantu à a natura di l'animali 13.1).



https://co.wikipedia.org/wiki/Muntagni_Rucciosi

I Muntagni Rucciosi (o Muntagne Rucciose) (in inglesu Rocky Mountains; spessu
dinuminati simpliciamenti Rockies) sò una di i più vasti cateni muntosi di a
Terra lucalizati in a parti uccidintali di u Nordu America.

I Muntagni Rucciosi si snodani annantu à una lunghezza chì supareghja i 4.800
km, da u nordu di a Culumbia Britannica, in Canada, à u Novu Messicu, in i Stati
Uniti. A vetta più alta di a catena hè u Monti Elbert in Coloradu chì tocca i
4.401 metri sopra à u liveddu di u mari. Ancu s'è facini parti di a Curdigliera
di u Pacificu di u Nordu America, i Muntagni Rucciosi sò distinti inveci da a
Catena Custiera di u Pacificu chì corri immediatamenti aghjacenti sopra a costa
di l'Uceanu Pacificu. U latu uriintali di i Muntagni Rucciosi s'innalza sopra i
Grandi Pianuri di u Nordu America, è annantu à stu virsanti com'è sottucateni
truvemu u Front Range chì và da u nordu di u Novu Messicu à u nordu di u
Coloradu, u Wind River Range è i Monti Big Horn di u Wyoming, i Monti Crazy è u
Rocky Mountain Front in u Montana, è i Monti Clark in Alberta, incù à una seria
di cateni in Canada chjamati Continental Range. U Monti Robson in a Culumbia
Britannica, incù i so 3954 metri sopra à u liveddu di u mari, hè a vetta più
elevata di i Muntagni Rucciosi Canadesi. U latu uccidintali di i Muntagni
Rucciosi, com'è par asempiu i Monti Wasatch à livanti di Salt Lake City in
l'Utah dividi u Gran Bacinu da altri cateni muntosi più uccidintali. I Muntagni
Rucciosi ùn si stendini micca in i rigioni nordu-uccidintali di a Culumbia
Britannica è par via di cunsiquenza ùn righjunghjini micca u tarritoriu canadesu
di u Yukon è l'Alaska.

I Muntagni Rucciosi sò cumunamenti cumpresi in l'ampia rigioni chì và da u fiumu
Liard in Culumbia Britannica à u nordu, finu à u Riu Grandi in u Novu Messicu à
sudu. Una longa seria d'altri cateni muntosi cuntinueghjani à u di quà di sti
dui fiuma, trà i quali i Monti Selwyn in u Yukon, i Monti Mackenzie à a cunfina
incù i Tarritorii di u Nordu-Punenti, a Catena di i Monti Brooks in u nordu di
l'Alaska è a Sierra Matri in Messicu, ma ùn facini micca parti di i Muntagni
Rucciosi, ancu s'eddi sò parti di a più ampia Curdigliera americana. In a
difinizioni americana di i Muntagni Rucciosi, eppuri, sò inclusi ancu i monti
Cabinet è Salish in Idaho è Montana, mentri i so contraparti à u nordu di u
fiumu Kootenai, i Monti Culumbia chì si snodani in i rigioni centru miridiunali
di a Culumbia Britannica, sò cunsidarati un sistemu siparatu in Canada.

I cateni più ghjovani di i Muntagni Rucciosi s'innalzoni annantu à a fini di u
Cretaceu (100 milioni-65 milioni di anni fà), ancu s'è parechji cateni
miridiunali datani a so furmazioni in u corsu di u Precambrianu (3.980
milioni-600 milioni di anni fà). Giulugicamenti i muntagni sò custituiti da un
cumplessu di rocci ignei è mitamorfichi; ghjovani rocci sidimintarii si trovani
longu i marghjini miridiunali di i Muntagni rucciosi, è rocci vulcanichi da u
terziariu (65 milioni di-1,8 milioni di anni fà) sò prisenti in i Monti San Juan
è in altri sittori. Millennii di grandi erusioni in i bacini intermuntanini di u
Wyoming ani trasfurmatu u tarrenu rindendu lu rilativamenti piattu. I monti
Teton è altri cateni centru-sittintriunali cuntenini rocci di u Paleuzoicu è
Mesuzoicu sopra nuclei di rocci ignei è mitamorfichi di u Proteruzoicu è
Archeanu d'ità chì varieghja da i 1,2 miliardi d'anni fà (par asempiu i Tetons)
à più di 3,3 miliardi d'anni fà (par asempiu i Monti Beartooth).

Finu da l'ultima grandi ghjaciazioni, i Muntagni Rucciosi sò stati abitati da
Paleu-indiani prima è da tribù di nativi americani dopu, com'è Apache, Arapaho,
Bannock, Peda Neri, Cheyenne, Crow, Flathead, Shoshoni, Sioux, Ute, Kutenai
(Ktunaxa in Canada), Sekani, Dunne-za è altri. I paleu-indiani caccighjavani i
mammuti è l'antichi bisonti (un animali u 20% più maiori di u bisonti mudernu)
probbiu à i peda di i vaddi muntagnoli. Com'è i muderni tribù chì l'ani
suvitati, i paleu-indiani migravani versu a pianura di vaghjimu è d'inguernu
suvitendu i bisonti, è ricuddavani a muntagna di branu è d'istati par a pesca, a
caccia (cerva è alci) è par a racolta di radichi è di baga. In Coloradu, longu i
cimi di u spartiacqua cuntinintali, mura di roccia custruiti da i nativi
americani ricoddani à 5.400-5.800 anni fà. Evidenzi scentifichi dimustreghjani
chì i nativi americani ani avutu effetti significativi nantu à i pupulazioni di
i mammiferi. A storia ricenti umana di i Muntagni Rucciosi hà subitu
scunvuglimenti subitanii. L'espluratori spagnolu Francisco Vázquez de Coronado,
incù un gruppu di suldati, missiunarii, è schiavi africani, marchjò in a rigioni
di i Muntagni Rucciosi da sudu in u 1540. L'intruduzioni di u cavaddu, di
strumenti metallichi, fucili, è novi malatii purtati da i culunizadori auropei
cambioni prufundamenti parechji culturi nativi americani. I pupulazioni nativi
funi littiralamenti stirpati da a maiò parti di i so rigioni storichi
d'insidiamentu da malatii, guerri, perdita di circundamentu (l'eliminazioni di i
bisonti) è da l'assalti cuntinui à a so cultura. In u 1739, i cummircianti di
piddicci francesi Pierre è Paul Mallet, mentri travirsavani i Grandi Pianuri,
scuprini una seria di muntagni à i surghjenti di u fiumu Platte, chì una tribù
indiana americana lucali chjamava "Muntagni Rucciosi". Tali nomu divintò di
rifirimentu par i primi auropei in meritu à sta catena muntosa tandu
inesplurata. Sir Alexander Mackenzie (1764 - 11 marzu 1820) divintò u prima
auropeu à travirsà i Muntagni Rucciosi in u 1793. Scuprì a parti supiriori di u
fiumu Fraser è righjunsi quidda chì hè oghji a costa pacifica di u Canada u 20
lugliu di u stessu annu, cumplittendu a prima travirsata trascuntinintali
righjistrata di l'America di u Nordu (intesa com'è a parti di u cuntinenti à
nordu di u Messicu). Arrivò à Bedda Coola in a Culumbia Britannica, induva
righjunsi l'acqui di l'uceanu vicinu à South Bentinck Arm, un fiordu di u
Pacificu. Meriwether Lewis è William Clark A Spidizioni di Lewis è Clark
(1804-1806) fù a prima ricugnizioni scentifica di i Muntagni Rucciosi. Campioni
funi racolti cuntimpuraniamenti da butanichi, zoologhi è giuloghi. Muntagnoli,
soprattuttu francesi, spagnoli è inglesi ghjiranduloni par i Muntagni Rucciosi
trà u 1720 è u 1800 in cerca di dipositi minerarii è piddicci. A Cumpagnia di u
Nordu-Punenti istituì una stazioni di posta à Rocky Mountain House in quidda chì
hè l'Alberta in u 1799, è i so principali cuncurrenti a Cumpagnia di a Baia di
Hudson stabilì Acton House in u circondu. Tali insidiamenti ghjuvoni com'è basa
par a maiò parti di l'attività auropei in i Muntagni Rucciosi Canadesi in i
primi anni di u XIX seculu. David Thompson, fù u prima auropeu à suvità u corsu
di u fiumu Culumbia righjunghjendu l'Uceanu Pacificu. U 24 lugliu 1832, Benjamin
Bonneville vidò u prima trenu à traversu i Muntagni Rucciosi imprudendu u passu
di Wyoming's South. Migliaia oltripassoni i Muntagni Rucciosi Annantu à a reta
farruviaria di l'Oregon Trail da u 1842. I Murmoni cumincioni à insidià si
vicinu à u Grandi Lavu Salatu in u 1847. Trà u 1859 è u 1864, fù scupartu l'oru
in Coloradu, Idaho, Montana, Culumbia Britannica purtendu migliaia di minatori à
splurà ogni muntagna è canyon, dendu vita à a principali industria nantu à i
Muntagni Rucciosi di l'ebbica. U camminu di farru trascuntinintali fù
cumplittatu in u 1869, è u Parcu Naziunali di Yellowstone fù stabilitu com'è
prima parcu naziunali in u 1872. Mentri i culoni riimpiani i vaddi è i cità
minerarii, a cunsirvazioni è a prisirvazioni ambiintali principiò à piglià pedi.
U prisidenti Benjamin Harrison criò diversi riservi furistali in a rigioni trà u
1891 è u 1892. In u 1905 u prisidenti Theodore Roosevelt stesi a Medicine Bow
Forest Reserve finu à inchjuda a zona tandu gistita com'è Rocky Mountain
National Park. U sviluppu ecunomicu pughjava annantu à i centri minerarii, a
silvicultura, l'agricultura è l'attività ricriativi, com'è puri nantu à
l'industrii di i sirvizii à so supportu.



https://co.wikipedia.org/wiki/Mercuriu_(mitolugia)

Mercuriu (Mercurius, nome latinu di u diu grecu Hermes, Ερμής) hè u diu di
l'eluquenza, di u cummerciu è di i latri, di a mitulugia greca è rumana. Essendu
u messagere di i dei hè à spessu ripprisintatu incù l'ale à i pedi.

In a mitulugia greca Mercuriu (Hermes), figliolu di Zeus è di a ninfa Maia, era
u messagere di i dei, diu prutettore di i viaghji è di i viaghjadore, di a
cumunicazione, di l'ingannu, di i latri, di i scrucconi, di i buciardi, di e
sustanze, di a divinazione. Frà altri rolli, Hermes era ancu u purtadore di i
sogni è u cunduttore di l'anime di i morti in l'inferni.

In a mitulugia rumana Mercuriu ripprisenta non solu per a so velucità i latri ma
hè ancu u diu di i scambii, di u prufittu di u mercatu è di u cummerciu, u so
nome latinu prubabilmente deriveghja da u termine merx o mercator, chì
significheghja mercante.

À Roma, un tempiu dedicatu à ellu fù erettu in u Circu Massimu annantu à a
cullina di l'Aventinu, in u 495 a.C..

Ebbe da a ninfa Carmenta Evandro, u mitulogicu fundatore di a cità di Pallante
annantu à u Palatinu à Roma.



https://co.wikipedia.org/wiki/Mari_Mortu

U Mari Mortu (o Mare Mortu) (in ebraicu: ים המלח‎[?], Yam HaMelah,
littiralamenti mari di u sali è in arabu: البحر الميت‎) hè - prubbiamenti - un
lavu situatu in u vicinu Urienti trà Israeli, a Cisgiurdania è a Giurdania.
Chjamatu anticamenti Asfaltidi, u mari Mortu si trova in a diprissioni più
prufonda di a Terra.

A so salinità aumenta incù a prufundità. A superficia hè a parti menu salata,
diluita da l'acqui di u Giurdanu chì trovani difficultà à falà in i strati più
bassi chì sò più densi: scindendu a 40 m di prufundità, a salinità diventa di
300 g par ogni chilugrammu di acqua, circa 8 volti quidda di l'uceani (a quali
salinità media hè para a circa 38 g par chilugrammu d'acqua). Versu i 100 m di
prufundità a salinità aumenta a 332 g par ogni chilugrammu di acqua, saturendu
si: u sali precipiteghja è si accumuleghja annantu à u fondu di u mari. L'acqua
di u Mari Mortu, incù dinsità di 1,24 kg/L sempri à causa di l'elevata salinità,
parmetti à chiunqua di gallighjà senza alcunu sforzu, mentri rendi moltu
difficiuli a pratica di u notu, in quantu si emerghji troppu da l'acqua. L'acqui
di u Mari Mortu sò usati par a pruduzzioni di clururu di putassiu sii da sucità
israiliani ch'è giurdani: sò ancu estratti bromu è magnesiu, di i quali u mari
hè riccu. L'estrazioni hè fatta partendu da i salini, visibili da u spaziu in
l'estremità sudu di u mari Mortu. I so acqui erani cunnisciuti finu da i tempi
di i Rumani è sò sfruttati sempri oghji, par i so qualità curativi, soprattuttu
par i malatii di a peddi: u bassu liveddu di raghji UV è l'altu tassu di
ossigenu sò ottimi par a saluta, l'alta cuncintrazioni di minirali, trà i quali
u calciu è u magnesiu, chì sò utuli rimedii contru l'allirgii è l'infizzioni di
i vii rispiratorii, u bromu chì faciliteghja u rilassamentu, l'iodu chì hà
effetti benifichi nantu à i disfunzioni ghjandulari è a fanga par a cura di a
peddi.



https://co.wikipedia.org/wiki/Linnaeus

Carl Nilsson Linnaeus, divintatu Carl von Linné in seguitu à l'acquisizioni di
un titulu nubiliari è notu più simpliciamenti com'è Linneu (da a forma
latinizata di u nomu, Carolus Linnaeus) (Råshult, 23 maghju 1707 - Uppsala, 10
ghjinnaghju 1778), hè statu un medicu, butanicu è naturalistu svidesu,
cunsidaratu u patri di a muderna classificazioni scentifica di l'urganisimi
viventi.

A lettara L., posta spessu dopu à l'indicazioni di numinclatura binumiali in i
cataloghi di spezii, idantificheghja a casata di u scentificu.

Natu u 23 maghju di u 1707 in una tinuta in a pruvincia di Smaland (sudu di a
Svezia, cuntea di Kronoberg), da Nils Ingemarson, un paisanu, è Christina
Broderson, figliola di u pastori prutistanti lucali. À a morti di u sociaru,
quandu u picculu Carl avia solu 18 mesa, Nils ereditò a carica di pastori è
assunsi a vida riligiosa di a cumunità. U babbu di Carl era intarissatu à a
butanica, tantu da aduttà com'è casata, à l'iniziu di i studii in tiulugia,
"Linnaeus" vali à dì a latinisazioni di a parola dialittali lind (tigliu),
inspirendu si da un grossu tigliu situatu in i circonda di a so casa nativa. A
stessa scelta era stata fatta pricidintamenti da dui frateddi di a minnana
paterna di Linneu, quandu diviani intraprenda i studii par divintà preta. 'Ssa
pianta di tigliu hè sempri oghji esistenti à Vittaryd, Smaland, bench'è in
gattivu statu.

Ancu Carl, par u quali era privista una carriera ecclesiastica, sviluppò finu da
a zitiddina un grandi intaressu par a butanica, tantu ch'è u so insignanti di
scenzi è ancu medicu lucali, Johann Rothman, cunvinsi u so babbu di fà li
friquintà l'università di Lund. In u 1727 si scrissi dunqua à l'Università
induva principiò u studiu di a medicina, ma moltu prubabilamenti u so veru
intaressu era quiddu di studià i sustanzi medichi usati à quiddi tempi, a
stragrandi maiuranza di i quali era custituita da vegetali. L'annu succissivu
(1728) si cullucò à l'Università di Uppsala, a migliori di a Svezia, induva
divintò studianti di Olaus Rudbeck u Ghjovanu. Linneu passò a maiò parti di u so
tempu à raccoglia è à studià varii tipi di pianti.

Dighjà da u 1730 principiò à piglià forma u so metudu di classificazioni
tassunomica. Sempri studianti, ghjuntu à a cunvinzioni ch'è l'organi
riproduttivi di i pianti, vali à dì i parti di u fiori (petali, stami è
pistilli) pudiani essa imprudati com'è basa par a so classificazioni, scrissi un
brevi trattatu annantu à l'argumentu, Preludia Sponsaliorum Plantarum ("Nozzi di
i pianti"), chì li feci ottena sempri duranti i so studii a pusizioni di
insignanti vicinu à u giardinu butanicu. Quissa li arricò, purtroppu, ancu una
cundanna: postu ch'è ebbi l'imprudenza di basà a so classificazioni annantu à
ciò ch'eddu usò à chjamà "u sistemu sissuali" di i pianti, asaminendu i so
"organi riproduttivi". Eppuri, par quistu ebbi una dinuncia da u statu svidesi
par "immuralità" è a cundanna di a Cumunità luterana par "suspettu di
libertinisimu".

In u 1731 l'Accademia di i Scenzi di Uppsala finanzò a so spidizioni in
Lappunia, in quantu Linneu era in ristritezzi ecunomichi. Scrissi u resucontu di
a so spidizioni etnugrafica è butanica in l'opara Lachesis lapponica (pubblicata
postuma in u 1811); in u 1734 urganizò un'altra spidizioni in a Svezia cintrali.
I risultati scentifichi funi illustrati in l'opara Flora Lapponica Exhibens
Plantas par Lapponiam Crescentes, secundum Systema Sexuale Collectas in Itinere
Impensis (1737). In u 1735 si cullucò in Olanda è tarminò i so studii di
medicina à l'università di Harderwijk.

Dopu parò si scrissi ancu à l'Università di Leida par cuntinuà i so probbii
studii. In sta fasa di a so vita a so riputazioni di butanicu era dighjà ampia è
affirmata. In u 1738 turrò in Svezia induva principiò à asarcità a prufissioni
di medicu, dedichendu si principalamenti à a cura di a sifilidi.

In u 1739 fù unu di i fundatori di l'Accademia Riali Svidesi di i Scenzi. In u
stessu annu spusò Sara Morea, figliola di un medicu. Dui anni dopu, in u 1741,
ottensi una catedra vicinu à a facultà di medicina à l'università di Uppsala ma
l'annu succissivu a scambiò incù a catedra di butanica, dietetica è materia
medica (ch'eddu cunsirvò finu à a morti). À Uppsala ristaurò u giardinu
butanicu, dispunendu i pianti sicondu u so ordini di classificazioni.

Linneu continuò à urganizà spidizioni in u mondu sanu, incù u fini di scopra è
classificà tutti l'essari viventi è i minirali di a Terra. Molti di i so
studianti presini parti à i spidizioni è parechji perìni tuttu à fattu duranti i
viaghji. In u 1758 acquistò l'impresa di Hammarby induva criò un mudestu museiu
distinatu à accoglia a so cullizzioni privata. In u 1761 u rè Adolfo Federico di
Svezia li cunferì un titulu nubiliari à seguitu di u quali Linneu cunvertì u so
nomu in Carl von Linné. I so ultimi anni di vita funi carattirizati da un
criscenti pessimisimu è da a diprissioni; in u 1774 fù culpitu da una seria di
picculi infarti è murì in u 1778. Fù sipoltu vicinu à a Catedrali di Uppsala.

U meritu maiori di u svidesu fù a difinizioni è l'intruduzioni in u 1735 di a
numinclatura binumiali, basata annantu à u mudeddu aristutelicu di difinizioni
par mezu di genaru prossimu è diffarenza specifica, in u sistemu di
classificazioni di i pianti, di l'animali è i minirali. Incù stu metudu
tassunomicu (cuncipitu pocu più di un seculu prima da Bauhin) à ogni urganisimu
sò attribuiti dui noma (di urighjina latina): u prima si rifirisci à u Genaru di
appartinenza di l'urganisimu stessu ed hè uguali par tutti i spezii chì
cundividini parechji carattari principali (nomen genericum); u sicondu terminu,
chì hè spessu discrittivu, disigna a Spezia prubbiamenti ditta (nomu triviali o
nomu specificu).

* Systema Naturae. Rotterdam, editori Theodorum Haak, tipugrafia Joannis
Wilhelmi de Groot, 1735. Prima edizioni.

Avantaghjatu da avè invintatu u sistemu di numinclatura binumiali di i formi di
vita, hè à i ghjorna d'oghji u discrittori più prulificu, incù guasi 3000 taxa
discritti.



https://co.wikipedia.org/wiki/Lingua_etrusca

L'Etruscu fù una lingua parlata è scritta in diffarenti parti d'Italia è
pricisamenti in l'anticu rughjoni di l'Etruria (ughjinchi Toscana, Umbria
uccidintali è Laziu sittintriunali), in la Vaddi Padana - ughjinchi Lombardia è
Emilia-Romagna, dundi l'Etruschi funi cacciati dapoi da li Galli è in la pianura
campana, da li Sanniti. Dopu à la cunquista rumana, lu latinu sustituì
cumplitamenti l'Etruscu, lachendu solu calchì ducumentu è parichji impresti
linguistichi in lu Latinu (par asempiu, persona da l'Etruscu φersu), è numarosi
nomi di lochi, com'è Tarquinia, Volterra, Perugia, Mantova, forsi Parma, è un
pocu tutti li tuponimi chì compiini in "-ena" (Cesena, Bolsena, ecc.). Altri
asempii di paroli di prubabili urighjina etrusca sò: atrium, fullo, histrio,
lanista, miles, mundus, populus, radius, subulo. La lingua etrusca risulta
parlata trà lu IXu seculu AC è lu IIIu seculu AC.

Era una lingua, sicundu li più, micca indoauropeana, ma certi linguisti, par
asempiu Adrados, di pocu hani prupostu una (dubbia) dirivazioni da una fasa
monda antica di li lingui indoauropeani di stampu Anatolicu, particularmenti lu
Luviu (si vica puru listessu prublemu di lu Tartessicu è l'ipotasi di Wikander).
La lingua etrusca, in cumenciu sparta in l'Etruria propria (Altu Laziu -
Tuscana, trà Tevere è Arnu), si sparsi piu à tardu in un'aria maiori, in parti
di la pianura padana è di la Campania, dopu à la spansioni di la cultura etrusca
inghjiru à lu VIu seculu a.C. Certi studiosi (Helmut Rix) liani l'etruscu puru à
la lingua retica, parlata da li Reti in l'aria alpina finu à lu IIIu seculu d.
C.



https://co.wikipedia.org/wiki/Letizia_Ramolino

Maria Letizia Ramolino (Aiacciu, 24 austu 1749 - Roma, 2 frivaghju 1836) hè
stata una nobili di Corsica, mamma di Nabulionu Bonaparte.

Di famidda asgiata, fiddola d'un aspittori generali di u geniu civili di
Corsica, Ghjuvanni Ghjirolmu Ramolino (1723-1755) è di Anghjula Maria
Pietrasanta (1725-1790), si spusò u 2 ghjunghju 1764, à l'ità di 14 anni incù
Carlu Maria Buonaparte (a casata dopu sarà cambiata in "Bonaparte" da Nabulionu)
rimanindu viduva à 34 anni.

Fù prisenti in l'ambienti di a risistenza corsa, à fiancu à u so maritu, prima
di l'annissioni à a Francia in u 1768. Stavani tandu in Corti ind'è u so cucinu
Tumasgiu Arrighi de Casanova.

Letizia fughjì da a Corsica à causa d'una rivolta in u 1793 è si rifughjò prima
in Marseglia eppo trè anni dopu in Parighji. Dopu à avè accumpagnatu à Nabulionu
in l'isula d'Elba, si cullucò difinitivamenti in a cità chì vidarà a so morti,
Roma.

Un carattaru austeru com'è quiddu di Letizia s'accurdaia mali incù a stravaganza
di Ghjasippina di Beauharnais, ch'è u fiddolu Nabulionu spusò in u 1796;
cuntrariamenti à quantu lascia creda un famosu dipintu di David, Letizia ùn
assitò micca in u 1804 à l'incurunazioni com'è imperatori di so fiddolu, probbiu
par via di u disaccordu annantu à u matrimoniu è annantu à l'incurunazioni è par
quissa ebbi un grandi ricunniscimentu in u 1805: fù insignita di u titulu di
Madame mère. Vivindu luntanu da a curti, si stabilì à u casteddu di
Pont-sur-Seine, chì l'era statu uffertu da u fiddolu, stendu à l'albergu di
Brienne duranti i rari visiti in Parighji. Frà altru, ùn imparò mai a lingua
francesa.

A so ditarminazioni affiurò ancu quandu in u 1818 pruvò incù una lettara di fà
ottena a libartà à u fiddolu Nabulionu. Pari ch'idda avissi cunsirvatu, ancu in
l'anni di grandi gloria di Nabulionu, u sensu di a durezza è di
l'imprividibilità di a vita. Ma difatti cundussi una vita mudesta è ritirata.

Par quantu cuncerna u so carattaru, era una donna sivera, chì eppuri si
priaccupaia è si curaia monda di i fiddoli; si dici ch'idda era una donna fora
da u so tempu, ed hè incù raghjoni: par asempiu, era solita fà u bagnu à i so
fiddoli ogni ghjornu, mentri tandu s'usava à fà lu par u più una volta à a
sittimana, ancu in i classi più asgiati. Prufundamenti riligiosa, ghjà duranti
l'esiliu di Nabulionu si missi suttu à a prutizzioni di u Papa, è in u 1815 si
cullucò à Roma, stendu prima in via Giulia è Palazzu Falconieri vicinu à u mezu
frateddu cardinali Fesch, eppo da u 1818 in u palazzu Bonaparte hè Piazza
Vinezia. Cundussi l'ultimi anni in ritiru è prighera, assistuta da u patri
spirituali Rev. Sac. Fideli Marchianò.



https://co.wikipedia.org/wiki/Jawaharlal_Nehru

Pandit Jawaharlal Nehru (Allahabad, 14 nuvembri 1889 - Nova Delhi, 27 maghju
1964) hè statu un puliticanti indianu, Prima Ministru indianu da u 1947 à u 1964
è una di i parsunalità pulitichi più in vista di u mondu.

Eredi spirituali di Gandhi, Nehru deti una fisiunumia pulitica à u muvimentu
naziunalistu di a nonviulenza di u grandi capu spirituali di l'India, hè riiscì
à cunducia filiciamenti in portu a battaglia par l'indipindenza.

Una volta uttinuta l'indipindenza (1947), in pulitica estara Nehru presi una
pusizioni neutrali, intesa com'è indipindenza sii da u bloccu Uccidintali ch'è
da quiddu Uriintali. In 'ssu sensu divintò, incù Gamal Abd el-Nasser è Josip
Broz Titu, unu di i capi di i paesi non alliniati chì racogli paesi chì a so
ecunumia mostra carattari nutevulamenti distanti sii da u capitalisimu liberali
sii da u statalisimu di stampu suvieticu, com'è è par appuntu u casu di l'India
è, prima di u so sciuglimentu, di a Iugoslavia.

Successivamenti, parò, Nehru ricunniscì ch'è una pusizioni neutralista in i
cunfronti di u cumunisimu internaziunali, di natura espansiunista è aggressiva,
era poca realista. L'aggrissioni subita da u so paesi da parti di a China,
inoltri, l'indussi à vultà si versi i paesi fendu parti di l' OTAN è à riceda da
i so pusizioni neutralisti.

Jawaharlal Nehru nascì à Allahabad, in l'Uttar Pradesh in una famiglia di Pandit
di u Kashmir, in a casta di i Brahmini. U so babbu era Motilal Nehru
(1861-1931), indipindintistu indianu è prisidenti di l'Indian National Congress
trà u 1919 hè u 1920 hè u 1928-1929. A so mamma era Swaroop Rani (1863-1954). Fù
educatu in India è Gran' Britagna. In Inghilterra fraquintò a scola maschili
Harrow è u Trinity College in Cambridge. Duranti u so sughjornu in u Regnu Unitu
era cunnisciutu ancu com'è Joe Nehru.

U 7 frivaghju 1916, Nehru spusò a sedicianninca Kamala Kaul. In u prima annu di
matrimoniu, Kamala deti à a luci a so unica figliola, Indira Priyadarshini.
L'apprizziamentu di i virtù di a dimucrazia parlamintari, di a laicità è di u
libaralisimu, incù a so priaccupazioni par i povari, ani purtatu Nehru à furmulà
quiddi pulitichi di stampu sucialisti chì ani influinzatu l'India finu à oghji.

U 15 ghjinnaghju 1941 Gandhi dissi: "Parechji dicini ch'è Pandit Nehru ed eiu ci
erami alluntanati. Ci vurrà più ch'è una diffarenza di upinioni par alluntanà
ci. No avemu avutu diffarenzi finu da u tempu in u quali principiavami à
travaglià insemu è aghju dighjà dittu par parechji anni è dicu cusì avali ch'è
micca Rajaji, ma Jawaharlal sarà u me succissori".

Nehru è i so culleghi funi libarati quandu a British Cabinet Mission ghjunsi par
prupona i piani par u trasfirimentu di puteri. Una volta elettu, Nehru vidò un
guvernu à interim chì fù indibulitu da episodii di viulenza cumuna è disordini
pulitichi è ancu da l'oppusizioni di a Leia Musulmana di Muhammad Ali Jinnah chì
riclamava a criazioni di unu statu siparatu par i musulmani. Dopu tantativi
fadditi di furmà cualizioni, Nehru, à malincori, accittò a partizioni di
l'India, sicondu un programma rializatu da i britannichi u 3 ghjugnu 1947. Nehru
divintò prima ministru di l'India in u ghjornu di l'indipindenza, u 15 aostu
1947. U so discorsu inaugurali s'intitulava "Appuntamentu incù u distinu" (Tryst
with destiny):

"Molti anni fà avemu fissatu un appuntamentu incù u distinu è avali hè ghjuntu u
mumentu in u quali pudemu riscattà u nosciu impegnu, micca in piena misura, ma
in manera moltu cunsistenti. À u chjoccu di mezanotti, quandu u mondu dormi,
l'India si svighjarà à a vita è à a libartà. Raramenti succedi un mumentu in a
storia, quandu iscimu da u vechju è intrimu in u novu, quandu un'ebbica finisci,
è quandu l'anima di una nazioni, à longu repressa, trova u puteri di sprima si.
Hè ghjustu ch'è in stu mumentu sulennu pigliemu l'impegnu di dedizioni à u
sirviziu di l'India è di u so populu è à a causa sempri più grandi di
l'umanità".

Nehru hà prisidutu l'intruduzioni di una virsioni Indiana mudificata di a
pianificazioni statali è cuntrollu annantu à l'ecunumia. Criendu a Cummissioni
di pianificazioni di l'India, Nehru redighjiti u prima pianu quinquinnali in u
1951, riguardu à l'investimenti guvernativi in l'industria è in l'agricultura.
L'obiettivu di Nehru era un'ecunumia mista incù i sittori strategichi com'è i
minieri, l'energia elettrica è l'industria pisanti, sottu u cuntrollu di u
guvernu è à u sirviziu di l'intaressu pubblicu. Inoltri parsiguì a
ridistribuzioni di a terra è lanciò prugrammi par custruiscia canali di
irrigazioni, dighi è diffonda l'usu di fertilizanti par accrescia a pruduzioni
agricula. Annantu à u pianu di a pulitica energetica, Nehru prumossi a
custruzzioni di dighi (ch'eddu chjamava "i novi tempia di l'India"), opari di
irrigazioni è a pruduzioni di energia idrualettrica, u prima ministru lanciò
ancu u programma indianu par u sfruttamentu di l'energia nucleari.

Nehru vidò l'India indipindenti da u 1947 à u 1964, duranti i primi anni di
libartà da u duminiu britannicu. Un'allianza incù l'India era un obiettivu
cumunu di i Stati Uniti è l'Unioni Suvietica in u corsu di a Guerra freta. Nantu
à à scena internaziunali Nehru fù un campionu di pacifisimu è dicisu sustinidori
di i Nazioni Uniti. Aprì a strada à a pulitica di non alliniamentu è fù
co-fundatori di u Muvimentu di i Paesi non Alliniati, à u di fora di a logica
USA-URSS. Ricuniscendu a Ripublica Pupulari Chinesa subitu dopu a so fundazioni
(à diffarenza di molti di i paesi di u bloccu uccidintali chì cuntinuàni par
oltri dui dicennii à avè rilazioni incù a Ripublica di China, Nehru sustensi
l'ammissioni di Pechinu in i Nazioni Uniti è si ricusò di disignà u vicinu com'è
l'aggrissori in u cunflittu curianu. Nehru spirava di agiscia com'è
intarmidiariu par culmà u divariu è i tinsioni trà i stati cumunisti è u bloccu
uccidintali.



https://co.wikipedia.org/wiki/Giuconda

A Giuconda (o Ghjuconda), cunnisciuta ancu com'è Monna Lisa, hè un dipintu à
oliu annantu à tavula di piopu (77 cmx53 cm) di Leunardu da Vinci. L'opera hè
datevule à u 1503-1506 circa, è cunsirvata in u Museiu di u Louvre di Parigi. Hè
un' opera emblematica è enimmatica. Si tratta sicuramente di u ritrattu più
celebru di u mondu, è ancu d'una di l'opere d'arte più cunnisciute in u mondu,
ogettu di numerosi omagi è ancu di parudie.

U surrisu impercettibile di a Giuconda, cù u so alone di misteru, hà inspiratu
tantissime pagine di critica, di litteratura, d'opere d'imaginazione, di studii
ancu psicoanalitichi. Sfughjevule, ironica è sensuale, Monna Lisa hè stata à
quandu amata è idulatrata, à quandu biffata o attaccata. Vera è propria icona di
a pittura, hè vista ogni ghjornu da migliaia di persone, tantu ch'è in a grande
sala induv'ella hè esposta un curdone deve tene à nutevule distanza i
visitadori. In a longa storia di u dipintu ùn sò micca mancati i provi di
vandalismu, è ancu un arrubecciu rucambulescu chì in un certu sensu n'hà
alimentatu a ligenda.

L'opera ripprisenta tradiziunalmente Lisa Gherardini, vene à dì "Monna" Lisa (un
diminutivu di "Madonna" chì avaria oghje u significatu di "Signora"). Quella era
a moglia di Francescu di u Giucondu è vene da quì l'appellazione di "a
Giuconda"). Leunardu in fine di contu, in quellu periodu di u so terzu sughjornu
fiurintinu, stava in e case accantu à Palazzu Gondi (oghje distrutte) à pochi
passi da piazza di a Signuria, chì eranu propriu d'un ramu di a famiglia
Gherardini di Montagliari. Quessa, in apparenza di faciule identificazione, fù
in rialità molta dibattuta da a sturiugrafia artistica è hà com'è fonte antiche
un documentu di u 1525 induv'elli sò mintuvati parechji dipinti chì si trovanu
trà i bè di Gian Ghjacumu Caprotti dettu "Salaì", allevu di Leunardu chì suvitò
u maestru in Francia, induve l'opera hè minziunata per a prima volta "a
Joconda". In sustegnu di e tistimunianze di Vasari, in u 2005 Veit Probst,
storicu è direttore di a Bibbiuteca di Heidelberg in Germania, hà publicatu un
antru per appuntu di u cancelliere fiurintinu Agostino Vespucci, datatu 1503,
chì cunferma l'esistenza d'un ritrattu di Lisa di u Giucondu.

Altre identificazione pruposte, in un tempu, sò state Catalina Sforza, o a
surellastra Bianca o ancu a mamma stessa di Leunardu, Catalina Buti di a Vacca.
Una pruposta ricente hè stata quella d'Isabella di Aragona, duchessa di Milanu
in l'annu 1489, inoltre s'hè suppostu chì, a nobile donna ritratta, appartinesse
à u casatu di l'Imperiale. Altri farianu ricullà l'identità à Bianca Ghjuvanna
Sforza, figlia ligittimata di Ludovico u Moro.

Fù Leunardu stessu chì purtò incù ellun in Francia in u 1516, a Giuconda, chì
puderia esse stata dopu acquistata, incù altre opere, da Francescu I.

Si sà chì un seculu dopu à, in u 1625, un ritrattu chjamatu "a Giuconda" fù
discrittu da Cassiano da u Pozzu trà l'opere di e cullizzione reale francese.
Altri indizii facenu pinsà chì finu da u 1542 si truvava trà e decurazione di a
Salle du bain di u castellu di Fontainebleau.

Più tarde Luigi XIV fece trasfirisce u dipintu à Versailles. Dopu à a
Rivoluzione francese, fù spustatu à u Louvre. Napuleone Bonaparte u fece mette
in a so camera, ma dopu turrò à u Louvre. Durente a guerra Franca-Prussiana di u
1870-1871 fù missu à u riparu in un situ nascostu.

L'affurtu di a Giuconda succese a notte trà dumenica 20 è luni 21 aostu di u
1911, prima d'un ghjornu di chjusura di u museiu. D l'arrubecciu s'accorse luni
stessu un cupistu, Louis Béroud, chì avia avutu u permessu per riproduce l'opera
à porte chjuse. A nutizia di l'arrubecciu fù ufficializata solu u ghjornu dopu
chì, ancu à l'epica ùn era micca raru ch'è l'opere fussenu cacciate di manera
tempuranea per esse fotugrafate.

Era a prima volta ch'è un dipintu era arrubatu in un museiu, è ancu di più di
l'impurtanza di u Louvre, è per assai a pulizza branculava in u bughju. Fù
suspittatu u pueta francese Guillaume Apollinaire chì fù arristatu (avia
dichjaratu di vulè distrughje i capilavori di tutti i musei per fà postu à
l'arte novu) è cunduttu in prigione u 7 sittembre: u so arrestu si basava
annantu à una calunnia da parte di u so amante di tandu Honoré Géri Pieret, chì
l'accusò d'avè tinutu parechji statuette antiche arrubate da u museiu. Ancu
Pablo Picasso fù interrugatu, ma, com'è Apollinaire, fù in seguitu rilasciatu. I
suspetti casconu ancu annantu à l'Imperu tedescu, nimicu di a Francia, fendu
l'ipotesi d'un arrubecciu di Statu. Mentre crescianu i suspetti è e pulemiche
(si scuprì ch'è l'uniche misure di sicurezza aduttate da u museiu cunsistianu in
u fattu d'avè addistratu à u judo un gruppu di guardii). Si principiò à pinsà
ch'è u capilavoru era persu per sempre: Franz Kafka vide una cornice biota è
pocu dopu u postu lasciatu da a Giuconda annantu à a parete fù presu da u
Ritrattu di Baldassarre Castiglione di Raffaellu.

In rialità un exi-impiigatu di u Louvre, Vincenzo Peruggia, originariu di
Dumenza, piccula cità in i circondi di Luino, cunvintu ch'è u dipintu appartenia
à l'Italia è ùn duvissi dunque micca firmà in Francia, l'avia arrubatu,
rinchjudendu si di notte in una lughjetta è, avendu ci passatu a nuttata,
escendu da u museiu à pedi incù u quatru sottu u mantellu. Ne avia muntatu ellu
stessu a vitrina di vetru, è sapia dunque com'è caccià lu. Escì incù a calma:
dumandò ancu à un operaiu un aiutu per esce da u museiu, chì era sparita a
manechja di u purtone d'intrata. Messa l'opera in una valisgia, posta sottu u
lettu d'una pinsione di Parigi, a custudì per vint'ottu mesi è a purtò dopu in u
so paese d'origine, à Luino, incù l'intenzione di "rigalà la à l'Italia",
ottinendu da qualchiadunu e garanzie chì u quatru averia da firmà in u so paese.
Cunsiderava difatti, per isbagliu, ch'è l'opera era stata arrubata durente e
spuliazione napuleoniche.

Peruggia in u 1913 andò à Firenza, per rivende l'opera per pochi soldi. Si
rivolse à l'antiquariu fiurintinu Alfredo Geri, chì ricevite una lettera firmata
"Leunardu" ind'ellu era scrittu ch'è "U quatru hè in e me mane, appartene à
l'Italia perchè Leunardu hè talianu" incù una pruposta di ristituzione per un
pagamentu di 500 000 lire "per e spese". Incuriusitu, l' 11 dicembre 1913,
l'antiquariu fissò un appuntamentu in a so stanza numeru 20 à u terzu pianu di
l'Hotel Tripoli, in via de Cerretani (albergu chì dopu cambiò u so nome in Hotel
Giuconda), accumpagnatu da u direttore di tandu di l'Uffizii Ghjuvanni Poggi. I
dui si accorsenu ch'è l'opera ùn era micca un di i numerosi falsi in
circulazione, ma l'originale propriu è a si fecinu cunsignà per "verificà ne
l'autanticità". In u frattempu Peruggia s'è ne andò à spassu per a cità, ma fù
ritruvatu è arristatu. U latru, finalemente prucissatu, fù cunsideratu cum'è
"mentalmente ritardatu" è cundannatu à una pena d'un annu è quindici ghjorni di
prigione, chì fubbenu dopu ridutti à setti mesi è quindici ghjorni. A so difesa
si basò tutta annantu à u patriuttismu è suscitò qualchì simpatia in Italia.
Dichjarò ch'ellu avia passatu dui anni "rumantichi" incù a Giuconda appesa
annantu à u so tavulinu di cucina.

Prufitendu di u clima amichevule chì regnava tandu in i rapporti trà Italia è
Francia, u dipintu ricuperatu fù esibitu in l'Italia sana: prima à l' Uffizii in
Firenza, eppo à l'ambasciata di Francia di Palazzu Farnese à Roma, infine à a
Galleria Borghese (in occasione di u Nativa), prima di u so ritornu definitivu à
u Louvre. A Monna Lisa ghjunse in Francia à Modane, annantu à un vagone speciale
di e Ferrovie taliane, accolta in grande pompa da l'auturità francese, per
ghjunghje dopu in Parigi induve, in u Salon Carré, l'aspittavanu u Presidente di
a Ripublica francese è tuttu u Guvernu.



https://co.wikipedia.org/wiki/Fedra

Fedra hè una figura di a mitulugia greca, era figlia di Minossu è di Pasifae.
Spusò Teseiu, rè di Atena chì avia dighjà avutu un figliolu, Ippolitu, da u
matrimoniu incù a righjina di l'amazoni. Si innamurò pazzamenti di Ippolitu è ùn
riiscendu più à cuntrullà sta passioni soia, dopu à avè saputu chì u so
figliastru era statu infurmatu di i sentimenti chì pruvava versu eddu, da a
vechja nutrici d'edda, dicisi d'impiccà si par u disonori. U mitu di Fedra è
Ippolitu hè narratu in a tragedia Ippolitu di Euripidi è, in u mondu latinu, in
a tragedia Phaedra di Seneca. In u 1677 u dramaturgu francesu Jean-Baptiste
Racine scrissi anch'eddu una tragedia annantu à st'argumentu, intitulendu la
Phèdre. Ancu d'Annunzio in 1909 missi in scena una tragedia intitulata Fedra,
riferiscendu si esplicitamenti à u mitu classicu. À tutti 'ss' illustri artisti,
si aghjunsi, in 1909, Umberto Bozzini, pueta è dramaturgu di Lucera, chì in
l'aprili di quidd'annu ripprisintò a so Fedra in u tiatru di a a so cità natali,
riscutendu grandi successu di critica è apprizziamentu da u mondu litterariu
talianu. L'opara di Bozzini fù pruposta in i teatri taliani maghjori, da Torinu
à Firenza, da Roma à Napoli, induva fù cunsacratu com'è unu di i migliori
artisti di u prima Novicentu. Di 1996 ci hè l'opara Phaedra's Love (L'amori di
Fedra) di a dramaturga inglesa Sarah Kani.



https://co.wikipedia.org/wiki/Etruria

L'Etruria era una rigioni antica di l'Italia cintrali, a VIIa trà i rigioni di
l'Italia augustea, chì cumprindia a Tuscana, parti di l'Umbria uccidintali finu
à u fiumu Tibaru, u Laziu sittintriunali finu à Roma è i tarritorii liguri à u
sudu di u fiumu Magra.

Cunfineghja à u nordu incù a Liguria, à parta da u fiumu Magra (Macra). Venini
dopu, prusiguendu versu u sudu, longu a costa tirrenica i fiuma Prile (Prelius o
Prilis) è Ombrone (Umbĕr). Sempri più versu u sudu, ci hè u fiumu Tibaru
(Tiberis), distanti 284 migli rumani da u Magra, chì custituisci a cunfini
miridiunali di l'Etruria incù l'anticu Latium vetus di i Latini è a Sabina di i
Sabini. Sottu Augustu fù trasfurmata in a VII Regio. Cunfineghja, inoltri, in a
so parti uriintali, incù l'Umbria, tantu chì u fiumu Tibaru par un certu trattu
custituisci a cunfini trà a dui rigioni.

A rigioni hè ancu ricca di lava navighevuli com'è: u Ciminu (lavu di Vico),
quiddu di Volsinii (lavu di Bolsena), quiddu di Clusium (lavu di Chjusi), u
Sabata (lavu di Bracciano) è u lavu Trasimeno.

Pliniu u Vechju conta chì in Etruria, i Pelasgi cacciàni l'Umbri, ma ni funi
cacciati à so volta da l'Lidi. Da u nomu di u rè di quisti ultimi, presini u
nomu di Tirreni, più tardi chjamati incù u terminu grecu di Tusci, dirivanti da
u ritu sacrificali (verbu grecu thýo = sacrifiziu).

Frà u X è l'VIII seculu a.C., l'ità di u farru trova a so massima sprissioni in
a civiltà villanuviana (priciduta in u bronzu ricenti da a cultura
protuvillanuviana), chì hà presu u nomu da Villanova (una frazzioni di
Castenaso), un insidiamentu di grandi intaressu archiulogicu, induva sò stati
truvati lanci, spadi, pettini è giuieddi di ogni tipu. Quista hè una
dimustrazioni di i prugressi chì erani stati fatti in l'estrazzioni è in a
lavurazioni di i mitalli, di qualessi era particularamenti riccu u sottuterra di
a rigioni.



https://co.wikipedia.org/wiki/Egeiu

Egeiu (grecu: Αἰγεύς (Aigeus), latinu: AEgeius), figliu di Pandioni, fù un rè
miticu di Atena, patri di Teseiu. À a morti di Pandioni, Egeiu è i so frateddi
presini u cuntrollu di Atena da Metioni, chì a so volta avia strappatu u tronu à
Pandioni. Tandu eddi divisini u guvernu in quattru ma Egeiu divintò rè. A so
prima moglia fù Meta è a siconda fù Calciopi. Sempri senza un eredi masciu,
Egeiu chersi cunsigliu à l'oraculu di Delfi. I so criptichi paroli funi: "Teni
chjusu u to otru di vinu finch'è ùn avarè righjuntu u puntu più altu di a cità
di Atena, altrimenti un ghjornu ni murarè di dulori". Egeiu si ricò à Trezeni
induva incuntrò Etra, figlia di u rè di Trezeni Pitteu. Pitteu cumpresi a
prufezia è prisintò Egeiu à a figlia Etra dopu avè lu fattu imbriacà. I dui
ebbini un rapportu è cusì, in certi virsioni, Etra si ghjittò in mari à Poros è
feci sessu incù Puseidonu. Quandu firmò incinta, Egeiu dicisi di vultà à Atena.
Prima di parta, nascosi i so calzari, u scudu è a spada sottu una roccia, è
dissi à Etra chì quandu u so figliu saristi crisciutu, avaristi divutu spustà a
petra è ripurtà à daretu l'armi. À u so ritornu à Atena, Egeiu spusò Medea chì
era fughjita da Corintu è da l'ira di i so abitanti. Egeiu è Medea ebbini un
figliu di nomu Medu. À Trezeni, Teseiu crisciti è divintò un ghjovanu
curaghjosu. Riiscì à spustà a roccia è à ricuparà l'armi di u patri. A so matri
li dissi cusì a virità annantu à quali fù u so patri è annantu à com'è avaristi
divutu ripurtà li l'armi. Teseiu dicisi di andà à Atena è duviti sceglia si ci
andava par mari, chì era a via più sicura, o par terra, suvitendu un parcorsu
priculosu, infistatu da latri è banditi. Ghjovanu, curaghjosu è ambiziosu,
Teseiu dicisi di andà à Atena par a via di terra. Quandu Teseiu arrivò, ùn svilò
a so vera idantità. Fù accoltu da Egeiu, chì era suspittosu di u stranieri
ghjuntu à Atena. Medea circò di fà chì Egeiu uccidissi Teseiu chirendu li di
catturà u toru di Maratona, ma Teseiu riiscì in l'impresa. Medea tentò tandu di
avvilanà lu, ma à l'ultimu istanti, Egeiu ricunniscì i calzari, u scudu è a
spada è strappò u calici di vinu da a manu di Teseiu. Patri è figliu si erani
riuniti. Mentri ch'eddu visitava Atena, Androgeu, figliolu di u rè Minossu,
riiscì duranti una festa à batta à Egeiu in ogni cumpetizioni. Egeiu, ghjilosu,
l'uccisi. Minossu infuriatu dichjarò a guerra à Atena. Uffrì quantunqua a paci à
l'atinesi, à pattu chì quisti inviessini ogni annu à Creta setti ghjovani omini
è setti ghjovani donni, da offra in sacrifiziu à u Minotauru. Quissa andò dopu
finu à quandu Teseiu uccisi u Minotauru incù l'aiutu di Arianna, figlia di
Minossu. Egeiu avia dittu à Teseiu, prima ch'eddu partissi, di issà i veli
bianchi à a partenza da Creta, s'eddu avissi risciutu à scunfighja u Minotauru.
Teseiu si sminticò (deliberatamenti sicondu certi virsioni) è Egeiu si ghjittò
in mari quandu vidì i veli neri avvicinà si à Atena, in l'errata cunvinzioni chì
u so figliu fussi statu uccisu, cumpiendu cusì a prufezia. Par via di
cunsiquenza, u mari in u quali si ghjittò divintò notu com'è Mar' Egeiu. À i
pendici suduccidintali di l'acropoli di Atena surghjia un picculu santuariu (di
u quali rimanini solu scarsissimi tracci) didicatu à Egeiu.



https://co.wikipedia.org/wiki/Delfinu

I delfini sò odontoceti, mammiferi aquatici imparintati incù e balene è e
focene. U nome di delfinu si riferisce in particulare à l'appartenenza à a
famiglia di i Delfinidi (delfini oceanici) o di i Platanistidi (delfini d'aqua
dolce), ma di e volte issu nome hè utilizatu per riferì si di manera specifica à
parechje spezie chì sò più cunnisciute, com'è u tursiope è u delfinu cumunu.

I delfini hanu un corpu affusulatu, particularmente adattatu per nutà di manera
veloce. A testa contene un organu specificu è voluminosu, utilizatu per
l'ecolocazione. In molte spezie e mandibule sò elongate è formanu un beccu
distintivu; per certe specie com'è u tursiope a bocca face una curva cù una
spressione simile à un sorrisu permanente. In molte spezie i denti ponu esse
moltu numerosi (finu à 250). U cerbellu di u delfinu hè largu è possede una
corteccia molta strutturata. A colorazione di basa consiste in gradazione di
grisgiu cù u latu ventrale biancu, spessu combinatu incù linie è tacche incù
tonalità differenti.

I delfini sò predatori è caccigheghjanu e so prede incù velocità. A dentitura hè
adattata à l'animali chì caccigheghjanu: spezie incù molti denti sò associati
incù una dieta prevalentemente di pesci, invece becchi più corti è denti menu
numerosi sò associati incù a caccia di i cefalopodi. Uni pochi di delfini
catturanu ancu i crustacei.



https://co.wikipedia.org/wiki/Cristianesimu

Predicata da Gesù Cristu u Cristianisimu hè una religione uscita di u
ghjudaisimu. U so nome vene di a parolla greca "Khristos", chi vole dì messia o
messageru.

U cristianismu cume religione organizata fù fundatu da l'apostuli di Gesù
Cristu, u Messia e Figliu di Diu.

Ci sò credenze cumune tra u cristianisimu è u ghjudaismu, cumu a credenza ind'un
diu unicu. L'ebrei et i cristiani hannu u stessu libru santu, a Bibbia, ma i
cristiani anu aghjuntatu à l'Anticu Testamentu lu Novu Testamentu.

U cristianisimu hè a religione chi cunta u più grande numaru di fideli : più di
2,2 milliardi.

U nome Gesù Cristu hè statu datu à Gesù (in ebreo Josua) di Nazarete,
cunsideratu cume lu Messia. A parulla «Cristu» vene da u grecu Χριστός
(Khristos), chi traduce a pocu pressu u nome[lingua ebrea|ebreu]] mashia'h
(מָשִׁיחַ) o untu da u Signore. U fundamentu di a fede cristiana hè u misteru di
a resurezione di lu Cristu, Figliu unicu mandatu da Diu per salva l'Omu.

U Credo (in latinu : « Creu ») hè a professione di fede di a magioranza di i
cristiani. Ci n'hè due versioni principali:

- U Simbolu di Nicea : credo in unum Deum, creu in un' Diu solu. (conciliu di
Nicea, 325 dopu Cristu)

U Novu Testamentu hè, per i cristiani, a fila di i 27 libri canonici chì
trattanu di a vita terrana di Gesù Cristu, di a so Predicazione, di a so morte è
Resurezione è dinù di i primi tempi di a Chjesa.

U cristianismu, sopratuttu u catolicismu, e a religione di a magioranza di i
corsi. Hannu un canticu naziunalu u Diu vi salve Regina.

A preghera tene una piazza importante ind'a liturgia cristiana, è ancu ind'è a
pratica parsunale di 'ssa religione. Per i catolici e dui preghere è più
importante sò u Pater Noster e l'Avè Maria.



https://co.wikipedia.org/wiki/Asclepiu

Asclepiu o Esculapiu (grecu Ἀσκληπιός, traslitteratu Asklēpiós; latinu
Aesculapius) hè un parsunaghju di a mitulugia greca. Figliu di Apollu è di
Arsinoi sicondu Esiodu, oppuri di Apollu è Coronidi par Pindaru, mezudiu è
dunqua omu murtali par Omeru, si dicia ch'eddu era statu struitu in a medicina
da Chironu, o ch'eddu avissi ereditatu tali prubità da u babbu Apollu. In Grecia
Asclepiu era veneratu com'è u diu di a medicina, di i risanamenti è di i sarpi.
Molti riferimenti à Asclepiu sò stati ritruvati ancu in u duminiu "occultu": a
so capacità di ripurtà in vita i morti u rindia difatti ancu u diu invucatu da i
necrumanti. U so cultu avia u so centru à Epidauru, ma era onuratu ancu à
Pergamu. Sicondu u mitu, Apollu s'innamurò di Coronidi mentri edda facia u bagnu
in un lavu. I dui cunsumoni a so passioni, dopu u diu andò via, lascendu un
corbu à vardia di a ghjuvanetta. Coronidi dicisi di spusà si incù Ischys, è u
corbu, quandu i vedi insemu, bulò da Apollu par riferiscia. Quandu scuprì chì
Coronidi era impregna, dicisi di puniscia u corbu, tramutendu li i piumi da
bianchi in neri, postu ch'è ùn avia alluntanatu Ischys da Coronidi. Artemidi
uccisi Coronidi infilzendu la incù un dardu, par vindicà u frateddu disunuratu.
Apollu, parò, dicisi di salvà u picculu chì Coronidi avia in senu, è chersi à
Ermes di piglià lu da u corpu di a madri. Apollu dicisi di dà à u chjugu u nomu
d'Asclepiu. Sicondu u mitu Asclepiu riciviti da a dea Atena u donu di cambià u
so sangui incù quiddu di Medusa a Gurgona. Da tandu u sangui chì sgurgava da i
veni di u so fiancu sinistru era vilanosu è purtadori di svinturi, ma quiddu di
u fiancu drittu avia u puteri di variscia qualsiasi malatia è ancu di fà
risurghja i morti. Propriu par quisti puteri simili à quiddi di un necrumanti,
vali à dì ripurtà in vita i morti è garantiscia una vita straurdinariamenti
longa, Zeus dicisi di fulminà lu parchì timia chì u troppu puteri chì Esculapiu
cundividia incù l'omini avaristi pussutu minaccià a fedi ind'è i dei, annullendu
di fattu a sustanziali diffarenza frà divinità è omini, vali à dì l'immurtalità.
Apollu parò, offesu, feci in modu chì u figliolu ùn murissi è u trasformò in un
diu à tutti l'effetti. Ghjà in l'Iliadi li si attribuiscini dui figli: Macaonu,
chì combattì à Troia è fù uccisu da Euripilu; Podaliriu, medicu. In stadi
pusteriori di a lighjenda li si attribuisci una moglia (Epioni, o Lampezia) da u
quali Asclepiu ebbi cinqui figlioli: Igea, a saluta; Panacea, chì avia u donu di
curà tutti i malatii; Iasu, chì pruvucava malatii; Egli, matri di i Grazii;
Achesu, chì soprintindia à u prucessu di risanamentu; Telesforu, diu di a
cunvaliscenza; Meditrina, a varitrici. Asclepiu divintò cusì forti in l'arti
medicu chì riiscì ancu à risuscità Ippolitu, incù l'aiutu d'Artemidi. In
l'antica Grecia si pinsava chì bastessi à dorma in un santuariu cunsacratu à
Asclepiu par variscia da ogni malatia. In ogni tempiu ci era alminu un sarpi,
chì pruvinia da u santuariu di Asclepiu à Epidauru, in quantu si cridia chì
fussini animali sacri par a divinità, postu ch'è simbulu di u rinnuvamentu.

In Grecia, par ringrazià d'un risanamentu u Diu, si sacrificava di solitu un
ghjaddu. Simuli animali infatti, era cunsidaratu u migliori è più graditu à a
Divinità. Un asempiu di sta pratica u truvemu in u Fedonu di Platoni, u celebru
dialogu chì narra a morti di Socrati. Quist'ultimu, prima di mora chersi ch'è
fussi sacrificatu un ghjaddu à Asclepiu. U mutivu di tali richiesta ferma sempri
fonti di dibattitu.

Esculapiu hè l'adattamentu latinu (Aesculapius) di u nomu grecu Asklepios, ma si
tratta di u stessu diu. U so cultu fù introduttu à Roma annantu à l'Isula
Tiberina in u 291 à.C. A tradizioni voli chì in quidd'annu a pupulazioni di a
cità fussi culpita da a pesta. Dopu à avè cunsultatu i Libri sibiddini, u Senatu
rumanu dicisi di custruiscia un tempiu didicatu à u diu, è à quistu scopu fù
inviata una delegazioni à Epidauru par ottena a statua di u diu. À u ritornu,
mentri a barca chì traspurtava a statua ricuddava u Tibaru, una sarpi, simbulu
di u diu, scesi da l'imbarcazioni, è nutò versu l'isula Tiberina. L'avvinimentu
fù intarpritatu com'è vulintà di u diu di sceglia u locu induva saristi erettu u
so tempiu, chì annantu à l'isula fù custruitu. À i ghjorna d'oghji annantu à
l'isula sorghji unu di i spidali più impurtanti d'Auropa, u Fatebenefrateddi.



https://co.wikipedia.org/wiki/Annata_bisesta

L' annata bisesta hè un annu sulare in u quale avvene l'intercalazione periodica
d'un ghjornu supplementariu, un modu di fà imprudatu in guasi tutti i calindarii
sulari (cum'è quelli ghjulianu è gregurianu) per evità u slatamentu di e
staghjone: osinnò ogni 4 anni accumuleria un ghjornu in più di ritardu. Per
curreghje quellu slatamentu, à l'anni "nurmali" di 365 ghjorni (ogni 4 anni)
s'intercalanu l'anni "bisesti" di 366 ghjorni: u ghjornu in più hè inseritu in u
mese di frivaghju, chì in l'anni bisesti conta dunque 29 ghjorni nanzu ch'è 28.
In sta manera si pò ottene una durata media di l'annu para à un numeru non
interu di ghjorni.

In u calindariu ghjulianu hè bisestu un annu ogni quattru (quelli di i quali u
numeru hè divisibile per 4): a durata media di l'annu diventa cusì di 365,25
ghjorni (365 ghjorni è 6 ore) è a differenza rispettu à l'annu tropicu si riduce
da 5,8128 ore in difettu à solu 11 minuti è 14 sicondi in eccessu. U calindariu
gregurianu riduce ulteriurmente 'ss'apprussimazione eliminendu 3 anni bisesti,
quelli chì delimiteghjanu l'iniziu d'un novu seculu, ogni 400 anni di
calindariu. In 'ssu mpodu a durata media di l'annu diventa di 365,2425 ghjorni
(365 + 97/400), riducendu a differenza à soli 26 sicondi d'eccessu.

Una regula simplicia per sapè s'è un annu non siculare hè bisestu hè quella di
piglià solu l'ultime dui scifri è di cuntrullà s'elli sò divisibili per quattru
(04, 08, 12... finu à 96). L'anni siculare invece sò bisesti s'è è solu s'elli
sò divisibili per 400, per indettu sò stati bisesti u 1600 è u 2000, è serà dinù
bisestu u 2400, è cusì via. Per virificà la basta à ossirvà s'è e 2 scifri
precedenti u 00 formanu un numeru divisibile per 4. Cusì, per fà qualchì
esempiu, u 1896 è u 1996 sò stati tremindui bisesti (divisibili per 4), u 1800 è
u 1900 ùn sò micca stati bisesti (non divisibili per 400), mentre u 1600 è u
2000 u sò stati (divisibili per 400).

U calindariu gregurianu s'applicheghja à parte da u 1582, annu di a so
intruduzione. Bench'ellu fusse teuricamente pussibile di stende lu ancu à l'anni
precedenti, nurmalmente per quelli s'improda u calindariu ghjulianu. Per quessa
sò bisesti tutti l'anni divisibili per 4, cumpresi quelli siculare, da l'annu 4
à u 1580 di l'era vulgare.

I Rumani aghjunghjìanu un ghjornu in più dopu à u 24 frivaghju, ch'è elli
chjamavanu sexto die ante Kalendas Martias (sestu ghjornu prima di e Calende di
marzu); u ghjornu supplementariu si chjamava bis sexto die (sestu ghjornu
ripetutu) da induve vene l'aghjettivu "bisestu". Oghje i ghjorni di frivaghju sò
simpliciamente numerati à parte da 1, è nurmalmente si cunsidareghja ch'è u
ghjornu aghjuntu hè u 29. Solu in Svezia u 1712 fù un annu "duppiamente
bisestu", vene à dì incù u 29 è u 30 frivaghju (differente hè invece u casu di u
30 frivaghju in u calindariu rivoluziunariu suvieticu).

Mentre in l'anni nurmali ogni data casca un ghjornu di a sittimana più davanti
rispettu à l'annu precedente, in l'anni bisesti si salta un ghjornu è e date
dopu à u 29 frivaghju sò spustate di dui ghjorni di a sittimana precedente nanzu
ch'è unu solu: per quessa in inglese l'annata bisesta hè chjamatu leap year
(annu di u saltu), in riferimentu per appuntu à u fattu di saltà un ghjornu in
più rispettu à l'annu precedente, è quessa avvene ancu per e date di i mesi di
ghjinnaghju è frivaghju di l'annu successivu. S'avvera inoltre caratteristicu
ch'è in prisenza d'un'annata bisesta si creanu 2 "triplette" di mesi distante
frà elli di 3 mesi, chì prisentanu listessi ghjorni di a sittimana. Sò:



https://co.wikipedia.org/wiki/Amazoni

L'Amazoni (o Amazone) (in grecu anticu Ἀμαζόνες) sò un populu di donni guerrieri
di a mitulugia greca.

U nomu grecu Ἀμαζών (amazòn) hè di dubbia etimulugia. A maiò parti di l'autori
classichi cunsidareghjani a Ά iniziali com'è un'alfa privativa chì rendi nullu u
nomu succissivu μαζός, virsioni ionica di μαστός, chì vol dì "senu": u risultatu
saristi dunqua "senza senu". L'etimulugia hè rifiribuli à u custumu tradiziunali
attistatu da i fonti mitugrafichi sicondu i quali l'Amazoni si mutilavani a
mammedda dritta à u scopu di tenda megliu l'arcu. Da tutti l'autori fù
evidinziata a rilazioni frà a mutilazioni di l'attributi feminicci è u
migliuramentu di l'abilità guerreschi riputati, qualità chjaramenti maschili.

U pseudu-Ippucrati narra ch'è à i donni di i Sarmati, tradiziunalamenti
idantificati o culligati incù l'amazoni (veda in seguitu), fù brusgiata a
ghjandula mammaria dritta par via di l'applicazioni di un discu di ramu caldu
buddenti. A pratica fù scumpiita in a prima infanzia par impidiscia u sviluppu
di u senu è assicurà maiò forza à u bracciu chì tindarà l'arcu. Un rifirimentu à
un custumu analogu di l'Amazoni fù attistatu da Diodoru Siculu. U storicu grecu
accenna a mutilazioni senza furniscia più dittagli, ma pricisendu chì u so scopu
hè quiddu di renda più forti i donni guerrieri. Eustaziu di Salonicco,
ecclisiasticu è eruditu bizantinu di u XII seculu, in u so cummintariu à
l'Iliadi cita a pratica di a brusgiatura di u senu in i tarmini è in i scopi
pricisati da Ippucrati («ut arcus facilius intindant»), ma rifirendu la à
l'Amazoni di u puema omericu. Un rifirimentu analogu cumparisci ancu in l'Eneidi
di Virghjliu u quali discrivendu Pentesilea, una di i so righjini, annota com'è
u senu di a donna era cumpressu strittamenti da una fascia d'oru («aurea
subnectens ixsertai cingula mammae»). Altri fonti inveci cunsidareghjani a Ά
iniziali com'è un rinfurzativu, è dunqua a traduzioni saristi "grandi senu".
Quissa saristi cunfirmata da u fattu chì guasi tutti i ripprisintazioni di
quistu populu mostrani splendidi donni incù tremindù seni fiurenti. Altri fonti
dinò u facini dirivà da u caucasicu masa, "Luna", è dunqua si pudaria traducia
incù "sacirdutessa di a Luna".

L'Amazoni sò stati posti in a parti più sittintriunali di a Sarmazia asiatica. A
carta mostra ancu u locu di l'Albania caucasica, di a Scizia è di a Palude
Meote: tutti loca variamenti citati da l'autori classichi com'è patria di
l'Amazoni annantu à a basa di i fonti classichi, l'Amazoni viviani in a Scizia,
vicinu à u padulu Meotide o in un'aria impricisata di i muntagni di u Caucasu da
u quali sariani migrati, successivamenti, nantu à a costa centru-sittintriunali
di l'Anatolia (o viciversa da quista in Scizia). Eschilu, in a so tragedia
Prumeteu incatinatu, sposa l'urighjina caucasica è accenna a migrazioni quandu
faci prufitizà, da Prumeteu, a sorti di Io. À a zitedda - chì hè stata
trasfurmata in ghjuvenca è chì sta dispiratamenti fughjendu da u casticu di Era
- fù rivilatu u fattu chì l'aspetta un longu viaghju, à a fini di u quali
righjunghjarà u Bosforu, induva sarà libarata, micca prima, parò, d'avè visitatu
parechji loca di l'Asia uccidintali trà u quali i monti di u Caucasu è u padulu
Meotidi induva viviani l'Amazoni. I donni guerrieri, sicondu u titanu, migrarani
successivamenti in l'Anatolia fundendu a cità di Temiscira vicinu à u fiumu
Termodonti in a rigioni di u Pontu. Erodutu i culloca, inveci, in Scizia vicinu
à u fiumu Tanai circhendu di cunghjucà, cusì com'è dighjà accinnava Esiodu, i
varii raconti mitulogichi di i scontri frà l'eroi grechi è l'Amazoni di
Temiscira incù i resuconti etnugrafichi di l'ebbica annantu à i Sarmati, una
pupulazioni numadi d'etnia iranica, i quali donni cumbattiani incù l'omini à
cavaddu, si vistiani com'ed eddi è ùn si spusavani micca prima d'avè uccisu un
numicu in battaglia. Erodutu, cuntrariamenti à Eschilu, furnisci un elaburatu
racontu di a migrazioni di l'Amazoni, scunfitti da i Grechi, da l'uriginali sedi
di Temiscira finu à u padulu Meotidi induva si sariani uniti à un gruppu di
ghjovani masci Sciti migrendu, successivamenti, insemu accustetini in una zona
impricisata longu u corsu di u fiumu Tanai. In quiddu locu, i so figlioli
avariani datu urighjina à un unicu populu: i Sauromati (Sarmati). A fusioni frà
i dui pupulazioni avaristi urighjinatu, trà i Sarmati, una ginicucrazia vali à
dì una sucità matriarcali sicondu parechji autori classichi frà u quali Pliniu u
Vechju. Strabonu, calchì seculu dopu, in a so Giugrafia, culloca ancu u populu
di l'Amazoni in quidd'urienti favulosu par l'omu grecu chì cumprendi Scizia,
Persia è India, parimenti abitatu da populi riali è fantastichi, spicifichendu,
parò, chì i so fonti sò in disaccordu indichendu dui rigioni distinti. Sicondu
Teofane di Mitilene chì avaristi scumpiitu, com'è rifirisci Strabonu, una
spidizioni in quiddi loca, l'Amazoni viviani à i cunfini sittintriunali di
l'Albania caucasica in quantu siparati da u fiumu Mermadalis da i terri di i
Sciti è d'altri pupulazioni nomadi di u Caucasu. Sicondu altri dui fonti di
Strabonu, i storichi Ipsicrati è Metrodoru di Scepsi, l'Amazoni abitariani una
vaddi frà i Monti Cerauni, in Armenia, è cunfinariani incù i Gargareni, un
populu custituitu esclusivamenti da individui masci incù u quali l'Amazoni
s'accuppiiavani par assicurà si a sopravvivenza.

I donni guerrieri erani tradiziunalamenti guvirnati da dui righjini, una di a
paci (pulitica interna) è una di a guerra (pulitica "estara"). Trà i righjini
più cunnisciuti si poni cità Mirina, Ippolita è Pentesilea. In Giugrafia
XI.5.4-5, Strabonu discrivi u custumu di l'Amazoni di compia, ogni branu, una
visita in u tarritoriu di u populu vicinu di i Gargareni, i quali si uffriani
ritualamenti par accuppià si incù i donni guerrieri affinch'eddi possini
inghjinirà i figlioli. L'incontru avveni in sicretu, in l'oscurità, chì nissunu
di i dui amanti possi cunnoscia l'idantità di l'altru. Sicondu Plutarcu a
staghjoni di l'accuppiamenti dura dui mesa, ogni annu. Eppo l'Amazoni facini
ritornu in i so tarritorii. A sorti di a prughjinitura muta sicondu u sessu di u
neunatu. I masci, sicondu Strabonu, sò rimandati in u so locu d'urighjina è ogni
gargarenu adultu adotta un criaturu senza sapè s'eddu hè u so figliolu; i
femini, inveci, rimanini incù i mammi è sò addivati è educati sicondu i so
custumi è struiti, in particulari, à i tecnichi di caccia è di guerra. L'armi
principali di l'Amazoni sò l'arcu, l'accetta bipenna è un scudu particulari,
picculu è à forma di mezaluna, chjamatu pelta. Prima di ogni battaglia sonani u
sistru, un strumentu chì pruducendu un sonu limpidu è cristaddinu, ùn pò avè u
scopu d'intimuriscia u numicu, ma solu quiddu di ringrazià i dei.

U cumbattimentu à cavaddu hè a so spicialità. Seleziuneghjani i so animali è
mantenini incun eddi un rapportu di cunvegnu tutali chì i rendi parfetti
cintauri; cavalcani staddona, in u periodu in u quali i Grechi s'accuntentani di
pony. Sò famosi i so ghjochi Targarèi, chì sò narrati da Eumolpu: cinquanta
imbarcazioni, chjamati titalnès, s'affrontani annantu à u Termodonti: scagliati
una versu l'altra à vilucità scema, vincini quiddi chì i so campioni - ditti
targaira, amazoni in pedi nantu à i barchi chì impugnani di l'asti - riescini à
sustena l'impattu senza cascà in acqua. Si prucedi cusì à eliminazioni finch'è
ùn ci fussi più ch'è un'unica vincitrici, chì hè pruclamata a pridiletta
d'Afrudita (ancu quistu hè insulitu: nurmalamenti l'Amazoni viniravani a Dea
Matri, chì pò essa idantificata incù Cereri, è Artemidi). A so insulita
carattiristica hè quidda di sciaccià un solu senu par avè maghjori mira incù
l'arcu.

L'Amazoni erani cunsidirati numichi di i Grechi in quantu, in una sucità
maschilista com'è quidda greca, l'esistenza di donni guerrieri ùn era mancu
cuncipibili è dunqua ripprisintavani a barbaria chì si contrappunia à l'ordini
di a civilisazioni ellenica. L'Amazoni sò citati friquintamenti in a litteratura
classica greca. Oltri à i discrizzioni etnugrafichi di autori com'è Erodotu,
Strabonu, Diodoru Siculu chì cercani di cunghjucà mitu è sturiugrafia, ma senza
uparà una netta distinzioni l'unu da l'altra, ci sò naturalamenti quiddi più
nittamenti puitichi è mitulogichi. Unu di i rifirimenti epichi più antichi hè
sicuramenti quiddu di l'Iliadi in u quali sò minziunati dui volti. In Iliadi
III.188-190, Priamu ricorda d'avè cumbattutu l'Amazoni com'è alliatu di Otreu è
Migdonu, dui suvrani di a Frigia (Turchia norduccidintali). L'Amazoni, ricorda
Priamu, erani «ὰντιάνεραι» (uguali à i masci, forti com'è i masci), ma ùn erani
micca numarosi com'è l'Achei. Priamu cita ancu u locu di a battaglia chì
apparisci cuncordu incù i rifirimenti mitugrafichi à l'Amazoni di u Pontu: i
rivi di u fiumu Sangariu (Σαγγάριος in grecu, Sangarius in latinu) chì hè u nomu
anticu di u fiumu Sakarya in a rigioni storica di a Frigia. In Iliadi
VI.186[20], a lotta contr'à l'Amazoni hè una di l'impresi scompii da
Bellerofonti chì paraguneghja, essendu l'Amazoni i più forti frà i donni, à
un'altra impresa di l'eroi, minziunata in u versu pricidenti: u scontru incù i
Solimi contr'è i quali Bellerofonti avaristi cumbattutu a più dura battaglia
incù omini. In l'Etiopidi, un puema epicu di Arctinu di Miletu ricuddanti à u
VIIu seculu à.C. è moltu notu in l'ità classica, ma di u quali ci hè parvinutu
solu un brevi frammentu uriginali è un riassuntu di u V seculu à.C., era narrata
a participazioni di l'Amazoni, vidati da a so righjina Pentesilea, à a guerra di
Troia com'è alliati, sta volta, di [[Priamu]. U cori di u puema era u scontru
frà Achilli è Pentesilea chì si cuncludia incù a morti di quist'ultima par manu
di l'eroi grecu è a ristituzioni di u so corpu à i Troiani da parti di un
Achilli cummossu è pienu d'ammirazioni versu l'amazoni tantu di essa accusatu di
tradimentu da un so cumpagnu d'armi. I sintimenti d'Achilli in l'Etiopidi, cusì
prossimi à l'amori versu a fiera numica, è a tragicità intrinseca di a vicenda,
erani idiali par essa trasfurmati, duranti u Rumanticisimu, in un intensu drama
psiculogicu d'amori è di morti. È cusì, probbiu, u svilupparà u dramaturgu
tedescu Heinrich von Kleist in a so tragedia Penthesilea (1808) in a quali una
righjina di l'Amazoni resa scema da u cuntrastu invariscibuli frà l'amori è
l'urgogliu sbrana, incù i so ghjacari, u corpu di Achilli.



https://co.wikipedia.org/wiki/A_Muvra

A Muvra hè un ghjurnale autonomistu fundatu in lu 1920 da Petru Rocca. Diventa
in lu 1923 l'òrganu di stampa di u Partitu Corsu d'Azzione (chì diventa u
Partitu Corsu Autonomistu in lu 1927) sin'à a Siconda Guerra Mundiale in lu
1939.

"A muvra" fù publicatu a prima volta u 15 di maghju 1920 in Parigi, si dicìa
esse l'erede di Santu Casanova è d'A Tramuntana. "Rimpatriatu" l'annu dopu in
Aiacciu, u ghjurnale sarà publicatu senza interruzzione sin'à lu 1939. I
muvristi funu tanti numarosi ch'anu pulsutu fà a mità di l'anni 20, riviste
culturale cume A baretta Misgia, Ghjuventù o l'Almànaccu di a muvra, senza
scurdassi di a truppa di teatru manighjata da i Notini.

In giru à i fratelli Rocca, Petru è Matteu, si scontra -principalmente-
Ghjacintu Yvia-Croce, Orsini d'Ampugnani, u giòvanu Marcu Angeli, è, un tempu, u
pueta Maistrale. Tratava d'omi maturi, chì escenu di a burghese minore
intellettuale, spessu talianufili, puliticamente cunservatori, è ancu
riazziunarii è attaccati à una visione sclusivamente ètnica di a nazione.
Finanzatu un tempu, di lu 1921 sin'à lu 1923, da l'industriale aiaccinu
Francescu Coty, u ghjurnale benefizieghja à poc'à pocu di u sustegnu di
l'irredentisti taliani. E duttrine sviluppate dentru à "A Muvra", chì si dicianu
cursiste, s'urganizavanu in giru a 4 punti principali: - u primu tuccava
l'affirmazione di l'esistenza di a nazione corsa chì divìa rinasce è ci vulìa
riabilità a cultura è l'azzione di i so omi maiori; par esempiu, trà d'altre
cose, a dumanda di riapartura di l'università di Corti, inaugurazione d'a Croce
di u Ricordu in Ponte Novu in lu 1925, o e publicazione numarose nant'à a vita
di Pasquale Paoli. Ordunque, sta nazione si truvava sottumessa da un paese
incapace di guarentisce u so sviluppu; - da quì spunta u sicondu puntu, chì
mette in accusazione a Francia, "a matrigna", à l'urigine di tutti i guai di
l'isula dipoi più d'un seculu: funziunarisazione, spopulamentu à u benefiziu di
e culunie, francisazione è u so curullariu, u Corsu impinzutitu, pà quale i
muvristi eranu senza pietà. - u terzu tratta di u clanisimu, dinunciatu cum'è un
veru parasitu nant'à u corpu suciale corsu mantenutu è sviluppatu cù a
cumplicità di a Francia. A soluzione chì permete di rimedià à sta situazione
calamitosa ùn pudìa esse cà l'autonomia; - ultimu puntu chì u ghjurnale hà
sviluppatu durante i so 20 anni d'esistenza: u prughjettu pulìticu autonomistu
stava marcatu da una voglia di vultà à e "ierarchie naturale" eridiratu da u
mondu primindustriale.



https://co.wikipedia.org/wiki/Triangulu_equilateru

Un triangulu equilateru hè un triangulu incù tutti i lati cungruenti è dunqua hè
un poligunu rigulari incù trè lati. L'anguli sò tutti uguali è pari à 60° = π 3
{\displaystyle {\frac {\pi }{3}}} rad.

I trianguli equilateri sò trianguli isusceli particulari. Tutti i trianguli
equilateri sò simili trà eddi: par carattarizà metricamenti un triangulu
equilateru, vali à dì par carattarizà a classa di i trianguli equilateri in u
pianu chì si poni uttena l'uni da l'altri par via di traslazioni è rutazioni,
servi è basta un parametru estinsivu: tipicamenti s'usa a lunghezza di i so
lati.

In i trianguli equilateri, i bisettrici, i mediani, l'altezzi è l'assi si
soprapponini di tali manera ch'è listessu puntu ripprisenta l'ortucentru, u
baricentru, l'incentru è u circucentru.

U gruppu di i simmetrii di u triangulu equilateru hè custituitu da l'idantità,
da i rutazioni intornu à u so centru di 120° è di 240° è da i riflissioni
rispettu à i bisettrici di l'anguli. Stu gruppu hè isumorfu à u gruppu simetricu
di 3 ughjetti S3.

Com'è a dimostra Euclide in i so Elementi I, 1 (hè a prima prupusizioni di tutta
l'opara), u triangulu equilateru datu u latu AB si pò custruiscia incù riga è
cumpassu in 'ssa manera:

Rifirendu si incù l {\displaystyle l} à u latu di u triangulu, incù 2 P
{\displaystyle 2P} u perimetru, incù A {\displaystyle A} l'aria, incù b
{\displaystyle b} a basa è incù h {\displaystyle h} l'altezza s'hà:



https://co.wikipedia.org/wiki/Teseiu

Teseiu (o Teseu) (in grecu Θησεύς, in latinu Theseus) in a mitulugia greca era
un lighjindariu rè di Atena, figliu di Etra è Egeiu, o di Puseidonu incù u quali
Etra una notti avia ghjaciutu. Teseiu fù un eroi - fundatori, com'è Perseu,
Cadmu o Erculu chì si battini tutti, risultendu ni vincidori, contr'è avvirsarii
chì alliguricamenti ripprisintavani antichi riligioni è istituzioni suciali.
Com'è Erculu fù l'eroi di i Dori, Teseiu fù l'eroi fundatori di l'Ioni è fù
cunsidaratu da l'Atinesi com'è u so grandi rifurmadori, babbu di a patria è di a
dimucrazia in Occidenti. U so nomu cundividi a radica incù a parola "thesmos"
(θεσμός), u tarmini grecu chì sta par istituzioni. Fù l'artisgianu di u
sinecisimu (synoikismos, abità insemu) - l'unificazioni pulitica di l'Attica
ripprisintata da i so viaghji è da i so lavori – sottu a vida di Atena. Una
volta ricunnisciutu com'è rè unificadori, Teseiu feci custruiscia annantu à
l'Acropoli un palazzu simili à quiddu di Miceni. Pausania narra chì, in seguitu
à u synoikismos, Teseiu istituì u cultu di Afrudita Pandemos (Afrudita di tuttu
u populu) è di Peitu, chì si cilibrava annantu à u latu miridiunali di
l'Acropoli. Parechji festi atinesi erani liati à Teseiu: i
Panatenei,l'Oscoforii, i Tesei, l'Ecalèsii, i Metagìtnii, i Sinècii. In a so
opara I rani, Aristofani l'indicheghja com'è l'invintori di molti di i più noti
tradizioni atinesi. S'è a tiuria chì susteni l'antica prisenza di un duminiu
minoicu annantu à l'aria Egea hè curretta, tandu a figura di Teseiu pudaria essa
stata ispirata da i vicendi rilativi à a libarazioni da sta prisenza straniera,
piuttostu chì da un singulu cunduttieri rialmenti esistutu.

Egeiu, unu di l'antichi rè di Atena, scelsi com'è moglia Etra figliola di Pitteu
rè di Trezeni, una piccula cità chì si trova à sudupunenti di Atena, è quì funi
cilibrati i nozzi. A so prima notti di nozzi, Etra camminò nantu à l'acqui di u
mari è raghjunsi l'isula Sferia, induva feci l'amore incù Puseidonu, u diu di u
mari è di i tarramuti. U fattu d'essa fruttu di quist'unioni mista, deti à
Teseiu una cumbinazioni di carattaristichi più divini ch'è murtali. Sicondu
un'altra virsioni di a lighjenda, Teseiu hè figliolu di Egeiu è Etra stessa. U
rè, postu ch'è imbriacatu da u babbu di Etra, si unì incù a donna annantu à
l'isula di Samu, in Asia Minori. Quista virsioni di u mitu sembra tistimunià
l'urighjina uriintali di l'eroi è di i riti à eddu didicati (i Tesei). Dopu chì
Etra firmessi incinta, Egeiu dicisi di vultà à Atena ma, prima di parta,
sippiddì una sandala di soiu è a so spada sottu à un'enorma roccia dicendu li
chì, quandu u so figliolu sarà crisciutu, avaristi divutu spustà a roccia incù i
so forzi è prenda si l'armi par dimustrà a a so discindenza riali. À Atena Egeiu
si unì à Medea, chì era fughjita da Corintu dopu à avè uccisu i figlioli ch'edda
avia avutu da Ghjasonu: quì dunqua a sacirdutessa è u rè ripprisintavani u
puteri è u vechju urdinamentu suciali. Teseiu crisciti cusì in u paesi maternu.
Una volta crisciutu è divintatu un ghjovanu forti è curaghjosu, spustò a roccia
è ricuparò l'armi di u babbu. Etra tandu li dissi a virità annantu à l'idantità
di u so patri, è li spiigò chì avaristi duvutu ripurtà l'armi à corti è riclamà
i so diritti di nascita. Par ricà si à Atena, Teseiu pudia sceglia trà dui
ozzioni: via mari (u modu più sicuru) o via terra longu un priculosu stradeddu
chì custighjava u golfu Saronicu. Annantu à sta strada s'apria una seria di sei
intrati à u mondu di i morti, ciascuna di i quali era survigliata da un dimoniu
ctoniu chì avia assuntu a forma di un latru o di un banditu. Teseiu, ghjovanu
curaghjosu è ambiziosu, dicisi di suvità quista via. Vicinu à a cità di
Epidauru, sacra à Apollu è Esculapiu, Teseiu affruntò u banditu Perifeti chì
usava à uccida i viandanti incù una grossa mazza cuparta di bronzu. Teseiu
riiscì à strappà a mazza da i mani di Perifeti è l'imprudò par minà lu à morti.
Dicisi dopu di tena si a mazza, arma chì u carattarizeghja quandu eddu hè
ritrattu in i dicurazioni annantu à vasu.

Quandu ghjunghjì à Atena, Teseiu ùn svilò subitu a so probbia idantità. Medea
parò u ricunniscì subitu com'hè figliu di Egeiu è timiti ch'eddu pudissi
sustituiscia u so figliolu Medu in a succissioni à u tronu: tentò cusì di
pruvucà a morti di Teseiu chirendu li di catturà u Toru di Maratona, unu di i
simbuli di u duminiu critesu. Longu a strada chì purtava à Maratona Teseiu si
riparò da una timpesta in a capanna di una vechja di nomu Ecali chì ghjurò di fà
un sacrifiziu in onori di Zeus s'è l'eroi fussi risciutu in a so impresa. Teseiu
catturò infini u toru ma, turratu à a capanna di Ecali, a truvò morta. In so
onori dicisi tandu di dà u so nomu à una di i zoni di l'Attica, rindendu i so
abitanti in un certu sensu figli aduttivi di a donna anziana. Quandu turrò
triunfanti à Atena è ebbi sacrificatu u toru à i dii, Medea tentò d'avvilanà lu,
ma à l'ultimu mumentu Egeiu u ricunniscì da i sandali è da a spada è strappò a
coppa di vinu avvilanatu da i so mani. Babbu è figliolu funi cusì finalmenti
riuniti.

U rè di Creta Minossu avia vintu a guerra contr'è Atena. Urdinò tandu chì ogni
novi anni (sicondu certi virsioni ogni annu) setti ziteddi masci è setti ziteddi
femini atinesi fussini inviati à Creta par essa divurati da u Minotauru. Quandu
vensi u mumentu di effittuà a terza spidizioni sacrificali, Teseiu si uffrì
subitu vuluntariu par andà à uccida u mostru. Prumisi à u babbu Egeiu chì, in
casu di successu, à u so ritornu avaristi issatu nantu à a navi i veli bianchi.
Quandu arrivò à Creta Arianna, a figliola di Minossu, s'innamurò d'eddu è
l'aiutò à ritruvà a via d'isciuta da u labirintu dendu li una matalza di filu
chì, srutulata, l'avaristi parmissu di segua à ritrosu i so probbii tracci è una
spada avvilanata. Truvatu u Minotauru, Teseiu l'uccisi è vidò l'altri
ghjuvanotti atinesi fora da u labirintu. Teseiu purtò Arianna via da Creta incun
eddu, ma dopu l'abbandunò annantu à l'isula di Nassu è a ghjuvanetta, quandu si
accorsi di ciò chì era successu, u maladissi è piensi talmenti tantu chì Dionisu
par cunfurtà la li dunò una curona d'oru, chì fù dopu mutata da u diu in una
custiddazioni splindenti à a so morti: hè a muderna custiddazioni di a Curona
Bureali. À u so ritornu Teseiu è u timunieri di a navi si sminticoni di cambià i
veli neri incù quiddi bianchi com'è prumissu à u babbu Egeiu; eddu tandu,
cridendu u figliolu mortu, si uccisi lancendu si da u prumontoriu di Capu Suniu
in u mari chì da tandu porta u so nomu. Mortu u babbu, Teseiu fù pruclamatu rè
di Atena.

U migliori amicu di Teseiu era Pirituu, principi di i Lapiti. Pirituu avia
intesu racuntà di u so curaghju è di u so valori in cumbattimentu, ma volsi
virificà lu da par eddu, cusì rubò i mandrii di bistiami di l'eroi, purtendu li
via da Maratona: Teseiu si missi tandu à circà li. Pirituu l'affruntò armi à a
mani prontu à cumbatta, ma i dui firmoni cusì bè imprissiunati l'unu di l'antru
chì nanzi ch'è cumbatta si ghjuroni eterna amicizia è, insemu, participoni à a
caccia à u Cignali calidoniu. In u prima libru di l'Iliadi, Nestori cita Teseiu
è Pirituu trà li eroi più illustri di a generazioni di eroi chì avia cunnisciutu
in ghjuvantù "l'omini più forti chì a terra aghji mai nutritu, l'omini più forti
chì andoni contr'è i più forti di i numichi, una tribù di salvatichi abitatori
di i muntagni ch'eddi distrussini cumplittamenti. Di quista tradizioni
lighjindaria orali citata da Omeru, in l'epica litteraria ùn hè sopravvissutu
nudda.

Fedra, a prima moglia di Teseiu li deti dui figlioli, Demofonti è Acamanti.
Mentri quisti erani sempri criaturi, Fedra s'innamurò di Ippolitu, u figliu chì
Teseiu avia avutu in pricidenza da Ippolita. Sicondu certi virsioni di a
lighjenda, Ippolitu avia prifiritu divintà divotu à Artemidi piuttostu chì à
Afrudita, cusì a dea di a biddezza avia dicisu di puniscia lu suscitendu l'amori
di Fedra versu di eddu. Ippolitu parò respinsi a donna par mantena u votu di
castità fattu à Artemidi. Sicondu a virsioni di a lighjenda furnita da Euripidi
hè a nutrici di Fedra à rivilà li a passioni par eddu di a so patrona, è
Ippolitu li ghjura chì ùn diciarà à nissunu chì hè stata edda à fà di lu sapè.
Fedra tandu, dicidi di impiccà si, ma prima manda un missaghju à Teseiu
sustinendu di avè lu fattu parchì Ippolitu l'hà furzata. Teseiu i credi è
rivolsi contr'è u figliolu una maladizioni chì Puseidonu (u so veru patri) avia
prumissu di rializà contr'è tutti i so numichi. A causa di a so maladizioni un
mostru marinu tarrurizeghja i cavaddi chì trainanu u carru di Ippolitu è quisti,
imbizzarriti, travolgonu u ghjovanu tumbendu lu. Artemidi rivela à Teseiu a
virità è prumetti di vindicà u so leali è divotu Ippolitu cumpurtendu si à u
stessu modu in i cunfronti di un fideli di Afrudita. Sicondu un'antra virsioni
di a lighjenda Fedra dici à Teseiu chì Ippolitu l'hà furzata è l'eroi uccidi u
figliu incù i so mani: a donna dopu si toglii a vita vinta da u rimorsu. Grazia
à sta lighjenda si sviluppò ancu un cultu di Ippolitu, assuciatu à quiddu
d'Afrudita: i ghjuvanetti incù u prugettu di spusà si li uffriani ciuffi di i so
capeddi. I siguaci di u cultu cridiani chì Asclepiu avissi fattu risuscità à
Ippolitu, chì dopu avè assuntu u nomu di Virbiu era andatu à viva in una furesta
sacra in i circonda d'Ariccia in u Laziu.

Sicondu certi fonti, Teseiu participò à a spidizioni di l'Argunauti, ancu s'è
Apolloniu Rodiu in l'Argonautichi susteni inveci chì à l'ebbica di a spidizioni
Teseiu si truvava sempri in u mondu di i morti. Incù Fedra, Teseiu inghjinirò
Acamanti, chì fù unu di i guerrieri grechi chì duranti a guerra di Troia si
nascosini à l'internu di u cavaddu di legnu. Si dici chì Teseiu murì uccisu da u
rè di Sciru Licomedi chì, accurdatu si incù Menesteu chì avia usurpatu u tronu
di Atena duranti l'assenza di l'eroi, u ghjittò incù una trappula da una
scugliera di a so isula. Sicondu Virghjliu, dopu a morti à Teseiu fù imposta di
novu a punizioni, è quista volta par sempri, chì dighjà avia duvutu subiscia
quandu scesi da vivu in l'Adi.



https://co.wikipedia.org/wiki/Pumelu

U pumelu hè un arburu fruttiferu appartinente à u generu Citrus, è à a famiglia
di e Rutaceae. U nome cumunu pumelu si pò riferisce tantu à a pianta ch'è à u so
fruttu. Hè un anticu ibridu, prubabilmente trà l'aranciu dolce è u pumpelmu, ma
da parechji seculi custituisce una spezia autonoma.

Hè un arburu sempreverde altu di solitu da 5 à 6 metri, ma pò ancu righjunghje i
13-15 metri. E so foglie sò di culore verde scuru, longhe (più ch'è 15 cm) è
suttile. Produce fiori bianchi cumposti da quattru petali di 5 cm. U fruttu hè
giallu, d'aspettu glubosu d'un diamitru di 10-15 cm è hè cumpostu da spichji
incolori. Hè un di i più maiori trà i frutti di l'agrumi, sicondu solu à u
pumpelmu, datu chì pò righjunghje faciule i dui kg di pesu, in u quale casu però
ùn hè micca cunsumatu frescu, ma hè distinatu à l'industria per a pruduzzione di
suchju. A buchja di u pumelu hè abbundantamente cuperta da a massa spungosa
detta albedu chì hè però appena menu cumpatta ch'è quella di u limone. Per stu
mutivu u fruttu ùn hà nè a cunsistenza di u limone, nè l'elasticità di
l'aranciu, ciò chì u face à spessu parè ammaccatu.

Butanicamente ùn fù micca pussibule di distingue u pumelu da u Citrus maxima o
pumpelmu, finu à u 1830, quandu li fù assignatu u nome di Citrus paradisi. E so
urighjine ùn fubbenu micca determinate finu à u 1950, quandu u nome scentificu
fù cambiatu in Citrus x paradisi.

Finu à pocu tempu fà, infatti, u pumelu era classificatu com'è un citrus
uriginale, di u quale si suppunia ch'ellu era una sottuspezia ancu a varietà di
frutti giganti cultivata per u più in Israele. Oghje invece hè cumunamente
accittata a teuria sicondu a quale sò propriu sti frutti enormi, i pumpelmi, i
veri citrus uriginale, mentre i pumeli ne sò antichi ibridi. L'ibridazione saria
tantu luntana in u tempu per avè permessu u predominiu di i pumeli in e
cultivazione finu à rende la guasi scumparsa di i progenitori. I mutivi di sta
prifarenza stanu certamente in e "dote" ch'è l'ibridi anu ereditatu da i pianti
d'urigine. Mentre u pumelu hà trasmissu u gustu è a succosità, l'aranciu ci hà
cuntribuitu incù u vulume più minore è a forma appena appiattita. Ne hè
risultatu u pumelu chì cunserva per appuntu tuttu u gustu di u pumpelmu, ma si
prisenta in frutti chì di solitu ùn subraneghjanu micca in media u chilugrammu
di pesu, mentre u pumelu pò pisà più di dece kilò. Inquantu dopu à a forma,
l'ibridu hà assuntu quella arrutundita di l'aranciu, pirdendu u "cappellu"
d'albedu chì face assumiglià i pumpelmi à gigantesche pere.

U pumelu hè l'unicu agrumu chì si suppone ch'ùn pruvenia micca da l'Asia
sudurientale, ma da l'America Centrale. Si dice ch'ellu saria statu scupertu in
u 1750, prubabilmente à Barbados o à e Bahamas. In realità hè plausibile ch'ellu
sia statu purtatu da questi lochi in Florida, ma pare quantunque stranu ch'ellu
aghji pussutu da quì righjunghje ancu u Mare Terraniu. Ùn ci sò date certe in
prupositu, ma esiste ancu l'ipotesi ch'è u pumelu sia ghjuntu in Europa incù u
so prugenitore, l'aranciu dolce, da l'Estremu oriente à traversu l'Asia per a
Via di a seta, ciò chì cullucheria a so urigine in a patria di tutti l'altri
agrumi. Hè quantunque vera ch'è in Europa era statu usatu à spessu solu com'è
pianta ornamentale. U fruttu hè diventatu populare solu in u XIX seculu.

Oghje u pumelu si cultiveghja in u mondu sanu. Ne sò i maiori pruduttori i USA,
incù culture in Florida è Texas. Hè cultivatu dinù in Corsica. In l'Italia
Miridiunale, hè cultivatu oghje in l'agrumeti di a Piana di Catania, è di a
Conca d'Oru in Sicilia.

Esistenu annantu à u marcatu molte varietà di pumelu, ma una in particulare
assume una certa impurtanza. Si tratta di u pumelu rusulatu, chì a so
culurazione deriveghja da una mutazione spuntanea di u pumelu giallu usservata
in u Texas in u 1929 è stabilizata par via di irraghjamentu incù neutroni lenti.
U novu fruttu hà ingeneratu moltu interessu trà i compradori, tantu da favurisce
ulteriore ibridazione soprattuttu incù l'aranciu moru. Sò stati righjunti boni
risultati: u fruttu diventa sempre più culuritu è sempre più dolce, è a buchja
s'hè affinata. Avale u pumelu rosu hè cunsideratu solu una varietà di u pumelu
giallu, ma puderia succede ch'ellu diventi prestu una spezia autunoma di citrus.
Quessa dighjà successa incù e clementine: quandu una varietà righjunghje faciule
certe qualità particulare ripetibile, mantinendu invariate e nove
caratteristiche, l'ibridu assume u status di spezia sputica. Un si deve sminticà
ch'è, sturicamente, listessu affare hè accadutu per l'aranciu è u limone.

Parechji studii evidinzieghjanu pruprietà antimicotiche, antimicrobiche è
antibatteriche à ampiu spettru di u GSE (Grapefruit-Seed Extract). Incù una
diluizione d'1:512 hè eliminata cumplittamente a tussicità di u suchju, rispettu
à i cumuni antibiotichi, svulghjendu un'azzione selettiva chì culpisce i soli
batterii chì ùn sò micca familiari à l'urganismu. À u microscopiu elettronicu
s'hè evidinziatu ch'è in 15 minuti dapoi u cuntattu hè distrutta a membrana di u
batteriu è liberatu ciò chì hè cuntenutu in u so cituplasma

In u corsu di i studii, fù nutatu ch'è in i Stati interessati u cunsumu di
suchju di pumelu com'è bivanda (cunsiderata moltu rinfriscante in lochi induve u
clima era spessu moltu caldu) era bellu più altu ch'è in l'altri Stati; si
righjistronu tuttu à fattu casi di persone chì cunsumavanu 1-2 galloni
(equivalente à 4-8 litri) à u ghjornu di suchju di pumelu. Dopu à i studii, u
misteru chì circundava a currelazione trà i dui aspetti (cunsumu di suchju di
pumelu è fallimenti terapeutichi) fù svilatu.



https://co.wikipedia.org/wiki/Preghjudiziu

U terminu preghjudiziu (o prigiudiziu) pò assume diversi significati, ognunu in
un modu cullegatu à a nuzione di "ghjudiziu prematuru" (vene à dì, parziale è
basatu annantu à argumenti insufficenti è annantu à una so ùn cumpleta o
indiretta cunuscenza).

In u linguaghju di a psiculoghja suciale, quandu si parla di preghjudizii ci si
rifarisce à un tipu particulare di atteghjamenti. Prupriamente, sò atteghjamenti
intergruppu, vene à dì, pusizioni di favori o sfavori chì hannu pà ughjettu un
gruppu, si furmanu in e relazioni intergruppu è risultanu largamente cundivise.
In psiculoghja suciale ci si hè interessati suprattuttu di i preghjudizii
negativi; ma ne esistenu ancu di pusitivi è di neutrali. U preghjudiziu pò esse
analizzatu da un puntu di vista antrupuloghjicu parché nasce da u cumunu modu di
appruccià si versu a realtà. Fa parte quindi di u sensu cumunu, chì hè quella
forma di penseru è di raghjunamentu chì appartene à una cultura è ne plasma a
pruduzione culturale in modu scunsapevoli. Si pò dì ancu chì i preghjudizii sò
culturali in u sensu che varianu da cultura à cultura. À esempiu l'eurupei hannu
detarminati preghjudizii in i cunfronti di e qualità fisiche è psiculoghjche di
a razza nera. Molte tribù africanu, à l'uppostu, pensanu che l'eurupei hè
purtatori di streguneria in a so terra. Inoltre vi sò basi psiculoghjche parché
hè un penseru che si basa annantu à e paure è e fobie di u singulu individuu. À
esempiu, un preghjudiziu pò purtà à u razzismu, parché si ha paura di l'altru,
di l'altra cultura, spezia quandu a si cunosce pocu. Dunque l'ignuranza in un
detarminatu campu porta à u preghjudiziu.

Un preghjudiziu hè ghjenaralmente basatu annantu à una predilezione immutivata
pà un particulare puntu di vista o una particulare ideuloghja. Un tali
preghjudiziu pò à esempiu cundurre à accettà o rifiutà a varità di una
dichjarazione ùn in base à a forza di l'argumenti à supportu di a dichjarazione
stessa, ma in base à a currispundenza à e proprie idee precuncette. Senza quindi
alcuna riflessione.

Ciò ùn significheghju micca che sia necessariu, prima di affruntà qualsiasi
questione, libarà si da ogni preghjudiziu (Raimon Panikkar ha dimustratu
l'impussibilità di una tale uparazione, cui Hannah Arendt aveva ghjà accennatu à
a fine di u libru L'urighjine di u tutalitarismu), ma solu che di ogni propriu
preghjudiziu vada assunta piena cunsapevulezza, à u finu di relativizzarne u
pesu è di abbandunà ogni insustenibile pretesa di varità à priori. Solu cusì hè
pussibile instaurà un dialogu frà relighjoni diverse in u quali l'interlucutori
ùn debbanu micca rinuncià à e proprie più ghjenuine è marcate pusizioni: i punti
di scontru ùn vannu micca truvati à scapitu di l'irrinuncevuli è manifeste
scumpatibilità, è tuttavia u dialogu hè pussibili propriu parché nessunu crede
ch'a propria varità renda menzogna quella di l'altru.

In a statistica, u terminu sta à indicà a tendenza di un sughjettu à suvrastimà
o suttustimà a valutazione di un varunque insemu di dati, u chì vene vistu in
quissu ambitu sia cum'è un difettu da parte di u sparimentatori sia cum'è
qualcosa di uccasionalmente utile (à volte hè infatti indispensevule, pà pute si
sarvì adeguatamente di i dati à dispusizione, di un'interpretazione di i stessi;
u prublema, cum'è accennatu prima, ùn hè micca libarà si di ogni interpretazione
- u puntu di vista assulutu, ughjettivu, univarsali o addirittura neutrali,
nunustante ognunu u sforzu pur sensati di a wikipedia, ùn pò micca esiste - ma
solu rende cuscenza di u fattu chì a propria hè una di l'interpretazioni
pussibili).

In a filusufia di a scenza u terminu "preghjudiziu" ha à che fà incù quei
fattori psiculoghjci chì altaranu l'esparimenti di varificheghju di l'ipotesi.



https://co.wikipedia.org/wiki/Piumbonu

U Piumbonu (o Piumbone) (Lavandula stoechas) hè un fiori chì faci partita di a
famiglia di i Lamiaceae. Hè urighjinariu di i rigioni di u Mediterraniu,
d'Africa di u Nordu, d'India è d'Asia.

I fogli sò pirsistenti, opposti, liniari, longhi 1-3 cm, larghi pochi
millimitri. À l'ascella di i fogli sò insiriti ciuffa di fogli più chjuchi.

I fiora sò riuniti in un'infiuriscenza à spiga, ovatu-cilindrica è appena
angulosa, longa 2-3 cm è surmuntata da un gruppu di 2-3 brattei beddi
sviluppati, di culori viulinu, turchinu o malvu. U piumbonu fiurisci da maghju à
aostu. I fiora ani un caliciu longu circa un mezu millimitru o appena di più. A
curolla hè di culori turchinu-viulaceu è longa circa un mezu centimu.

In l'ariali i più caldi a pianta entri in vegetazioni versu a fini di u vaghjimu
o in pienu inguernu, in quiddi più freti di branu. L'ebbica di fiuritura
principia, sicondu a ripresa vegetativa, da ghjinnaghju à maghju è cuntinueghja
duranti parechji mesa. A pianta hè buttinata da l'abbi.

U piumbonu hè una pianta meditarrania, ma ùn hè micca prisenti in tutti i
rigioni di u bacinu. Si trova in tutti i rigioni custieri di u Mari Tarraniu
eccituatu in Libia, in Egittu è in u virsanti adriaticu di a Penisula taliana.

U piumbonu hè cumunu in Corsica. Quand’eddu brusgia sciapitteghja ed hè par
quissa ch’eddu hè chjamatu piumbonu. Hè ancu chjamatu u piubone o l'arba dritta.

U piumbonu hè un' intarissanti pianta mellifera. U meli monuflora ottinutu da
'ssa pianta differisci in tuttu da u meli di lavanda di cultura: t'hà un gustu
più fini ed hè pocu arumaticu. 'Ssu meli monuflora hè pocu prisenti annantu à u
marcatu ed hè pruduttu soprattuttu in Sardegna è in l'isula d'Elba.

U piumbonu pruduci un oliu essinziali chì cunteni linalolu, linalil acitatu è
cineolu. Com'è altri lamiacei hà prubità antisettichi, espetturanti è
antispasmodichi.

In Corsica, si faciani i fumenti incù i fiora di u piumbonu par luttà contru a
sinusita.



https://co.wikipedia.org/wiki/Piemonte

U Piemonte (Piémont in piemuntese) hè una regione taliana. Ha statu una nazione
è unu Statu indipendente (A festa naziunale hè u 19 di lugliu: battaglia di
l'Assietta) finu à u 17 marzu 1861, quandu hè diventatu una regione
amministrativa à statutu ordinariu di a Republica taliana. U so capilocu hè
Torinu. U Piemonte hè a seconda regione più grande di l'Italia, incù una
superficia di 25.399 km². Hà 4.352.828 abitanti.

U Piemonte cunfina à punente incù a Francia (regione Pruvenza-Alpi-Costa Azzura
è Ronu-Alpi), a nordu-uvestu incù a Valle d'Aosta, a nòrdu incù a Sguizzera
(cantone Vallese è Ticinu), à livente incù a Lombardia, à sudu-estu pè un
picculu pezzu incù l'Emilia è Romagna à u meziornu incù a Liguria.

U Piemonte hè una regione incù tradizione industriale. A fabrica pìù impurtante
hè FIAT. Impurtante hè dinù l'agricultura (risu, granone, granu). Grande
impurtanza à a cultivazione di a vigna nant'e culline di e Langhe, di u Roero,
di u Monferratu è di l'altu Novarese pè a produzione di vinu.



https://co.wikipedia.org/wiki/Petra_battifocu

A petra battifocu hè una roccia sedimentaria cumposta guasi esclusivamente di
silicia. Hè una varietà di quarzu minerale, assai dura. In generale, a petra
battifocu hè grisgia scura, turchina, nera, o ancu bruna scura.

E petre battifocu travagliate sò una tistimunianza fundamentale di i primi
insidiamenti umani, e tecniche lavurative imprudate per creà le permessenu
d'individuà parechji periodi di a preistoria. L'usu cuntinuò, dopu, finu à
un'epica abbastanza recente. In u seculu XVII eranu sempre aduprate, in
particulare ind'i populi di l'Americhe, chì fabricavanu cultelli incù a lama di
stu materiale, chì era usatu ancu per fà e punte di e frezze.

Eppuru hè necessariu di distingue a petra battifocu travagliata da e so sgherze
naturale, chjamate eolite.

A petra battifocu, in quantu petra fucaghja, hè stata fundamentale ancu per u
funziunamentu di l'acciarini manuali (in Europa è in u bacinu di u Mare Terraniu
almenu dapoi l'ità altumedievale) è, da u seculu XVII à u seculu XIX, ancu per
fà scintillà i meccanismi accenditivi di l'arme da focu, finu à l'avventu di
l'arme "à percussione".

A petra battifocu hè mintuvata in u Dizziunariu corsu-francese di Matteiu
Ceccaldi: cù l'acciarinu ci vole a petra battifocu è l'esca.



https://co.wikipedia.org/wiki/Parsefuna

Parsefuna (o Persefone), (da u grecu Περσεφόνη, Persephónē), ditta ancu Kore,
(da u grecu Κόρη, ghjuvanetta), Kora, o Core, hè una figura di a mitulugia
greca, fundamintali in i Misteri Eleusini, cunnisciuta in quidda rumana com'è
Pruserpina. Essendu a sposa di Ade, era a dea minori di l'Inferni è righjina di
l'oltritomba. Sicondu u mitu principali, in i 6 mesa di l'annu (Vaghjimu è
Inguernu) ch'edda passava in u regnu di i morti, Parsefuna assumia listessa
funzioni ch'è u so consorti Ade, veni à dì guvirnà annantu à tuttu l'oltritomba;
mentri l'altri 6 mesa (Branu è Istati) andava nantu à a Terra di a so matri
Demetra, è quì Parsefuna ùn assumia alcuna funzioni.

Parsefuna era a figlia di Demetra è Zeus, o sicondu un'antra lighjenda di Zeus è
di a dea umonima di u fiumu infernali Stigi. Fù rapita da u ziu Ade, diu di
l'oltritomba, chì a purtò in l'inferni par spusà la sempri zitedda contru a so
vulintà. Fù a mamma di Agrianome. Una volta in l'inferni li fubbi offertu a
frutta, è manghjò senza appititu solu sei graneddi di mela granata. Parsefuna
ignurava parò chì à chì manghja i frutti di l'inferni hè custrettu à firmà ci
par l'eternità.

Sicondu altri intarpritazioni, u fruttu chì in u mitu stabilisci u cuntattu incù
u regnu di l'oltritomba ùn hè micca a mela granata ma, à causa di i so virtù
narcotichi è psicutropi, l'alloppiu, chì a so capsula hè par appuntu
straurdinariamenti simili (eccittuatu par i diminsioni, più minori) à u fruttu
di a mela granata.

A so matri Demetra, dea di a firtilità è di l'agricultura, chì prima di
st'episodiu procurava à l'omini anni intrei di beddu tempu è di racolti, riaghjì
di manera addisperata à u rapimentu, impidiscendu a crescita di i messi,
scatinendu un inguernu duru chì paria d'ùn avè mai fini. Incù l'intarventu di
Zeus si ghjunsi à un accordu, par u quali, vistu chì Parsefuna ùn avia micca
manghjatu un fruttu unitu, saria firmata in l'oltritomba solu par un numaru di
mesa equivalenti à u numaru di graneddi manghjati da edda, pudendu cusì
trascorra incù a mamma u restu di l'annu. Cusì Parsefuna avaria trascorsu sei
mesa incù u maritu in l'inferni è sei mesa incù a mamma nantu à a terra. Demetra
tandu accuglia incù gioia u ritornu piriodicu di Parsefuna nantu à a Terra,
fendu rifiuriscia a natura di branu è d'istatina. A ripprisintazioni di u so
ritornu in terra era cullucata vicinu à i prata di Vibo Valentia, celebri par i
fiori di culori vistosi è par a so biddezza, è quissa hè tistimuniatu ancu da i
numarusissimi statuetti grechi ritruvati in u tarritoriu Vibonesu.

Parsefuna si litticò incù Afrudita pà u beddu Adone, riiscendu à trascinà a
quistioni finu davanti à Zeus chì priferì, par ùn scuntintà à nissunu, affidà lu
siparatamenti à tremindù.

Una tradizioni diffarenti facia di Parsefuna una figlia di Zeus è di Stigi.
Sicondu 'ssa virsioni, fù inghjinirata da u diu dopu a scunfitta di i Titani,
avvinuta duranti a Titanumachia. In a mitulugia rumana à Parsefuna currispundia
Pruserpina è à so matri Demetra a dea Cerere, chì a u so cultu era pripostu un
flaminu minori.

U mitu di Demetra è Kore hè strittamenti liatu à u tarritoriu di Enna è in
particulari à a so frazzioni di u lavu Pergusa, è à tutta a so pruvincia.
Parechji santuarii di nutevuli impurtanza sò stati ritruvati à l'internu di
l'aria archiulogica di Morgantina, sita in Aidone, mentri à Enna si pò ammirà a
"Rocca di Cerere".

Parechji tistimunianzi magnu-grechi di u cultu didicatu à Parsefuna sò oghji i
numarosi ughjetti ritruvati in l'aria di Reghju Calabria, soprattuttu vicinu à i
scavi di Locri Epizefiri di i quali un numaru smisuratu di Pinakes (tavuletti
vutivi in terracotta) hè custuditu à u Museiu Naziunali di a Magna Grecia di
Reghju Calabria; mentri a magnifica "Statua di Parsefuna" esposta oghji à u
museiu di Berlinu, fù arrubata da Locri in u 1911 o da Taranto in u 1912, è dopu
à parechji vicissitudini fù acquistata da u Guvernu tedescu par un milionu di
marchi. Una tistimunianza ultiriori di u cultu di Parsefuna ci veni da Oria,
induva fù prisenti è attivu da u VI seculu a.C. finu à l'ità rumana, un
impurtanti santuariu (oghji situ vicinu à Monti Papalucio), didicatu à i
divinità Demetra è Parsefuna. Quì ci si svulghjiani culti in sapara liati à a
firtilità. I scavi archiulogichi effittuati in l'anni uttanta, infatti, ani
evidinziatu numarosi resti cumposti di purchetti (liati à i dui divinità) è di
mela granata. Inoltri, par sottulinià l'impurtanza di u santuariu, sò stati
ritruvati muneti di gran' parti di a Magna Grecia, è migliaia di vasi chì sò
stati accumulati in u corsu di i seculi com'è dipositu vutivu longu à u fiancu
di a cuddina. Di particulari intaressu sò parechji vasetti miniaturistichi è
parechji statuetti raffiguranti culombuli è purchetti sacri à i dui divinità
l'era didicatu u locu di cultu. Altri asempii di ritruvamenti di a Kore sò in
Gela, una di i culonii grechi di Sicilia. Parechji ughjetti sò custuditi vicinu
à u Museiu Rigiunali di Gela, trà i più ricchi prisenti in l'Isula.



https://co.wikipedia.org/wiki/Narcissu

Narcissu (in grecu: Νάρκισσος) hè un parsunaghju di a mitulugia greca famosu par
a so biddezza. Figliu di a ninfa Liriopi è di u diu fluviali Cifisu (o sicondu
un'antra virsioni di Sileni è Endimioni) in u mitu apparisci incridibilamenti
crudeli, in quantu disdegna ogni parsona chì l'ama. In seguitu à una punizioni
divina s'innamora di a so probbia imaghjini riflessa in unu spichju d'acqua,
lascendu si infini mora resu si contu di l'impussibilità di u so amori. Esistini
parechji virsioni di u mitu: una pruveni da i papiri di Ossirincu è hè
attribuita a Parteniu; un'antra siè trova in i Narrazioni di Cunoni, datata frà
u 36 a.C. è u 17 d.C., mentri i più noti sò a virsioni d'Ovidiu, cuntinuta in i
Mitamurfosi, è quidda di Pausania pruvinienti da Guida à a Grecia.

A virsioni ellenica di u mitu apparisci com'è una sorti di racontu murali in u
quali u superbu è insinsibuli Narcissu fù punitu da i dei par avè rispintu tutti
i so pritindenti di sessu maschili, è in un certu sensu Eros stessu. U racontu
hè cusì pinsatu com'è una storia d'ammunimentu addrizzatu à i ghjovani. Finu à
pocu tempu fà i dui fonti par sta virsioni di u mitu erani un cumpendiu di
l'opari di Cunoni, un grecu cuntimpuraneu d'Ovidiu, cunsirvatu in a Bibiuteca di
Foziu è un branu di Pausania, vissutu circa 150 anni dopu à Ovidiu. Un racontu
moltu simili hè statu parò scupartu in u 2004 trà i papiri d'Ossirincu chì si
credi sò stati missi par iscrittu da Parteniu. Quista virsioni pricedi quidda di
Ovidiu di alminu cinquant'anni. U mitu grecu narra chì Narcissu avia molti
innamurati ch' eddu custantamenti rispinghjia finu à fà li rinuncià. Solu un
ghjovanu masciu, Aminia, ùn si dava par vintu, tantu chì Narcissu li dunò una
spada ch'eddu si uccidissi. Aminia, ubbidiscendu à u vulintà di Narcissu, si
trafissi davanti à a so casa, avendu prima invucatu i dei par ottena una ghjusta
vindetta. A vindetta si cumpiì quandu Narcissu, cuntimplendu in una fonti a so
biddezza, ristò incantatu da a so imaghjini riflessa, innamurendu si
pirdutamenti di sè stessu. Cumplitendu a simmitria di u racontu, presu da
l'addispirazioni è soprafattu da u pintimentu, Narcissu presi a spada ch'eddu
avia dunatu à Aminia è si uccisi. Da a terra nantu à a quali fù virsatu u so
sangui si dici ch'è spuntò par a prima volta l'umonimu fiori.

In u racontu narratu da Ovidiu, prubabilamenti basatu nantu à a virsioni di
Parteniu, ma mudificata à u fini di fà ni crescia u pathos, Ecu, una ninfa di i
monti, s'innamurò di un ghjovanu vanitosu di nomu Narcissu, figliolu di Cifisu,
una divinità fluviali, è di a ninfa Liriopi. Cifisu avia circundatu Liriopi incù
i so corsi d'acqua è, cusì intrappulata, avia siduttu a ninfa chì deti à a luci
un criaturu d'ecceziunali biddezza. Prioccupata par u futuru di u ziteddu,
Liriopi cunsultò u prufeta Tiresia u quali pridissi chì Narcissu avaristi
righjuntu a vichjaia, "s'è ùn avissi mai cunnisciutu sè stessu." Quandu Narcissu
righjunsi u sedicesimu annu di ità, era un ghjovanu di tali biddezza chì ogni
abitanti di a cità, omu o donna, ghjovanu o vechju, s'innamurava d'eddu, ma
Narcissu, urgugliusamenti, i rispinghjia tutti. Un ghjornu, mentri era à caccia
di cerva, a ninfa Ecu furtivamenti siguì u beddu ghjovanu trà i boschi
disidarosa di rivoglia li a parola, ma incapaci di parlà par prima parchì
custretta a ripeta sempri l'ultimi paroli di ciò chì era dittu; era stata
infatti punita da Giunona parchì l'avia distratta incù longhi raconti mentri
l'altri ninfi, amanti di Ghjovi, si nascundiani. Narcissu, quandu sintì i passi,
gridò: "Quali ci hè?", Ecu risposi: "Quali ci hè?" è cusì cuntinuò, finch'è Ecu
ùn si mustrò è corsi à abbraccià u beddu ghjovanu. Narcissu, parò, alluntanò
immediatamenti in malu modu a ninfa dicendu li di lascià lu solu. Ecu, incù u
cori infrantu, trascorsi u restu di a so vita in vaddi sulitarii, chirchinnendu
par u so amori chì ùn era micca currispostu, finch'è d'edda firmessi sola a
boci. Nimesi, ascultendu sti lamenti, dicisi di puniscia u crudeli Narcissu. U
masciu, mentri era in u boscu, si imbattì in una pozza prufonda è si accucciò
annantu ad edda par bia. Avendu appena vistu par a prima volta in a so vita a so
imaghjini riflessa, s'innamurò pirdutamenti di u beddu masciu chì stava
fissendu, senza renda si contu ch'eddu era eddu stessu. Solu dopu s'accorsi chì
l'imaghjini riflessa appartinia ad eddu è, cumprindendu chì ùn avaristi mai
pussutu ottena quidd'amori, si lasciò mora sdrughjendu si inutulamenti; si
cumpiia cusì a prufezia di Tiresia. Quandu i Naiadi è i Driadi vulini piglià u
so corpu par cullucà lu annantu à u fucaronu funebri, à u so postu truvoni un
fiori a u quali fù datu u nomu Narcissu. Si narra chì Narcissu, quandu
attravirsò u Stigi, u fiumu di i morti, par entra in l'Oltritomba, s'affacciò
nantu à l'acqui limacciosi di u fiumu, spirendu di pudè ammirà dinò una volta u
so riflessu.

U mitu di Narcissu hè statu un'assidua fonti d'ispirazioni par l'artisti finu à
i ghjorna d'oghji, ancu beddu prima ch'è u pueta latinu Ovidiu includissi una
virsioni di u mitu in u libru III di i so Mitamurfosi.

Frà i principali pittori chì si sò didicati à u mitu di Narcissu si poni cità:
Caravaggio (Narcissu à a surghjentii, 1600 ca.), Poussin (Narcissu è Ecu, 1630
ca.), Limoyne (Narcissu, 1728), Turner (Narcissu è Ecu, 1804), Waterhouse (Ecu
and Narcissu, 1903), Dalì (Mitamurfosi di Narcissu, 1937).

U mitu è a figura di Narcissu sò stati ripresi in seculi più ricenti da parechji
pueti, par asempiu Keats è Alfred Edward Housman. U mitu hà influinzatu a
cultura umuèrutica vitturiana, à traversu u studiu di André Gide di u mitu (U
Trattatu di Narcissu, 1891) è l'opara di Oscar Wilde. Fëdor Dostoievski improda
in certi puisii è rumanzi parsunaghji incù un carattaru simili à Narcissu (com'è
Jakov Pitrovic Guljadkin in U sosia, 1846). In u rumanzu di Stendhal U rossu è u
neru (1830) u parsunaghju di Mathilde mostra un tipicu carattaru narcissistu. In
i Poemi Conviviali u pueta Giuvanni Pascoli dedica u puimettu "I Gemelli" à
Narcissu, attraghjendu ispirazioni da a varianti ripurtata da Pausania. In u
1930 a figura di Narcissu hè ripruposta da u scrittori tedescu Hermann Hesse cù
u rumanzu Narcissu è Boccadoru, induva u parsunaghju hè prisintatu in vistiti di
monacu mediivali. Ancu u libru di Paulo Coelho L'alchimista (1988) inizia dinò
un rifirimentu à Narcissu. Siamus Hianey cita Narcissu in u so puema Pirsonal
Hilicon da a so prima cullizioni Death of a Naturalist.

Sò stati didicati parechji canzoni a quistu tema: License to Kill di Bob Dylan
si rifirisci indirittamenti à Narcissu; u gruppu metal grecu Septic Flesh hà
incisu una canzona annantu à Narcissu (intitulata Narcissus) in u so album
Cummunion; u testu di a canzona Reflection di i Tool hè parzialmenti cintrata
annantu à u mitu di Narcissu; altri canzoni inerenti à u mitu sò Narcissus di
Alanis Morissette è The daffodil lament di The Cranberries. Frà l'autori taliani
si pò cità: A lira di Narciso, stratta da l'album Bianco sporco di i Marlene
Kuntz, Parole di burro stratta da l'album Stato di nicissità di Carmen Consoli,
Una storia d'amore è di vanità di Morgan (Da À à À. Tioria di i catastrofi),
Narciso stratta da l'album umonimu album di i Pierrot Lunaa, A Cantata di u
Fiori di Nicola Piuvani, è infini Eco è Narciso-il musical di Nicola è
Gianfranco Salvio.

In u 1899, Paul Nächi hè a prima parsona à imprudà u tarmini "narcissisimu" in
un studiu nantu à i pirvirsioni sissuali. In u 1911, Ottu Rank publichechja u
prima scrittu psicuanaliticu spicificamenti cintratu annantu à u narcisisimu. In
u 1914, Sigmund Freud publichechja un assaghju annantu à u narcissisimu
intitulatu Intruduzioni à u narcissisimu, induv'eddu sviloppa u significatu di u
tarmini intruducendu i cuncetti di narcissisimu primariu è di narcisissimu
sicundariu o prutrattu. In u 1982, Havelock Eddis, un sissulogu inglesu, improda
u tarmini "narcissus-like" in unu so studiu annantu à l'autuerutisimu, par
indicà un tipu di pirvirsioni sissuali in u quali l'individuu prifirisci
sissualamenti u so probbiu corpu. Attualmenti incù u tarmini narcissisimu
s'intendi un disturbu di a parsunalità è, in tarmini generali, l'amori, spessu
patulogicu, chì una parsona prova par a probbia imaghjini è par sè stessu.



https://co.wikipedia.org/wiki/Naiadi

I Nàiadi - figuri di a mitulugia greca (Ναϊάδες da u grecu νάειν, "scurra" è
νἃμα, "acqua currenti") - erani i ninfi chì presidiani à tutti l'acqui dulci di
a terra è pussidiani facultà varitrici è prufetichi; sò essari di sessu
feminicciu, dutati di una longa vita, sippuri murtali. Si distinguini:

A so urighjina variighja monda sighi sicondu i mitugrafi sighi sicondu i
lighjendi. Omeru, par asempiu, si riferisci à iddi chjamendu li "Figli di Zeus".
In altrò sò liati à a sterpa di Uceanu. Più suventi sò simpliciamenti figli di u
diu di u fiumu ind'iddi stani. Qualunqua fussi a so urighjina hè quantunqua
certu chì i Naiadi sò parsunaghji familiari à l'imaginazioni ellinistica.
Infatti non solu ogni corsu d'acqua aia una Naiadi assuciata ma 'ssi parsunaghji
erani monda à spissu ancu usati par spiigà parichji finomini, acquistendu cussì
una funzioni monda impurtanti in i lighjendi lucali.

Si cridia ch'iddi aviani puteri curativi: i malati biiani l'acqua di i so fonti
o ci si immerghjiani drintu, ancu s'è più raramenti. St'attu era, infatti,
cunsidaratu sacrileghju è si pudia risicà di subiscia a colara è a vindetta di i
dei, chì si manifistaiani suttu forma di malatii particulari. À Roma, Neronu,
dopu à essa si immersu in a fonti di a Marchja, fù coltu da una paralisia è una
frebba chì ùn l'abbandunàni ch'è parichji ghjorna dopu.

Sò distinti da i divinità acquatichi, chì ripprisintaiani listessi fiuma, è da
l'antichissimi spiriti chì staiani in l'acqui tranquilli di i paduli, di i
stagni è di i laguni o di i lavi, com'è par Lerna in l'Argolide. I Naiadi sò
assuciati incù l'acqui frischi, com'è l'Uceanini par l'acqui salati è i Nereidi
di u Mari Tarraniu; ma apposta ch'è i grechi pinsaiani chì l'acqui di u mondu
custituisciani un unicu sistemu, chì pinitraia da u mari in i prufondi spazii
cavirnosi di a terra, ci hè stata à volta calchì suprappusizioni. Aratusa, a
ninfa di una surghjenti, era capaci di spariscia à traversu i currenti
suttarranii di u Pilupunnesu par riaffiurà dopu da calchì parti in Sicilia.



https://co.wikipedia.org/wiki/Museu_d%27Aleria

U Museu dipartimentale d'archeologia Ghjilormu Carcopino hè situatu annantu à a
cumuna d'Aleria. Ci sò drentu e cullezzione d'archeologia, d'arte riligiosu è
d'etnugrafia. U rispunsevule di u museu hè Ghjuvan'Claudiu Ottaviani. U museu si
trova in u Forte Matra d'Aleria, à circa 70 kilomitri da Bastia è 120 kilomitri
d'Aiacciu.

E cullezzione prisente in u museu d'Aleria cuncernanu dece seculi di a storia di
a Corsica è d'Aleria, da u seculu X nanzi à Cristu sin'à u u seculu V dopu à
Cristu. Parechji ogetti esposti sò d'una grande impurtanza archeologica, ch'ellu
fussi per a cunniscenza di a Corsica, ma dinù per quelle di u mondu
mediterraneu. 'Ss'impurtanza vene da u situ archeologicu d'Aleria, chì fù una
capitala antica di a Corsica, ma hè stata dinù, durante a so storia, una culonia
fuceana, cartaghjinesa è rumana chì hè stata dopu abbuttata da i Vindali è
arruvinata. Frà l'ogetti rimarchevuli prisenti in u museu, si ponu mintuvà una
cuppa pé u vinu (rython) à testa di cane è una à testa di cavallu. Ci sò dinù e
ceramiche greche, rumane è etrusche, arme, anfure, munete è assai ogetti di a
vita cutidiana.

U Museu d'Aleria hè situatu in u Forte Matra, un munimentu classatu cum'è
munimentu storicu dipoi u 1962. U Forte Matra fù custruitu da i genuvesi à u
seculu XIV. Ci si truvava un squatrone di cavalleria, chì a missione era di
surviglià a piaghja di u circondu, a costa urientale è i stagni. Difatti,
l'impurtanza militare di u forte vene da a so posizione strategica, essendu
situatu in cima di u poghju. Ma u forte era diventatu un dispositu d'arme di u
genuvesi è fù abbuttatu in u 1729 da i corsi chì s'eranu rivultati. U forte hà
accoltu dopu u rè di Corsica Tiadoru di Neuhoff. Dopu hè stata a famiglia Matra,
chì hà avutu u cuntrollu di u forte. U più cunnisciutu di i Matra fù Mariu
Emmanuele Matra, chì fù in lotta contr'à Pasquale Paoli per u putere in Corsica.
Morse u 28 di marzu di u 1757, ma u forte firmò à pruprietà di a so famiglia.
L'annu dopu u so classamentu cum'è munimentu storicu, in u 1963, un dipositu
archiulogicu fù stallatu in u forte. U forte Matra fù acquistatu in u 1979 da u
Dipartimentu di Corsica Suprana.



https://co.wikipedia.org/wiki/Marignana

Marignana hè una cummuna di u dipartimentu di a Corsica suttana. Hè appesu u
paese à a muntagna à un'altura media di 730 metri. Hè postu à circa 65
chilometri da Aiacciu, ind'un cantone chjamatu ufficialmente "Dui Sevi", ma u
rughjone vene suvente chjamatu "Pumonte" da i so propii abitanti, puru chì u
nome "Pumonte" possa insignà a Corsica suttana sana. Si trovanu dui paisoli
annant'à i listessi tarreni cumunali : Chidazzu à 1,5 chilometri da Marignana, è
Revinda luntanu circa 15 chilometri è chì suprania à Carghjese. Ci hè circa 70
abitanti d'invernu, chjamati i Marignanesi. A pupulazione cresce di solitu in
fin'di sittimana, ma masimu durante e vacanze. Durante i mesi istatini, sì pò
alzà a pupulazione à 500 parsone mentre uni pochi di ghjorni ma si mantene
piuttostu intorn'à 300 abitanti di regula. U santu patrone di u paese hè San
Ghjacumu, è a festa patrunale accade a prima duminicata dopu u 25 di lugliu,
ghjornu di a San Ghjacumu. Ci hè dui caffè, un ustaria è una buttighella
induv'ellu si pò truvà calchì roba da manghjà è a stampa più sparta.

Hè u paese di Versini Dumenicantone (Marignana 1872- Aiacciu 1950) dettu
Maistrale, ch'hà cullaburatu à u ghjurnale A Muvra di Petru Rocca. Hè dinò
quellu di u scrittore è pueta Ghjacumu Santu Versini (Marignana 1867 - Aiacciu
1922), fundadore incù Saveriu Paoli di a rivista A Cispra, è stututore di
prufissione. Ci hè ancu natu Coppolani Savieru (Marignana 1866 - Mauritania
1905), cunquistadore pacificu di a Mauritania, è dopu u so amministratore.



https://co.wikipedia.org/wiki/Lingue_romanze

Cù lu termine lingue rumanze (ancu scrittu romanze) ò lingue rumaniche/romaniche
o neolatine/neulatine ci si riferighja à quelle lingue chì sò derivate da lu
latinu volgare à seguitu di l’espansione di l’imperu rumanu. Tali varietà
linguistiche venneru dunque cumencialmente definite comu volgare, ossia populare
in lu sensu etimolughjcu di lu termine (da vulgus, "populu" in latinu). La
parola volgare ùn va dunque intesa comu dispreghjativa, ma semplicemente comu
riferimentu à la lingua vernacolare, quella cioè impiegata - in la so´ forma
prevalentemente orale - in la vita qotidiana, in distinzione à quella di la
tradizione letteraria è officiale di lu statu rumanu. Lu termine “rumanzu”
deriveghja da l’avverbiu latinu rumanICE riferitu à lu parlà vernacolu (rumanice
loqui) rispettu à lu parlà in latinu (latine loqui). Da rumanICE deriveghja la
forma francese rumanz, da cui l’italianu rumanzu. Ste parlate formanu quellu chì
in dialettolughja vene chjamatu cuntinuum rumanzu (vedi cuntinuum dialettale).

L’area in cui si sò sviluppate - è sò ancora parlate in le so versioni
cuntemporanee - tali lingue vene chjamata Romània è currisponde in linea di
massima à la parte europeana uccidentale di l’imperu rumanu, esclusa la
Britannia, cù l’aghjiunta di lu territoriu currispondente à la Dacia è di altre
isole linguistiche neolatine minori diffuse in li Balcani (lingue rumanze
balcaniche). In lu Nordafrica l'invasione araba (VIII secolu) ha cancellatu ogni
vulgare latinu chì vi si era sviluppatu, mentre la persistenza di l'imperu in la
so´ porzione urientale, cù l'impiegu prevalente di la lingua greca à livellu
ufficiale, ha impeditu la diffusione populà di lu latinu, prevenendu sviluppi
linguistichi analoghi à quelli occorsi in la porzione uccidentale.

Li latini vulgari, comu di lu restu lu latinu classicu è le lingue rumanze,
venenu classificati in le ramificazioni di le lingue italiche, in l'alberu di le
lingue indoeuropeane.

Lu sardu hè una di le varianti più isulate e, comu tale, ha cunservatu una
maghjiore somiglianza cù lu latinu. ancu lu toscanu (da cui deriveghja
l'italianu modernu) hè una varietà monda cunservativa. lu francese hè la lingua
più innovativa è la più discosta da lu latinu (essendu notevolmente influenzata
da le lingue ghjermaniche parlate da l´antichi Franchi), mentre lu rumenu hè una
sintesi chì affianca á una forte cunservazione di la base latina elementi
innovativi d'orighjne slava, albanese, greca è turca.

A rigore lu numeru di le lingue rumanze dovria currisponde à quellu di tutte le
varietà neolatine (dette dialetti rumanzi) parlati all’internu di la rumania.
Solu certe di ste lingue però hanu subitu in lu corsu di lu tempu di le
normalizzazioni (per lu longu usu, l'opera di le Accademie è di li grammatichi
nonché lu pesu di la tradizione letteraria) è godenu di unu status di
ufficialità: lu portoghese, lu spagnolu, lu francese, l’italianu, lu rumenu. A
ste possiamu aghjiunghje le lingue à le quali hè statu ricunnosciutu unu status
di ufficialità in ambitu locale, sebbene ùn aghjinuricevutu una normalizzazione
ò l’abbianu ricevuta incumpleta ò ùn unanimemente accettata da li locutori: lu
catalanu, lu galizianu, l’occitanu, l’arpitanu, lu sardu, lu friulanu, lu ladinu
dolomiticu, lu rumanciu. Vi sò poi lingue chì sò state ricunnosciute comu tali
da l’UNESCu ma chì spessu ùn godenu di alcuna forma effettiva di tutela ò ùn
hanu ancora subitu alcuna normalizzazione: l’asturianu, l’aragonese, lu leonese,
lu mirandese, lu provenzale, l'alverniate, lu limosinu, lu piccardu, lu vallone,
lu normannu, lu gallu, lu corsu, lu ligure, lu piemuntese, lu lombardu, lu
venetu, l'emilianu-romagnolu, lu napuletanu, lu sicilianu, l'istriutu,
l'arumenu, lu morlaccu, l'istrorumenu é lu meglenorumenu. Lu ricunnoscimentu (u
la volontà di ricunnoscimentu) di le parlate minori, prive di una norma
unitaria, ha resu possibile l’interventu di singoli, ò di picculi gruppi più ò
menu privati, chì si sò proposti di sopperisce à la bisogna.

Tabella 1 - Analoghije tra certe parole in diverse lingue rumanze Tavulone di
cumparazione di e lingue neulatine:

Sebbene tra li linguisti sia cumunque prevalente la tendenza à non distingue tra
dialettu è lingua da un puntu di vista sustanziale, l’attribuzione di lu status
di lingua piuttostu chì di dialettu à Sta ò quella parlata risulta sempre esse
problematica è gravida di pulemiche, in quantu le lingue sò guasi sempre sentite
comu intimamente legate à lu cuncettu di nazione e, per questu, la loru
categorizzazione risente notevolmente di spinte sociu-pulitiche chì qualchì
volta tenenu in pocu ò nessun cuntu criteri filolughjchi ò sociolughjchi di
classificazione.

Un esempiu esplicativu pò esse lu seguente: istrorumenu, meglenorumenu è
macedorumenu ùn hanu status ufficiale di lingua (da un puntu di vista puliticu)
pur essendu più discoste da lu romenu di lu moldavu (lingua ufficiale di la
Repubblica moldava).

Un altru esempiu hè quellu di la lingua corsa, ricunnosciuta comu lingua da la
leghjè francese (che la cunsidera una lingua reghjonale sin da lu 1974) è da la
classificazione ISu 639 sebbene (in quantu parte di lu gruppu toscanu) sia ben
più vicina all’italianu letterariu di quantu ùn sia, á esempiu, lu marchighjanu
chì invece ùn gode di alcun ricunnoscimentu.

Va inoltre segnalatu chì le varietà rumanze formanu un cuntinuum dialettale;
questu implica chì à livellu dialettale la transizione da una parlata all’altra
sia guasi sempre appena avvertibile, senza distinzioni nette. È dunque
impussibile dà un esaurente è definitivu elencu di le parlate rumanze, in quantu
li caratteri identificativi di una parlata sfumerianu inevitabilmente in quelli
di le parlate vicine; dunque à formà un’identità locale cuncorrunu fattori di
coscenza è di storia cumune più chì di effettiva differenza linguistica.

L’unità linguistica, intesa comu cunformità di usi linguistichi all’internu di
ampie cumunità di parlanti, ùn hè la condizione naturale di la lingua. La
variazione hè di lu tuttu normale è ùn solu tra le diverse cumunità, ma
all’internu di ciascuna di esse é hè limitata soltantu da la cuntinghjente
necessità di cumunicare. ghjà Dante aveva osservatu chì in una stessa cità ùn si
parla á lu stessa manera in tutti li rioni. Esistonu quattru tipi di variazione:
la variazione diatopica, chì si realizza in lu spaziu, é hè la variazione più
evidente; la variazione diastratica, chì si realizza in una cumunità tre le
condizioni sociali chì cuncorrunu à formà la cumunità; la variazione diafasica,
chì si reghjstra in rapportu à li reghjstri spressivi (solenne, formale,
familiare…); infine la variazione diacronica, chì hè quella chì avvene in lu
tempu, chì hè ritenuta la più importante. Naturale dunque chì lu mondu rumanzu
si sia frazionatu in la molteplicità di varietà chì chjamiamu dialetti rumanzi.

La classificazione di le lingue è, in ghjenerale, problematica. In particulà le
lingue rumanze (così comu altre famiglie diffusesi nant'à aree ùn monda
frazionate) formanu un vastu cuntunuum dialettale attraversatu da numerosi è
diverghjenti fenumeni lessicali, strutturali è fonetichi. Sta cuntinuità
linguistica tra le varie parlate implica necessariamente, oltre à la succitata
difficultà in l'identificà una precisa realtà linguistica locale distinta da le
circostanti, chì sia sempre difficile (se ùn in ce ti casi impussibile) dà una
precisa classificazione di tutte le parlate rumanze. Infatti, ancu raggruppendu
ste parlate per analoghije basandoci nant'à criteri unicamente glottolughjci, ùn
si possonu traccià cunfini netti è dunque trovà un criteriu linguisticu chì
possa distingue senza sfumature ò transizioni di le sottu famiglie di la
famiglia rumanza. Per ste raghjoni ghjà H. Schuchardt (Über die Klassification
der rumanischen Mundarten, 1900) mostrò l’impussibilità di dà una
classificazione di lu tuttu scentifica di li dialetti rumanzi. Nelle zone di
transizione tra una famiglia all’altra si ricurre dunque à criteri di tipu
culturale ò sociolinguisticu (come li cuncetti di “orbita culturale” ò “lingua
tetto”), chì però possonu varià à seconda di li autori.

Ad esempiu, certi tendenu à voler cunsiderà occitanu è catalanu comu varianti
prossime di una stessa lingua, osservendu chì lu guascone, cunsideratu afferente
à l'occitanu, pare esse più discostu da quest'ultimu di quantu ùn lu sia lu
catalanu; mentre altri classificanu l'occitanu comu gallorumanzu è lu catalanu
comu iberorumanzu. Le lingue taliane settentriunali pressu parechji linguisti sò
incluse in lu gruppu italorumanzu mentre altre classificazioni (ad esempiu
quelle di Ethnologue ò di l'UNESCu) le includenu in lu gallorumanzu in virtù di
li fenumeni di transizione cù le parlate occitane. In questu quadru, nessun
linguista, oghje , si avventura - nant'à basi scentifiche - in l'affermà chì lu
gallurese (alquantu affine à la variante meridionale principale di la lingua
còrsa) sia afferente à le lingue sarde, da la quali (variante logudorese) pure
ha subitu qualchì cuntaminazione. Esempi notevoli di dialetti (u lingue) di
transizione sò lu sassarese, l'istriutu, lu nizzardu.

Poiché due varietà linguistiche ghjeograficamente vicine hanu in cumune una gran
parte di lu lessicu, chì hè lu settore di ogni lingua più soghjèttu à la
variazione, per la classificazione di le lingue hè opportunu fondà si nant'à
altri criteri. Si tene in particulà cuntu di la tipulughja linguistica: le
lingue rumanze sonu, entru un certu gradu, tipulughjcamente diverse tra loru;
vale à dire, bisogna tener cuntu di una loru diversa base tipulughjca. A tal
fine venenu messi à cunfrontu fenumeni (fonetici, morfolughjci, sintattici,
lessicali) di cunservazione cù li rispettivi fenumeni di innovazione. Questi
fenumeni si presentanu perloppiù indipendemente l´uni da l´altri, dunque le loru
distribuzioni spessu ùn coincidonu. Di cunseguenza, in lu redighje una
classificazione, l´autori devonu stabilisce una ghjerarchja tra li fenumeni
linguistichi. La maghjior parte di li autori (ad esempiu C. Tagliavini, W. von
Wartburg, A. Varvaru, M. Dardanu) dannu maghjiore importanza à li livelli
morfolughjcu è sintatticu, chì rappresentanu le strutture fondamentali di una
lingua in quantu strutture interne, in le quali dunque li fenumeni di
cunservazione è innovazione assumu maghjior rilievu. Altri autori invece (ad
esempiu P. Bec) prediligonu la fonetica; intesa, in quantu settore più
cunservativu di una lingua, comu strumentu di indaghjne nant'à lu sustratu è
sullu statu più anticu di lu sviluppu di la lingua.

Lu latinu, stendendusi in lu vastu territoriu di la rumania, venne à cuntattu cù
lingue diverse. Questu statu linguisticu preesistente hè dettu sustratu (dal
latinu SUBSTRATUM), cuncettu introdottu da lu dialettologu Graziadiu Isaia
Ascoli chì studiò approfonditamente questu fattore. La lingua di li rumani si
impuse nant'à le lingue di li populi vinti, sustituendusi á esse. Tuttavia
risentì variamente di lu loru influssu, soprattuttu in la fonetica. La nozione
di sustratu ci aiuta à spiegà quei fenumi (soprattuttu fonetichi ma anche, in
misura minore, morfosintattichi è lessicali), chì ùn possonu ricondursi à li
caratteri strutturali di lu latinu. E' stata attribuita à lu sustratu etruscu la
cosiddetta gorghja toscana. lu sustratu celticu invece saria responsabile di lu
passaghjiu /u/</y/ è di l'evuluzione -CT- > -it- avvenuti in vari dialetti
settentriunali. Strettamente connessu à lu cuncettu di sustratu hè lu cuncettu
di supranstratu. lu supranstratu hè rappresentatu da una lingua chì ùn s'impune
nant'à la lingua parlata in una determinata area linguistica, ma la influenza
variamente soprattuttu in la fonetica è in lu lessicu. avemu per esempiu un
supranstratu ghjermanicu in Francia è arabu in Spagna. Lu valore esplicativu di
la teoria di lu sustratu hè statu cuntestatu In lì ultimi decenni sia da la
linguistica strutturale (che, comu cause di lu mutamentu linguisticu ha postu in
primu pianu fattori interni è sistematichi) sia da la sociolinguistica, chì ha
approfonditu lu cuncettu di interferenza linguistica.

Le lingue campa sò urganismi in cuntinua evuluzione: quendu una lingua smette di
evolve si è resta fissata in lu su' lessicu è in la so´ struttura,
ghjeneralmente si ha chì fà cù una lingua morta, comu hè oghje lu latinu.

Attraversu un prucessu duratu secoli è avviatosi, à seconda di le reghjoni, in
epoche diverse (soprattuttu à partisce da lu IV secolu è poi proseguitu, comu
vedremu, almenu sinu à lu X secolu), da l'incuntru tra lu latinu spartu da
l'autorità rumana à livellu puliticu, culturale è etnu-sociale (portatu cioè da
la migrazione di li coloni di lingua latina ò latinizzati) cù le diverse lingue
impiegate da le populazioni incluse in li cunfini di l'imperu rumanu,
soprattuttu in la so´ porzione uccidentale, hanu presu à svilupparsi, in
ghjerme, quelle chì poi diventeeranu le lingue più propriamente definite comu
rumanze.

cumencialmente vi fu una cuntaminazione di lu latinu parlatu da li funzionari,
da li soldati è da li mercanti rumani chì risiedevanu in una certa provincia, da
parte di li idiomi (quasi tutti celtichi) parlati in quella reghjone da le
populazioni autoctone. Lu latinu parlatu da questi rumani, à propria volta,
risentiva di le loru orighjni, sia da lu puntu di vista reghjonale (ossia da la
provincia di provenenza, cù inevitabili differenze di accenti è lessicu,
derivate à propria volta da la latinizzazione più ò menu intensa di quelle
province; la stessa lingua etrusca impiegò certi secoli à scumparisce é era
ancora viva sebbene in grave declinu á li cumenci di l'Imperu), sia da lu puntu
di vista culturale (i soldati solitamente ùn parlavanu una lingua altrettantu
ricca è normalizzata quantu quella di li funzionari statali). Tali
cuntaminazioni ùn furunu mai decisive sinu à chì l'imperu restò unitu comu
entità pulitica, per l'enorme influenza culturale chì ellu recava cù lu propriu
duminiu: ne hè prova sufficentemente valida la relativamente scarsa
sopravvivenza di termini di sicura è schjetta orighjne celtica in le lingue
rumanze.

Alcuni, tuttavia, iputizzendu - più in base à ricerche di caratte speculativu
chì à dati ce ti - una notevole affinità tra latinu è lingue celtiche
(nell'ambitu di la cumune eredità indoeuropeana), avanzanu l'iputesi chì lu
sviluppu di le lingue poi dette cunvenziunalmente rumanze, sia partitu
soprattuttu da le lingue indoeuropeane parlate da le populazioni presenti in
l'imperu, nant'à le quali lu latinu (che ne condivideva cumuni orighjni) avria
avutu un'influenza più limitata di quantu ghjeneralmente accettatu. Tali
ricerche tendenu à valorizzà lu più possibili determinati caratteri linguistichi
chì custituirianu li sustrati ùn prettamente latini (soprattuttu celtici, ma
ancu affini seppur ùn coincidenti cù lu latinu) di le lingue rumanze, in
opposizione à li supranstrati intervenuti in la formazione di le nove lingue
successivamente à la caduta di l'Imperu rumanu, á opera di l'influssu di le
lingue (soprattuttu ghjermaniche, anch'esse di ceppu indoeuropeanu) parlate da
li populi invasori cumunemente individuati comu Barbari.

Va però osservatu chì tali iputesi, per quantu qualchì volta affascinanti,
mancanu à tutt'oghji di lu sustegnu di un corpus di testimonianze linguistiche è
letterarie abbastanza vastu chì cunsenta loru di uscisce da l'ambitu di le
speculazioni.

Lu meccanismu di ghjenesi di le nove lingue si mise in ogni casu in motu cù una
brusca accelerazione cù lu crollu di l'imperu è la migrazione massiccia è monda
cuncentrata in lu tempu di populazioni ghjeneralmente ghjermanofone (Invasioni
barbariche). A seguitu di le invasioni in parechje reghjoni di l'exi-imperu
venne persinu scunvoltu l'equilibriu etnicu è linguisticu esistente, mentre le
populazioni più schjettamente latine è latinizzate furunu à volte guasi di lu
tuttu spazzate via da la scena senza mai più esse sustituite, comu avvenne in
Britannia, totalmente evacuata à l'cumenciu di lu V secolu da militari è
funzionari per tentà di far fronte, cù lu loru cuntributu, à le minacce
frattantu subite da Gallia è Italia.

La nascita di le diverse lingue rumanze hè variamente individuabile è
documentata, é avvene - in la maghjior parte di li casi - in li secoli
immediatamente successivi à la caduta di l'imperu rumanu d' uccidente, chì causò
la perdita di l'unità linguistica, oltre chì pulitica, garantita da le sue
istituzioni.

La prima attestazione di lu termine rumana (rumana lingua, da cui lu termine
rumanza in lu sensu di lingua derivata da lu latinu), risale à lu cunciliu di
Tours (813), durante lu quale così ci si riferisce à la lingua cumunemente
parlata à l'epoca in Gallia, in opposizione à la lingua ghjermanica parlata da
li Franchi invasori.

Lu Serment de Strasbourg ò ghjuramentu di Strasburgu (842) hè indicatu comu lu
primu documentu ufficiale in cui si impieghi un antenatu di lu francese (e di lu
tedescu, essendu statu redattu in due copie da Cà lu lu Calvu è Ludovicu lu
ghjermanicu, una latinizzante è l'altra ghjermanizzante).

Lu primu documentu ufficiale ghjuntu sinu à li nostri tempi chì attesta l'usu di
lu vulgare in Italia hè lu celebre placitu capuanu, databile à lu 960 (anche se
esistonu attestazioni precedenti che, pur senza valore di ufficialità,
testimoneghjanu lu distaccu da lu latinu in corsu almenu da l'VIII secolu, comu
á esempiu l'indovinellu veronese).

Sonu di lu X secolu le Glosse Silensi è Emilianensi, più antiche testimonianze
esplicite di l'esistenza di l'anticu castiglianu: si tratta di annotazioni
aghjiunte à testi latini da monachi Benedettini di li monasteri di San Millán de
la Cogolla ò di Susu. Tali note custituisconu ve è proprie traduzioni di lu
scrittu orighjnale. Tra esse, á esempiu, si pò leghjè "qod: por ke" oppure
"ignorante: ùn sapendu".

Risale invece à pocu prima di lu 1175 lu più anticu documentu di lu vulgare
portoghese pervenutoci: si tratta di una sorta di pattu di ùn aggressione tra
due fratelli, Gomes Pais è Ramiru Pais, recentemente scopertu da lu ricercatore
José Antóniu Soutu. Prima di tale scoperta si reputavanu più antichi certi testi
cù datazione oscillante tra lu 1192 è lu XIII secolu, comu l'Autu de Partilhas è
la Notícia de Tortu.

La scarsità di repe ti antichi rende difficile ùn solu stabilisce la "data di
nascita" di lu rumenu (una di le lingue rumanze balcaniche), ma persinu incerta
la so´ evuluzione, à dispettu di le teorie, tuttura largamente condivise, chì lu
voglionu discendente più ò menu direttu di la cumunità latinofona di l'antica
Dacia rumana. Lu più anticu documentu chì fa certamente capu á un antenatu di
l'ughjincu rumenu hè una lettera scritta in lu 1521 à lu ghjudice di Kronstadt,
Hans Benkner.

Attualmente hè cuntroversa la datazione (e persinu l'autenticità, almenu per
quellu chì riguarda la so´ iputetica prima stesura) di quellu chì hè cumunemente
ritenutu lu più anticu documentu di lu vulgare sardu, la Donazione di lu
ghjudice Torchitoriu all’arcivescovu di Cagliari di li villaghji di Sant’Agata
di Sulcis è di Sant’Agata di Rutilas, risalente, pare, á li anni attornu à lu
1080.

Lu primu documentu teoricu dedicatu à le lingue rumanze, scrittu in latinu, hè
lu "De Vulgari Eloquentia" (l'eloquenza di lu volgare) di Dante (XIII secolu),
induve appà la differenziazione in lingua d' oïl (gallorumanzu settentriunale),
lingua d' oc (gallorumanzu meridionale) è lingua di lu si (Italorumanzu)
riferendusi à la forma rispettiva di la parola assunta in le diverse aree da le
varie lingue rumanze.

Al di là di ste date, chì in ogni casu attestanu le date a partisce da le quali
hè certa l'affermazione di dive si volgari comu lingue, va sottulineata
l'espansione straordinaria chì diverse di esse hanu avutu in lu mondu à seguitu
di le vicende coloniali.

La lingua rumanza più parlata in lu mondu hè oghje lu spagnolu (o megliu lu
castiglianu in le sue varianti orighjnate in ambitu latinoamericanu rispettu à
la varietà sviluppatasi in la Penisula iberica) seguitu da francese è portoghese
(anch'essi cù le loru varianti sorte in ambitu coloniale) è dunque da talianu è
rumenu.

Lu latinu ha notevolmente influenzatu ancu l'Inglese, lu cui lessicu hè in
grande parte (circa lu 60%) orighjnatu da la lingua di li rumani e, inseme à le
lingue rumanze, ha cuntribuitu ancu à la nascita di parechje lingue artificiali,
sia universali (quali l'interlingua, lu latinu modernu è lu latinu sine
flexiione), sia usate per finzione comu lu brithenig ò lu wenedyk.



https://co.wikipedia.org/wiki/Lavu_%C3%A0_Crena

U lavu à Crena hè un lavu di Corsica. Hè situatu in a parti suda di u monte
Ritondu. U lavu à Crena si trova à un altezza di 1310 metri, annantu à a cumuna
d'Ortu, sopra u paese di a Soccia. A superficia di u lavu hè 2,4 ettari. A
prufondezza massima hè 6,5 metri. U lavu hè cutratu trè o quattru mesi l'annu.
Ci hè una furesta di largi intornu à u lavu. L'acqua di u lavu hè acita (pH =
6,5).

A partenza si face da u paese di a Soccia. Par andà in a Soccia, si piglia u
stradone dipartimentale D23, dapoi Vicu. Dapoi Aiacciu, si piglia u stadone
dipartimentale D81 eppo u u stadone dipartimentale D70 à parte da Saone. Si
parte versu u lavu da a cima di u paese di a Soccia. Si suvitanu i pannelli è si
pò garà à u parcheghju à a fine di u stradone, ind'edda ci hè una grande croce.
Si suvita dopu u stradellu chì và versu u lavu. 'Ssu stradellu righjunghje dopu
quelle chì vene d'Ortu. Si cuntinueghja è si sbocca in una furesta di pini
larici. In a pineta, ci hè una funtana chì ni esce un' acqua fresca fresca.
Dopu, si sbocca in u lavu. Per andà è vultà, ci vole una ora è mezu. Hè un
stradellu senza difficultà.

Accade à spessu ch'ellu ci fussi una legenda assuciata incù un lavu di Corsica.
Difatti, ci hè una legenda chì face referenza à u lavu di Ninu, u lavu di u
Cintu è u grande lavu d'Oru. Ci hè dinò una legenda assuciatu incù u lavu à
Crena. Siont'è 'ssa legenda, u Diavule vulia fà si un piattatoghju è avaria datu
una martillata trimente. Saria cusì ch'ellu saria natu u lavu à Crena.

U lavu hà una forma guasi ronda, è siont'è un antra legenda, saria a ghjumenta
di u Diavule chì avaria erpiatu annantu à una cota di u fiume vicinu. Saria cusì
chì u lavu hà una forma chì s'assumiglia à quella di l'unghjola di un cavallu.



https://co.wikipedia.org/wiki/Isula_Cavaddu

L' isula di Cavaddu (o Isula di Cavallu) hè un'isula di l'arcipelagu di i
Lavezzi in Corsica. D'una superficia di 120 ettari, hè a più grandi isula di
l'arcipelagu è a sola abitata.

L'isula di Cavaddu faci parti di l'arcipelagu di l'Isuli Lavezzi, in i bucchi di
Bonifaziu (u strittonu trà a Corsica è a Sardegna). Hè situata à 2.3 km di a
costa, à livanti di u capu Spironu è di u portu di Piantaredda, annantu à u
tarritoriu di a cumuna di Bonifaziu. Hè l'ariali d'abitazioni u più suttanu di
Corsica.

À u Paleuliticu, à l'ebbica di l'ultima ghjaciazioni, u liveddu di u mari era
infiriori di 100 m riguardu à u liveddu attuali. L'isuli Cavaddu, Lavezzu è
Ratinu erani tandu emersi è furmaiani unu passaghju à siccu trà a Corsica è a
Sardegna. À u Niuliticu, 'ssi trè isuli furmaiani sempri un'isula sola, distanti
di a costa d'una cintunara di metri. Hè prubabili ch'è 'ssu locu fussi statu
d'una grandi impurtanza par a circulazioni trà Corsica è Sardegna mentri a
Preistoria.

'Ss'isula, è ancu l'isulottu aghjacenti di San Bainzu, fù sfruttata da i Rumani
intornu di u seculu II.

Sinu à u seculu XIX, i tistimunianzi raportani ch'è i tracci di 'ssu
sfruttamentu erani sempri parfittamenti visibuli, in ottimu statu di
cunsirvazioni. Ma a ripiddata pruvisoria di l'estrazioni di granitu in u 1872
par edificà u fanali di i Lavezzi caghjunò a distruzzioni di a maiò parti di i
vistighi rumani.

U situ di l'anziana cava hè iscrittu dapoi 1992 à u titulu di i munimenti
storichi.

Dopu à a partenza di i Rumani, l'isula fù abbandunata sinu à u 1800, data à a
quali un pastori vinì à stà ci solu incù a so mandria.

Dapoi u 1970, lussuosi risidenzi sicundarii si ci sò custruiti, à tempu cù un
picculu aerudromu, unu portu è una cala.

Eppuri, a custruzzioni d'abitazioni novi hè bluccata dipoi parichji anni da
l'auturità à a seguita di prublemi di sanificazioni, è si poni truvà unu pocu
dignalocu annantu à l'isula i cantieri à l'abbandonu.

Una navicedda rigulari parmetti di righjunghja à Cavaddu dapoi l'imbarcatoghju
di Piantaredda in circa 15 minuti.

L'isula di Cavaddu è l'isulottu di San Bainzu ùn sò micca stati resi à a cumuna
di Bonifaziu in u 1981. 'Ssa parti di l'arcipelagu hè dunqua esclusa di a
riserva naturali di l'isuli Lavezzi è di a riserva naturali di i Bucchi di
Bonifaziu.



https://co.wikipedia.org/wiki/Ipotesi

Un'ipotesi (o iputesa) (da u grecu anticu ὑπόϑεσις hypothesis, cumpostu da hypo,
"sottu" è thesis, "pusizione", o ancu suppusizione) hè a premessa suttesa à un
raghjunamentu o à una dimustrazione.

U significatu di a parola à l'urighjine era un'idea intellighjente o un metudu
matematicu capace di semplificà i calculi, ma chì ùn era micca necessariamente
reale. Incù questu significatu u Cardinal Bellarmine usò a parola quandu avvertì
Galileo Galilei di ùn trattà u muvimentu di a Terra cum'è reale.

In l'usu cumunu, un'ipotesi hè un'idea pruvisoria di a quale u valore deve esse
accertatu. L'ipotesi richede quindi unu sforzu da parte di i ricercatori per
cunfermà la o nigà la. In u metudu iputeticu-deduttivu, un'ipotesi duveria esse
falsificabile, o ancu duveria esse pussibile di pruvà la falsa.

A parola "ipotesi" hè stata usata in un modu micca currettu per l'ipotesi di
Riemann, chì duveria esse più prupriamente chjamata cunghjettura.

A tesi hè a prupusizione di a quale si vole accertà a verità. U raghjunamentu
chì ci vole à suvità per ghjugne à una tale verità si chjama dimustrazione.



https://co.wikipedia.org/wiki/Infinitu

In matematica u cuncettu d'infinitu (simbulu ∞ {\displaystyle \infty } ) hà
parechji significati, in currilazioni incù a nuzioni di limita, tantu in analisa
classica ch'è in analisa non standard. I nuzioni d'infinitu sò imprudati in
tiuria di l'insemi è in a giumitria pruiittiva.

In a tiuria di l'insemi un insemu A {\displaystyle A} si dici infinitu s'è
ognunu di i so sottuinsemi finitu hè un sottuinsemu probbiu. Una difinizioni
altirnativa hè a siguenti: un insemu A {\displaystyle A} hè infinitu s'edda
esisti un'applicazioni biunivoca d' A {\displaystyle A} in un sottuinsemu di
soiu probbiu A ′ {\displaystyle A'} . In altri paroli, A {\displaystyle A} hè
infinitu s'è è solu s'eddu hè equiputenti à un sottuinsemu di soiu probbiu. Par
dimustrà l'equivalenza di i dui difinizioni hè indispinsevuli l'assioma di a
scelta.

Hè pussibuli di fà una distinzioni trà diffarenti gradi d'infinità da u mumentu
ch'eddu si pò individuà insemi infiniti chì t'ani una cardinalità più grandi
ch'è l'altri. Georg Cantor sviluppò a tiuria di i numari cardinali transfiniti,
in a quali u prima numaru transfinitu hè aleph-zeru ℵ 0 {\displaystyle \aleph
_{0}} , chì currispondi à a cardinalità di l'insemu di i numari naturali. U
gradu d'infinitu succissivu cunnisciutu hè ℵ 1 {\displaystyle \aleph _{1}} .
L'infinitu currispundenti à a cardinalità di i numari riali hè generalamenti
indicatu incù c {\displaystyle c} . U prublemu s'è c = ℵ 1 {\displaystyle
c=\aleph _{1}} , vali à dì micca di l'esistenza o menu d'una cardinalità media
trà quisti dui, hè a cusidditta iputesa di u cuntinuu. In 1940 Kurt Gödel
dimustrò ch'è 'ss'iputesa hè cuerenti incù l' assiomi di Zermelo-Fraenkel (incù
o senza l'assioma di a scelta); in u 1963 Paul Cohen hà dimustratu dopu ch'è
ancu a nigazioni di 'ss'iputesa hè cuerenti incù quiddi assiomi. Di cunsiquenza
l'iputesa di u cuntinuu, in u duminiu di l'assiomi di Zermelo-Fraenkel, ùn hè nè
dimustrevuli nè rifutevuli.

Cantor sviluppò ancu a tiuria di i numari ordinali transfiniti, chì
generalizeghjani à l'insemi infiniti a nuzioni d'urdinamentu è di pusizioni d'un
elementu à l'internu d'un urdinamentu.

Un asempiu hè u tiurema di Goodstein, chì pò essa risoltu sulamenti incù l'aiutu
di i prubità di l'ordinali transfiniti, mentri ùn hè micca dimustrevuli incù i
soli assiomi di Peano.

In u studiu di i limiti s'adopra u simbulu ∞ {\displaystyle \infty } , chì
calchì volta hè puri indicatu cù u terminu lemniscata.

Hè utuli di serva si di dui entità culligati incù l'infinitu: l'insemu riali
stesu hè l'unioni di i numari riali incù dui punti, indicati incù − ∞
{\displaystyle -\infty } è + ∞ {\displaystyle +\infty } . In simbuli:

ci sò inveci i limitazioni par istenda l'uparazioni aritmetichi à tali entità (
+ ∞ − ∞ ? {\displaystyle +\infty -\infty ?} ).

Da un puntu di vista tupulogicu si tratta d'una cumpattificazioni di a retta
riali incù l'aghjunta di dui punti.

Una minzioni à parti mireta l'analisi non standard, intrudutta da Abraham
Robinson in u 1966: à u cuntrariu di l'analisa matematica cumuna, in edda
l'infinit (indicati incù Ω) è infinitesimi (ε) ani piena cittatinanza trà i
numari, è à tempu cù i riali formani i numari iperreali. Par asempiu 1 è 1+ε sò
numari iperreali distinti. In cuntrastu cù i numari cumplessi, hè pussibuli à
ottena un urdinamentu di i numari iperreali grazia à u cuncettu d'ultrafiltru.
L'analisi non standard hè parfittamenti cuerenti, è simplificheghja i
dimustrazioni di molti tiuremi, tantu in u calculu infinitesimali ch'è in a
tiuria di i numari.

In giumitria prughjittiva inveci hè naturali di cumplittà i retti incù u so,
unicu, puntu à l'infinitu, ughjettu chjamatu puntu impropriu o dirizzioni di a
retta; 'ssa nuzioni, in particulari, parmetti d'ùn dì micca ch'è ancu dui retti
paralleli ani un puntu in cumunu, u so puntu à l'infinitu. Inoltri in u pianu
prughjittivu si culloca ancu a retta impropria, insemu di i punti impropri (à
l'infinitu) di i diffarenti retti.



https://co.wikipedia.org/wiki/Hafez

Hafez, par estesu in lingua pirsiana Khāje Shams o-Dīn Moḥammad Ḥāfeẓ-è Shīrāzī
(خواجه شمس‌الدّین محمّد حافظ شیرازی ) (Shiraz, 1315 - Shiraz, 1390), hè statu un
misticu è pueta persianu. U so canzuneri (Divan) hè un celebru classicu di a
litteratura pirsiana. Ind'è eddu si cumbineghjani parechji toni, di solitu ma
micca sempri asattamenti definiti com'è erotichi è mistichi, è temi chì spaziani
da un suppostu edunisimu à u panigirisimu. I temi principali di i so 500 ghazal
sò l'amori, a cilibrazioni di u vinu è di a briachina, a missa à nudu di
l'ipucrisia di quiddi chì s'autudifiniscini com'è vardiani, ghjudici è asempii
di rittitudina murali. Adattamenti, imitazioni è traduzioni di i puisii di Hafez
sò stati publicati in tutti i lingui i più diffusi. A vita è l'opari di Hafez sò
stati ughjettu di analisi, cummenti è intarpritazioni, è ani influinzatu in modu
ditarminanti a puetica pirsiana succissiva à u XIV seculu. A so influenza in a
vita di l'iraniani hè tistimuniata da u friquenti usu di i so puemi in a musica
tradiziunali pirsiana, in l'arti visuali è in a calligrafia pirsiana, è da u
fāl-è Hafez (in persianu: فال حافظ ; in talianu: "littura di Hafez"), una forma
di divinazioni chì cunsisti in l'apartura à casu di i pagini di u canzuneri par
cavà da i versi puetichi a risposta à i so probbii dumandi. U mausuleu chì
cunteni a so tomba si trova à Shiraz: rializatu annantu à prugettu di
l'architettu francesu André Godard, ricodda à u 1935 è hè un locu di impurtantu
intaressu turisticu.

Hafez nascì à Shiraz trà u 1317 è u 1325 in un periodu chì a cità era sottumissa
à a signuria di u principi sunnita Abu Ishaq Inju, vassallu di i Mongoli è
prutittori di i pueti. In seguitu à una sfurtunata impresa bellica, u meceniu fù
scunfittu è fattu ghjustizià da u principi Mobarez à u-Din Kirmani, un
parsunaghju discrittu com'è un omu asceticu è bigottu chì feci chjuda i taverni
è altri loca malfamati di Shiraz - un pruvvidimentu lamintatu da u pueta in i so
cumpunimenti - inaugurendu un periodu di austerità di custumi. Successivamenti,
Hafez ottensi a prutizzioni di u principi è pueta Shah Shoja', figliolu
nuzzadori di u pricidenti munarcu, da eddu stessu spudistatu è fattu accicà. U
pueta si rifirisci indirittamenti à stu avvinimentu, raligrendu si par a
riapartura di i taverni di a cità dicritata da u novu signori. Hafez fraquintò
soprattuttu l'ambienti di a corti di Shiraz, cità da a quali pari ch'eddu si sii
alluntanatu solu par un brevi periodu, forsi à causa di bisbigli è
incumprinsioni incù Shah Shoja'. Forsi tantò puri di imbarcà si par l'India, ma
sicondu fonti tradiziunali una timpesta in u portu u cunvinsi à rinuncià à u
viaghju. In a so puisia si vanta di essa beddu notu ancu fora di i tarritorii
pirsiani, da l'Iraq à u Bengala, un indiziu prubabili di u fattu ch'eddu gudia
di grandi fama mentri era sempri in vita. Fraquintò dinò l'ambienti riligiosi, è
in varii cumpunimenti d'occasioni (soprattuttu in mortem) feci u lodu di qadi,
duttori è espunenti di i ierarchii riligiosi di a cità. Contruversa hè a
quistioni di u so rapportu incù l'ambienti di i cunfraterni sufi: bench'eddu
amessi prisentà si, in u canzuneri, incù un'idantità sufi, sti cunfraterni sò,
spessu è vulinteri, magagnati in i puisii par via di a so ipucrisia o di
malaffari. Forsi insignò materii riligiosi in a lucali madrasa. In ogni casu,
mostra in i so versi una cultura riligiosa straurdinaria, attistata frà altru da
u so stessu nomu di scrivanu - Hafez - chì significheghja "quiddu chì hà
mimurizatu u Coranu". Murì à Shiraz in u 1389 o 1390.

I so circa 500 puemi lirichi (ghazal) sò notissimi in tutti i paesi di l'ecumena
pirsiana, fatti ughjettu di studiu da numarosi cummintadori è spessu amparati à
menti ancu da a ghjenti più umili è menu struita. U so Divan, apartu à casu, hè
usatu sempri oghji com'è libru pupulari di divinazioni. Hafez in i so
cumpunimenti canta u vinu, i gioi è i peni amurosi; ma soprattuttu canta i
grazii di un mistiriosu è innuminatu "amicu" (à quandu prisintatu in i mascari
di un beddu tavernieri, di un magu zuruastrianu, di un "turcu pridaghju", ma
ancu in quiddi di l'assassinu, di u medicu, di u ghjucadori di polo è cetara.)
chì tipicamenti mostra crudeltà è indiffarenza, risultendu in sustanza
incapiscitoghja. Quant'è à u fattu ch'è Hafez si riferissi à un amori tarrenu o
à unu divinu (misticu), hè ughjettu di cuntruversia trà i studiosi. Friedrich
Rueckert, in versi spessu citati, esaltò a capacità miraculosa di Hafez di parlà
di u "Sensibili" à traversu u "Soprasensibili" è viciversa; a critica autuctona,
chì tendi à riducia l'aspetti trasgressivi è anumistichi (vinu, amori
omueroticu) di a puisia di Hafez, accintuendu ni a littura in chjavi simbolica è
mistica, l'assignò significativamenti u titulu di "lingua di l'Invisibuli"
("lisān à u-ghayb"). Oghji - almenu trà i studiosi uccidintali - hè puri
privalenti una littura in chjavi panigiristica: l'amicu cantatu saristi spessu
una spezia di duppionu di u principi meceniu di tornu. Trà i studiosi taliani,
eppuri, Ghjuvanni D'Erme, puri sottuliniendu i forti liami di u pueta persianu
incù u probbiu vissutu, ni poni puri in evidenza i forti sumiglianzi incù u
codici sapiinziali di i truvadori pruvinzali è di i stilnovisti taliani. Par
asempiu, à a "Belle Dame sans merci" di i primi - simbulu di un' inattignibili
Cunniscenza difinitiva - saria accustatu dicisamenti l'Amicu da eddu cantatu. À
a basa di sti sumiglianzi poni essa posti sii l'evidenti influssi spiigati da u
vicinanti al-Andalus musulmanu, sii l'intensa circulazioni di l'idei chì
carattarizò u Mediu Evu è chì parmissi a diffusioni annantu à ampii arii di
durevuli stilemi litterarii.

In Uccidenti, fù cunnisciutu à l'iniziu à traversu a traduzioni intigrali di u
Divan scumpiita da Joseph von Hammer-Purgstall (1812-1813). Frà i maghjori
stimadori di Hafez ci funi, in Alimagna, u pueta Friedrich Rueckert, altru so
rinumatu traduttori, è soprattuttu Goethe chì s'inspirò à u pueta persianu in a
cumpusizioni di u celebru "West-Oestlicher Diwan"; u pueta è filosofu americanu
Ralph Waldo Emerson ebbi modu di cunnoscia lu à traversu traduzioni tedeschi, è
una tistimunianza di u so entusiasmu hè prisenti in i "Persian Essays". In
Italia fù studiatu inizialmenti da u piunieri di l'iranistica taliana, Italo
Pizzi, chì tradussi parechji dicini di cumpunimenti di Hafez in a parti
antulogica di a so munumintali "Storia di a puisia pirsiana" (2 vulumi, di u
1884). U manuscrittu intitulatu "Ghazāliyyāt" (Racolta di ghazal), cunsirvatu in
Tagikistan, hè statu inclusu da l'UNESCO, in u 2003, incù à "Kulliyyāt" di
Ubayde Zākāni, in u programma di tutela archivistica intitulatu Mimoria di u
mondu.



https://co.wikipedia.org/wiki/Gondula

Per e so caratteristiche di manuvrabilità è velucità hè stata, finu à l'avventu
di i mezi moturizati, l'imbarcazione veniziana più adatta à u trasportu di
persone in una cità com'è Venezia, induve e vie acquose sò sempre state quelle
più usate per i trasporti.

A gondula hè cumposta da 280 pezze differente, fabbricate incù 8 essenze di
ligname.

Longa circa 11 metri è di caratteristica forma asimmetrica, incù u latu mancu
più largu ch'è quellu drittu, pò esse cundotta da un à quattru remadori chì
voganu à a veneta, vene à dì in pedi è rivolti versu a prua, è incù un solu remu
(distinguendu si cusì da a voga à a valesana).

U longu remu hè manuvratu appughjendu lu à un speziu di scalmu liberu dinuminatu
fòrcula, chì s'insirisce in u so allughjamentu apposta è si caccia dopu à l'usu.

L'asimmetria serve à simplificà a cundotta à un solu remu. L'asimmetria moltu
accintuata di e gondule attuale hè quantunque d'introduzione piuttostu ricente:
prugetti di u fine di l'Ottucentu dimostranu ch'è, à l'epica, a forma era solu
marginalmente asimmetrica.

U tipicu pettine o ferru di prua (in venizianu fero da próvà o dolfin) hà u
scopu di pruteghje a prua da evintuale cullisione è ancu com'è imbillimentu. A
so forma hà tradiziunalamente u significatu di ripprisintà i sei sestieri di
Venezia (i sei denti rivolti in davante), a Giudecca (u dente rivoltu à daretu)
è u cappellu di u Doge, l'archettu sopra u dente più altu ch'è u pettine
ripprisenta u Ponte di Rialto, infine, è a "S" chì parte da u puntu più altu per
ghjunghje à u puntu più bassu ch'è u ferru ripprisenta u Canal' Grande.

U ferru di puppa, moltu più chjucu ch'è quellu di prua è incù una funzione
principalmente di prutizzione da l'inticci, hè dittu rìço.

Malgradu a cunsiderevule lunghezza, a gondula hè estremamente manighjevule,
grazia à u so fondu paru è à a ridutta purzione di scaffu immersa, è pò esse
manuvrata ancu in spazii stretti. E manovre richiedenu però una nutevule abilità
da parte di u cunduttore, dettu gonduliere, chì deve esse dutatu d'un sensu di
l'equilibriu moltu sviluppatu in quantu a pusizione di voga à l'estremità di a
puppa hè assai instabule. Per evità scontri, ci hè l'usanza d'avvertisce à a
boce quandu si svolta in un riu strettu è i tipichi richjami (òhe) sò divintati
un elementu caratteristicu di a cità.

A forma di a gondula fù definita prugressivamente in u corsu di u tempu. E
rapprisentazione pittoriche chì ricollani à u XV-seculu XVI mostranu
un'imbarcazione nutevulamente differente da quella attuale. In u quatru Miraculu
di a Croce caduta in u canale di San Lurenzu di Gentile Bellini, datevule à u
1500, e gondule appariscenu più corte, più larghe è menu slanciate ch'è quelle
attuale è soprattuttu prive d'asimmetrie. A cuperta di prua è quella di puppa,
induve si posiziuneghja u gonduliere, sò piatte è moltu basse rispettu à u
livellu di l'acqua. I ferri, tantu in prua ch'è in puppa, sò custituiti da dui
breve è suttile astine metalliche. A forcula di u remadore apparisce piatta è
essenziale, priva d'oviti.

Fù solu trà u 1600 è u 1700 ch'è a fisiunumia di a gondula, imprudata sempre più
per u trasportu privatu, s'avvicinò à quella attuale. In stu arcu di tempu, a
lunghezza di u scaffu cresce è ancu i ferri, soprattuttu quellu di prua,
assumenu diminsione sempre più maiò, rispettu à quelle attuale, incù un
caratteru ornamentale sempre più forte. A puppa si stringhje è principia à alzà
si rispettu à u livellu di l'acqua. E cuparte di puppa è di prua perdenu a so
forma piatta è à a puppa l'hè aghjunta una piccula pedana d'appoghju per
garantisce l'equilibriu di u gonduliere. Ancu a forcula assume a so
caratteristica forma oghjinca à ovitu. Eppuru u scaffu mantene sempre una
sustanziale simmitria.

E serenate in gondula tradiziunalmente si svoglienu per u più d'istate è
consistenu in un picculu curteghju d'una decina di gondule, frà e quale una
ospiteghja un cantadore di solitu accumpagnatu da un urganettu. Sò suvitate
meludie tradiziunale in dialettu venizianu d'autori anonimi di u 600 o di u 700
è ancu cuntempuranei: Bixio Cherubini, Carlu Concina, Italu Salizzato, Emilio De
Sanzuane, Francu Millan o ancu di a tradizione taliana (Rinatu Carosone, per
asempiu). I curteghji partenu da San Marcu è percorrenu tratti di u Canal Grande
o percorsi interni longu i rii, attravirsendu e zone più caratteristiche di a
cità.



https://co.wikipedia.org/wiki/Ghjunsani

Ghjunsani hè una regione rimarchevule di l'isula, chì ricopre u territoriu di
l'anziana pieve di Ghjunsani chì n'hà cunsirvatu u nome. Hè unu di i bacini
virsanti di u Golu. Situatu à l'estremu Sudestu di a Balagna, Ghjunsani hè
cumpostu di quattru cumune :

Ghjunsani currisponde à a parte settentriunale di u Parcu naturale regiunale di
Corsica. Incù una superficia di 101.19 km2, si stende dapoi e limite di e cumune
d'Olmi è Cappella è di Palasca à u Nordu, sinu à u fondu di a valle di u
Tartagine è Milaghja à u Sudestu, in un vastu circulu di muntagne furmatu da u
monte San Parteu (1680 metri - Piogiula), a cima à e Caselle (1622 metri -
Felicetu), u monte Grossu (1937 metri - Zilia), a Punta à e Radiche (2012 metri
- Mausoleu), u capu à u Dente (2029 metri - Mausoleu), u monte Curona (2144
metri - Calenzana), u capu à u Corbu (2082 metri - Ascu), a cima à l'Alstatoghja
(2305 metri - Ascu) è u monte Padru (2390 metri - Olmi è Cappella), a vetta
emblematica di 'ssa regione. 'Ss'inchjuva appullata in altu, à longu tagliata di
u restu di u mondu è assai spupulata, ùn conta in tuttu ch'è 332 abitanti per
101.19 km2. L'esodiu di l'internu di l'isula à parte di a mità di u seculu XIX
hà caghjunatu a sparizione di a cultura di a biada di sustintamentu è a calata
di a produzzione di castagne è di l'allevu.

Ghjunsani hè pocu friquentatu da i turisti. Eppuru, l'avvintura teatrale purtata
pocu fà da Robin Renucci pare arricà una vultata di vita. Criendu "I scontri
internaziunali di Teatru in Corsica", l'attore hà vulsutu prupizià a criazione
teatrale per via di scambii trà cumedianti d'orizonti diversi.

Quand'ellu si ghjunghje in Ghjunsani da a Foce di San Columbanu annantu à u
stradone RN 197, a regione pare desertica. E vistighe d'un anzianu sistemu
pasturecciu sò sempre visibile. Annantu à 'sse terre aride, spazzate da i venti
è brusgiate da frequenti incendii, a machja hà à chì fà à ripiglià i so dritti.
A vegetazione ci hè bassa, cumposta per u più di muchji bassi, di ghjinestre, di
peri selvatichi è di ghjinepare. Ùn ghjunghje micca à nasconde e numerose lenze
cultivate chì coprenu tutte e culline.

Ùn hè ch'è pinitrendu ci da a foce di Battaglia, pigliendu una strada
atturchjata cuttighjata di boschi di lecce, di quarci siculari è di castagni,
ch'ellu si vede luntanu e maistose è austere vette cuperte in parte di fureste
prufonde di pini larici è di pini marittimi.

Più di a mità di Ghjunsani hè occupata da a vasta Furesta di Tartagine è
Milaghja. 'Ssu nome vene da u fiume principale chì hè a vadina Tartagine è di u
so affluente principale, a vadina di Milaghja.

A Tartagine hà a so surghjente à 1870 metri d'altitudine annantu à a cumuna
d'Olmi è Cappella, trà u Monte Curona (2144 metri) è Capu à u Corbu (2082
metri). Oltre i numerosi fiumicelli chì ci si lampanu, a Tartagine hè ingrussata
à 569 metri d'altitudine da a vadina di Milaghja. Quella piglia a so fonte à
1416 metri à u pede di a Punta Radiche.

À tempi antichi, a Bocca di Tartagine (1852 m) trà e valle di a Figarella è di a
Tartagine, era un locu di passaghju per l'attività pasturecce, a muntagnera per
u più.

U stradone D963 hè incatramatu annantu à 17 km sin'à a casa furestiera di
Tartagine. Si cuntinueghja annantu à parechji chilomitri da una strada
abbastabnza difficile chì custighja a vadina Tartagine. Si compie dopu in u
fondu di u circulu, in piena furesta.

Ghjunsani hè una regione di Corsica chì era abitata dapoi u principiu di l'epica
cristiana, è ancu prima. Olmi è Cappella cumporta numerose tracce : megaliti,
accinte, cupule, materiale liticu. I Rumani ci anu lasciatu molte tracce più
visibile di u so passaghju : un ponte rumanu in Vallica è una via à pavimentu in
Mausoleu per indettu.

A pieve di Ghjussani, chì u capilocu n'era Mausoleu, cuntava à u principiu di u
seculu XIV sette cumunità : Mausoleu, Forcili, Piogiula, Capella, Olmi, Lecciole
è Vallica. Piglierà u nome di Patru per diventà, da dicretu di a Cunvinzione di
u 1a lugliu 1793, u cantone di u Padru chì fecia parte di u dipartimentu di u
Golu. Per via di u dicretu di u 18 aprile 1811, Napuleone 1a raggruppò i
dipartimenti di u Golu è di u Liamone. U cantone di u Padru diventò quellu
d'Olmi è Capella. À i ghjorni d'oghje, e cumune di Ghjunsani facenu tutte parte
di u cantone di Belgudè.

Ghjunsani hè statu unu di i sittori i più pupulati di Balagna, cum'è ne
tistimunieghja ancu oghje parechje vistighe è palazzi. Si pò mintuvà, per
indettu, a prisenza à Olmi è Cappella d'un grande casamentu chjamatu
"Stabilimentu Battaglini" chì fubbe u prima culleghju di Balagna.

A furesta territuriale di Tartagine, cuperta di pini larici è di pini marittimi,
una di e fureste i più selvatiche è i più ritirate di Corsica, hè statu in parte
scimpiata da un grande incendiu di sittembre 2003: 1800 ettari di furesta
fubbenu tandu distrutti.

Ghjunsani pussede un patrimoniu chì ferma da scopre per i visitadori chì hè da
veru fora di i circuiti turistichi tradiziunali di Balagna. Ci vole à mintuvà
ch'è l'anziana sezzione di a RN 197 passendu da Bargudè è a foce di San
Columbanu, chì currisponde oghje à u stradone RN 2197, chì era a sola sputica
strada chì permettia di ghjunghje ci, culligava dinù a Balagna à u centru di
l'isula, è da quà ancu à l'altre regione di a Corsica, hè stata duppiata in u
1980 da a "Balanina", una via bella più rapida, chì hè diventata una purzione di
u stradone RN 197.

Parechji stradelli permettenu di scopre Ghjunsani, u più impurtante frà elli
essendu u stradellu di grande girandulata da L'Isula à Corti. À tempi antichi,
eranu percorsi per a muntagnera, chì ni testimunieghja oghje a prisenza di ponti
genuvesi annantu à e vadine Francione è Tartagine.



https://co.wikipedia.org/wiki/Gallura

A Gaddura (o Gallura) (Gaddùra /ga'ɖːura/ in gadduresu, Caddùra in sardu) hè una
rigioni storica è giugrafica di a Sardegna. Cumprendi a parti nordu-uriintali di
l'isula, da u fiumu Coghinas chì a dilimiteghja à punenti, passendu dopu par u
massicciu di u Limbara, chì ni dilimiteghja a parti miridiunali, finu à u
massicciu di u Monti Nieddu à sudestu, in a cumuna di San Tiadoru. U tarritoriu
gadduresu inchjudi ancu a rinumata Costa Smiralda annantu à a cumuna di
Arzachena, nantu à a costa uriintali. I centri principali sò: Olbia, Tempiu
Pausania, Arzachena, A Matalena.

U tarritoriu hè oghji cumpresu in a nova pruvincia di Olbia è Tempiu (di a quali
custituisci a parti cintrali è più impurtanti) è in parti limitata in a
pruvincia di Sassari, mentri innanzi era cumpresu privalintamenti in a pruvincia
di Sassari è in minima parti in a quidda di Nuoru. U significatu di u tuponimu
"Gaddura", chì apparisci in i primi tistimunianzi scritti incù a forma di
"Gallul" è "Gallula", pudaria essa culligatu incù u terminu ebraicu galil o incù
u terminu feniciu gallal, "paesi d'altura", iputesa chì pari cunfirmata da a
natura privalintamenti muntosa (Monti Puntaccia, Monti Abbalata) di u tarritoriu
gadduresu, in particulari s'edda hè paragunata à quidda para o cuddinari di
Logudoru vicinu. Ricca di rocca granitica sculpita da u ventu, da a piova è da u
mari, sopratuttu nantu à i costi, sculturi naturali di formi bizzarri com'è
quidda di l'Orsu in i circonda di Palau, cunfiriscini à a Gaddura un aspettu
assà uriginali, moltu simili à quiddu di u sudu di a Corsica è chì lascia spaziu
solu versu u nordu à fertili pianuri. A vegetazioni spuntania di a costa hè
furmata da machja meditarrania (listincu, muchju, arbitru, murta è cetara.).
L'internu inveci hà un aspettu diffarenti, più riparatu da i venti hè
carattarizatu da impunenti affiuramenti granitichi è boschi di quarci è suvari
chì u so travagliu custituisci una di i principali attività produttivi.

A Gaddura storica cumprendi 21 cumuni frà i quali 20 in a pruvincia di
Olbia-Tempiu è 1 in a pruvincia di Sassari: Olbia, Tempiu Pausania, Arzachena, A
Matalena, Calangianus, Luras, Aggius, Bortigiadas, Santa Tiresa Gaddura,
Logusantu, Palau, Aglientu, Trinità d'Agultu è Vignola, Telti, Golfu Aranci,
Badesi, Viddalba (SS), Sant'Antoniu di Gaddura, Loiri Portu San Paulu, San
Tiadoru è Budoni.

L'omu mudernu hè ghjuntu in Sardegna circa 20.000 anni fà, parcurrendu u bloccu
sardu-corsu, dopu à avè travirsatu u strettu di mari chì si cunghjunghji à
l'arcipelagu Tuscanu. Hè par quissa moltu prubabili a so prisenza ancu in
Gaddura. A più antica prisenza accirtata di l'omu in Gaddura ricodda à u
niuliticu incù a comparsa di a ceramica cardiali. à Aglientu in a lucalità Lu
Littaroni è à Cala Corsara in l'isula di Spargi hè stata truvata una grandi
quantità di ceramica è d'ussidiana pruvinenti da u Monti Arci. Quissa
indicheghja, una volta di più, a Gaddura com'è passaghju ubligatu "di l'oru
biancu è neru" in l'antichità. In i fasi succissivi di u niuliticu, u tarritoriu
gadduresu si distingui par a prisenza di a cultura di Arzachena; in l'eneuliticu
sò schersi l'attistazioni di a cultura di Monti Claru, di Abealzu-Filigosa è di
u Cultura di u vasu campaniformu (à forma di campana) generalamenti diffusi in
l'isula.

L'attuali Gaddura hè stata pupulata da ghjenti còrsi finu da l'antichità
prerumana. In ebbica nuragica a Gaddura hà custituitu una testa di ponti par a
diffusioni di a cultura nuragica in u sudu di a Corsica è si pò mintuvà in
particulari a diffusioni è tipicità di a tipulugia à "curridori" (imparintata
incù i tipulugii turriani di a vicina Corsica) è di quidda mista
curridori-tholos, à spessu mischiati par via di l'intigrazioni trà strutturi
architittonichi è rocchi circustanti.

Dopu à a cunquista di a Sardegna da parti di i rumani (238 a.C.) a cità di
fundazioni punica di Olbia assumi una nutevuli impurtanza essendu u portu
maghjuramenti vicinu à a penisula, culligatu à Caralis è Turris Lybissonis.

Dopu u dicadimentu d'Olbia dopu à l'incursioni di i vandali da u 594, a sedia di
u viscuvatu fù cullucata, prubabilamenti in u stessu tarritoriu, à Phausiana par
iniziativa di u papa Grigoriu Magnu, dopu sustituita in u periodu ghjudicali da
quidda di Civita. In u medievu, da a mità di u IX seculu a Gaddura custituisci
un di i quattru Ghjudicati (o Regni) autunomi in i quali era divisa l'isula. I
stradi chì tuccavani a Sardegna ricumincioni à essa friquintati in occasioni di
a crisa di u predominiu di i flotti arabi; i risorzi di l'isula ripresini à
richjamà marcanti è navigatori pruvinenti soprattuttu da a Liguria è da a
Tuscana. U Ghjudicatu cumprindia l'attuali rigioni storichi di a Gaddura, di i
Barunii è parti di u Nuoresu, incù capitali Civita, ribattizata Terranova da i
pisani in u tardu periodu ghjudicali. Infatti, in seguitu à l'aiutu pisanu datu
à i sardi contru i provi di invasioni araba di Mujāhid à u-Āmirī versu l'iniziu
di u seculu X, l'ingerenzi pisani annantu à l'Isula si sariani fatti sempri più
forti. U stessu Ghjudicatu di Gaddura saristi passatu intigralamenti sottu u
cuntrollu di Pisa incù a morti, in u 1296, di l'ultimu Ghjudici Nino Visconti.

In 1073 in una epistula chì u Papa Grigoriu VII indirizza à i Ghjudici sardi par
invità li à a sottumissioni à a ghjesgia di Roma cumparisci par a prima volta a
dinuminazioni "Gaddura" in u rifirimentu Costantinus Gallurensis. In ducumenti
successivi cumparisciarà ancu in i formi Gallul, Gallulu, Gallula è dopu
Gaddura. Ci vurrà inveci à aspittà una Carta Pisana di a mità di u XIII seculu
par veda mintuvatu u terminu Galorj (in i circonda di l'attuali Punta Nera à
Palau) annantu à una carta giugrafica.

In periodu tardu medievali è aragunesu à l'abbandonu di Civita (chì diventa
Terranoa) è à u spupulamentu di i costi oppressi da l'incursioni pirateschi
arabi currispondi un sviluppu maiò di i zoni interni è di a cità di Tempiu.

Sò ducumintati cullucamenti, trà u Cinquicentu è u Setticentu, di famigli corsi
in u tarritoriu, chì sicondu parechji tiurii sariani rispunsevuli di a nascita
di a lingua gadduresu: infatti, si pensa chì prima di sti flussi migratori,
duranti u periodu di u ghjudicatu di Gaddura, era parlatu u sardu luguduresu chì
sopravvivi à i ghjorna d'oghji in parechji centri trà i quali Olbia, Luras,
Golfu Aranci, Budoni è Padru. Ricuddà à a discindenza corsa di i nativi
gadduresi hè pussibuli solu par via di analisi storichi di i casati.

In Gaddura si parlani escinzialamenti dui lingui: u gadduresu, un diasistemu di
corsu suttanu è di sardu (20% di u vucabulariu), è u sardu luguduresu in a
variità sittintriunali, chì hà quantunqua assimilatu parti di u lessicu corsu è
gadduresu adattendu lu à a struttura di a lingua sarda. In tarmini di
distribuzioni giugrafica u gadduresu, urighjinariu di l'Alta Gaddura, hè parlatu
in guasi tutta a Gaddura (da Viddalba à a fascia sittintriunali di Budoni)
mentri u luguduresu - chì finu à u 1400 era diffusu in tutta a Gaddura è in a
quali lingua erani ridatti i ducumenti di i guverni ghjudicali - hè sempri
diffusu calchì volta: Olbia, Luras, parti di l'ariali di Golfu Aranci, Padru,
Budoni miridiunali. In a Matalena più prubbiamenti si parla l'isulanu, una
varianti prossima à u corsu sartinesu (cossu suttaninu). In Aggius si parla un
gadduresu particulari, chì hà assuntu influenzi sassaresi in a prununcia, mentri
Bortigiadas hè à i ghorna d'oghji galluresofunu, ma finu à mità di u seculu
scorsu u so idioma era un luguduresu furtamenti currottu da u gadduresu.

L'elementu custruttivu chì carattarizeghja l'architittura gadduresa hè u
granitu: incù stu matiriali, difatti, erani custruiti i stazzi ma ancu i ghjesgi
è i palazzi citatini.



https://co.wikipedia.org/wiki/Furmicula_(avifauna)

A Zittula corsa (Sitta Whiteheadi) hè una spezia d'acellu chì face parte di a
famiglia di i Sittidae. A zìttula corsa hè un acellu rarissimu chì ùn esiste
ch'è in Corsica ed hè un simbulu di l'avifauna di Corsica. Hè un tipu di zittula
abbastanza chjuca, misurendu circa 12 cm. E parte superiore sò grisge azurate,
iinvece e parte inferiore sò bianche grisgiogne. U masciu si distingue di a
femina per via di a so calotta cumplittamente nera. A spezia hè sedentaria,
territuriale è poca sbetica. Si nutrisce à spessu altu in i pini larici,
cunsumendu per u più pignottuli, ma chjappendu dinù qualchì insettu bulante. A
staghjone di riproduzione hà locu trà aprile è maghju. U nidu hè postu in u
fustu di unu vechju pinu, è a cuvata conta cinqui à sei ovi. I ghjovani si
sbabbanu 22 à 24 ghjorni dopu a so nascita.

A zittula manghja invertebrati è insetti. D'inguernu, i varmi sò scarsi è a
zittula si nutrisce di i granelli di i pini larici, chì ci sò in abundanza da
nuvembre sin'à marzu. D'inguernu, quand'è u tempu hè dolce è asciuttu, i
pignottule s'aprenu è lascianu scappà i granelli. In tempu di neve o di fretu
invece, e pignottule fermanu chjuse è e pichjarine ùn ponu manghjà si i
granelli. Per via di quessa, a zittula hà imparatu à mette da cantu, quandu u
tempu hè asciuttu, i granelli sopra i branconi, sottu à e scorze, o ancu in i
tavoni di l'arburi, per pudè li manghjà più dopu. Hè cusì chì a zittula pò durà
è passà l'inguirnata, ancu s'ellu accade ch'ellu ci fussi u nivone.

A zìttula fù rimarcata prima da un viaghjadore inglese, John Whitehead, durente
un viaghju in Corsica. Whitehead truvò una zittula u 12 ghjugnu di u 1883 è a
vultò in Ingliterra, ma senza sapè chì 'ss'acellu ùn era micca cunisciutu à
l'epica da a cumunità scentifica. Fù qualchì mese dopu chi u cunservatore di e
cullezzione d'acelli in u British Museum of Natural History, Richard Bowdler
Sharpe, hà pussutu discrive per a prima volta a zittula in a litteratura
scentifica. Sharpe chjamò a zittula sitta whiteadi in l'onore di John Whitehead.
A pichajrina hè stata cunsiderata parechji anni dopu, cum'è una spezia endemica
di Corsica.

A zìttula di Corsica face parte di a famiglia di e sittidae, chì cumporta vinti
quattru spezie d'acelli cunnisciute in Africa, in America, è in Eurasia. Parte è
più si trovanu in l'emisferu nordu. Ci sò e differenze morfulogiche frà e
diverse sittidae ma anu in cumunu una coda corta è e patte forte, ciò chì li
permette di falà in i fusti di l'arburi à capu in ghjò.

Un estimu di u 1960-1980 ricensa 2000 à 3000 coppii, scumpartuti annantu à 240
km2 quand'elli si contanu invece circa 3000 coppii annantu à più di 430 km2 in u
1950. In u 2000, Thibault è i so coautori stimanu l'effettivi à 2075-3010
coppii. In u 2013, sicondu l'UICN, Thibault è coautori stimanu a pupulazione di
a zittula trà 3100 è 4400 individui maturi, vene à dì 4600 à 6600 acelli in
tutale. Un estimu di 2011 di l'areale di ripartizione purtava quessa à 185 km2.
A zittula era cunsiderata da l'Unione internaziunale per a cunsirvazione di a
natura cum'è "guasi minacciata" in u 1988, di "preoccupazione minore" in 2004,
2008 è 2009. Dapoi u 2010, a zittula hè cunsideratu cum'è "vulnerabile",
Thibault è coautori stimendu u so declinu à 10 % durente e deci annate
precedente in unu articulu pubblicatu in u 2011.

A zittula conta frà i so predatori u pichjarone ('Dendrocopos major') chì pò
attaccà i nidi è i ghjovani acelli, allarghendu ne a cavità di u nidu per accede
à a pruginitura di e zittule. Ùn sò micca tutti l'individui chì attaccanu i
nidi, chì è zittule è pichji ponu qualchì volta ancu nichjà in listessu arburu.
U Topu mascheratu ('Eliomys quercinus') hè dinù un pussibule predatore, essendu
dighjà statu ossirvatu durmendu in un nidu è suspittatu di parechje perdite. In
una minima misura, u falcu stantarolu ('Accipiter nisus') puderia cuntà frà e so
prede a zittula corsa : resti di zittula sò stati signalati in l'alimentazione
di unu di 'ssi acelli di preda in u 1967, è Hans Löhrl mintuveghja in u 1988
ch'è e zittule corse ch'ellu alleva in cattività si nascondenu s'elle vedenu un
rapace. A Ghjandaghja ('Garrulus glandarius') puderia dinù esse unu predatore
più o menu impurtante di i ghjovani à u spiccà di bulu.

Un studiu di u 2005 mintuvava ch'è i nidi di diversi coppii eranu situati da 284
à 404 metri l'uni da l'altri sicondu l'annate (trà 1998 è 2003). I dui membri di
u coppiu scavanu u nidu, riimprudendu à spessu e cavità abbuzzate da i
pichjaroni ('Dendrocopos major'), ma evitendu u grande risicu di predazione di
l'anziani nidi di quelli acelli. Ci ponu esse duie intrate à a cavità s'è u
fustu hè particularmente tarulatu. L'intrata misura trà 3 è 4 cm di larghezza, è
a cavità in media 56 x 109 mm per una prufundità media di 12 cm. U nidu hè postu
trà 2 è 30 metri sopra à terra. Hè custituitu da diversi elementi vegetali
(spine di pinu, curteccia è casciappule) è tapizzatu di materie più dolce, cum'è
piume, marmuzzu, crinu o lichenu.

A femina face l'ovi à a fine d'aprile o à u principiu di maghju, da quattru à
sei (in media 5,1) ovi ovali bianchi è tacchi di brunu o di rossu, soprattuttu
annantu à l'estremità larga, incù qualchì piccule marche brune o grigi o
violettu scuru. John Whitehead cumpara in taglia l'ovi à quelli di a Cappellina
('Parus major'). Sicondu Francis Jourdain chì paraguneghja 42 ovi (14 cullittati
da Whitehead, i 28 altri da ellu stessu), misuranu in media 17,18 x 12,96 mm. U
pesu mediu, calculatu per 17 di 'ssi ovi, hè 82,2 milligrammes. A cuvatura dura
da 14 à 17 ghjorni. Hè fatta da a femina sola, ch'è u masciu nutrisce in media
3,2 volte per ora. U bizzicu è l'ala di i piugoni crescenu di manera rigulare,
tantu ch'è u tarsu si stabilisce à parte si di u dodicesimu ghjornu. A calotta
diventa più bughja l'ondicesimu ghjornu, è i ghjovani anu un piumaghju cumplettu
à u capu di vinti ghjorni, in media.

A nichjata conta in generale 3 à 6 (in media 4,3) ghjovani à u spiccà di bulu,
chì chettanu u nidu à l'età di 22 à 24 ghjorni. S'è a prima nichjata fiasca o hè
persa, u coppiu ne riface una siconda trà u 28 maghju è u 16 ghjugnu ; u terzu
di 'ssi nichjate di sustituzione hè effittuatu in un antru arburi. D'una annata
à l'altra, circa a mità di i coppii cambianu d'arburi per nichjà. I ghjovani
aghjunghjenu a so maturità sissuale in l'annata è si ponu riproduce da l'annata
dopu a so nascita. U tassu annuale di sopravvivenza hè statu stimatu à 61,6 %
per i masci (più di trè individui annantu à cinqui passanu l'annata). A spiranza
di vita hè male cunnisciuta ma a marcatura culurata hà mustratu ch'è certi
individui ponu ghjunghje sin'à l'età di sei anni.

À i ghjorni d'oghje, a zittula corsa hè a sola spezia d'acelli endemica di
Corsica. U so areale ricopre a maiò parte di l'isula, assai muntagnosa. Si trova
'ss'acellu dapoi a furesta di Tartaghjine à u nordu insin'à quella di l'Uspidale
à u sudu, ma hè particularmente abondante in i massicci di Monte Cintu, di Monte
Rutondu, di Monte Rinosu è di l'Alcudine. Si ponu mintuvà dinù duie pupulazione
isulate, in Castagniccia in u nordestu di l'isula, è in a muntagna di Cagna à u
sudu.

A zittula corsa priferisce e fureste di pini larici (Pinus nigra laricio),
cumpurtendu dinù qualchì chjarina. 'Sss'ambiente hè abbastanza asciuttu d'istate
(trè simane à dui mesi di sicchina) è cunnosce forte acquate di vaghjimu o
d'inguernu (800-1 800 mm per annu). A zittula hè sedentaria. Campa in generale
in e valle incasciate trà 1 000 è 1 500 metri d'altitudine trà aprile è uttrove,
ma pò esse scuntrata da 750 à 1 800 metri d'altitudine, bench'è e fureste menu
spesse in altura li cunvenghinu menu. Fala più in ghjò d'inguernu, è pò stà
tandu in e fureste miste à pini larici è marittimi (Pinus pinaster) o i boschi
di ghjallichi (Abies alba). Ma l'indizii di u so pupulamentu sò
significativamente più debuli ch'è in i boschi di pini larici puri. A zittula
scansa dinù i boschi duminati da l'arburi assai casciuti o mischiati cun elli.

A zittula hè una spezie endemica di Corsica. Hè prisente tuttu l'annu in
l'isula. A zittula stà in e fureste di pini è di preferenza in e fureste di pini
larici, cum'è a furesta di l'Ospidale, Bavella o a furesta di Tartaghjine, à una
altezza situata trà 1000 è 1500 metri. Pò accade, ma più raramente, chì a
zittula sciglissi u pinu maritimu. A zittula priferisce u pinu larice, chì ne
manghja i granelli è sò più tenneri ch'è quelli di quess'altri varietà di pinu.
A zittula sceglie di preferenza u fustu tarulatu di un pinu làrice, o un
brancone troncu o carbunatu da a saietta, per fà ci u so nidu. Piace di più à a
zittula l'arburi chì anu u fustu incù un diamitru impurtantu. U nidu si cumpone
di una parte dura è di una parte più soffice. A parte dura cumporta murzu è
pizzatelli di legnu. A parte molla invece cumporta piume è peli. Accade qualchì
volta ch'è a zittula si pigliessi u nidu abandunatu di un pichjettu. U nidu hè
fattu à un'altura trà 1,5 metru è 30 metri. D'invernu, per via di u fretu
cagiunatu da a neve, a zittula chetta e pinete è si stalla più in bassu, à
spessu in e castagnicce. A populazione di pichjarine hè stimata frà 1600 è 2700
coppii (Thibault 2005). S'hè usservatu una piccula calata di a pupulazione
isulana 'ssi ultima anni. 'Ssa piccula pupulazione hè debule è minacciata da
l'incendii è a sparizione di i pini larici, in certi lochi.

I vechji pini assicureghjanu à a zittula un cibu abundante, è a spezia hè
assente di i sittori induve l'arburi facenu menu di 28 cm di diamitru, è induve
u pinu lariciu hè minuritariu riguardu à altre essenze. I lochi i più
suscettibili d'aggrundà a zittula corsa contanu arburi maiò (alti più di 16 m} è
di grossu diamitru (superiore à 58 cm). A priferenza di l'acellu per u pinu
lariciu riguardu à u pinu marittimu si puderia spiigà per a durezza di i
granelli di u sicondu. In una pruspittiva storica, Thibault è coautori spieganu
in 2002 ch'è "a zittula corsa è u pinu lariciu, prubabilmente prisenti in
l'isula dapoi almenu u mezu di u Quaternariu, hanu duvutu affruntà ci l'ultime
fluttuazione climatiche di u Pleistocene, e quale hanu cagiunatu prufonde
mudifiche in a cumpusizione è a ripartizione di a vegetazione. Hè verisimile
ch'è a zittula hà sopravvivutu in i pini larici durente tutta 'ssu periodu."

A zittula hè ancu chjamata a pichjarina, pichjasorda. Hè chjamata dinù a
furmicula in u Cruzinu.



https://co.wikipedia.org/wiki/Erodutu

Erodutu (o Erodotu) (in grecu anticu ‘Ηρόδοτος, traslittaratu in Heròdotos;
Alicarnasso, 484 à.C. - Thurii, 425 à.C.) hè statu un storicu grecu anticu,
famosu par avè discrittu paesi è parsoni ch'eddu aia cunnisciuti in numarosi
viaghji. In particulari hà scrittu riguardu à l'invasioni pirsiana in Grecia in
l'opara Storii (ἱστορίαι, Historiai).

In a so opara, inspirata da quidda di i logugrafi (in particulari Ecateu di
Miletu), cerca di individuà i causi chì ani purtatu à a guerra frà i poleis
uniti di a Grecia è l'Imperu persianu punendu si in una pruspittiva storica,
imprudendu l'inchiesta è sfidendu si di l'incerti resuconti di i so
pridicissori.

Hè moltu cunsidaratu ancu par i so discrizzioni di i populi cusidditti barbari
(Pirsiani, Egiziani, Medi è Sciti) chì, sippuri incù molti inasattezzi, mostrani
un pinsamentu apartu è una grandi capacità d'ussirvazioni. St'apartura mintali è
curiusità versu culturi non grechi pò essa spiigata pinsendu à u locu di nascita
di u storicu. Alicarnassu era, difatti, una cità greca incù molti tradizioni è
in forti cuntattu incù u mondu barbaru. A stessa biugrafia di u storicu porta u
segnu di st' intrecciu di culturi.

Eròdutu nascì, prisumibilamenti, in 484 a.C. da una famiglia aristucratica di
Alicarnassu (Asia minori), cità di a Caria (culunizata finu da u XI seculu a.C.
da i Dori), di mamma greca: Dryò, è babbu asiaticu: Lyxes. Puliticamenti fù
sempri un avirsariu, incù u cucinu Paniassi, di Ligdami II, tirannu di
Alicarnassu, chì guvirnava a cità grazia à l'appoghju di u "Grandi Rè" di Persia
Dariu I. Paniassi, accusatu da Ligdami di avè presu parti à una cuspirazioni di
aristucratichi par eliminà lu, fù missu à morti. Erodutu riiscì, inveci, à
fughja à Samo, cità aderenti à a Leia deliu-attica, d'uriintamentu antipirsianu
(457 à.C. circa), induva ebbi a pussibilità di parfiziunà a so cunniscenza di u
dialettu ionicu. Vultò in a so patria intornu à u 455 a.C. videndu cusì a
cacciata di Ligdami. In u 454 à.C. Alicarnassu intrì in a sfera di influenza
atinesa, divintendu tributaria di a cità attica.

Erodutu viaghjò è visitò gran' parti di u Mari Tarraniu uriintali, in
particulari l'Egittu induva, affascinatu da quidda civiltà, firmeti par quattru
mesa. U scopu di i viaghji fù prubabilamenti a racolta di i matiriali utuli
distinati à a ridazzioni di a so opara (i Storii). Da u 447 a.C. sughjurnò à
Atena, induva cunniscì Pericle, u pueta tragicu Sofocle, l'architettu Ippodamu
di Miletu, i sufisti Eutidemu è Protagora; in u 445 a.C. participò à i
Panatenei, duranti i quali lighjiti publicamenti brani di a so opara, ricivendu
ni in premiu a nutevuli somma di 10 talenti.

U scrittori si stabilì infini in a culonia panellenica di Thurii (in Magna
Grecia, in u locu induva surghjia l'antica Sibari), à a quali fundazioni
cullaborò intornu à u 444 a.C. A tradizioni voli ch'è ci murissi in l'anni
successivi à u scoppu di a Guerra di u Peloponnesu (cunvinziunalamenti in 425
a.C. circa), à a quali accenna in a so opara. In rialità locu, data è
circustanzi di a so morti sò ignoti.

Par capiscia bè a grandi rivuluzioni uparata da Erodutu, cunsidaratu sicondu u
locu cumunu com'è patri di a sturiugrafia, bisogna fà parechji premissi. Innanzi
tuttu u cuncettu di storia in antica Grecia era lighjiramenti diffarenti da
quiddu ch'è no intindimu oghji: veni à dì una siquenza crunulogica di
avvinimenti discritta in modu obiettivu è incù metudu scentificu, tantu ch'è par
moltu tempu Tucidide fù cunsidaratu u più veru è anticu sturiugrafu grecu, par
quantu riguarda a scintificità di a narrazioni.

In a Grecia Antica infatti a storia era cunsidarata innanzi tuttu com'è magistra
vitae è avia dunqua un fini pedagogicu è solu sicundariamenti scentificu. U fini
di a narrazioni erudutea, com'eddu hè pussibuli deducia da a dichjarazioni in u
priambulu, era quiddu di racuntà "gesti di l'eroi", ancu s'è dopu tali premissa
sarà solu parzialamenti mantinuta. L'ottica incù a quali Erodutu cunsidareghja
l'avvinimenti, i valori di a storia è l'azzioni umani hè analoga è paragunevuli
à quidda duminanti in u mondu di l'epos (epica), in u quali l'omini agiscini
spinti da u desideriu di gloria in l'intentu di lascià un ricordu imperiscibili
di sè. Bench'è a ricerca storiugrafica tendi à a raziunalisazioni di u prisenti
in a ricerca di una dinamica causi-cunsiquenzi, a cumpusizioni erudutea ùn pò
micca fà à menu di ammetta l'esistenza di un'entità divina, terribuli è
scunvuglienti a quali, in ultima istanza, erani ripurtati i rinversci di u
distinu.

L'opara era distinata à una littura pubblica è quista fù certamenti una di i
primi formi di trasmissioni di u testu; par sta raghjoni u stili aduttava
sprissioni furmulari di carattaru epicu è prucedi sicondu una dinamica
circulari, sempri circhendu di rimana à so modu imparsunali è ughjittivu.
Nonustanti attinghji da u matiriali epicu è da a logugrafia (terminu chì
indicava urighjinariamenti a "scrittura in prosa", in a quali l'autori
racuglitini in opari urganicamenti strutturati discrizzioni di paesi stranieri,
lighjendi lucali eroichi, è cetara.), Erodutu sarà u prima à ricircà un filu
logicu in a succissioni di l'avvinimenti, chì si traduci in u rapportu
causa-effettu. A storia ùn hè micca cunsidarata da Erodutu com'è una simplici
seria di avvinimenti chì si succedini in u tempu, ma com'è un insemu di fatti
culligati frà eddi da una cumplessa reta di rapporti logichi, beddi
intellighjibili.

Erodutu dichjara dunqua esprissamenti ch'eddu hà un metudu è ch'è i so raconti
sò veridichi. In rialità Erodutu accosta in manera asistematica dati autentichi
à fatti palisamenti favulosi: u fini era quiddu di diverta i spittatori. Hè
dunqua sempri à una via di mezu frà u logugrafu è u storicu, un narradori di
storii più ch'è un storicu in sensu mudernu. Si pò eppuri cunsidarà lu com'è u
patri di a sturiugrafia parchì quantunqua ci sò l'assunti metodichi curretti
(ancu s'è ci voli à tena contu di l' arrori di u grecu, com'è i pripundiranti
finalità epicu-narrativi, a schersa criticità è a guasi tutali assenza di
ricerca scentifica di i fonti).

Erodutu introduci in u so pinsamentu ancu ciò ch'è no oghji pudemu chjamà
filusufia di a storia. Sicondu Erodutu, infatti, u prutagonistu di a storia hè a
divinità, chì hè garanti di l'ordini univirsali ed hè dunqua una divinità
cunsirvatrici. In l'attimu stessu in u quali l'ordini hè comprumissu a divinità
intarveni, sicondu quiddu principu ch'è l'autori difinisci com'è φθόνος τῶν θεῶν
(invidia di i 'dei). Tali principu filusoficu si basa annantu à una cuncizzioni
arcaica di a divinità: in a Grecia antica, i dei pussidiani attributi piuttostu
"umani", ed erani ghjilosi di a probbia gloria è di u probbiu puteri. L'omu chì
otteni troppa furtuna, dunqua, incorri in a so φθόνος, invidia, è hè
cunsiguintamenti uccisu o privu di a probbia gloria. Devi dunqua adattà si à a
so vulintà, circhendu di capiscia la incù i divinazioni, l'oraculi è
l'uneirumanzia (intarpritazioni di i sogni). Quidda di Erodutu ùn hè micca
digradazioni cabalistica, ma hè un schema mintali di assirvimentu à a divinità,
tipicu di l'ità arcaica. Una visioni di a Storia priculusamenti mischiata dunqua
à a riligioni, ma di a quali Erodutu supareghja i trappuli grazia à a so limpida
unistà è logica intillettuali.

L'ambienti incù u quali fù à cuntattu u storicu hè l'Atena di Pericle, in a
quali i valori tradiziunali di l'aristucrazia naturali sò cuntistati
veemintamenti da i sufisti, intillettuali pulemichi chì fondani a probbia
critica in a cundanna di i nomoi, cunvinziunali vali à dì artificiali dunqua
micca degni di rispettu, impurtanza, intaressu.

Si tratta dunqua di elementi critichi ancu di l'impiantu piriegeticu di Erodutu
chì analizeghja è studieghja probbiu i nomoi di i pupulazioni barbari, chì, s'è
da una parti erani criticati da i sufisti par a so non currispundenza à a fusis,
erani ancu cuntraditi da l'espunenti di u cusiddittu tradiziunalisimu eticu, chì
vidiani in u nomos prubbiamenti grecu l'unica fonti di virità, ghjustizia è
sicurezza.

Erodutu rispondi uniscendu parechji aspetti cuntrarii di i dui visioni,
riiscendu à sfughja à i critichi è dendu significatu probbiu à a so ricerca.
Eddu, à traversu u rilativisimu di Protagora rifiuta di ricunnoscia com'è unica
degna di attinzioni a tradizioni greca, affirmendu ch'è à ogni omu i probbii
custumi apparisciarani sempri i migliori, è cuntesta à i sufisti l'inutilità o a
dannusità di i nomoi affirmendu ch'eddi miretani attinzioni è rispettu in quantu
sprissioni par ogni populu di a probbia tradizioni è cultura. A mudernità di
Erodutu hè chjara probbiu in stu passaghju culturali è storiugraficu.

Postu ch'è l'opara uriginali di Erodutu fù rivista è espugnata arbitrariamenti
da i grammatichi alessandrini, i filuloghi è quiddi chì studiavani a litteratura
greca, si sò posti u prublemu di individuà a struttura è u carattaru uriginali
di l'opara.

Una prima iputesi dividi l'opara mittendu prima i guerri pirsiani è dopu i λόγοι
(discorsi) intruduttivi.

Jacoby, in u 1913, iputizò ch'è in urighjina l'opara saria stata cumposta in
chjavi acruamatica (distinata à a littura pubblica, in discorsi siparati) è chì
dopu Erodutu, vinutu à cuntattu incù l'ideulugia periclea, aghji fusu insemu
tutti i varii discorsi. De Sanctis tiurizò inveci ch'è Erodutu avaria racuntatu
a storia da u puntu di vista di i Pirsiani è ch'eddu avaria, par via di
cunsiquenza, prisintatu i varii populi da eddi scuntrati.

Infini, l'iputesa unitarista afferma ch'è Erodutu cuntò a storia di i culonii
grechi sicondu un'ottica univirsalistica, ripprisintendu u scontru frà Urienti è
Uccidenti. I sustinidori di 'ss'iputesa mettini in luci l'episodiu iniziali di
l'opara, l'assughjittamentu di i culonii grechi da parti di Cresu (560 a.C.), è
l'episodiu finali, a libarazioni di Sestu, ultima cità greca in mani à i
Pirsiani.

L'opara "Storii" (Ἱστορίαι Historìai) hè divisa in 9 libra: si tratta di una
divisioni uparata da i grammatichi alessandrini (in ità ellenistica, III seculu
a.C.).

In Persia u rè Ciru u Grandi intendi cunquistà tutti i pussidimenti di l'altri
guvarnadori trà i quali Candaule, Gige è Cresu. In u prima libru Erodutu narra
varii episodii fantastichi com'è quiddu di a moglia di Candaule scuparta nuda da
Gige è un stalvatoghju pienu di curaghju è onori cuntatu da Solone à Cresu.
Scunfittu in una battaglia quist'ultimu da Ciru, quiddu diventa u suvranu
assulutu di a Persia è si culloca in Babilonia ind'eddu mori (529 a.C.). In u
sicondu libru sò esposti tutti i qualità è i curiusità di a terra d'Egittu,
induva tandu guverna Cambise II. Fendu rifirimenti à i so viaghji compiuti in
ghjuvantù, Erodutu furnisci una discrizzioni dittagliata di i loca, di i
paisaghji, di l'usanzi pupulari è di i tradizioni di l'Egittu, sottuliniendu in
particulari i funzioni di u fiumu Nilu. In i libra III è IV fù narratu com'è
Cambise cunquistò incù ripituti assalti l'Egittu, terra di i faraoni, è com'è
Dariu I li succedi à a so morti. Eddu immediatamenti nota ch'è a Grecia hè un
puntu strategicu induva fundà novi cità è insidiamenti parchì furnisci l'accessu
di i cummerci trà l'Urienti è l'Uccidenti par mezu di u Mari Tarraniu.
Immediatamenti Dario principia à cunquistà i culonni grechi ionichi di l'Asia
Minori (l'oghjinca Turchia) è à divida li in satrapii punendu à capu di ognuna
un guvarnadori. In u V libru di i cità ionichi vidati da Aristagora si rivoltani
contru u duminiu di Dariu I è di seguitu a ribillioni fù sustinuta in Ellade da
i puliticanti Milziade è Aristide i quali formani un armata oplita. A battaglia
si svoglii in u 490 a.C. à Maratona è l'armata greca, molta più infiriori di
numaru à quidda numica, riesci à scunfighja Dariu. A vittoria a si devi à
l'unioni di i poleis Sparta è Atena è à u curaghju di l'omini ellenichi. Pochi
anni dopu u figliolu di Dariu Serse ripiglia u prugettu espansiunisticu di u
babbu è assalta parechji cità ionichi com'è Miletu (libru VII). Tandu veramenti
l'intreia Grecia hè minacciata è tutti i poleis, dopu u sacrifiziu di u spartanu
Leonida à i Termopili, s'uniscini puliticamenti è militaramenti par fà fronti à
a cupiosa armata di Serse. In l'ottavu libru Erodutu narra i battagli cundutti
da Temistocle: prima à Capu Artemisiu in i circonda di Atena, induva i grechi si
ritirani strategicamenti ma parmittendu cusì à i pirsiani di spianà a capitali,
è di seguitu a battaglia finali di Salamina svolta si in una spezia di picculu
golfu. I pirsiani, ricati si in u picculu spaziu incù tutti i navi, rimanini
incagliati è cusì suspresi da i navi grechi chì i distrughjini una dopu l'altra.
A guerra cumbattuta par a siconda volta contru i pirsiani da a Grecia hè vinta
di novu (IX libru). In l'ultima parti di l'opara Erodutu dirighji un'
invucazioni à Calliope, dea di i pueti, è di seguitu narra a battaglia trà a
Grecia è l'usurpatori Mardoniu.

U studiu di i fonti scritti, usati da Erodutu, hè resu difficiuli da a perdita
di l'opari à eddu pricidenti; sicuramenti sarà statu influinzatu da i logugrafi
ma a misura di st' influenza hè scunnisciuta. Sicondu Eforu di Cuma, a basa di i
Storii pruveni da Xanto di Lidia. In rialità, l'unicu pricursori sicuru hè
Ecateu di Miletu; quantunqua nantu à i fonti scritti, da i quali hà attintu,
Erodutu hè dicisamenti evasivu. L'autori hà indubbiamenti usatu ducumenti
ufficiali (pirsiani, atinesi è delfichi), epigrafi è racolti.

Molti discussioni sò nati da u fattu ch'è l'opara erudutea si concludi incù un
avvinimentu minori, com'è hè a presa di Sestu, avvinuta in u 478 a.C.; à quistu
s'aghjunghjini parechji prumessi di l'autori, disattinzioni (com'è un λόγος
assiru o a narrazioni di a morti di Efialte), è imparfizzioni è incungruenzi.
Sicondu parechji critichi, l'opara hè stata intarrotta da circustanzi esterni,
mentri u travagliu era in corsu, com'è a Guerra di u Peloponneso. Tucidide è
Aristoteli, è più ricintamenti Wilamowitz è Jacoby, iputizetini ch'è Erodutu
avissi vulsutu ghjunghja finu à u mumentu di a custituzioni di a leia
deliu-attica (477 à.C.).

I sustinidori di a cumplittezza di l'opara analizeghjani soprattuttu l'ultimu
libru; Lucianu Canfora susteni ch'è u cullocquiu trà Artembare è Ciru, chì si
cuncludi incù a frasa "priparà sii à ùn essa più duminatori ma duminati",
apparisci "palisamenti cunclusivu", adattu à u tema di a "Storia pirsiana". I
prumessi micca rispittati da l'autori sò

U ghjurnalistu polaccu Ryszard Kapuściński era un grandi ammiratori di Erodutu,
tantu da riparcorra in un libru, In viaghju incù Erodutu, i so itinerarii.
Erodutu mintuvava a "furtuna" (intesa com'è distinu è dunqua pudia essa pusitiva
o nigativa) induva ùn pudia micca spiigà certi finomini è avvinimenti.



https://co.wikipedia.org/wiki/Ernest_Rutherford

Ernest Rutherford, I Baronu Rutherford di Nelson (Brightwater, 30 aostu 1871 -
Cambridge, 19 uttrovi 1937), hè statu un chimicu è fisicu neuzilandesu, notu
com'è u patri di a fisica nucleari è fù u pricursori di a tiuria urbitali di
l'atomu, basendu si annantu à a scuparta di u scattering Rutherford in u so
sperimentu di a lamina d'oru suttili. Vinsi u Premiu Nobel par a Chimica in u
1908.

Rutherford nascì à Spring Grove (chì era tandu Brightwater), vicinu à Nelson, in
Nova Zilanda. Studiò à u Nelson College è à u Canterbury College, cunsiguendu
trè diplomi è dui anni di ricerchi in prima linia in a tecnulugia elettrica. In
u 1895 Rutherford si tramutò in Inghilterra par studii post-laurea vicinu à u
Laboratoriu Cavendish, di l'Università di Cambridge (1895-1898), essendu scrittu
à u Trinity College di Cambridge. Quì ditensi par brevi tempu u primatu mundiali
di distanza annantu à u quali erani stati rilivati ondi radiufonichi. Duranti a
so invistigazioni di a radiuattività cuniò i tarmini raghji alfa è raghji beta.
In u 1898 Rutherford fù numinatu à a catedra di Fisica à a McGill University, in
Canada, induva sviluppò u travagliu chì li fruttò in u 1908 u Premiu Nobel par a
Chimica. Avia dimustratu ch'è a radiuattività era a spuntanea disintigrazioni di
l'atomi. Circustanza ironica, data a so famosa affirmazioni "In a scenza esisti
solu a Fisica; tuttu u restu hè cullizzioni di timbri". Avia nutatu chì in un
campionu di matiriali radiuattivu occurria invariabilamenti u stessu tempu
parchì mità di u campionu dicadia - u so tempu di smizamentu - è cuncipì una
applicazioni pratica di stu finominu usendu stu tassu custanti di dicadimentu
com'è un ariloghju, u quali pudia cusì essa usatu par aiutà a ditarminazioni di
l'ità effittiva di a Terra, chì si svilò essa moltu più vechja di quantu a maiò
parti di i scentifichi di l'ebbica cridiani. In u 1907 assunsi a catedra di
Fisica à a Victoria University di Manchester. Quì scuprì l'esistenza di u nucleu
atomicu di l'atomi è fù u prima omu chì in u 1919 trasmutò un elementu chimicu
in un antru, veni à dì l'azotu in un isotupu di ossigenu par mezu di a riazzioni
nucleari: 14N + α → 17O + p. Mentri travagliava incù Niels Bohr (chì avia
sviluppatu un mudeddu atomicu in u quali l'elettroni si muviani in urbiti
circulari o ellittichi, com'è in un sistemu planetariu) Rutherford avanzò una
pruposta annantu à l'esistenza di particeddi neutri, (i neutroni), chì pudiani
cumpinsà l'effettu ripulsivu di i carichi pusitivi di i prutoni, aumintendu i
forzi nucleari attrattivi è impidiscendu cusì à i nuclei di l'atomi pisanti di
disintigrà si. In u 1917 riturnò à u Cavendish com'è Dirittori. Sottu a so
dirizzioni, funi assignati premii Nobel à James Chadwick par a scuparta di u
neutroni, John Cockcroft è Ernest Walton par a scissioni di l'atomu usendu un
acciliratori di particeddi è Edward Victor Appleton par a dimustrazioni di
l'esistenza di a iunusfera.

Fù numinatu cavalieri in u 1914, fù ammissu à l'Order of Merit in u 1925 è in u
1931 fù numinatu Baronu Rutherford di Nelson di Cambridge in a Cuntea di
Cambridge. Apparisci nantu à i biglietti da centu dullari in Nova Zilanda è fù
rapprisintatu in timbri di l'Unioni Sovietica (1971), Canada (1971), Svezia
(1968) è Nova Zilanda (1971 è 1999). In u 1997 l'elementu chimicu rutherfordiu
Rf fù chjamatu cusì in so onori. Un crateru annantu à Marti è unu annantu à a
Luna sò chjamati incù u so nomu. A so biugrafia hè stata curata da Richard
Reeves in u 2008.



https://co.wikipedia.org/wiki/Eliu_(mitulugia)

Eliu (in grecu Ἥλιος, -ου, in latinu Hēlĭus,-i o Sol,-is) hè una divinità di a
riligioni greca, più pricisamenti u diu di u soli.

Era figliu di i titani Iperionu è Teia; à u listessu tempu era frateddu di Eos
(l'Aurora) è Seleni (a Luna), sicondu ciò ch'eddu conta Esiodu. Omeru, in a so
Odissea - più asattamenti u libru XII - u cita com'è Iperionu. Eliu era spusatu
incù Perseidi, da a quali ebbi molti figlioli, frà u quali Circi, Eeti è
Pasifae. Era particularamenti veneratu à Rodi, induva ebbi setti figlioli da a
ninfa Rodu, chjamati Eliadi, com'è i cinqui figlii avuti da a suredda di
Perseidi, Climeni, chì missi à u mondu ancu Fetonti. U diu hè nurmalamenti
rapprisintatu à a vida di u carru di u soli, una quadriga tirata da cavaddi chì
soffiani focu da i nari (Eòo, Etonu, Flegonu è Piroidi). U carru surghjia ogni
matina da l'Oceanu è trainava u soli in u celi, da livanti à punenti, induva si
truvavani i dui palazzi di u diu. Quista a so attività li pirmittia di pinitrà
incù i so ochji dignalocu incù u sguardu è di assista à ogni avvinimentu di u
mondu, trà l'altri, è ancu à u rapimentu di Persefoni da parti di Adi. Par via
di quista a so lucidità, Eliu vinia invucatu com'è tistimoniu in ogni
ghjuramentu. In ebbica storica, Eliu fù cunfusu incù Apollu. Sultantu versu a
fini di l'imperu rumanu, u soli (Sol Invictus) in quantu tali, fù ughjettu di un
cultu particulari da parti di a famiglia di l'Aureli, chì si erani pruclamati i
so diretti discindenti.

I zoni in i quali u so cultu era particularamenti diffusu erani l'Elidi, in Argu
è à Rodi. In quist'ultima lucalità l'era cunsacrata una culussali statua
cunnisciuta incù u nomu di Colossu di Rodi. Di solitu l'erani didicati agneddi,
capri, tora, meli, ghjaddi, cignala, è particularamenti cavaddi è arghjeta di
culori biancu. U cultu par Eliu era praticatu ancu in l'isula Trinacria,
l'attuali Sicilia, induva si pinsava chì u diu pussidissi setti mandrii di boi è
setti greghji di pecuri, cundutti à u pascolu da i figlii so è di Neera,
chjamati Fetusa è Lampezia.



https://co.wikipedia.org/wiki/Dedalu

Dedalu (in grecu Δαίδαλος, Dàidalos) hè un parsunaghju di a mitulugia greca;
grandi architettu, scultori è invintori, notu soprattuttu par essa u custruttori
di u famosu labirintu di u Minotauru.

Figliu di Metioni, Dèdalu era prubabilmenti urighjinariu di Atena, induv'era un
apprizziatu scultori. In seguitu à l'umicidiu di u so assistenti è nipoti Talu,
ch'eddu avaria uccisu parchì ghjilosu di a so maestria, fù accoltu à Creta da u
rè Minossu. Duranti 'ssu sughjornu soiu à u palazzu, u scultori attirò u
desideriu di una schiava di u rè di Creta, di nomu Naucrati, a quali s'innamurò
pirdutamenti di a so maestria è di a so biddezza. Dedalu si unì à a ghjovana,
chì li deti un figliu, Icaru. À eddu hè attribuita a custruzzioni di a vacca di
legnu in a quali Pasifae, moglia di Minossu, si accuppiò incù u toru sacru
inviatu da Poseidonu. Da l'unioni nascì u Minotauru, chì fù rinchjusu par ordini
di Minossu in u labirintu custruitu da Dedalu. Essendu à cunniscenza di a
struttura di u labirintu, Dedalu, una volta finita a so opara, ci fù rinchjusu
incù u figliu Icaru. Par scappà Dedalu custruì incù i penni dui paghji d'ali hè
l'attaccò à i so corpi incù a cera. Duranti u bulu Icaru si avvicinò troppu da u
soli è u calori fusi a cera, fendu lu cada in mari. Fughjitu da Creta, Dedalu si
ricò in Sicilia, induva truvò rifughju vicinu à u rè Cocalu. Minossu, par circà
di riacciuffà u fughjitivu, cughjitò un pianu: prumisi una forti ricumpensa à
chiunqua avissi truvatu u modu di fà passà un filu trà i voluti di una
cunchiglia. Dedalu riiscì in l'impresa, liendu un filu à una furmicula chì,
intrudutta in a cunchiglia chì i so bordi l'avia cuparti di meli, passò trà
l'urifizii par truvà u meli. Minossu ghjunsi in Sicilia hè pratesi a cunsegna di
Dedalu, ma i figlii di u rè Cocalu aiutoni Dedalu à uccida lu. Dedalu vissi
ancora molti anni in Sicilia finu à quandu dicisi di andà incù Iolau, nipoti di
Erculu, in Sardegna induva si stabilini.

Virghjliu ricorda Dedalu in u VIesimu libru di l'Eneidi, quandu Enea ghjunghji à
u "tempio immane" di a Sibilla. Fù par appuntu Dedalu à custruiscia u tempiu, à
cunsacrà lu à Febu è à incida annantu à i battenti a storia di u mitu chì u
riguardava, da a morti di Androgeu finu à i "cechi passi" di Teseiu longu u filu
d'Arianna. Solu di u figliu Icaru manca a storia, parchì u patri fù firmatu dui
volti da u troppu dulori in u rapprinsintà di l'avvinimentu: bis patriae
cecidere manus ("dui volti cadini i mani paterni").



https://co.wikipedia.org/wiki/David_Ricardo

David Ricardo, natu u 18 aprile 1772 è mortu u 11 septembre 1823, economistu
inglese di u seculu 19, hè unu di l'economisti i più influenti di a scola
classica, accant'à Adam Smith è Thomas Malthus. Fù ancu agente di scambiu è
diputatu.

David Ricardo hè favurevule à u libaru-scambiu. Cume diputatu, lotta contr'à e
«Corn Laws».

Seguente Ricardo, chì dicendu quessa s'oppone à i mercantilisti, u cummerciu
internazionale ùn hè micca à somma nulla.

Da un esempiu famosu, in u capitulu VII di i Principii di l'economia pulitica è
di l'impostu, cù u scambiu di vinu è di drappu tra l'Ingliterra è u Portugallu.
Cù un numaru datu d'ore di travagliu, u Portugallu produce 20 metri di drappu è
300 litri di vinu, mentre l'Ingliterra produce 10 metri di drappu è 100 litri di
vinu. L'Ingliterra pare dunque disavantaghjata in tramindui produzzione.
Pertantu, Ricardo mostra chì l'Ingliterra hà interessu à specializà si ind'a
produzzione di drappu, duve pussede un avantaghju cumparativu, postu chì cù 10
metri di drappu, ottenerà 150 litri di vinu portughese (contru 100 ind'ella). U
Portugallu, ellu, deverà specializà si in a produzione di vinu, postu chì u
scambiu cù l'Ingliterra di 300 litri di vinu li permitara d'ottene 30 metri di
drapu inglese contru 20 di drappu portughese. L'Ingliterra pussede un avantaghju
cumparitivu ind'à a produzzione di drappu mentre u Portugallu pussede un
avantaghju assolutu.

L'idee di David Ricardo anu avutu un' influenza trimente annantu à u sviluppu
posteriore di l'economia. Cu i so argumenti assai logichi, hè diventatu u babbu
fundatore di l'economia politica classica. Schumpeter ancu creò una sprissione
parlendu di «viziu Ricardianu» , chì vole dì ch'una logica teorica rigurosa ùn
face micca sempre una bona teoria economica.

Una hè chì a maiò parte di i scambii internaziunali si facenu ind'è a stessa
rama: (Nokia face i stessi telefoni in Finlandia, pè esempiu, ch'è HTC in
Taiwan)



https://co.wikipedia.org/wiki/Danaide

E Danaide, figure di a mitulugia greca, eranu e cinquanta figliole di Danao (chì
l'avia avute in parte da Polisso, in parte da Pieria è in parte da altre donne è
ninfe), prutagoniste di vicende mitulogiche da e quale saria derivata l'origine
di u populu di i Danai, vene à dì i Grechi. Ste vicende s'intriccionu incù
l'antagunismu frà i dui fratelli Egittu è Danao, u prima essendu rè d'Egittu è
babbu di 50 figlioli masci, u sicondu rè di Libia.

E 50 figliole di Danao, rifiutendu di marità si incù i figlioli d'Egittu chì
eranu i so cucini, fughjitinu incù u babbu à Argo. I ghjovani u suvitonu è e
custrinsenu à u matrimoniu. Danao dete à ognuna l'ordine d'uccide u so propriu
maritu. Tutti ubbiditinu eccittuatu Ipermnestra, chì avia spusatu Linceo. In
seguitu Danao fece spusà e 49 figliole incù principi è ghjente di u locu, dendu
cusì origine à i Danai. Linceo ùn tarderà micca à vindicà i so fratelli
uccidendu tutte e Danaide è risparmiendu da a morte a sola Ipermnestra.

In l'inferni, e Danaide, fubbenu rinchjuse in a zona di u Tartaru è funu
cundannate da Zeus à riempie d'acqua una grande botte chì avia u fondu tafunatu.
Cusì quanta acqua ci lampavanu tanta ni escìa. Fù cusì usatu com'è manera di dì
a botte di e Danaide paragunendu l'amministrazione o e famiglie spendione chì ùn
riescenu micca à mette qualcosa da cantu è chì spendenu subitu subitu tuttu ciò
ch'elle guadagnanu.

A ligenda di e Danaide fù una fonte d'inspirazione per a tragedia E Supplici
d'Eschilu.



https://co.wikipedia.org/wiki/Civetta

A Civetta (Athene noctua) hè un aceddu nutturnu chì faci partita di a famiglia
di i Strigidae. A civetta hè longa circa 21-23 cm, hà un'apartura alari di 53-59
cm è un pesu chì varieghja da 100 à pocu più di 200 grammi. Hà formi tozzi, u
capu largu è sciacciatu senza i tipichi ciuffi auricolari di u gufu cumunu,
ochji giaddi è zampi longhi parzialamenti rivistiti di seti. A parti supiriori
hè grisgiu-brunu machjata di biancu mentri in quidda infiriori hè privalenti u
biancu, machjatu di brunu.

A civetta si trova in tuttu l'Emisferu nordu, in Auropa, Asia è Africa di u
nordu. In Corsica è in Sardegna hè un aceddu chì hè prisenti. Hè diffusu dinò in
guasi tutta a penisula taliana fora di nantu à l'Alpi. I so ambienti priferiti
sò in i vicinanzi di l'abitati civili, induva ci hè prisenza umana, in ariali
cuddinari. Scansa i zoni oltri i 1000 m di altitudina postu ch'è a nevi
limiteghja furtamenti i so fonti di cibu.

A civetta hè carnivora. Com'è tutti i Strigiformi, hè capaci à ingodda i predi
intreii. Si ciba di picculi vertebrati è di grossi insetti.



https://co.wikipedia.org/wiki/Circi

Circi (o Circe) hè una dea di a riligioni greca. Cumparisci in l'Odissea (libru
X, XI è XII) di Omeru è in u mitu di l'Argunauti.

Circi vivi in l'isula di Eea è hè figlia di Eliu è di a ninfa Perseidi è suredda
di Eeta (rè di a Colchidi) è di Pasifae (moglia di Minossu), è ancu zia di
Medea. Sicondu un'antra tradizioni hè figlia di u Ghjornu è di a Notti. Stendu
inveci à quantu rapporta Euripi in a "Medea", quist'ultima hè discritta com'è a
figliola di i suvrani di Iolcu, in a Colchidi, veni à dì Eeta è Ecati. Essendu
Eeta figliu di u Soli (è cusì si spiigaria l'etimulugia di u nomu Eeta, da ἕως,
ἕω, ἡ [eos_] (s. f.), aurora, soli), dunqua Circi saristi suredda di u rè è zia
di Medea. L'etimulugia di Eeta spiigaria ancu l'etimulugia di l'isula induva
vivi a stessa Circi, Eea. Ulissi, dopu à avè visitatu u paesi di i Lestrigoni,
ricuddendu a costa taliana, ghjunghji à l'isula di Eea. L'isula, cuparta da
fitta vegetazioni, sembra disabitata è Ulissi invia in ricugnizioni parti di u
so equipaghju, sottu à a vida di Eurilocu. In una vaddi, l'omini scuprini chì à
l'esternu di un palazzu, da u quali risona una boci miludiosa, induva ci sò
animali feroci. Tutti l'omini, incù l'eccezioni di Eurilocu, entrini in u
palazzu è sò bè accolti da a patrona, chì altru ùn hè chì a maga Circi. L'omini
sò invitati à participà à un banchettu ma, avendu appena assaghjati i vivandi,
sò trasfurmati in maghjali (oppuri si dici chì i maghjali l'abbiini parturiti),
liona, ghjacari, sicondu u so probbiu carattaru è a so probbia natura. Subitu
dopu, Circi i spinghji versu i staddi è i rinchjudi. Eurilocu torra veluciamenti
à a navi è conta à Ulissi ciò chì hè accadutu. U suvranu di Itaca dicidi d'andà
ind'è a maga par tentà di salvà i so cumpagni. Dirighjendu si versu u palazzu,
scontra u diu Ermes, missaghjeri di i dei, chì li svela u sicretu par rimana
immunu à l'incantesimi di Circi. Si mischiarà in ciò chì Circi l'offri da bia
un'arba magica chjamata moly, ùn subirà alcuna trasfurmazioni. Ulissi
righjunghji a maga, a quali l'offri da bia (com'è avia fattu incù i so
cumpagni), ma Ulissi, avendu avutu a pricauzioni di misculà u moly incù a
bivanda, ùn si trasforma in animali. Eddu stessu minaccia di uccida Circi, a
quali ricunnosci a so probbia scunfitta è ridà forma umana à i cumpagni di
Ulissi è ancu à tutti l'altri tramutati in bestii feroci. Ulissi trascorri incun
edda un annu è da edda hà un figliolu, Telegonu, è forsi ancu una figliola,
chjamata Cassifoni. Un'appendici di a Teogonia di Esiodu conta chì i so figlioli
sò dui: Anziu è Latinu, chì rignoni annantu à i Tirreni. Ulissi hè custrettu à
ceda à i desiderii di i so cumpagni, chì volini vultà à casa, è cheri à Circi a
migliori strada par u ritornu. A maga li cunsiglia di visità l'inferni è di
cunsultà l'ombra di l'induvinu Tiresia, cusì Ulissi riparti incù a so navi. In
l'episodiu di l'Odissea, sò prisenti molti sceni tipichi è epiteti. Quisti,
infatti, erani imprudati da l'aedi par ricurdà più faciulamenti u puema, sempri
narratu uralamenti, fin quandu u tirannu Pisistratu ùn volsi metta lu par
iscrittu incù l'Iliadi. À a fini, non più spintu da a curiusità com'hè in a
sapara di Polifemu, ma da u duveri di salvà i so cumpagni, Ulissi riesci à calmà
di novu l'acqui. Quisti parò ùn sarani par eddu causa di tanti suffrenzi, postu
ch'è sirvendu si d'eddi u diu Puseidonu rindarà sempri più tortuosu u ritornu
(in grecu Nostos) di l'eroi à Itaca, da l'amata è fideli moglia Penelopi.



https://co.wikipedia.org/wiki/Chironu

Chironu (in grecu Χείρων), parsunaghju di a mitulugia greca era un centauru.
Nacqui da Filira (veni à dì tigliu in grecu, pianta da i puteri calmanti),
figlia d'Oceanu, è da u Titanu Cronu, chì par siducia la si trasformò in
cavaddu. Quissa spiega a so immurtalità è u fattu ch'eddu avissi par appuntu
l'aspettu di un centauru, mità omu è mità cavaddu. Cunsidaratu u più savviu è
benivulenti di i centauri, spertu in l'arti, in i scenzi è in medicina ebbi par
addevi numarosi eroi: Aiaci, Achilli, Aristeu, Asclepiu, Atteoni, Ceneu, Enea,
Erculu, Fenici, Ghjasonu, Oileu, Palamedi, Peleu, Telamoni, Teseiu, è, sicondu
certi lighjendi, ancu Dionisu. Era u babbu di Ociroi, nata da l'unioni incù a
ninfa Cariclu, è vissi annantu à u monti Pelion.

Chironu, in quantu medicu, fù chjamatu a curà Achilli quandu quist'ultimu, in
seguitu à a magia praticata da a so matri Teti par renda lu immurtali, ebbi a
cavichja brusgiata. Chironu a di sustituì incù quidda di un Ghjiganti mortu,
Damisu, particularamenti dutatu in a corsa (quissa avaristi resu Achilli più
veloci).

Essendu Erculu vinutu à cumbatta incù i Centauri ni uccisi parechji è i
sopravviventi si rifughjoni vicinu à a sapara induva vivia Chironu, chì frà
altru era amicu di l'eroi. In u corsu di a battaglia una freccia, scagliata da
Erculu, culpì à u ghjinochju Chironu. Sta ferita, incausata da una freccia
avvilanata, ùn pudia variscia ma nemmenu pudia purtà à morti Chironu, natu
immurtali, è cusì l'incausava indicibili suffrenzi chì u purtoni à
l'addispirazioni. Disidarendu a morti, Chironu riiscì à ottena la scambiendu a
so immurtalità incù Prumeteu chì era divintatu murtali parvia di i so cuntrasti
incù Zeus. U patri di i Dei, à u quali u centauru era particularamenti caru, u
volsi quantunqua vicinu à eddu in celi, dendu urighjina à a custiddazioni di u
Centauru.

À diffarenza di l'altri centauri, chì com'è i satiri erani ignuranti è dedicati
à a viulenza, Chironu si distinguiscia par a grandi buntà d'animu, par a
savviezza, par a cunniscenza di i scenzi, in particulari quidda medica. Fù par
via di cunsiquenza cunsidaratu u ceppu di quidd'arti in quantu maestru di quiddu
chì a mitulugia greca cunsidarava u diu di a medicina: Asclepiu.



https://co.wikipedia.org/wiki/Centauru

U centauru hè un animali mitulogicu, mità omu è mità cavaddu. Certi lighjendi
minori (prubabilamenti cunfusi incù i satiri), ni facini criaturi mità omini è
mità becca. In a mitulugia hè guasi sempri dipintu incù un carattaru irascibili,
viulenti, salvaticu, rozu è brutali, incapaci di reghja u vinu. Di solitu
raffigurati armati di mazza o d'arcu, emittiani uruli spavintosi. A figura di u
centauru hà urighjina da l'amori sacrileghju frà u rè di i Lapiti, Issioni, è
una sosia di a dea Era, Nifeli, da a quali unioni nascì, par appuntu, Centauru,
ceppu di tutti i centauri. L'equinu, in u II millenniu a.C., ùn era ancora
cunnisciutu in Grecia. Parciò hè pussibuli suppona chì st'animali, di u quali
l'impurtanza era da veru nutevuli par un populu di numadi migratori, fussi
ughjettu di cultu. È ancu prubabili chì in certi rigioni luntani, frà i quali a
Tracia o a Tissaglia, vivissini di i tribù meziprimitivi chì si didicavani à
l'ammaistramentu di l'animali salvatichi. Par quissa si saristi pussutu crià
l'imaghjini di un essaru miticu chì uniscia u cavalieri à a so cavalcatura.
Certi centauri acquistoni ancu lighjendi probbii, com'è Chironu, Euritioni,
Nessu, Astiliu è Folu, divintendu in seguitu - in ebbica muderna è cuntimpuranea
- parsunaghji tipichi di a litteratura fantasy. Annantu à i so straurdinarii
fattezzi irunizò, in u II seculu d.C., Lucianu di Samusata incù i Nifilucintauri
(Νεφελοκένταυροι), criaturi imaginarii (mità omini è mità nivuli) da eddu
discritti in i Storii veri. A so particularità era chì pussidiani tutti i
qualità è tutti i difetti di l'umanu genaru, purtati parò a liveddi
elivatissimi, tantu chì in a mitulugia li sò stati risirvati i rolli
cumplittamenti cuntrastanti: da l'estrema savviezza à l'incredibuli crudeltà. E
tali idea perdurò in u tempu. Duranti u Medievu, l'imaghjini di u centauru
s'applicava à l'eretichi è à a so interna dissuciazioni chì i facia cunsidarà
mità cristiani è mità pagani. Hè rapprisintatu à spessu incù i capeddi in
fiammi, par u più armatu, soprattuttu di freccia è arcu. Calchì volta
l'ubiittivu hè una culomba, tal' altru un cervu, tremindù figurazioni simbolichi
di l'anima, faciuli predi spessu raffigurati mentri sò strascinati via dopu a
cattura. Ma u veru spichju di u pinseri medievali in meritu hè rapprisintatu da
Danti, chì in a Divina Cummedia culloca i centauri in l'infernu (Inf. XII) com'è
custodi-ghjustizieri di i viulenti contr'è u prossimu, in rapportu direttu incù
u so carattaru viulenti avutu in vita. A figura di u Centauru fù rivisitata ancu
da Machjaveddu, u quali l'usa par discriva u so mudeddu di guvernanti parfettu,
umanu, sì, ma ancu firinu (in particulari simili à un incrociu trà un lionu è
una volpi), in quantu l'asirciziu di u guvernu implica l'usu di forza è astuzia.

In araldica, u centauru hè una figura imaginaria chì currispondi à a so
raffigurazioni mitulogica: essaru mità omu è mità cavaddu. Nurmalamenti hè
armatu di una mazza. A so varianti principali hè u centauru sagittariu, chì tira
incù l'arcu. Calchì volta hè rapprisintatu incù dui soli zampi da cavaddu.
L'imaginariu araldicu l'hà rigalatu, s'eddu ùn hè una cumpagna, alminu una
currispundenti figura fiminiccia, a cintauressa (o cintauredda). In l'araldica
taliana hè rapprisintatu cù u capu rivoltu à daretu, l'arcu in manu è in l'attu
di scaglià frecci. In l'araldica di l'Auropa Uriintali cumparisci friquentameni
incù a coda chì tarmineghja a testa di sarpi, versu u quali pari diretta a
freccia. U centauru ùn hà un significatu simbolicu giniralmenti ricunnisciutu;
certi lighjendi u difiniscini malvaghju è nifastu, capaci di ogni scilliratezza
(com'è in a lighjenda di i nozzi di Pirituu è Ippudamia), altri u dipinghjini
virtuosu è sapienti (com'è Pholos, amicu di Ercoli, è Chironu, amicu di Apollu è
di i Dioscuri).



https://co.wikipedia.org/wiki/Capu_di_Bona_Spiranza

U Capu di Bona Spiranza (o Capu di Bona Speranza) (in purtughesu: Cabo da Boa
Esperança) hè l'estremità miridiunali di a Penisula di u Capu, in Sudafrica.
Tradiziunalamenti, ma par isbagliu, fù cunsidaratu com'è u puntu più à sudu di u
cuntinenti africanu è com'è puntu di siparazioni trà l'Uceanu Atlanticu è
l'Uceanu Indianu; in rialità, tremindù devini essa attribuiti à Capu Agulhas. A
rigioni intornu à u Capu hè una riserva naturali chjamata Cape of Good Hope
Nature Reserve, custituita da circa 7700 ettari longu 40 km di costa. Creata in
u 1938, a riserva uspiteghja numarosi spezii di aceddi, in particulari struzzi,
antilopi, gnù, facoceri è babbuini; u tipu priduminanti di flora hè u tipicu
fynbos di a zona di u Capu.

U Capu di Bona Spiranza hè custituitu escinzialamenti da una spiaghja di cotuli.
Pocu più à nordestu si trova u puntu più elevatu di Cape Point, raghjunghjibuli
in funiculari (da u nomu simbolicu di Flying Dutchman, vali à dì Ulandesi
Bulanti, u miticu vasceddu fantasimu chì sulcava i mari setticenteschi è
ottucenteschi senza distinazioni), chì svulghjiani u rollu di "locu simbulu" è
attrazzioni turistica "rimpiazzendu" u veru è probbiu Capu, menu appariscenti. À
Cape Point ci hè un grandi risturanti panuramicu, u Two Oceans Restaurant, è dui
fanali. U fanali più anticu fù attivu da u 1860 à u 1919 ma, par via di a so
pusizioni eccissivamenti elevata, risultò spessu inefficaci à causa di a nebbia
chì ùn hè micca infriquenti in a zona. Tutta a zona di u Capu di Bona Spiranza è
di Cape Point hè abitata da grandi cumunità di babbuini. À u "Capu" si
riferiscini numarosi tuponimi di a zona. Calchì volta l'esprissioni "Capu di
Bona Spiranza" fù imprudata par rifiriscia si à l'intreia Penisula di u Capu, o
à a Culonia di u Capu, o à l'interna Pruvincia di u Capu (oghji suddivisa in
Pruvincia di u Capu Uccidintali, Pruvincia di u Capu Uriintali è Pruvincia di u
Capu Sittintriunali).

U Capu di Bona Spiranza fù raghjuntu par a prima volta da u navigatori
purtughesu Bartolomeu Dias in u 1487, chì u chjamò "Capu timpistosu"; ma fù
Vasco da Gama, in u 1497, à purtà à tarmini par a prima volta u traghjettu versu
l'Indii. Di a so missioni parla u puema epicu di Luis de Camoes di u 1572, in u
quali u viaghju di l'espluratori purtughesu fù riintarpritatu incù riferimenti à
a mitulugia greca è rumana. In u puema, u Capu diventa Adamastor, un ghjiganti
trasfurmatu in roccia com'è punizioni par u so amori par Teti, a più bedda di i
Nereidi, di u quali si n'era innamuratu ancu Peleo. U Capu di Bona Spiranza fù
sempri un locu da u forti significatu "simbolicu", un veru finis terrae, resu
ancu più sughjistivu da a viulenza di i so acqui. Vicinu à u Capu, sicondu a
lighjenda di u XVII seculu, navigava etirnamenti l'ulandesi bulanti, avendu
ghjuratu ch'eddu avaristi duppiatu u Capu ancu à costu di navigà in eternu, è
essendu dopu affundatu prima di suparà u prumontoriu.



https://co.wikipedia.org/wiki/Campanili_tortu_di_Pisa

U Campanili tortu di Pisa (o Campanile tortu di Pisa), ancu chjamatu
simpliciamenti campanili tortu o torra di Pisa, hè u campanili di u cattidrali
di Santa Maria Assunta, in a celebrissima piazza di u Domu di a quali hè u
munimentu u più famosu par via di a so pindenza carattaristica, chì hè ancu u
simbulu di a cità è un di i simbuli d'Italia.

Si tratta d'un campanili altu circa 56 metri (58,36 metri cunsidarendu u pianu
di fundazioni), custruitu duranti dui seculi, trà u dodicesimu è u
quattordicesimu seculu. Pisanti 14.453 tonni, ci pridumineghja a linia curva,
incù ghjiri d'arcati cechi è sei piani di lughjetti. A so pindenza hè duvuta à
un cidimentu di u tarrenu sottustanti chì era dighjà successu in i primi fasi di
a custruzzioni.

L'inclinazioni di l'edifiziu misura oghji 3,97°, rispettu à l'assu virticali. A
torra hè gistita da l'Opara di a Primaziali Pisana, impresa chì gistisci tutti i
munumenti di a piazza di u Domu in Pisa. U campanili tortu hè statu prupostu
com'è una di i setti maravigli di u mondu mudernu.

I travagli principiàni u 9 aostu 1173 (mentri l'annu 1174, sicondu u calindariu
pisanu, in u quali l'annu principiava u 25 marzu). Com'è era di solitu à fà incù
i fari è incù i custruzzioni aghjacenti à u mari in generali, i fundamenti funi
lasciati à ripasà par un annu sanu. Parechji studii trà i più ricenti
attribuiscini a paternità di u prugettu à Diotisalvi, chì à listessu periudu
custruiti u battisteru. L'analugii trà i dui edifizii sò difatti numarosi, è in
particulari u tipu di fundazioni. Altri autori sughjiriscini inveci Gherardi,
mentri sicondu Vasari i travagli funi principiati da Bonanno Pisanu. A tesa di
Vasari, oghji cunsidarata priva di fundamentu, fù inveci cunsidarata valida
soprattuttu dopu à u ritruvamentu in a vicinanza di u campanili d'una petra
tumbali cù u nomu di u Bonanno, murata in l'atriu di l'edifiziu.

I travagli ripresini in u 1275 sottu a vida di Ghjuvanni di Simonu è Ghjuvanni
Pisanu, aghjunghjendu à a custruzzioni pricidenti altri trè piani. In u
tentativu di riddrizzà a torra, i trè piani aghjunti tendini à incurvà si in
sensu oppostu à a pindenza. U campanili fù cumplittatu à a mità di u seculu
succissivu, aghjunghjendu a cella campanaria.

Dapoi a so custruzzioni u strapiombu hè crisciutu di manera impurtanta, ma in u
corsu di i seculi ci sò stati ancu longhi periodi di stabilità o ancu di
riduzzioni di a pindenza. In u corsu di l'Ottucentu u campanili subiti
impurtanti ristauri, chì purtàni, par asempiu, à l'isulamentu di u basamentu di
a torra. I travagli, effittuati sottu a dirizzioni di Lisandru Gherardesca,
contribuitini à scartà difinitivamenti a tiuria, sustinuta da parechji studii di
l'ebbica, chi u campanili saria statu cuncipitu pindenti dipoi a so urighjini.

Dapoi marzu 2008 a torra hà righjuntu u liveddu difinitivu di cunsulidamentu
sottu u prufilu di l'inclinazioni, di 3,97°, incù un spustamentu à a cima di u
campanili di guasi un mezu metru è 'ssu valori divaria firmà inalteratu par
alminu altri 300 anni.

A torra fù chjusa à u publicu u 7 ghjinnaghju 1990 parchì l'inclinazioni era
ghjunta à 4,50 metri è dunqua era divintatu cuncretu u risicu d'affundamentu. U
campanili fù riapartu u 15 dicembri 2001 dopu ch'è l'inclinazioni fussi stata
ridutta di 44 cm grazia à i travagli custati 53 miliardi di liri in tuttu.

Hè citatu a torra di Pisa in a puisia U Duttori chì faci parti di i Puisii
Ghjucosi di Paulu Matteiu di la Fuata:

Bench'eddu fussi u più famosu, u campanili di Santa Maria Assunta ùn hè micca
l'unicu campanili tortu in Pisa: u solu custituitu par a maiò parti di rena è
terra rossa hè causa di l'inclinazioni di altri dui torri campanarii, è dinò di
parechji edifizii: u campanili di a ghjesgia di San Nicola, à l'estremità
opposta di via Santa Maria, vicinu à u Lungarno, chì mostra un'inclinazioni di
2,5 gradi, è u campanili di a ghjesgia di San Micheli di i Scalzi (in stu casu
ancu a ghjesgia hè pindenti), à mità strada di u viali di i Piaghji, chì hè
inclinatu di 5 gradi.



https://co.wikipedia.org/wiki/Calcutta

Calcutta, ufficialamenti Kolkata (da u bingalesu কলকাতা Kolkata), hè una cità di
l'India di 4.580.544 abitanti, capilocu di u distrittu di Calcutta, in u statu
fidaratu di u Bengala Uccidintali di u quali hè capitali. Cunsidarendu u numaru
di abitanti a cità rientra in a classa I (più di 100.000 abitanti).

A cità hè situata a 22° 34' 11 N è 88° 22' 11 è hà un'altitudina di 12 metri.
Calcutta hè situata annantu à u fiumu Hughli (un ramu di u Gange) a circa 60 km
da u cunfini incù u Bangladesh.

Fù capitali di l'India Britannica finu à u 1912. U nomu di a cità hè statu
ufficialamenti cambiatu in Kolkata (in bingalesu: কলকাতা) di ghjinnaghju 2001.
Nonustanti u novu nomu sii funeticamenti più vicinu à a prununcia bingalesa,
molti parsoni è urganisazioni chjamani sempri a cità incù u nomu di Calcutta. In
Hindi a cità hè chjamata Kalkatta.

À u censimentu di u 2001 a pupulazioni di Calcutta assummava à 4.580.544
parsoni, frà i quali 2.506.029 masci è 2.074.515 femini. I criaturi di ità
infiriori o uguali à i sei anni assummavani à 364.355, di i quali 189.486 masci
è 174.869 femini. Infini, quiddi chì erani in gradu di sapè alminu leghja è
scriva erani 3.428.309, di i quali 1.947.621 masci è 1.480.688 femini.

Sicondu u censimentu di u 2001 l'agglumeratu urbanu di Calcutta ammuntava à
13.216.545 parsoni è cumprendi numarosi municipalità, paesi, arii urbani ed hè u
terzu in India dopu à Bombay è Delhi. Si stendi annantu à i distritti di
Calcutta, 24 Pargana Nordu, 24 Pargana Sudu, Howrah, Hooghly è Nadia. A crescita
dimugrafica di a cità hè stata, in l'ultimi anni, abbastanza bassa.

U Victoria Memorial, ufficialamenti Victoria Memorial Hall, hè un edifiziu
custruitu in mimoria di Vittoria, Righjina di u Regnu Unitu è Imperatrici di
l'India, custruitu probbiu in Calcutta, chì à quiddu tempu era a capitali di
l'India britannica.

In Calcutta hè stata fundata in u 1889 a prima squadra di ballò di tutta l'Asia,
u Mohun Bagan, sempri oghji trà i clubi maiori di u paesi. L'altra squadra di a
cità hè l'East Bengal Football Club, vincidori di molti campiunati, di prubità
di u miliardariu Vijay Mallya.

À pochi chilomitri da u centru hè prisenti l'Aeroportu Internaziunali di
Calcutta Netaji Subhash Chandra Bose.



https://co.wikipedia.org/wiki/Bonifaziu

Bunifaziu (in liguru bunifazincu Bunifazziu, in talianu è in francese Bonifacio,
à l'epica rumana Marianum) hè una cumuna di quasgi 2.700 abitenti, situata in u
dipartimentu di a Corsica suttana, nantu à u strittu di i Bucchi di Bunifaziu
chì a sipara da a Sardigna. Hè a più cumuna miridiunali di a Corsica.

U paesu hè custruitu attornu à una prufonda baia simuli à un picculu fiordu
circundatu da pareti in calcari biancu, à l'internu di i quali fubbini ancu
scavati in u tempu vani di vechji casi è magazini.

À l'internu di u fiordu si trova u portu, principalmenti turisticu, da u quali
partini ancu i traghetti chì cullegani rigularmenti a cità à a vicina Sardigna
cù Santa Tiresa di Gaddura (OT) da à quali si trova à 12 km chì sò parcorsi in
un'ora di traghettu.

In seguitu à l'internu di a baia, l'insidiamentu fù uccupatu da mircanti grechi
è militari rumani; dopu à iddi, a cità fù à longu in manu di i pirati di u Mari
Meditarraniu.

A tradizioni afferma chì u nomi vensi attribuitu solamenti in seguitu, grazia à
Bunifaziu II di Tuscana chì in 833 rifundò quici un paesu à difesa da
l'incursioni di i Saraceni. Par dui seculi ristò sottu u cuntrollu di a
Ripublica marinara di Pisa finu à quandu passò sottu u cuntrollu di a Ripublica
di Ghjenuva; un'antucula conta chì i Ghjinuvesi intronu in a cità apprufittindu
di un matrimoniu è di u statu di briachezza di a pupulazioni.

Grazia à a so pusizioni strategica sia da u puntu di vista giugrafficu
(pussibilità di cuntrollu nantu à i bocchi di Bunifaziu), sia da quiddu
tupugrafficu (a cità vechja hè edificata nantu à l'alti scudderi à piccu nantu à
u mari è hè accissibuli solu da l'internu di u fiordu), i Ghjinuvesi a fecini
divena una furtezza impurtanti.

Trà l'assalti maiò si pò ricurdà quiddu purtatu da u rè d'Aragona in 1420,
duratu cinqui mesi, duranti u quali vensi custruita una scala longu a pareti di
a scuddera pà cunsenta l'appruvigiunamentu di l'acqua, chjamata scalinata di u
rè d'Aragona.

A cità fubbi cunquistata grazia à l'ingannu di un emissariu ghjinuvesu u quali
pirmisi chì a guarnigioni riturnessi sottu u duminiu di Ghjenuva. Ghjenuva però
a deti à a Francia cù u Trattatu di Versaglia di 1768.

In 1793 Napulionu quandu era dinò un ghjovanu ufficiali, cumandò pà qualchì mesi
a guarnigioni di u forti.

Ghjunghjendu à i ghjorna nostri, Bunifaziu divensi un locu di rifughju di
ricircati in fuga da i costi sardi; oghji hè inveci una vivaci citatina
turistica ricca di storia.

À Bunifaziu si cunserva l'usu di una varietà di a lingua ligura bunifazinca, un
dialettu ghjinuvesu arcaicu chì currispondi à a parlata impurtata da i culoni à
a fini di u XIIIimu seculu. U dialettu bunifazin, malgradu i nutevuli influssi
corsi, si ricunnosci cum'è liguru par a prisenza di i principali tratti
distintivi di sta lingua. A basi di a parlata pari chì pruveni da i varietà
dialittali parlati in particulari in a Riviera di Punenti. Oghji u bunifazincu
hè in nettu rigressu in l'usu ughjincu, ancu s'è ci sò qualchi iniziativi par u
so mantinimentu è a so rivitalizazioni; trà sti iniziativi c'hè quidda prumossa
in particulari da l'associu culturali Di ghi di scé.



https://co.wikipedia.org/wiki/Antone_Bonifaziu

Antone Bonifacio nascì in Granaghjolu d'Ersa, in u Capicorsu u 19 di ghjinnaghju
di u 1866. Fù prufissore in l'insignamentu sicundariu, in i culleghji o in i
licei d'Aiacciu, Corti, Bastia è Nizza. Antone Bonifacio era cugnumatu Tiziu. Hà
fundatu l' Annu Corsu à Nizza, incù Paulu Arrighi in u 1923. Antone Bonifacio fù
un autore di teatru: U Scupatu, All'urna (1923). Hà scrittu dinù bon'parechje
puesie, da 1916 à 1921, chì sò state publicate dopu in Frutti d'Imbernu in u
1925. Parechje di e so puesie sò state misse in musica da Petru Santu Leca
(1879-1951): Ti tengu cara è Sott'a lu Ponte.

Antone Bonifacio hà scrittu dinù A Prima Grammatichella Corsa in u 1926, chì u
fine n'era l'unificazione di a scrittura corsa.

Antone Bonifacio morse in Nizza u 4 di ghjunghju di u 1933. Carulu Giovoni li
fece tandu u seguente omagiu:

A parlata d'Antone Bonifacio era quella di u Capicorsu, più pricisamente quella
di u so paese di Granaghjolu d'Ersa. Hà scrittu prima parechje opere in talianu
o in francese, ed hè vinutu più dopu à a scrittura in lingua corsa.



https://co.wikipedia.org/wiki/Anassimandru

Anassimandru di Miletu (in grecu anticu Ἀναξίμανδρος (610 AC – versu 546 AC) hè
un filosofu grecu presocraticu. Hà succidutu à Tales com'è maestru di a scola
milesiana, è hè avutu Anassimenu è Pitagoru frà i so allevi.

Anassimandru hè cunsidaratu com'è u prima filosofu à avè nutatu i so travagli
par iscrittu. Solu un frammentu hè statu cunsirvatu, ma cuncerna a filusufia,
l'astronomia, a fisica, a giumitria è ancu a giugrafia.

Anassimandru era u figliolu di Praxiadès. Hè natu in Miletu duranti a terza
annata di a 42esima ulimpiata (610 AC). Sionti Apollodoru d'Atene, t'avia
sissanta quattri anni in a siconda annata di a 58esima ulimpiata (547-546 AC) è
morsi pocu dopu.

In i so Discorsi, Temistiu mintuveghja chì Anassimandru saria statu « u prima di
i Grechi cunnisciuti à publicà un opara scritta annantu à a natura ». I so
documenti sariani dunqua stati frà i primi scritti grechi publicati in prosa. À
l'ebbica di Platone, a so filusufia era stata sminticata, è i frammenti chì ci
fermani avali si trovani ind'è Aristotele o Tiufrastu.

In i Viti, duttrini è sintenzi di i filosofi illustri di Diogene Laërce, hè
mintuvatu un fattu ridiculu chì cuncerna Anassimandru : avendu amparatu chì i
ziteddi u biffavani quand'eddu cantava, avaria rispostu tandu chì li ci vulia à
amparà à cantà megliu par i ziteddi.

À l’urighjina, dopu a siparazioni di u caldu è di u fretu, una sfera di focu
s'hè furmata chì hà inturniatu a Terra com'è a scorza d'un arburu. Issa sfera di
focu s'hè sdrisgiuta dopu par furmà u restu di l'universu. Di listessa taglia
ch'è a Terra, u Soli era dunqua u focu chì si vidia à traversu un tafonu annantu
à a rota a più luntana è una eclizza currispundia à a sarratura d'issu tafonu.

In a so opara filusofica De a divinazioni (I, 50, 112), Ciciaronu conta chì
Anassimandru avaria cunsigliatu à l'abitanti di Lacedemona d’abandunà a so cità
è i so casi par passà a nuttata in campagna incù i so armi, parchì un terramutu
si priparava. A cità s’hè sfundata dopu da veru.



https://co.wikipedia.org/wiki/Vera_Chjesa_di_Ghjes%C3%B9

A Vera Chjesa di Ghjesù hè una chjesa independente chì hè stata stabulita à
Beijing in China in u 1917. A chjesa aderisce à a duttrina in u nome di Ghjesù
(cum'è a Chjesa unita pentecostale internaziunale è l'Assemblea apustolica di a
fede in Cristu Ghjesù). Hè stata una di e trè chjese non ufficiale esistente
prima di l'avventu di u cumunismu in China in u 1949 è osserva u riposu di u
Sabatu biblicu, u Shabbat. A chjesa pridicheghja l'insignamenti di u vangelu à
tutti e nazione prima di a siconda vinuta di Ghjesù. In u 1967, hè stata
istituita à Los Angeles l'Assemblea Internaziunale di a Vera Chjesa di Ghjesù.

U Spiritu Santu: "riceve u Spiritu Santu, pruvatu da u fattu di parlà in lingue,
hè a garanzia di a nostra eredità di u regnu di i celi". U Battezimu: "U
battezimu incù l'acqua "hè u sacramentu per a remissione di i piccati per a
rigenerazione. U battezimu deve avvene in acqua currente è naturale, com'è u
fiume, u mare, o a fonte. U Battista, chì dighjà hà ricivutu u battezimu di
l'acqua è u Spiritu Santu, conduce u battezimu à nome di u Signore Ghjesù
Cristu. è a persona chì riceve u battezimu deve esse cumplittamente immersa in
acqua incù a testa inchjinata è a faccia à l'inghjò". U lavamentu di i pedi: "U
sacramentu di u lavamentu di i pedi permette di sparte una parte incù u Signore
Ghjesù. Inoltre serve per ricurdà custantamente d'avè l'amore, a santità,
l'umiltà, u perdone è u sirviziu. Ogni persona chì t'hà ricivutu u battezimu di
l'acqua deve fà lavà i so pedi à nome di Ghjesù Cristu. Lavà si mutualmente i
pedi pò esse praticatu ogni volta ch'ellu hè apprupriatu". A Santa Cumunione: "A
Santa Cumunione hè u sacramentu per cummimurà a morte di u Signore Ghjesù
Cristu. Ci permette d'esse parte di u corpu è di u sangue di u Nostru Signore è
d'esse in cumunione incù ellu in modu chì pudemu avè a vita eterna è esse
risuscitati l'ultimu ghjornu. Stu sacramentu duverà tene si u più à spessu
pussibile. Si duverà usà solu un pane azimu è u suchju di l'uva". U Sabatu: "U
Sabatu, settimu ghjornu di a sittimana, hè un ghjornu santu, benedettu è
santificatu da Diu. Deve esse ossirvatu, in a grazia di u Signore, per cummimurà
a criazione è a salvezza di Diu, incù a spiranza di u riposu eternu in a vita à
vene."



https://co.wikipedia.org/wiki/Torra_di_Roccapina

A turra di Roccapina (o Torra di Roccapina) hè una turra di Corsica, di u seculu
XVII. Hè una turra ghjinuvesa, situata annantu à a cumuna di Sartè, à un'altezza
di 134 metri. Faci parti d'un insemu di turri di u dispusitivu di difesa missu
in piazza da i Ghjinuvesi, trà u 1605 è u 1611, chì à quidd'ebbica, tutti i
costi di l'isula erani abbuttati da i Barbareschi, in particulari quiddi di u
litturali di a Corsica di punenti.

Accantu à a turra, ci si trova un munimentu naturali di Corsica: u Lionu di
Roccapina.

Da a turra, ci hè a vista annantu a piaghja d'Arbaghju, annantu à l'Omu di
Cagna, annantu à I Monachi è annantu à a Turra d'Ulmetu.

L'edificazioni di a turra di Roccapina fù prugittata in un ducumentu di 1573,
chì discrivi u prugramma di l'ultima fitta di custruzzioni di i turri di u
litturali. Quidda di Roccapina hè stata custruita in circa 1610-1612, da
Giovanni de Cauro, chì custruì dinò a turra di Sinetosa. A turra era vardata da
un capu è dui suldati pagati da u Tinenti di Sartè. Ma a turra ùn fù più vardata
à u principiu di u seculu XVIII.

'Ssa turra circulari s'inalza annantu à trè liveddi tradiziunali : basamentu
cecu, pianu partusgiatu incù una porta, è tarrazza. I piumbatoghji di a curona
sò rimpiazzati da di i brittischi. À l'internu, a pezza di u prima pianu hè
cuparta d'una cupula. Unu pozzu fala in a cistarra. Annantu à a tarrazza, a
varghjola di scali hè sparita. Ci sò parichji archeri, ma a volta hè aparta, à u
liveddu di u sicondu pianu.

Annantu à u stradonu d'Aiacciu à Sartè, si pidda a strada chì và in Roccapina,
insin'à à piaghja. À quandu ghjuntu à a piaghja, ci hè un grossu chjapponu. Da
quì, ci hè un stradeddu chì codda insinamenti à a turra, in circa una meza ora.



https://co.wikipedia.org/wiki/Torra_di_Giraglia

A torra di a Giraglia hè una torra genuvese di Corsica, situata annantu à
l'isulottu di a Giraglia, annantu à a cumuna d'Ersa. L'isulottu di a Giraglia,
hè longu 800 metri è largu 50 metri. Hè situatu à 2,5 kilomitri di e coste di u
Capicorsu. A torra si trova in a punta di l'isula, davanti à u fanale.

Una torra genuvese ci fubbe architettata à u seculu XVI. Da 1573, un torra à a
Giraglia hè listata frà e torre litturale à custruisce da Genuva per difende a
Corsica. A decisione di custruzzione hè finalmente pigliata in 1582 da u signore
capicursinu Don Cristofaro Tagliacarne è u guvernadore genuvese Stefanu Passano,
incù l'accordu di a pupulazione. U 6 uttrove di u 1583, l'accordu di
custruzzione hè validatu da l'Offiziu di Custruzzione di e Torre, incù lugliu di
u 1584 cum'è data iniziale di cumpiimentu privistu.

I travagli smarranu sottu à a direzzione di l'architettu Dumenicu Pelo. Eppuru,
i prublemi lugistichi ligati à u fattu di custruisce annantu à unu isulottu
ritardanu u cantieru. In una lettera di u 29 lugliu di u 1584, Don Tagliacarne
informa u nuvellu guvernadore genuvese, Cattaneo di Marini, di e difficultà di
trasportu di u nutrimentu è di u materiale da Bastia à a Giraglia, ***affinch'è
riclamà di i ***cumporti supplementarii. Ma u guvernadore addirizza à u Senatu
di Genuva una lettera designendu Bartolomeo di Sarzana cum'è futuru capu di u
torra.

Malgradu i prublemi d'appruvvisiunamentu, a siconda volta di l'edifiziu hè
ultimata u 16 nuvembre di u 1584 è a torra hè guasi compia u 10 dicembre. U
***surintendant Don Tagliacarne manda l'avvisu di fine di travagli à u
guvernadore à a fine dicembre di u 1584. Hà spesu tandu 9311 lire per a
custruzzione, somma chì li hè rimbursata, in seguitu à a so assignazione di
l'agenti di u Tisoru u 6 frivaghju di u 1585. U prilevamentu d'un drittu
d'armeghju deve permette di ***recouvrer 'ssi soldi.

Da u seculu XVI à u seculu XVIII, a guarnigione di a torra hè cumposta d'un
capu, di trè suldati chì almenu unu hè bumbardieru, è d'un omu incaricatu di u
***ravitaillement è di u trasportu in barca sin'à a Corsica. U persunale hè
capicursinu o bastiacciu. Parechji capi s'imponenu in dinastia, cum'è i Di
Urbanis, à parte di u 1720.

A torra hè un edifiziu in petra di forma quatrata, chì cumporta parechji piani.
A torra hè oghje pruprietà di u Cunsirvatoriu di u Litturale in bonu statu di
cunsirvazione. Annantu à trè livelli, cum'è tutte e torre genuvese litturale, a
torra hè incimata d'una terrazza circundata di merli è fianchighjata d'una
guardiola.



https://co.wikipedia.org/wiki/Sprissione_corse

I sprissioni corsi (o espressioni corse) sò una cumpunenti impurtanta di a
lingua è di a cultura corsa. Parti è più di i sprissioni corsi sò usati in tutti
i parti di l'isula, in Pumonti com'è in Cismonti. Ma uni pochi sò lucali è
specifichi di tali paesi o tali righjoni di l'isula.

U paragonu hè usatu à spessu in i sprissioni corsi. Trà i sprissioni à paragonu,
si pò mintuvà: beddu com'è un fiori, rossu com'è un bagu, cordu com'è un
viulinu, cioncu comu un biccazzu, cuntenti com'è un pichju, è cetara... Tandu u
paragonu hè introduttu da com'è. Ma ci sò dinò altri formi di paragonu, chì sò
introdutti da quant'è: hè quant'è à attaccà si à a croci !, hè quant'è à zappà
in acqua !, sò quant'è i sturneddi !, i stani à senta quant'è i topa à veghja,
manghjà quant'è setti, è cetara...

L'invintariu di i sprissioni corsi hà cuminciatu incù parechji autori, frà i
quali si pò mintuvà: Antone Mattei, in u so Pruverbii, detti è massime corse
(1867).

Parechji autori, frà i primi autori in lingua corsa, facini usu di sprissioni o
buccati. Par esempiu, ci sò bon'parechji sprissioni in u Sirinatu di Scappinu di
Salvatori Viale, in u Viaghju in Ascu di Anton Liunardu Massiani, o ancu in i
Puisii Ghjucosi di Monsignori di la Fuata. Ma i sprissioni sò usati dinò à
spessu in i lamenti o in i vociari.

Ind'è Antone Leonardu Massiani, si pò mintuvà, frà altri sprissioni, in u
Viaghju i Ascu: ùn valè un ficu (ùn valianu un ficu), à tempu è à locu, ùn ci
pensava un zeru, fà ride i spurtelli (Fattu avarianu ride li spurtelli ; si dici
avà: faci rida ancu i sporti), esse statu à a scola di e curnachje (Site statu à
la scola di e curnachje.), Finchì u sole ùn affacca à tramuntana !.

Frà i sprissioni usati da Monsignori di la Fuata in i so Puisii Ghjucosi, si pò
cità: fà Roma è Toma (Vol' fà sempri Roma è Toma), in emma ed emma, essa beddu è
bonu (Toni puri lu cannonu Lu puiema hè beddu è bonu), corra à fiumi (Si dilata
è corri à fiumi Lu vilenu dli custumi).

Una difficultà chì hè custatata calchì volta in u studiu di i sprissioni corsi
hè a diffarenza trà i sprissioni è i pruverbii. Difatti, accadi à volti ch'un
pruverbiu fussi dirivatu di una sprissioni. Par esempiu, ci hè a sprissioni fà u
passu più longu ch'è l'infurcatura è u pruverbiu chì n'hè dirivatu: Ùn ci vò
micca à fà u passu più longu ch'è l'infurcatura. Hè listessa cosa incù a
sprissioni amparà l'Ave Maria à u vescu è u pruverbiu assuciatu: À u vescu, ùn
s'ampara micca l'Ave Maria. In casi simuli, ci sò dui custruzzioni: à pruverbiu,
è à sprissioni.

A quistioni si poni dinò calchì volta incù certi pruverbii corti corti, com'è:
Corpilonghi Auccianesi. A parsona si pò dumandà s'eddu hè pruverbiu o
sprissioni. A risposta và linda linda quandu si rimetti u verbu chì ci manca:
Auccianesi sò corpilonghi. È tandu si capisci bè ch'eddu hè pruverbiu. Hè
listessu affari par Moitinchi corifinti, I muntona frassitani, è cetara...



https://co.wikipedia.org/wiki/R%C3%A8_Magi

In a tradizioni cristiana i Rè Magi (o Rè Maghi) sò parechji magi, chì sicondu u
Vangelu di Matteiu giunsini da l'Orienti a Ghjerusalemma par adurà u Bambinu, u
rè di i Ghjudei, chì era appena natu. I magi viniani da a Persia. è funi i primi
parsunaghi riligiosi ad adurà Ghjesù.

U Vangelu di Matteiu hè l'unicu testu biblicu chì discrivi 'st'episodiu. Sicondu
u racontu evangelicu, i Magi, à u so arrivu in Ghjerusalemma, fecini visita
prima à Erodu, u rè di a Ghjudea, chirendu ind'eddu era "u rè chì era appena
natu", chì aviani vistu nascia a so stedda.

U strattu di Matteiu ùn priciseghja micca inveci u numaru di rè magi, ma sicondu
a tradizioni, erani trè. 'Ssa tradizioni hè basata annantu à u fattu chì ci
erani trè doni: l'oru, l'incensu è a mirra. Ma u testu uriginali mintuveghja
solu parechji Magi da l'Orienti (μαγοι απο ανατολων). I so nomi erani: Gasparu,
Melchioru è Baltazaru.

Magi hè a traslitterazioni di u tarmini grecu magos (μαγος, plurali μαγοι). Si
tratta di un titulu riferitu specificamenti à i re-sacirdoti di u Zoroastrisimu
tipichi di l'ultimu periodu di l'imperu persianu.

Ind'è Erodutu a parola magoi era assuciata à i parsunaghji di l'aristucrazia di
a Media è in particulari, à i sacirdoti astronomi di a riligioni zoroastriana.

Ancu s'è u sustantivu maschili magi (μαγοι) hè statu usatu parechji volti in
riferimentu à una donna (par asempiu in l'Antulugia Palatina è in Luciano di
Samosata), l'appartinenza à a classa di i magi era risirvata à i masci adulti.
L'antichi magi erani persiani.

A stedda chì attraversa u celi, ch'è a lighjenda è l'icunugrafia indicani com'è
a Stedda di Betelemma hè riprisintata à spessu com'è una cometa dutata di coda.
In u racontu evangelicu, a stedda ùn hè micca l'unicu segnu à idantificà a
piccula cità di Betelemma.



https://co.wikipedia.org/wiki/Pumpelmu

U pumpelmu (Citrus maxima o, sicondu Linnaeus, Citrus grandis), appartene à u
generu di i Citrus, in a famiglia di e Rutaceae. Hè cunsideratu una di e trè
spezie da e quale diriveghjanu tutti l'agrumi oghje cunnisciuti, incù l'alimeia
è a mandarina.

Differamente da ogni altru agrumu, u pumpelmu ùn hè micca sfericu o appena
sciacciatu, è si prisenta à spessu incù una forma à pera. A buchja hè liscia,
verdiccia, à volta rusulata, mentre a polpa pussede culori chì vanu da u giallu
à u rusulata finu à u rossu. Hè u più grande trà i frutti di i citrus, cresce
finu à i 30 cm di diamitru è pò pisà finu à i 10 kilò. Tipica per sta spezia hè
l'abbundante prisenza di a sustanza bianca spungosa sottu a buchja (ditta
albedu), chì com'è in a maièo parte di l'agrumi ùn hè micca ***commestibile;
d'albedu hè custituita ghjustu appuntu tutta a parte superiore di u fruttu, vene
à dì a parte stretta di a forma à pera. S'è u fruttu hè maturu u gustu hè
piacevule, più dolce ch'è quellu di l'aranciu amaru è senza alcuna acidità. Ogni
spichju di u fruttu hè piuttostu grande, prisenta picculi semi è una buchja
spessa faciule da caccià.

U pumpelmu hè moltu grande è per via di cunsequenza una persona sola hà
difficultà à cunsumà lu è o appena coltu, ciò chì prubabilamente ***succesi in
Indocina induve u fruttu pò rialmente ghjunghje à maturazione cumpletta.

Moltu diffusu in China, induve ellu hè cunsumatu frescu, hè imprudatu ancu per
pruduce suchji (in Israele) è per condisce insalate di frutta o di ligumi,
oppuri canditu.

Dui parole moltu simile, dui frutti chì si ponu si cunfonde faciule. Nanzituttu,
u pumpelmu hè oghje largamente cunnisciutu è pare in qualchì modu stranu ch'è un
fruttu chì u so nome hè scunnisciutu possi attribuisce si ne a paternità
genetica. Eppuru hè statu dimustratu chì sò solu trè i progenitori di tutti
l'agrumi oghje cunnisciuti: l'alimeia, a mandarina è questu giganti d'altri
tempi chì pudemu chjamà solu incù nomi lucali, perchè a so impurtanza ùn hè mai
ghjunta à 'ssu livellu. Hè dunque unu di i trè illustri antenati di l'agrumi. U
pumpelmu hè dunque inevitabilamente un ibridu, tantu bellu risciutu da avè guasi
cancellatu l'uriginale. Hè tantu bellu risciutu ch'è à i ghjorni d'oghje ùn hè
micca cunclusu u dibattitu trà pumpelmu è pumpelmu. Molti sperti cunsidereghjanu
ch'è u pumpelmu saria solu a virsione meditarrania di u pumpelmu. Altri sò
cunvinti ch'è u pumpelmu sia simpliciamente u sviluppu naturale di a spezia
antica, difinitivamente estinta, di i pumeli. Ferma sempre una quistione aperta.

U pumpelmu hè nativu di u sudu di l'Asia è di a Malesia induve ellu hè
cunnisciutu da più di quattru milla anni. Fù introduttu in China intornu à u 100
d.C., induve ellu s'hè diffusu è cuntinueghja à sopravvive, ancu spuntaneamente
accantu à i fiumi, finu à i nostri ghjorni. Hè cultivatu in e rigione
miridiunale (Jiangsu, Jiangxi, Fujian) è spicialmente in Tailanda. Ci sò culture
ancu in Taiwan è Giappone, in u sudu di l'India, Malesia, Indunesia, Nova Guinea
è Tahiti.

Più ch'è in Asia, u pumpelmu hè cultivatu in California è soprattuttu in
Israele.

Fù introduttu in Giamaica in u XVIII seculu da u capitanu inglese Shaddock, chì
lucalmente dete ancu u so nome à u fruttu. A casata di stu capitanu hè sempre
ricurdata ancu in Liguria, induve u pumpelmu hè cunnisciutu com'è sciaddocco.



https://co.wikipedia.org/wiki/Pianura_Padana

A pianura padana, o padanu-veneta, è più prubbiamenti pianura
padanu-venetu-rumagnola è menu prubbiamenti vaddi padana (vaddi chì si riferisci
à u bacinu di u fiumu Pò, da a vaddi Pò à u so delta), hè una pianura
alluviunali, una rigioni giugrafica, unitaria da u puntu di vista murfulogicu è
idrugraficu, situata in Auropa miridiunali chì si stendi longu l'Italia
sittintriunali, cumpresa principalamenti prima di u bacinu idrugraficu di u
fiumu Pò, cumprindendu parti di i rigioni Piemonti, Lumbardia, Emilia-Rumagna è
Venetu cumpresi in l'isoipsa di i centu metri d'altitudina.

A nordu-livanti, oltri l'Adige par parechji, oltri a catena di i Coddi Euganei è
a laguna di Vinezia par altri, a pianura assumi a dinuminazioni di pianura
venetu-friulana. Sti dui arii pari cuntigui sò siparati da l'Auropa Cintrali da
a catena alpina, chì custituisci spartiacqua giugraficu è climaticu, è sò cusì
cunsidarati com'è parti di l'Auropa Miridiunali. L'Alpi, i Prealpi, i rilievi di
i Langhe è di u Monferrato dilimiteghjani a pianura padana longu i virsanti
nordu, punenti è sudu-punenti, u virsanti miridiunali essendu inveci chjusu da a
catena di l'Appinnini mentri à livanti hè bagnata da u Mari Tarraniu in u so
sittori più sittintriunali, l'Adriaticu.

Par definiscia la hè ancu imprudatu, ancu puri raramenti, u tuponimu bassupianu
padanu. Un antru terminu intrutu ricintamenti in l'usu cumunu hè quiddu di
padania, chì hè ancu diffaramenti imprudatu in parechji duminii, com'è quiddu
puliticu, par disignà un'aria di l'Italia Sittintriunali in parti cuincidenti
incù a pianura stessa.

A pianura padana, chì a so superficia hè di circa 47 000 km², hè bagnata, più di
chì da u Pò è da i so numarosi affluenti, ancu da Adige, Brenta, Piave,
Tagliamento, Renu è da i fiuma di a Rumagna in i so bassi corsi da u sboccu in
pianura insin'à a foci.

A pianura padana hè una di i più grandi pianuri auropei è, attualmenti a più
grandi trà quiddi di l'Auropa meditarrania. Accupa bona parti di l'Italia
sittintriunali, da l'Alpi Uccidintali à u mari Adriaticu, è hà à l'incirca a
forma di un triangulu. Guasi à u centru scorri u fiumu Pò, chì l'attraversa in
dirizzioni punenti-livanti.

U fiumu li dà u so nomu, chì deriveghja da Padus, nomu latinu di u Pò. U terminu
"Padania", bench'è più ricenti, cumparisci dighjà in u 1903 in un articulu di a
Sucità Giugrafica Taliana scrittu da Gian Lodovico Bertolini è intitulatu Nantu
à a pirmanenza di u significatu estinsivu di u nomu di Lumbardia.

L'attività di i fiuma prisenti hè a principali causa di a furmazioni di
l'ambienti attuali di pianura alluviunali incù significativi cundiziunamenti
duvuti à i ghjaciazioni è à i finomini di subsidenza diffirinziali in
currispundenza di sinclinali è anticlinali sipolti.

U so aspettu cuntimpuraneu hè u risultatu di l'azzioni di numarosi corsi d'acqua
chì ani, in successivi tempi giulogichi è storichi, arricatu sidimenti fluviali
à u bacinu marinu custieri, sughjettu à finomini di subsidenza, chì accupava
l'oghjinca pianura padana. In particulari a gran' parti di i dipositi
supirficiali affioranti hè u pruduttu di l'attività fluviali, pusteriori à a
ghjaciazioni Würm chì si cunclusi circa 18000 anni fà. U sciuglimentu di i
ghjacciali, libarendu una grandi quantità d'acqua in tempi giulugicamenti brevi
hà incausatu l'erusioni di i grandi corpi murenichi, edificati pricidintamenti
da l'attività di i ghjacciali; i matiriali erosi à monti o in prussimità di i
dipositi murenichi diposti à l'iniziu di i vaddi, funi diposti in i vaddi.

Dipoi u tardu Cretacicu, infatti, a pianura padana hà rapprisintatu a parti
fruntali di dui cateni di opposta cunvirghjenza: l'Appinninu sittintriunali è
l'Alpi miridiunali. I studii nantu à a basa di a siquenza pliu-quatirnaria in a
purzioni cintrali è miridiunali di a pianura padana, mostrani u sviluppu di una
seria di bacini sedimentarii di tipu sin-orugenetichi chì si sò furmati in
seguitu à muvimenti chì si poni culligà à parechji fasi tettonichi; a purzioni
sittintriunali di a pianura, inveci, prisenta una struttura monuclinali
immergenti versu u Sudu.

L'aspettu finali di a pianura padana s'hè raghjuntu incù u riimpimentu
difinitivu (cuminciatu in u Pliucenu), incù dipositi à u principiu marini è dopu
cuntinintali, di i bacini ampiamenti subsidenti di l'avanfossi padani.



https://co.wikipedia.org/wiki/Pesciu_tondu

U Pesciu tondu (Mola mola da u latinu mola, 'macina, mola' ) hè u più grandi trà
i pesci ossei (i squali sò infatti pesci cartilaginei). In inglesu hè chjamatu
Sunfish, prisumibilamenti tantu par a so forma, quantu par i so diminsioni è par
u fattu chì duranti i ghjurnati di soli tendi à cuddà à a superficia di l'acqua.

Stà in u mari apartu, ma hè lucalizatu privalintamenti longu l'acqui custieri,
in acqui trupicali, timparati è freti (spinghjendu si finu à Terranova è i costi
nurvigesi, uccasiunalamenti ancu in u Mari Balticu), Mari Tarraniu cumpresu. In
l'emisferu australi hè diffusu intornu à l'acqui di Sudafrica è Australia, ma
micca intornu à a Terra di u focu.

I pesci tondi sò i pesci ossei più pisanti è l'esimplari più grandi poni
righjunghja un'altezza di 4,2 metri, 3 metri di lunghezza è circa 2.268
chilugrammi, suparati in parechji casi da squali è manti, chì appartenini parò à
a classa di i cartilaginei. Stu pesciu hè carattarizatu da una forma allungata,
uvaloidi, molta cumpressa à i fianchi. A nutaghjola caudali hè furmata da un'
escriscenza carnosa (chì parti da a radica di a nutaghjola dursali) chì hà poca
mubilità: a locumuzioni hè affidata à i nutaghjoli dursali è anali, opposti,
simmetrichi, rubusti è allungati. A nutaghjola dursali hè piccula è à vintagliu.

I denti sò fusi trà eddi in a piccula bocca è formani una spezia di bizzicu.
L'aparturi branchiali sò ridutti à un tafonu situatu appena prima di a
nutaghjola pitturali.

A peddi di u pesciu tondu pò righjunghja u spissori di 15 cm. Uspiteghja finu à
cinquanta spezii di parassiti è micruorganisimi, chì poni ancu pruvucà u
finominu di a biuluminiscenza.

Quandu u pesciu tondu nota in prussimità di a superficia, vistu da una barca, pò
essa cunfusu incù un squalu, essendu datu chì s'è ni vedi sultantu una
nutaghjola. À spessu u pesciu tondu ricodda à a superficia di u mari induva faci
gallighjà u corpu in pusizioni orizuntali. Pari chì quissa sii una manera di
libarà si di i parassiti, chì in stu modu poni essa manghjati da l'aceddi.



https://co.wikipedia.org/wiki/Pelia

Pelia (in grecu Πελίας) hè una figura di a mitulugia greca, figliu di Puseidonu
è di Tiru è frateddu coppiu di Neleu.

Sempri neunatu, fù abbandunatu incù so frateddu annantu à una muntagna da a
matri Tiru spavintata da l'angarii di a sociara Sideru. Addivatu da un pastori è
divintatu adultu, volsi vindicà si di a crudeltà subita è uccisi Sideru vicinu à
l'altari di u tempiu di Era induv'edda s'era rifughjata. Neleu u scacciò à causa
di u sacrileghju è Pelia si stabilì in Tessaglia, induva divintò rè di Iolcu.
Spusò Anassibia, da a quali ebbi un figliolu, Acastu è trè figlioli femini, noti
cullittivamenti com'è Peliadi, veni à dì Alcesti, a futura moglia di u rè di
Feri Admetu, Anfinomi è Evadni. Un ghjornu indissi i ghjochi in onori di
Puseidonu à i quali invitò ancu Ghjasonu. Quistu arrivò in cità senza un scarpu,
persu attravirsendu un fiumu. Pelia, ricurdendu si d'una prufezia in u quali si
dicia di sfidà di l'omu da u pedi scalzu, l'inviò à a ricerca di u veli d'oru,
incù l'intentu di sbarazzà si d'eddu. In u frattempu Pelia uccisi u so probbiu
mezu frateddu Esoni (babbu di Ghjasonu), par cunsulidà u so probbiu puteri in u
regnu. Ghjasonu riiscì in l'impresa di vultà in patria incù u veli d'oru è, incù
l'aiutu di a moglia Medea, truvò u modu di uccida Pelia. Intrata à Iolcu mentri
l'Argunauti erani sempri à u largu di u portu, Medea si prisintò à u palazzu
sottu travistiti spoglii, com'è una vechja mindicanti, dopu ch'è, una volta
accolta, cambiò magicamenti d'aspettu è si mustrò quali edda era in rialità, una
ghjovana è biddissima donna. Eppo, rivilata si cusì com'hè maga, mustrò à Pelia
un metudu par ringhjuvaniscia magicamenti: presi un arghjetu, u feci à pezzi è u
missi in un pignatta buddenti da u quali iscì un agneddu. Pelia entusiasta volsi
sottupona si à listessu trattamentu. Medea u feci addurmintà è cunvinsi cusì i
figlioli femini prisenti à u palazzu, Evadni è Anfinomi, à fà lu à pezzi è metta
lu à bodda in a paghjola. Quisti cunvinti suvitoni risulutamenti a prucidura;
una volta fattu à pezzi Pelia, Medea li dissi di andà in cima à u palazzu à
invucà a divinità agitendu i fiacculi, par prupizià u bon esitu di
l'incantesimu. Stu gestu sirvì in rialità com'è signali par Ghjasonu, chì
aspittava sempri à u largu, chì a navi pudissi entra in portu, parchì Pelia era
mortu. Medea infatti feci in modu chì Pelia ùn risuscitessi. Acastu sustituì u
babbu Pelia annantu à u tronu, urganizò in so onori i ghjochi ginnichi è sbandì
Ghjasonu è Medea, è ancu i sureddi parricidi da Iolcu. A vicenda di Neleu, Pelia
è Tiru hè à a basa di un'opara litteraria latina di a quali ùn ci restani chì
pochi frammenti, u Carmen Nelei.



https://co.wikipedia.org/wiki/Pegasu

Pegasu hè una figura di a mitulugia greca. Hè u più famosu di i cavaddi alati.
Sicondu u mitu, nascì da u tarrenu bagnatu da u sangui virsatu quandu Perseiu
tagliò u coddu di Medusa. Sicondu un'antra virsioni, Pegasu saristi saltatu
dirittamenti fora da u coddu tagliatu di u mostru, à tempu incù Crisaore.

Animali salvaticu è libaru, Pegasu fù à l'iniziu imprudatu da Zeus par traspurtà
i fulgari finamenti à l'Olimpu. Grazia à i brigli avuti in donu da Atena, fù
ammansatu dopu da Bellerofonte, chì si ni sirvì com'è cavalcatura par uccida a
Chimera. Dopu à a morti di l'eroi, avvinuta par essa cadutu da Pegasu, u cavaddu
alatu riturnò trà i dei.

In a famosa gara di cantu trà i Musi è i Pieridi, Pegasu avia culpitu incù un
zocculu u monti Aliconu, chì si n'era inghjigantitu finu à minaccià u celi dopu
à avè intesu u cilestiali cantu di i dei. Da u puntu culpitu da u zocculu di
Pegasu nascì una surghjenti, chjamata Ippucrena, o "surghjenti di u cavaddu". In
u stessu modu, Pegasu feci scaturiscia una surghjenti à Trezene.

Tarminati i so impresi, Pegasu prendi u bulu versu a parti più alta di u celi è
si trasforma in un nivulu di steddi scintillanti chì ani furmatu una
custiddazioni.

Incù u nomu di Pegasu sò difiniti numarosi figuri mitulogichi minori, tutti
deformazioni di u Pegasu grecu. In a litteratura latina, Pliniu discrivi com'è
Pegasi l'aceddi di l'Etiupia incù testi di cavaddu. Sempri Pliniu discrivi sottu
listessu nomu un cavaddu dutatu di ali è corra. Par Giulio Solino è Pomponio
Mela saristi inveci un aceddu incù arechji di cavaddu. In generali, ogni figura,
mitulogica o araldica, currispundenti à un cavaddu alatu fù chjamata Pegasu.

L'idea di un cavaddu alatu hè moltu antica è pruveni da l'Asia Minori. A
vitalità è a forza di u cavaddu, uniti à a capacità di bulà è dunqua di svinculà
si da u pesu di a gravità facini di Pegasu un simbulu di a vita spirituali di u
pueta è di a so inspirazioni chì si inalza indumevuli, senza primura di
qualsiasi ostacolu terraniu. Ma u simbulisimu di Pegasu varieghja sicondu
l'ebbica. Fù simbulu di saviezza in u Medievu. Ma à parta da u seculu XIX, hè
divintatu un simbulu di a puisia è u criatori di i fonti dundi u pueta piglia a
so inspirazioni.



https://co.wikipedia.org/wiki/Papilio_hospiton

U maccaone corsu (o Maccaonu corsu) (Papilio hospiton) hè un tipu di farfalla
chì face parte di a famiglia di e Papilionidae.

Hè una farfalla maiò, incù una apertura alare massima di 8 o 10 centimi. Per via
di quessa l'adulti si vedenu è si scontranu à spessu in a natura, da maghju à
ghjugnu. L'ale da daretu di u maccaone corsu hanu spezia di coda. Ci hè pocu
dimurfisimu sessuale è u masciu è a femina sò guasi listessi. U maccaone corsu
bula lestru è ùn hè micca cusì faciule d'ussirvà la annantu à un fiore.

Per u più, si trova annantu à a ferula, da u livellu di u mare, insin'à 2000
metri.

U maccaone corsu s'assumiglia assai à u maccaone cumunu. E dui farfalle si ponu
cunfonde. Ma esistenu qualchì differenze. Ci hè una grande tacca rossa in a coda
ind'è u maccaone cumunu. Invece, ind'è a maccaone corsu, 'ssa tacca hè più
chjuga è chjirchjata nera. È a coda di u maccaone corsu hè più corta ch'è quella
di u maccaone cumunu.

U maccaone corsu hè cumunu in Corsica. Si scontra in l'isula sana. Per u più, si
trova ind'ellu ci hè a ferula, da u livellu di u mare sin'à 700 metri. Più in
sù, si pò truvà annantu à a Ruta corsa o à parte da 800 metri, annatu à
Peucedanum paniculatum. Hè à un'altezza media di 400-500 metri ch'ellu hè u più
abundante. Esiste dinù in Corsica u maccaone cumunu. Parechji siti impurtanti
per u maccaone corsu in Corsica sò: l'Agriate, u Cuscione è l'Alcudine.

In Sardegna si scontra per u più annantu à a ferula. Si trova in tutta l'isula è
hè abundate in particulare in l'areale di Montimannu. Si trova dinù annantu à
Ruta lamarmorae, ma raramente è solu à altezze superiore à i 1400 m in i Monti
di u Gennargentu.



https://co.wikipedia.org/wiki/Mare_Ioniu

U mare Ioniu (o Mari Ioniu) hè un bacinu di u mare terraniu, situatu trà
l'Italia Meridiunale (Puglia, Basilicata, Calabria è Sicilia), l'Albania (Canale
di Otranto) è a Grecia (Isule Ionie).

U mare Ioniu, sicondu a ligenda, presi u so nome da Ioniu, figliu di Durazzo,
chì era u nipote di Epidamno u figliu di Puseidonu. Fù uccisu per isbagliu da
Erculu in u scontru incù i fratelli Durazzo. Fù cusì chì si deti u nome à u
portu di Durazzo, à a cità di Epidamno è à u mare di Ioniu. L'attestazione di u
termine Ίώνιoς κόλπoς hè ripurtata finu à l'IV seculu a.C. è disignava propriu
quellu trattu di mare chì sipara a Grecia da l'Italia. Certi studii sustenenu
ch'è u nome deriveghji da a parola protu-illirica "jonë", chì in albanese hà u
significatu di nostru, dunque "Deti Jonë" (Mare Nostru).

U nome di Ioniu fù datu à u principiu à a parte di mare cumpresa frà Corcira
(Corfù) è u Promuntoriu Iapigiuo (à u sudu) è a costa taliana à l'intrata di
l'Adriaticu (à u nordu), è per estinsione ancu à a parte miridiunale di
l'Adriaticu finu à u Gargano (Erodutu, Tucidide). In u seculu I, Strabone dava
per limita sittentriunale di l'Ioniu u Promuntoriu Acrocerauno è pricisava (in u
libru VII) ch'è "U golfu Ioniu hè parte di quellu chì avà si chjama Adriaticu",
mentre indicava com'è Mare Sicilianu l'Ioniu meridiunale, vene à dì a parte
cumpresa frà a Sicilia è u Pelopunnesu. Ancu Claudiu Tolomeo attesta ch'è a
delimitazione di u bacinu idrugraficu di u mare Adriaticu pussede una cunfina
precisa annantu à a costa settintriunale di u Gargano, vicinu à a cità di
Hyrium, picculu castellettu di fronte à l'isule Diomedee. Per Tolomeo e lucalità
di i Apuli Peucenti (Egnatia, Barium), è e lucalità di l'Apuli Dauni (Salapia,
Sipuntum, Apenestae, Monte Gargano è Hyrium) si trovanu annantu à u mare Ioniu,
mentre e lucalità di i Frentani (fiumu Tifernus, Buca è Histonium) annantu à u
golfu di u mare Adriaticu.

U mare Ioniu hè u bacinu più prufondu di u mare terraniu, è righjunghje infatti
in parechji punti una prufundità di 4 000 m è tocca i 5 270 m in a fossa
Calypso, à sudu punente di u Pelopunnesu. Ci si affaccianu e rigione taliane di
Puglia, Basilicata, Calabria è Sicilia, a prefettura albanesa di Valona, e
periferie greche di Epiro, l'Isule Ionie, a Grecia Occidentale è u Pelopunnesu.
Annantu à u golfu di Corintu s'affaccianu inoltre l'unità perifiriche di Focide
è Beozia (periferia di a Grecia Cintrale) è Attica Occidentale (periferia di
l'Attica). À st'ultima periferia appartene infine a cumuna di Cerigo, custituita
da l'isule di Cerigo è Cerigotto, di solitu poste anch'elle in u mare Ioniu.

E principali inziccature sò, in a parte taliana, quelle di Taranto, di
Squillace, di Catania; in a parte orientale quelle di Arta, di Patrasso, di
Corintu, di Arcadia, di Messenia, di Laconia.

A parte cintrale di l'Ioniu hè libera da isule, è queste mancanu ancu annantu à
u latu occidentale (s'elli si escludenu i picculi isulotti longu a costa
taliana), mentre annantu à u latu orientale si succedenu l'Isule Ionie, parechji
isulotti in a vicinanza di u Pelopunnesu (da Proti à Cerva), Cerigo è Cerigotto.



https://co.wikipedia.org/wiki/Lingua_di_ghjallu

A Lingua di ghjallu (o lingua di ghjaddu) (Serapias neglecta) hè un fiore chì
face parte di a famiglia di l'Orchidaceae.

Hè una pianta erbacea bulbosa incù un fustu altu 15-30 cm. U so apparatu
radicale hè custituitu da dui rizotuberi ovoidali. E foglie, lungarine, di
culore verde-turchine, si trasformanu à pocu à pocu versu l'arice di u fustu in
brattee virdicce incù sfumature rossu-viulacee. I fiori, da 3 à 8, sò riuniti in
un'infiuriscenza breve è cumpatta. I sepali, ovatu-lungarini, è i petali, incù
una basa larga è un arice filiforme, formanu un elmu di culore
grisgiu-argintinu, incù nervature rosse. U labellu hè bipartitu in un ipochilu
di culore rossu-brunu, rinchjusu solu in parte da l'elmu tepalicu, incù duie
callusità basale lucichente, nittamente divergente, è un epichilu largu
(20-30 mm x 12-23 mm), à forma di core, di culore varievule da ocru à rossu
salmone, incù una densa lanughjina biancastra.

L'areale di 'ssa spezia d'orchidea hè circuscrittu à a Cruazia, a Grecia,
Corsica, a Francia sudorientale (Pruvenza), è à a fascia tirrenica di Liguria è
Tuscana. A lingua di ghjallu hè rara in Piemonte è in Emilia-Romagna.

A spezia face parte di u gruppu Serapias vomeracea (sizzione Bilamellaria). U
numeru cromusomicu di Serapias neglecta hè 2n=36.

Serapias neglecta pò dà vita à ibridi incù altre spezie di Serapias trà e quale:



https://co.wikipedia.org/wiki/Lavu_di_Melu

U lavu di Melu hè un lavu di Corsica. Hè situatu à una altura di 1710 metri. A
so prufondezza massima hè 16 metri. In a vicinanza, ci hè dinù u lavu di
Capitellu (1930 metri). A so superficia hè 6,2 ettari. Hè cutratu 5 o 6 mesi per
annu. Hè in u lavu di Melu ch'ella nasce a Restonica.

U lavu di Melu hè u più friquentatu è u più visitatu di i lavi di Corsica.
D'istate, ci sò 50000 visitadori.

U lavu di Melu hè situatu annantu à a cumuna di Corti, com'è u lavu di
Capitellu, un lavu di Ninu, u lavu di Goria è u lavu di U Rinosu.

Da Corti, si esce in a dirizzione di a Restonica, annantu à u stradone
dipartimentale D623. Si và sin'à i Pacciali di e Gruttelle. Si suvita dopu,
durante un'ora u stradellu chì và à u la vu di Melu. Si ghjugne prima à
l'anziani pacciali di Melu. Si varca dopu una vadina eppò si ghjugne à
un'alziccia. Dopu ci hè un bivviu è dui itinerarii sò pussibuli per andà sin'à u
lavu. Per u prima itinerairu, si ghjugne à u lavu dopu à esse passatu per un
locu induv'ellu ci hè dui scale metalliche. Incù u secondu itinerairu, si varca
a Restonica.



https://co.wikipedia.org/wiki/Lavu_di_Crenu

U lavu à Crena hè un lavu di Corsica. Hè situatu in a parti suda di u monte
Ritondu. U lavu à Crena si trova à un altezza di 1310 metri, annantu à a cumuna
d'Ortu, sopra u paese di a Soccia. A superficia di u lavu hè 2,4 ettari. A
prufondezza massima hè 6,5 metri. U lavu hè cutratu trè o quattru mesi l'annu.
Ci hè una furesta di largi intornu à u lavu. L'acqua di u lavu hè acita (pH =
6,5).

A partenza si face da u paese di a Soccia. Par andà in a Soccia, si piglia u
stradone dipartimentale D23, dapoi Vicu. Dapoi Aiacciu, si piglia u stadone
dipartimentale D81 eppo u u stadone dipartimentale D70 à parte da Saone. Si
parte versu u lavu da a cima di u paese di a Soccia. Si suvitanu i pannelli è si
pò garà à u parcheghju à a fine di u stradone, ind'edda ci hè una grande croce.
Si suvita dopu u stradellu chì và versu u lavu. 'Ssu stradellu righjunghje dopu
quelle chì vene d'Ortu. Si cuntinueghja è si sbocca in una furesta di pini
larici. In a pineta, ci hè una funtana chì ni esce un' acqua fresca fresca.
Dopu, si sbocca in u lavu. Per andà è vultà, ci vole una ora è mezu. Hè un
stradellu senza difficultà.

Accade à spessu ch'ellu ci fussi una legenda assuciata incù un lavu di Corsica.
Difatti, ci hè una legenda chì face referenza à u lavu di Ninu, u lavu di u
Cintu è u grande lavu d'Oru. Ci hè dinò una legenda assuciatu incù u lavu à
Crena. Siont'è 'ssa legenda, u Diavule vulia fà si un piattatoghju è avaria datu
una martillata trimente. Saria cusì ch'ellu saria natu u lavu à Crena.

U lavu hà una forma guasi ronda, è siont'è un antra legenda, saria a ghjumenta
di u Diavule chì avaria erpiatu annantu à una cota di u fiume vicinu. Saria cusì
chì u lavu hà una forma chì s'assumiglia à quella di l'unghjola di un cavallu.



https://co.wikipedia.org/wiki/Lavu_Baikal

U lavu Baikal (in russiu о́зеро Байка́л, ozero Bajkal, ['ozʲɪrə bʌj'kɑl],
Template:Link audio in mongulu è in buriatu Dalai-Nor, Mari sacru) hè un lavu di
a Siberia miridiunali, divisu frà i tarritorii di l'oblast' di Irkutsk è di a
ripubblica di Buriazia. Hè statu missu sottu a tutela di l'UNESCO com'è
patrimoniu di l'umanità in u 1996. Faci parti di a lista di i Setti maravigli di
a Russia.

U lavu Baikal si stendi annantu à una superficia di 31 722 km², chì ni faci unu
di i piu lava maiori in u mondu par via di a superficia. S'allonga par 636 km da
u nordu à u sudu (hè u sicondu di u mondu par lunghezza dopu u lavu Tanganica),
incù una larghezza media di 48 km (massima 79,4 km). A prufundezza media di u
lavu hè di 744 m, incù un massimu di 1 642 m in a parti cintrali. Sti valori ni
facini à i ghjorna d'oghji u lavu d'acqua dolci più prufondu di u mondu è quiddu
incù u vulumu più maiori (23 615 km³). Cunteni un vulumu d'acqua à pocu pressu
equivalenti à quiddu di i cinqui grandi lava americani missi tutti insemu. Si
stima ch'eddu cunteni circa u 20% di i riservi d'acqua dolci di u pianeta
(esclusi i ghjacciai è i calotti pularii).

U lavu Baikal si stendi in una zona giulugicamenti molta turmintata. Accupa una
zona di sprufundamentu (fossa tittonica) assà prufonda (a criptudiprissioni
ghjunghji à guasi 1 200 m sottu u liveddu di u mari, datu ch'è u liveddu di
l'acqua di u lavu hè à circa 450 m s.l.m.), ed hè circundatu da picculi cateni
muntosi chì si stendini intornu à i so costi: monti di u Baikal, monti di u
Barguzin, monti Primorskij, monti Chamar-Daban, monti Ulan-Burgasy è, à
l'estremità sittintriunali, l'Altupianu Stanovoj.

U lavu Baikal ricevi l'acqui di 336 immissarii, i più maiori essendu u Selenga
(chì nasci in Mongulia), u Barguzin, a Verchnjaja Angara (Angara Supiriori), a
Turka è a Snežnaja'. Pussedi inveci un solu emissariu, l'Angara, par via di u
quali u lavu aliminteghja l'Enisej. U bacinu embrifaru di u lavu Baikal si
stendi annantu à una superficia di circa 557 000 km².

U lavu Baikal si trova in una rigioni incù un clima moltu duru, incù furtissimi
scarti termichi frà i staghjoni estremi. U lavu, incù a so enorma massa d'acqua,
aserciteghja una forti azzioni di mitigazioni di i tampiraturi, incù u risultatu
d'avè inguerni menu freti è istatini più freschi è umiti ch'è i zoni
circustanti. D'inguernu u lavu subisci un impurtantu cunghjilamentu di l'acqui
supirficiali. Sti ghjacci, par via di l'inerzia termica data da a grandi massa
di l'acqua, tendini à furmà si piuttostu tardi (di dicembri) è si sdrughjini
cumplittamenti solu versu maghju.

U lavu hè à spessu battutu da un forti ventu chì hè chjamatu "sarma" da i
pupulazioni lucali, chì pò tuccà i 150 km/h.

Annantu à i spondi di u lavu si sò insidiati parechji cumunità di cridenzi
diffarenti. I riligioni principali sò trè: u "sciamanesimu tibetanu", u
"buddisimu" è a cristianesimu ortudossu chì fù impurtata da i russii dopu ch'è
Kurbat Ivanov avissi scupartu l'acqui di u lavu in u 1643.

U tarritoriu di a Buriazia, chì hè bagnata da u Bajkal par u 60% di a linia
custiera è a so ghjenti, i Buriati, funi annessi à u Statu russiu da i trattati
di u 1689 è di u 1728, quandu i terri intornu à u lavu Bajkal funi siparati da a
Mongulia. Da a mità di u seculu XVII à l'iniziu di u seculu XX, u numaru di
Buriati crisciti da 27 700 à 300 000.

Dopu à l'annissioni di a Buriazia à a Russia a cultura buriata subì l'influenzi
di u buddisimu tibetanu è di a Ghjesgia Cristiana Ortudossa. I Buriati funi par
u più sottuposti à un prucessu d'intigrazioni à usi è custumi tipicamenti russii
chì i purtò à abbandunà à pocu à pocu u numadisimu assuciatu à l'agricultura
itineranti, mentri i Buriati di u livanti (Transbajkal) subitini l'influenza
mongula (ancu oghji parechji gruppi vivini in yurta è sò par a maiò parti
buddhisti). In u Setticentu fù custruitu u prima munasteru buddistu buriatu.



https://co.wikipedia.org/wiki/Kinshasa

Kinshasa (finu à u 3 maghju 1966 Léopoldville o Leopoldstad) hè a capitali è a
cità maiori di a Ripublica Dimucratica di u Congu. Hè a terza grandi aria
metrupulitana di l'Africa dopu à U Cairu è Lagos. In l'urdinamentu
amministrativu di u paesi, Kinshasa hè sii una cità ch'è una pruvincia (in modu
analogu à Parighji in l'urdinamentu francesu, chì hè sii una cità ch'è un
dipartimentu).

Kinshasa hè a siconda cità di lingua francesa à u mondu, dopu à Parighji è
davanti à Montréal. S'è a crescita dimugrafica attuali cuntinueghja in i
prossimi anni, Kinshasa surpassarà Parighji prima di 2020.

Situata à 280 metri, nantu à a riva manca di u fiumu Congu in currispundenza di
u Pool Malebo, di fronti à Brazzaville, capitali di a Ripublica di u Congu.
Posta à i cuurdinati 4 19' 30" Sudu 15 19' 20" Livanti prisenta un clima guasi
tipicamenti equaturiali incù sulamenti valori di accumulu pluviumetricu più
bassi rispettu à i zoni strittamenti equaturiali è un periodu di staghjoni
secca, quist'ultima divuta in prima à a rilativa luntananza di l'Uceanu
Atlanticu (400-450 km in linia d'aria) dispinsadori di umidità.

I tampiraturi medii annuali di l'aria giugrafica in quistioni sò elevati annantu
à valori di 27 gradi (media trà i minimi è i massimi), in parechji rari periodi
i minimi falani appena sottu à i 20 gradi parmittendu un pocu di rinfriscamentu,
sippuri incù sempri minori friquenza ancu in a stessa metropuli cungulesa si
poni avè notti più freschi, quantunqua un' parcintuali dirisoriu duranti tuttu
un annu.

Fù fundata da Henry Morton Stanley in u 1881 incù u nomu di Léopoldville, in
onori di u suvranu belgicu Leopoldu II, appena un annu dopu ch'è u so rivali in
l'esplurazioni di u fiumu Congu, Pietro Savorgnan di Brazzà, avissi fundatu
Brazzaville nantu à a riva opposta di u fiumu. L'impurtanza strategica di
l'insidiamenti era divuta à u fattu ch'è u padulu di Malebo, chì sipara i dui
cità, hè u puntu à parta da u quali u fiumu Congu diventa navighevuli prucidendu
versu l'internu di u cuntinenti. Par avè accessu à tuttu u bacinu di u Congu,
dunqua, era nicissariu di pruceda via terra solu finu à Malebo, dopu ch'è era
pussibuli pruceda (moltu più faciuliamenti) via fiumu.

À 1898 ricodda u cumplitamentu di a strada farrata diretta versu a cità custiera
di Matadi. Quandu, in l'anni vinti, a capitali di u Congu Belgicu fù spustata da
Boma à Léopoldville, crisciti di suttrattu: à mità di l'anni trenta l'abitanti
erani circa 40.000, 2.500 di i quali erani auropei; a pupulazioni stimata di u
1945 era para à 100.000 abitanti, è à l'iniziu di l' anni cinquanta l'abitanti
erani 250.000, trà i quali ci erani 15.000 auropei. À quidd'ebbica ricodda a
fundazioni di l'università amministrativamenti aggrigata à l'università di
Lovanio.

Prima di l'indipindenza, Léopoldville era custituita da dui parti distinti, a
cità di l'auropei è quidda africana chjamata Quartier Indigène. I residenti
aviani bisognu di un parmissu spiciali par entra in i diversi parti di a cità
dopu 21.00 ori di sera. In u 1950 fù custruitu u stadiu. In 1960 Lépoldville
avia circa 400.000 abitanti, è era a più pupulosa cità di l'Africa cintrali.
Dopu à a presa di puteri da parti di Mobutu Sese Seko (1965) Léopoldville fù
rinuminata Kinshasa, da u nomu di un picculu paesi chì si truvava in i circonda
di a cità.

Kinshasa hè ancu un attivu centru industriali è custituisci u maiò portu
fluviali di l'Africa, capilinea di a strada farrata è di l'oleudottu par Matadi.



https://co.wikipedia.org/wiki/Grandi_Muraglia_Chinesa

A Grandi Muraglia Chinesa (o Grande Muraglia Chinese) (in chinesu tradiziunali
長城 in chinesu simplificatu 长城 in pinyin Wànlǐ Chángchéng), nota in China com'è
Wanli changcheng (Grandi muraglia di 10.000 Lǐ), cunsisti in una lunghissima
seria di mura edificati in l'oghjinca China. A so custruzzioni cuminciò in u III
seculu a.C. (circa 215 a.C.) par vulè di l'impiratori Qin Shi Huangdi, u stessu
à u quali si devi u cusiddittu Asercitu di terracotta di Xi'an è u sempri
inviulatu tumulu sipulcrali. Divia serva à cuntena l'incursioni di i populi
cunfinanti, in particulari di i Mongoli, ma ùn si svilò micca moltu efficaci,
parchì l'invasori riisciani à spessu à sfruttà i punti debuli rapprisintati da i
porti chì, assulutamenti, a muraglia divia avè. Nonostanti u nomu chinesu (u Lǐ
hè una misura chì currispondi à circa 500 metri) a lunghezza di a muraglia hè
stata, finu à pocu tempu fà, cunsidarata di 6 350 chilomitri incù altezzi
variabili. In u 2009, da i misurazioni uttinuti incù più ricenti strumintazioni
tecnulogichi (raghji infrarossi, GPS) a Grandi Muraglia saria longa 8 851,8
chilomitri, veni à dì circa 2 500 chilomitri in più di quiddi stimati innanzi.
St'ultimu datu saria smintitu da più ricenti misurazioni chì stimani in
21.196,18 km a lunghezza tutali di a Grandi Muraglia Chinesa. Hè stata
dichjarata da l'UNESCO patrimoniu di l'umanità in u 1987. Hè stata insirita in u
2007 frà i setti maraviglii di u mondu mudernu. A visibilità da a Luna fù spessu
indicata com'è l'unica opara umana visibili da u spaziu (o tuttu à fattu da a
Luna), un'affirmazioni chì, bench'è sughjistiva, hè priva d'ogni fundamentu. U
mutivu hè moltu simplici: ancu s'edda hè longa 21.000 chilomitri circa, una
misura tiuricamenti distinguibili da u spaziu, a Grandi Muraglia hè parò larga
menu di 10 metri, par via di cunsiquenza ghjà à una cintunara di chilomitri
d'altezza, è à maiò raghjoni da migliaia o cintunara di migliaia di chilomitri,
saria cumplittamenti à u di fora di u puteri risulutivu di l'ochji umanu.
Effettivamente, molti astrunauti ani rifiritu à u quartieri generali di a NASA
di ùn avè mai nutatu a sarpighjanti custruzzioni, s'eddi ùn usavani micca u
telescopiu. Si pudaria distingua forsi da u paisaghju à ochji nudu in cundizioni
eccezziunali di visibilità. In ogni casu, da a Luna hè assulutamenti impussibili
di veda la, apposta ch'è à quidda distanza a Terra apparisci com'è una
"maravigliosa sferula, principalamenti bianca, incù un pocu di turchinu è calchì
zona giadda è uccasiunalamenti un pocu di vegetazioni verdi".

U ghjocu da tola di u Mahjong, invintatu in u XIX seculu, cilibreghja a
custruzzioni di a Grandi Muraglia grazia à tisseri particulari in avoriu è bambù
simili à mattuncini (i stessi usati in u sulitariu). I primi fasi di u ghjocu sò
a custruzzioni di a muraglia è l'apartura di a breccia.

U scrittori praghesu Franz Kafka s'hè ispiratu di a Grandi Muraglia in u so
frammentu in prosa intitulatu da Max Brod Duranti a custruzzioni di a muraglia
chinesa (Beim Bau der chinisischen Mauer).



https://co.wikipedia.org/wiki/Galluresu

U gadduresu (o gallurese) (nomu nativu gadduresu /gaɖːu'rezu/) hè una lingua
parlata in Gaddura, in u nord'estu di a Sardegna. U statutu di 'ssa lingua hè in
dibattitu frà i linguisti: certi u cunsidarighjani com'è un dialettu sardu,
d'altri u cunsidarighjani com'è un dialettu corsu, è d'altri vidini u gadduresu
com'è una lingua sputica, un dia-sistemu sardu-corsu, è chì cumporta parechji
varianti. U gadduresu s'assumiglia assà (com'è u sicilianu) à u dialettu
pumuntincu parlatu in a Corsica Suttana, inde i circondi di Sartè è di l'Alta
Rocca; ma ci sò dinò impurtanti diffarenzi di vucabulariu, di grammatica è di
pronuncia (si stima chì 20% di u vucabulariu di u gadduresu hè derivatu da u
sardu luguduresu). A so ducumintazioni littararia più antica hè di i primi
dicennii di u Seculu XVIII è hè cumposta da puisii è canzoni. Ma da u studiu di
parichji ducumenti bassu-medievali si pò purtà in daretu a so nascita - omancu
in i so fundamenti - à i primi dicennii di u Seculu XV.

A traccia di u sardu luguduresu hè bedda chjara in u lessicu gadduresu, indù si
stima ch'è ni cumponi pocu menu di 20%, mentri a prununcia, a sintassa è a
gramatica sò tipicamenti corsi. A lingua gadduresa apparteni, à tempu cù u
sassaresu, à u gruppu di lingui corsu-sardi.

À i ghjorna d'oghji, u gadduresu hè cunsidaratu da l'Unesco una lingua
minacciata di sparizioni.

U gadduresu hè parlatu in i cumuni è paesi di a pruvincia di Tarranoa-Tempiu è
Sassari: Tempiu, Alzachena, Caragnani, Agghju, Bultigghjata, Lungoni, A
Matalena, Locusantu, Palau, Aglientu, Trinitài d'Agultu è Vignola, Telti,
Badesi, Viddalba (SS), Sant'Antoni di Gaddura, Loiri Poltu Santu Paulu, è Santu
Tiadoru (OT). Fora da i cunfini storichi di a Gaddura, hè parlatu à Erula (SS),
è, incù u dialettu castiddanesu, in i cumuni di Vaddidoria (SS) (Codaruina) è
Santa Maria di Cucina (SS) ma eppuri hè spartu in parti di i cumuna sardofuni di
Budoni è Perfugas (SS). A variità parlata annant'à l'isula di A Matalena
(Isulanu) hè cunsidarata da certi comu un dialettu Corsu sputicu, par via di
carattiristichi cumuni à u corsu ughjincu, comu a mancanza di rutacisimu
cunsunanicu "r" -> "l" è l'articuli in "u" e "i". Bench'è cumpresi in a Gaddura,
inveci, Tarranoa, Luras, Padru, è Monti sò paesi sturicamenti di lingua sarda
luguduresa, com'è una parti di u tarritoriu di Golfu Aranci. I varianti parlati
in Casteddu Sardu (SS) è in u nordu di l'Anglona à Sedini (SS), La Muddizza è La
Ciaccia di Vaddidoria (SS) sò dialetti mizani trà u gadduresu è u sassaresu, cù
influenzi maiori da parti di 'ss'ultimu.

Ghjà in ebbica rumana stavani in Gaddura pupulazioni chjamati corsi, chì
parichji idantifichighjani incù l' abitanti di a Corsica, bench'è sta tiuria ùn
fussi sturicamenti micca accirtata. In ebbica mediuevali in u Ghjudicatu di
Gaddura l'elementu linguisticu duminanti era u sardu, a lingua "naziunali"
aduprata in l'antichi atti ufficiali di u Ghjudicatu. Di stu substratu
urighjnariu sardu sò oghji firmati tracci in i dui isuli linguistichi luguduresi
di Luras è Olbia è in parichji tuponimi gadduresi (i stessi nomi di
Gortiglata/Bortigiadas, Agios/Aggius, Nuches/Nugues/Nuchis, Luras,
Calanjanos/Calangianus). Dapoi 1100 s'aghjunghjini influssi pisani (sii in
Gaddura ch'è in u Sassaresu) è ghjinuvesi (soprattuttu à Sassari) chì
s'affiancani in l'amministrazioni di i guverni ghjudicali fin'à 1300, quandu u
rughjonu hè cunquistatu da i catalanu aragunesi ed hè righjistrata una forti
prisenza di ghjenti corsa in tutta a Sardegna, in particulari in Gaddura, à
Castelgenovese è à Sassari. In l'anni cumpresi trà 1347-48 è 1400 a Gaddura si
spupulighja dopu à un'epidemia di pesta è incursioni pirateschi è cumencia cusì
a ghjunta di massa di famiddi da u sudu di a Corsica (tandu duminiu ghjenuvesu)
cù i so' dialetti urali (ghjà in Corsica fortementi influinzati da u pisanu è da
u ghjenuvesu). Hè di u periodu trà 1445 è 1470 l'epigrafa di a ghjesgia di Santa
Vittoria di u Sassu, in i campagni trà Erula è Perfugas (SS), primmu testu
scrittu in gadduresu ("OPerAIU | MALU E FO | rA / LErIMITA"). A mità di u XVI
seculu a campagna gadduresa hè ducumintata com'è oramai chjaramenti abitata da
corsi, in quiddi stallazioni carattiristichi di Gaddura, cunnisciuti com'è
"stazzi") è duranti u '600 i pupulazioni corsofuni si spustoni à pocu à pocu
versu i paesi di a Gaddura urighjnariamenti di lingua sarda. Di 1683 sò i primi
cumpunimenti scritti in un canzuneri ispanu-sardu duranti a festa di a Verghjni
di Locusantu è allucati in a Bibliuteca di Brera à Milanu, è, sii puri in
l'incertezza di l'ortugrafia, prisenta carattaristichi medii trà u gadduresu è u
sassaresu , a cunferma di a cumuna urighjina è u strittu liamu cù a puisia corsa
di l'Altu Taravu è l'Alta Rocca (Suta un arboru fioriddu/ si dormia la donna
mia/ et tant'era addormentada/ que isvillar no si podia/ et yo i tocay lu pedi/
et issa mi disse a'a'/ et amuri si mi uoy bene/ un altru pocu piu en goba tua).
In u XVIII seculu, sapemu, grazia à i studii di u giugrafu francesu Maurice Le
Lannou chì a Gaddura fù ripupulata par trè quarti da Corsi è u cuntrabbandu cù a
vicina isula accresci a pupulazioni di i paesi di l'alta Gaddura (in particulari
Tempiu. À 1706 ricodda u dittu Pa’ noi non v’ha middori, non impolta u ch’ha
vintu, o sia Filippu Quintu o Càrralu imperadori!. Tandu a Gaddura - conta solu
7 cumuni (Tempiu, Tarranoa, Bultigghjata, Agghju, Nuchisi, Luras, Caragnani) di
cui 6 con centro nella Gallura interna. Incù Gavinu Pes (1724-1795) u gadduresu
hà oramai raghjuntu maturità è dignità littararia. Annant'a l'isula di A
Madalena u dialettu "isulanu" hè purtatu in u XVIIII seculu dirittamenti da
piscadori è pastori corsi da a Corsica suttana in circa di tarri par fa pascia u
so bistiamu.

Prunomi è aghjittivi pussessivi: méu/mé, tòiu/tò, sòiu/sò, nostru, vostru,
sòiu/sò

Prunomi è aghjittivi dimustrativi: chistu-chisti (quistu-quisti),
chissu-chissi(quissu-quissi), chiddu-chiddi (quiddu-quiddi)

Verbi: I verbi ani trè cunghjugazioni (-à, -é, -ì). A struttura di i verbi hè
simili à quidda corsa, cù calchì diffarenza in a terza cunghjugazioni. Com'è u
corsu è à diffarenza di u sardu u gadduresu manteni l'usu parlatu di u passatu
rimotu ancu s'eddu si ni mudifichighja a struttura avvicinendu la à quidda di
l'anticu tempu sardu luguduresu oghji in disusu.

Cunghjugazioni in -ì - Verbu timì (tema): Sta cunghjugazioni cumprendi in virità
dui cunghjugazioni cuntinuatrici di parti di i verbi in -ere (currispundenti à u
diffarenti esitu -e/-a in corsu): "timì" (tema), "biì" (bia), "cridì" (creda),
"currì" (corra), "muì" (mova), "nascì" (nascia), "punì" (pona), "ridì" (rida),
"vindì" (venda); cumprendi ancu l'esiti di -ire (l'esitu in corsu hè listessu à
quiddu gadduresu): "finì", "apparì", "custruì", "cuprì", "dì", "drummì",
"fugghjì", "murì", "riscì", "suffrì" ;

Numari : unu, dui, tre, cattru, cincu, sei, setti, ottu, noi, deci, undici,
dodici, tredici, cattoldici, chindici, sedici, dicessetti, diciottu, dicennoi,
vinti, ..., trinta, caranta, cincanta, ..., centu, duicentu, ..., middi,
duimilia, ...;

Ghjorna : luni (luni), malti (marti), màlcuri (marcuri), ghjoi (ghjovi), vènnari
(vennari), sabbatu (sabatu), duminica (duminica);

Mesi : ghjinnagghju, friagghju, malzu, abrili, magghju, lampata, agliola, aùstu,
capidannu, Santigaini, Sant'Andria, Natali. (quisti ultimi formi tradiziunali,
liati à la cultura agricula, in lu linguaghju quotidianu tendini à essa
rimpiazzati da ghjugnu, luddu, sittembri, uttobri, nuvembri, dicembri);

Staghjoni : branu/primmaéra (branu, primavera), statiali/istati (istati),
vagghjimu/ottùgnu (vaghjimu), invarru/varru (invernu);

Culori : biancu/canu/ant.albu [biancu], nieddu [nieddu, neru], ruiu/ant.russu
[russu], giallu/grogu [giaddu], biaittu/blu [blu], tulchinu [turchinu], veldi
[verdi], grisgiu/canu/murru [grisgiu], biaittògnu/purpurinu [purpurinu],
aranciu/aranciò [aranciu], marrò/castagnu [castagnu].

Hè parlata dinò in a marina di Santu Tiadoru à Vignola cù picculi diffarenzi di
prununcia è in calchì parola trà Alta è Bassa Gaddura tantu chì i citatini di
Tempiu è Caragnani à spessu ùn esitighjani micca à fà rimarcà à i gadduresi di a
bassa Gaddura (anticamenti ditti pasturini) a so manera - à i so arichji -
grussulana di parlà, par via di a prununcia è di i sprissioni;

Asempiu di gadduresu in tutti i so variazioni, di un auguriu à i sposi, cù in
nirettu i diffarenzi rispettu à u gadduresu cumunu:

La più bedda di Gaddura (Nostra Signora di Locusantu, Regina di Gaddura) di
Ciccheddu Mannoni:



https://co.wikipedia.org/wiki/Gallurese

U gadduresu (o gallurese) (nomu nativu gadduresu /gaɖːu'rezu/) hè una lingua
parlata in Gaddura, in u nord'estu di a Sardegna. U statutu di 'ssa lingua hè in
dibattitu frà i linguisti: certi u cunsidarighjani com'è un dialettu sardu,
d'altri u cunsidarighjani com'è un dialettu corsu, è d'altri vidini u gadduresu
com'è una lingua sputica, un dia-sistemu sardu-corsu, è chì cumporta parechji
varianti. U gadduresu s'assumiglia assà (com'è u sicilianu) à u dialettu
pumuntincu parlatu in a Corsica Suttana, inde i circondi di Sartè è di l'Alta
Rocca; ma ci sò dinò impurtanti diffarenzi di vucabulariu, di grammatica è di
pronuncia (si stima chì 20% di u vucabulariu di u gadduresu hè derivatu da u
sardu luguduresu). A so ducumintazioni littararia più antica hè di i primi
dicennii di u Seculu XVIII è hè cumposta da puisii è canzoni. Ma da u studiu di
parichji ducumenti bassu-medievali si pò purtà in daretu a so nascita - omancu
in i so fundamenti - à i primi dicennii di u Seculu XV.

A traccia di u sardu luguduresu hè bedda chjara in u lessicu gadduresu, indù si
stima ch'è ni cumponi pocu menu di 20%, mentri a prununcia, a sintassa è a
gramatica sò tipicamenti corsi. A lingua gadduresa apparteni, à tempu cù u
sassaresu, à u gruppu di lingui corsu-sardi.

À i ghjorna d'oghji, u gadduresu hè cunsidaratu da l'Unesco una lingua
minacciata di sparizioni.

U gadduresu hè parlatu in i cumuni è paesi di a pruvincia di Tarranoa-Tempiu è
Sassari: Tempiu, Alzachena, Caragnani, Agghju, Bultigghjata, Lungoni, A
Matalena, Locusantu, Palau, Aglientu, Trinitài d'Agultu è Vignola, Telti,
Badesi, Viddalba (SS), Sant'Antoni di Gaddura, Loiri Poltu Santu Paulu, è Santu
Tiadoru (OT). Fora da i cunfini storichi di a Gaddura, hè parlatu à Erula (SS),
è, incù u dialettu castiddanesu, in i cumuni di Vaddidoria (SS) (Codaruina) è
Santa Maria di Cucina (SS) ma eppuri hè spartu in parti di i cumuna sardofuni di
Budoni è Perfugas (SS). A variità parlata annant'à l'isula di A Matalena
(Isulanu) hè cunsidarata da certi comu un dialettu Corsu sputicu, par via di
carattiristichi cumuni à u corsu ughjincu, comu a mancanza di rutacisimu
cunsunanicu "r" -> "l" è l'articuli in "u" e "i". Bench'è cumpresi in a Gaddura,
inveci, Tarranoa, Luras, Padru, è Monti sò paesi sturicamenti di lingua sarda
luguduresa, com'è una parti di u tarritoriu di Golfu Aranci. I varianti parlati
in Casteddu Sardu (SS) è in u nordu di l'Anglona à Sedini (SS), La Muddizza è La
Ciaccia di Vaddidoria (SS) sò dialetti mizani trà u gadduresu è u sassaresu, cù
influenzi maiori da parti di 'ss'ultimu.

Ghjà in ebbica rumana stavani in Gaddura pupulazioni chjamati corsi, chì
parichji idantifichighjani incù l' abitanti di a Corsica, bench'è sta tiuria ùn
fussi sturicamenti micca accirtata. In ebbica mediuevali in u Ghjudicatu di
Gaddura l'elementu linguisticu duminanti era u sardu, a lingua "naziunali"
aduprata in l'antichi atti ufficiali di u Ghjudicatu. Di stu substratu
urighjnariu sardu sò oghji firmati tracci in i dui isuli linguistichi luguduresi
di Luras è Olbia è in parichji tuponimi gadduresi (i stessi nomi di
Gortiglata/Bortigiadas, Agios/Aggius, Nuches/Nugues/Nuchis, Luras,
Calanjanos/Calangianus). Dapoi 1100 s'aghjunghjini influssi pisani (sii in
Gaddura ch'è in u Sassaresu) è ghjinuvesi (soprattuttu à Sassari) chì
s'affiancani in l'amministrazioni di i guverni ghjudicali fin'à 1300, quandu u
rughjonu hè cunquistatu da i catalanu aragunesi ed hè righjistrata una forti
prisenza di ghjenti corsa in tutta a Sardegna, in particulari in Gaddura, à
Castelgenovese è à Sassari. In l'anni cumpresi trà 1347-48 è 1400 a Gaddura si
spupulighja dopu à un'epidemia di pesta è incursioni pirateschi è cumencia cusì
a ghjunta di massa di famiddi da u sudu di a Corsica (tandu duminiu ghjenuvesu)
cù i so' dialetti urali (ghjà in Corsica fortementi influinzati da u pisanu è da
u ghjenuvesu). Hè di u periodu trà 1445 è 1470 l'epigrafa di a ghjesgia di Santa
Vittoria di u Sassu, in i campagni trà Erula è Perfugas (SS), primmu testu
scrittu in gadduresu ("OPerAIU | MALU E FO | rA / LErIMITA"). A mità di u XVI
seculu a campagna gadduresa hè ducumintata com'è oramai chjaramenti abitata da
corsi, in quiddi stallazioni carattiristichi di Gaddura, cunnisciuti com'è
"stazzi") è duranti u '600 i pupulazioni corsofuni si spustoni à pocu à pocu
versu i paesi di a Gaddura urighjnariamenti di lingua sarda. Di 1683 sò i primi
cumpunimenti scritti in un canzuneri ispanu-sardu duranti a festa di a Verghjni
di Locusantu è allucati in a Bibliuteca di Brera à Milanu, è, sii puri in
l'incertezza di l'ortugrafia, prisenta carattaristichi medii trà u gadduresu è u
sassaresu , a cunferma di a cumuna urighjina è u strittu liamu cù a puisia corsa
di l'Altu Taravu è l'Alta Rocca (Suta un arboru fioriddu/ si dormia la donna
mia/ et tant'era addormentada/ que isvillar no si podia/ et yo i tocay lu pedi/
et issa mi disse a'a'/ et amuri si mi uoy bene/ un altru pocu piu en goba tua).
In u XVIII seculu, sapemu, grazia à i studii di u giugrafu francesu Maurice Le
Lannou chì a Gaddura fù ripupulata par trè quarti da Corsi è u cuntrabbandu cù a
vicina isula accresci a pupulazioni di i paesi di l'alta Gaddura (in particulari
Tempiu. À 1706 ricodda u dittu Pa’ noi non v’ha middori, non impolta u ch’ha
vintu, o sia Filippu Quintu o Càrralu imperadori!. Tandu a Gaddura - conta solu
7 cumuni (Tempiu, Tarranoa, Bultigghjata, Agghju, Nuchisi, Luras, Caragnani) di
cui 6 con centro nella Gallura interna. Incù Gavinu Pes (1724-1795) u gadduresu
hà oramai raghjuntu maturità è dignità littararia. Annant'a l'isula di A
Madalena u dialettu "isulanu" hè purtatu in u XVIIII seculu dirittamenti da
piscadori è pastori corsi da a Corsica suttana in circa di tarri par fa pascia u
so bistiamu.

Prunomi è aghjittivi pussessivi: méu/mé, tòiu/tò, sòiu/sò, nostru, vostru,
sòiu/sò

Prunomi è aghjittivi dimustrativi: chistu-chisti (quistu-quisti),
chissu-chissi(quissu-quissi), chiddu-chiddi (quiddu-quiddi)

Verbi: I verbi ani trè cunghjugazioni (-à, -é, -ì). A struttura di i verbi hè
simili à quidda corsa, cù calchì diffarenza in a terza cunghjugazioni. Com'è u
corsu è à diffarenza di u sardu u gadduresu manteni l'usu parlatu di u passatu
rimotu ancu s'eddu si ni mudifichighja a struttura avvicinendu la à quidda di
l'anticu tempu sardu luguduresu oghji in disusu.

Cunghjugazioni in -ì - Verbu timì (tema): Sta cunghjugazioni cumprendi in virità
dui cunghjugazioni cuntinuatrici di parti di i verbi in -ere (currispundenti à u
diffarenti esitu -e/-a in corsu): "timì" (tema), "biì" (bia), "cridì" (creda),
"currì" (corra), "muì" (mova), "nascì" (nascia), "punì" (pona), "ridì" (rida),
"vindì" (venda); cumprendi ancu l'esiti di -ire (l'esitu in corsu hè listessu à
quiddu gadduresu): "finì", "apparì", "custruì", "cuprì", "dì", "drummì",
"fugghjì", "murì", "riscì", "suffrì" ;

Numari : unu, dui, tre, cattru, cincu, sei, setti, ottu, noi, deci, undici,
dodici, tredici, cattoldici, chindici, sedici, dicessetti, diciottu, dicennoi,
vinti, ..., trinta, caranta, cincanta, ..., centu, duicentu, ..., middi,
duimilia, ...;

Ghjorna : luni (luni), malti (marti), màlcuri (marcuri), ghjoi (ghjovi), vènnari
(vennari), sabbatu (sabatu), duminica (duminica);

Mesi : ghjinnagghju, friagghju, malzu, abrili, magghju, lampata, agliola, aùstu,
capidannu, Santigaini, Sant'Andria, Natali. (quisti ultimi formi tradiziunali,
liati à la cultura agricula, in lu linguaghju quotidianu tendini à essa
rimpiazzati da ghjugnu, luddu, sittembri, uttobri, nuvembri, dicembri);

Staghjoni : branu/primmaéra (branu, primavera), statiali/istati (istati),
vagghjimu/ottùgnu (vaghjimu), invarru/varru (invernu);

Culori : biancu/canu/ant.albu [biancu], nieddu [nieddu, neru], ruiu/ant.russu
[russu], giallu/grogu [giaddu], biaittu/blu [blu], tulchinu [turchinu], veldi
[verdi], grisgiu/canu/murru [grisgiu], biaittògnu/purpurinu [purpurinu],
aranciu/aranciò [aranciu], marrò/castagnu [castagnu].

Hè parlata dinò in a marina di Santu Tiadoru à Vignola cù picculi diffarenzi di
prununcia è in calchì parola trà Alta è Bassa Gaddura tantu chì i citatini di
Tempiu è Caragnani à spessu ùn esitighjani micca à fà rimarcà à i gadduresi di a
bassa Gaddura (anticamenti ditti pasturini) a so manera - à i so arichji -
grussulana di parlà, par via di a prununcia è di i sprissioni;

Asempiu di gadduresu in tutti i so variazioni, di un auguriu à i sposi, cù in
nirettu i diffarenzi rispettu à u gadduresu cumunu:

La più bedda di Gaddura (Nostra Signora di Locusantu, Regina di Gaddura) di
Ciccheddu Mannoni:



https://co.wikipedia.org/wiki/Gabbianu_cumunu

L' Acula marina (Larus michahellis) hè un acellu chì face parte di a famiglia di
i Laridae. Ind'è l'adultu, u spinu è l'ale sò grisge. E patte sò gialle. U
bizzicu hè giallu. L'ochji sò chirchjati rossu. Ci hè puchissimu dismurfisimu
sessuale. I ghjovani sò piu bruni, cù u bizzicu più scuri è e patte à spessu
rusuline. L'acula marina hè alta 58-68 cm. A so apertura alare hè 130-160 cm.
Pesa trà 700 è 1300 grammi.

L'acula marina hè prisente annantu à u litturale è tutte l'isule di l'area di u
Mare Terraniu, ma dinù annantu à u litturale atlanticu, da u Maroccu à a
Brittania. Difatti, l'acula marina hè u più acellu marinu cumunu in l'areale di
u Mare Terraniu, incù guasi 120 000 coppii arrighjunati in u mediterraniu
occidentale.

L'acula marina era in traccia di sparisce à u principu di u seculu XX, ma dipoi
qualchì dicenniu, a so populazione hà crisciutu di manera impurtanta, à tal'
puntu chì 'ssa spezia hè cunsiderata qualchì volta cum'è una spezia troppa
abbundente è priculosa per l'altre spezie. Difatti, l'acule marine anu
cumincitatu dipoi parechji anni à arrighjunisce si ancu in e cità è vicinu à i
fiumi.

L'acula marina manghja picculi pesci, piulaconi d'acelli è cadaveri. Hè
cacciadore è piscadore. Purtroppu, 'ssu acellu hè statu capace di cambià u so
modu di nutrisce si, andendu ancu à circà u so cibu in i rumenzuli. Si
cunsidereghja ch'ellu hè 'ssu cambiamentu chì hà incausatu a crescita recente di
a populazione d'acule marine.

L'acula marina hè prisente è abbundente in Corsica. Hè ancu chjamata gabbianu
cumunu. Parte è più si trovanu annantu à l'isulotti di Corsica è u litturale. E
culonie più impurtante d'acule marine sò situate (Thibault 1983) annantu à
facciata uccidentale cum'è in Scandula, l'Isule Sanguinare, l'Isule Lavezzi è
l'Isule Cerbicale. Frà 1977 è 1980, 2250 acelli sò stati cuntati, spartuti in 33
culonie (Thibault 1983). Ci n'hè moltu più avà è niente ch'è per a rigione
d'Aiacciu, si stima chì ci hè 1000 coppii d'acule marine. Durante l'annu, ci sò
dinù e visite di parechje acule marine chì venenu da u steriore, è chì si ne
stanu annantu à i stagni di a Costa orientale è ancu in i porti. À tempi
muderni, s'hè custatatu chì l'acule marine vanu à nutrisce si in i ruminzulaghhi
di l'interiori, è ponu cullà cusì sin'à 800 metri. À i ghjorni d'oghje, ci hè
ancu u pinseru chì 'ssu accriscimentu di a populazione d'acule marine
incauseghja parechji prublemi. Unu di 'ssi prublemi per l'attività umani hè u
risicu d'accidente incù un aviò o un elicottreru. Ma ci sò dinù altri prublemi
incù a fauna è a flora di l'isula, è in particulare incù l'aviafauna è una
spezia rarissima: l'acula marina corsa (larus audouinii): quella soffre di 'ssa
abundenza d'acule marine, perchè li pò manghjà i so ovi o i so piulaconi, ma li
pò ancu catturà e so prede.

Accade chì l'acula marina fussi mintuvata in u cantu o in a litteratura corsa.
Per esempiu:



https://co.wikipedia.org/wiki/Furchi_di_Bavedda

I Furchi di Bavedda (o Forche di Bavella) sò un situ naturali di prima trinca di
Corsica. Duminighjani a foci di listessu nomu à un'altezza di 1218 metri,
cullighendu l'Alta Rocca à a costa uriintali di a Corsica. U massicciu hè menu
altu è eppuri beddu più friquintatu ch'è quiddu di i Penni Russi. U situ hè
carattarizatu da pinzalona frastagliati, da grandi muraddi rucciosi è da pina
storti da u ventu.

À u cori di u massicciu di Bavedda, si trovani i setti punti d'Asinau (i furchi
di Bavedda, anticamenti annumarati da sudu à nordu) :

U massicciu di Bavedda in u so insemu culminighja unu pocu più à u nordu, in a
Punta 'llu Furneddu è à a Muvrareccia, tremindù à un'altezza di 1899 metri. Hè
duminatu da a vetta maiori di a rigioni, l'Alcudina (2134 metri), è si stendi da
a furesta di Tova à u nordu (annantu à a cumuna di U Sulaghju) insin'à u Monti
Calva (1381 metri) à u sudu, à a limita di u massicciu di l'Uspidali, è guasgi
sin'à Conca è u mari à livanti.

Da l'Alcudina à a foci di Bavedda, u GR 20, dopu à avè righjuntu u rifughju
d'Asinau (1536 m), si passa à u pedi di i furchi in a vaddi di u Rizzanesu
(Asinau) ma una varianti ditta "alpina" parmetti d'avvicinà si di i furchi di
Bavedda, via a Bocca 'llu Pargulu (1662 metri). Dopu à a foci di Bavedda, u
stradeddu cumencia a so falata versu Conca, via a Foci Finosa (1206 metri) è u
rifughju di i Paliri (1055 metri), à u pedi di a Punta Tafunata di i Paliri
(muntagna tafunata com'è u so nomu l'evuchighja, com'è u Capu Tafunatu, 1312
metri).

In a foci di Bavedda, à calchì metru di u stradonu, annantu à a larga
rimpianata, si drizza in cima à una mora di petri a statua di a Signora di i
Nivi. Ci hè dinò a Purcaraccia, fiumiceddu celebru incù i so pisci è i so
bagnatoghji naturali. A partenza di u stradeddu, à circa 8 kilomitri, annantu à
u stradonu D268 in dirizzioni di Sari è Sulinzara.

I lucalità di Quenza, Zonza è Conca sò disposti in un arcu di chjerchju à u
sudupunenti di a foci di Bavedda.



https://co.wikipedia.org/wiki/Ferdinando_Magellanu

Ferdinando Magellanu (purtughesu: Fernão de Magalhães; spagnolu: Fernando de
Magallanes; Sabrosa, 17 uttrovi 1480 - Mactan, 27 aprili 1521) hè statu un
espluratori è navigatori purtughesu. Intrapresi a prima circunnavigazioni di u
globu à u sirviziu di a curona spagnola. Fù u prima à parta da l'Auropa versu
Punenti direttu in Asia è u prima auropeu à navigà in l'Uceanu Pacificu. A
storia di u so viaghju hè parvinuta par via di a tistimunianza di un so omu
d'armi, u vicintinu Antonio Pigafetta, chì cunsacrò u restu di a so vita à
mantena viva a mimoria di Magellanu è di a so impresa.

Ferdinando Magellanu nascì in una famiglia aristucratica impuvarita di Sabrosa
in a pruvincia di u Trás-os-Montes, in u Portugallu sittintriunali. U so babbu,
Pedro Rui de Magalhães, spusatu incù Alda des Mesquita, era u merri di u paesi.
Magellanu avia un frateddu, Diego de Sousa, è una suredda, Isabel.

À l'ità di deci anni Magellanu persi i so parenti. Dui anni dopu, suvitendu u
frateddu, divintò pagiu à a corti di u rè Ghjuvanni II à Lisbona. Quì guditi di
a ghjinirosa educazioni risirvata à i ghjovani nobili di l'ebbica. In u 1505, à
25 anni, fù spiditu in India, induva sirvì sottu u vicirè Francisco de Almeida.
Prestu si miritò una minzioni par avè svintatu un ammutinamentu è salvatu viti
umani. Da u 1506 participò à una spidizioni diretta à l'Isuli di i Spezii. In u
corsu di sta spidizioni si vadagnò a prumuzioni à capitanu (1510), ma pocu dopu
persi dighjà u brivettu di capitanu par essa si alluntanatu incù a so navi da a
fluttiglia par circà novi terri più à livanti. Sottu à u cummandu di Alfonso de
Albuquerque participò à a cunquista di u strategicu portu di Malacca in
l'oghjinca Malesia.

Turratu in patria, participò in u 1513 à una spidizioni in u Maroccu, induva
combattì in a battaglia di Azamor, ripurtendu a lisioni di un vinochju. Fù
successivamenti accusatu di avè intrattinutu cummerci incù i musulmani: par via
di quissa u 15 maghju 1514 purtò à u so licinziamentu incù disunori da u
sirviziu par a curona purtughesa.

In u stessu periodu Magellanu intrì in pussessu di una carta giugrafica chì
iputizava un passaghju versu l'Uceanu Pacificu pocu più à sudu di u Rio de a
Plata. Si cunvinsi di pudè in stu modu truvà una via par l'Asia più brevi di
quidda intornu à l'Africa. Quista avaristi parmissu di scopra un passaghju à
sudu-punenti di culligamentu di l'Atlanticu incù u Pacificu. Tali passaghju,
ritinutu giugraficamenti prubabili ma di u quali nissunu avia nutizia tuttu à
fattu sicura, aiani imaginatu da tempu i cartografi.

In rialità, u scopu strategicu di a spidizioni saristi statu quiddu di circà una
nova via marittima par l'Isuli di i Spezii, in l'arcipelagu Indunisianu di i
Molucchi, evitendu l'avvinta di l'Africa, di a quali i porti uccidintali è
miridiunali erani tutti in mani à u Portugallu. S'è pussibuli, si saristi divutu
ancu pruvà ch'è i Molucchi si truvavani effittivamenti à punenti di
l'antimiridianu di a linia di dimarcazioni chì, sicondu i trattati, dividia i
zoni di influenza è pussessu culuniali trà spagnoli è Portughesi. Naturalamenti,
micca menu impurtanti saristi stata l'evintuali scuparta di novi terri da
aghjustà à u dighjà immensu imperu di u rè di Spagna.

Cunvintu Carlo V à financià l'impresa, a spidizioni di cinqui navi salpò u 20
sittembri 1519 da San Lucar de Barrameda (u 10 aostu da u portu di Siviglia). U
28 nuvembri 1520, firmatu incù trè soli navi (una era naufragata, l'altra avia
disirtatu), attravirsò u strettu chì da eddu presi u nomu, è par a prima volta
si inultrò in un grandi uceanu scunnisciutu à l'uccidintali, chì par tutti i trè
mesa di navigazioni in dirizzioni nordu-punenti firmeti tranquillu, à u puntu
ch'è li fù attribuitu u nomu di Pacificu. Di marzu 1521 righjunsi l'Isuli
Marianni è dopu i Filippini, chjamati Isuli di San Lazzaro, induva truvò a morti
par mani di l' indigeni.

Sicondu u racontu di Pigafetta, in i Filippini, Magellanu era risciutu à
cunverta u rè di l'isula di Cebu, Rajah Humabon è molti di i so sudditi à u
Cristianesimu. Quandu Cebu si sottumissi à a curona spagnola, scuppiò una
rivolta annantu à a vicina isula di Mactan. Magellanu dicisi di usà a forza par
cunquistà Mactan à a Spagna è à u Cristianesimu. Quandu sbarcò a matina di u 27
aprili 1521 à Mactan, fù uccisu da l'abitanti di l'isula.

U viaghju si cunchjusi u 6 sittembri 1522, quandu u Victoria, sola navi
sopravviventi, riintrò à u portu di partenza dopu avè cumplittatu a prima
circunnavigazioni di u globu in 2 anni, 11 mesa è 17 ghjorni. à bordu di a
piccula navi (85 tunniddati), chì imbarcava acqua è avia una vilatura di
furtuna, ci erani sultantu 18 omini di i 234 partiti, trà marinari è suldati.
Trà i sopravviventi ci erani dui taliani, Antonio Lombardo, dittu Pigafetta,
quiddu chì scrivarà a storia di a spidizioni, è Martino de Judicibus.

Solu Juan Sebastián Elcano, incù Antonio Pigafetta, ricunniscì a vera impurtanza
di u viaghju intornu à a terra. À eddu è à i so 17 omini sopravviventi spetta
l'onori di avè scumpiitu u prima viaghju cuntinuu intornu à a Terra. Quista vali
ancu par i 13 omini chì firmetini prighjuneri di i Portughesi à Capu Verdi, chì
si trova più à l'Uccidenti rispettu à a Spagna.

Eppuri, a prima parsona à avè attravirsatu tutti i miridiani pudaria essa statu
u schiavu è interpreti Enrique, prubabilamenti di urighjina filippina.
Acquistatu in u 1511 da Magellanu à Sumatra, avia accumpagnatu quiddu in tutti i
so viaghji successivi. À a morti di l'ammiragliu à Mactan, Enrique fughjì à casa
aiutatu da u rè di Cebu; cusì almenu narra Antonio Pigafetta. Ma Enrique pudaria
ancu essa statu di urighjina malesa: in stu casu forsi ùn hà mai scumpiitu a
circunnavigazioni. Magellanu murì in un scontru incù l'indigeni di Cebu Mactan.

U viaghju di Magellanu dimustrò difinitivamenti quattru cosi: ch'è a Terra hè
una sfera; ch'è a circumfarenza di a pianeta hè molta più maiori di quantu ani
mai cridutu tutti i giugrafi; ch'è l'America pò essa circunnavigata com'è u
cuntinenti africanu; ch'è si perdini 24 ori s'eddu si suvita u camminu di u soli
da l'uccidenti à l'urienti. Quist'ultima ussirvazioni furnì i basi à novi
spiculazioni di intaressu fisicu è matafisicu annantu à a natura di u tempu è di
l'eternità.

Da un puntu di vista matiriali, dati i longhi distanzi parcorsi (a Victoria avia
cupartu 69.000 km in trè anni par vultà in iSpagna), u viaghju di Magellanu ùn
poti micca ripprisentà una valida altirnativa à a cusidditta Strada di i Spezii
cuntrullata da i Portughesi. Spagna è Portugallu rivindiconi tremindù u pussessu
di i Molucchi in basa à u Trattatu di Tordesillas è solu in u 1529 a
cuntruversia poti essa risolta incù u Trattatu di Saragozza, incù u quali a
Spagna diviti rinuncià à i probbii pratesi annantu à a zona. Eppuri, sempri in u
XVIu seculu i spagnoli erani in gradu di cunquistà Guam è i Filippini, chì
sariani firmati in so mani finu à u 1898.



https://co.wikipedia.org/wiki/Erculu

Erculu (in latinu Herculesi) hè una figura di a mitulugia rumana, forma italica
di u cultu di l'eroi grecu Erculu, introduttu prubabilamenti ind'è i populi
Sanniti da i culoni grechi, in particulari da a culonia di Cuma, è ind'è i
Latini è i Sabini da u cultu etruscu à Hercle.

Par antunumasia si difinisci cusì una parsona di grandi forza fisica è, à tempi
antichi, u furzutu chì s'esibia in i circhi è in i fieri.

Numarosi sò i lighjendi riligiosi chì ani Erculu com'è prutagonistu. Figliu di
Ghjovi, a matri di Erculu era a zitedda Alcmena; ebbi com'è moglia Deianira. Un
ghjornu, duranti una di i so impresi, Erculu è Deianira diviani travirsà un
fiumu tumultuosu. L'eroi l'attravirsò, ma lasciò chì a moglia fussi traghittata
da un centauru battiddieri, Nessu, chì pruvò à rapiscia à Deianira. Erculu tandu
culpì u centauru incù una frezza avvilanata incù u sangui di l'Idra. U centauru
murenti si presi a so vindetta uffrendu à Deianira u so probbiu sangui, è
cunvincendu la ch'eddu avia custituitu un putintissimu filtru d'amori chì avaria
resu Erculu fideli ad edda par sempri. Un ghjornu Deianira ebbi u suspettu chì u
so sposu fussi un pocu troppu intarissatu à un'altra donna. Cusì, deti à Erculu
una camisgia annantu à a quali avia sparsu un pocu di u sangui di u centauru
murenti. Ma u sangui era un putenti vilenu, chì era statu cuntaminatu da u
sangui di l'Idra.

Quandu Erculu indussò a camisgia avvilanata, si cumpiì a vindetta di u centauru:
cuminciò à essa preda di dulori lancinanti è sintì i carri brusgià li in modu
talmenti insuppurtevuli da prifiriscia a morti. Ma nisciunu murtali pudia tumbà
lu, è Erculu dicisi di dà si a morti da par sè, fendu si brusgià vivu annantu à
una pira funiraria. Ghjovi, impiitusitu da a sorti di u so figliu predilettu,
scesi da u celi è u presi incun eddu in l'Olimpu, punendu fini à a so angunia.

In l'Olimpu spusò Ebe, dea di a ghjuvantù. Ci sò parechji virsioni annantu à
l'annivirsariu d'Erculu:

U parsunaghju appartinenti à a mitulugia greca era statu ghjà prutagonistu di I
Trachinie di Sofocle, in L'Eraclidi di Euripidi è ancu in Alcesti è Erculu,
sempri di st'ultimu. U parsunaghju fù famosu ancu in u tiatru rumanu.

Da l'anni sissanta è dopu funi fatti numarosi filmi di genaru peplum (mitulogicu
mistu à culussali) in i quali i prutagunisti, in più di Erculu, erani eroi
cunnisciuti di a mitulugia greca è rumana, ma erani à spessu ancu invintati.
Parechji trami sò basati annantu à avvinimenti di a vicenda mitica di u famosu
parsunaghju, siguendu calchì volta ancu i tragedii di Eschilu o Euripidi, ma
spessu i vicendi di l'altri filmi, moltu rielaburati da i scenighjatori,
uttiniani difatti in pubblicu pocu successu. Quissa avviniti ancu par i
parsunaghji di Maciste è di Ursus, eppuri u prima, essendu statu criatu da
Gabriele D'Annunzio è intarpritatu in i primi filmi muti da Bartolomeo Paganu,
ottensi quantunqua più successu.



https://co.wikipedia.org/wiki/Cuppulata_di_mari

A Cuppulata di mari (o Cuppulata di mare) (caretta caretta) hè un rettili chì
faci partita di a famiglia di i Cheloniidae. Hè a spezia di cuppulata marina chì
hè a più cumuna. U pesu di a cuppulata di mari pò ghjugna sin'à centu chilò.

I siti i più impurtanti pa a cuppulata di mari in u Maritarraniu sò situati in
Grecia, in Turchia, in Cicilia, in Calabria, in Tunisia o in Libia.

Di i volti, a cuppulata di mari pò essa cunfusa incù un antra cuppulata marina:
a cuppulata di Kemp (Dermochelys kempii), chì friquenta u golfu di u Messicu, ma
chì hè prisenta di manera eccezziunali in u Maritarraniu.

A Cuppulata di mari hè a cuppulata marina a più ossirvata in Corsica.
L'ossirvazioni sò più cumuni duranti i mesi più caldi: da ghjugnu à aostu. A
cuppulata di mari si vedi più suventi annantu à a Costa uriintali, in
particulari versi l'Isuli Cerbicali, a rigioni di Portivechju, in u sittori
situatu trà Favona è Aleria o ancu à u liveddu di Bastia è di u Capicorsu.



https://co.wikipedia.org/wiki/Corsipedia

Corsipedia hè un nome micca ufficiale pè a versione di a Wikipedia in lingua
corsa (nome ufficiale). Ella hè chjamata cowiki dinò. Hè stata criata u 9 di
decembre 2003. Cum'è tutte l'altre Wikipedie in tutte l'altre lingue si tratta
d'un'enciclopedìa lìbera è gratisi. Ognunu chi vole, pò participà è cuntribuì
cun u so sapè. U nome Corsipedia hè inspiratu da a Galipedia, a versione di
Wikipedia in lingua galiziana.

U prupòsitu particulare d'issu prugettu hè di prumove a lingua corsa è di fà
cunnosce l'ìsula di Còrsica nantu à internet è in u mondu.

Sinu à oghje, a Wikipedia in lingua corsa tene 5 414 artìculi. U nùmeru
d'utilizatori registrati attuale hè di 11 811. Ma hè moltu diffìciule d'indicà u
nùmeru d'utilizatori (o participanti) chi ponu cuntribuì cum'è autori d'artìculi
rispettivamente chi pàrlanu corsu daveru, perchì assai chi cuntribuìscenu cum'è
autori ùn sò micca registrati o ùn indichèghjanu micca e so cunniscenze di corsu
nant'à e so pàgine d'utilizatore. Attualmente (8 di ghjugnu 2015) ci sò 25
utilizatori chi indichèghjanu ch'elli ponu cuntribuì in lingua corsa, di i quali
15 incun un nivellu elementare, 6 cù nivellu mezu è 2 cù nivellu avanzatu; 2
antri participanti indichèghjanu ch'elli hanu u corsu cum'è lingua materna.

Esiste ancu un prugettu surella in a varietà sassaresa chi si chjama Vichipedìa
- L'enzicropedìa lìbbara in linga sassaresa, ma chi hè torna un prugettu di
prova.



https://co.wikipedia.org/wiki/Castagniccia

A Castagniccia hè una rigione di Corsica, situata in u nordestu di l'isula,
assai anziana. Culmineghja à u Monte San Petrone (1767 metri).

A Castagniccia hè una rigione senza facciata marittima situata annantu à a
sponda orientale di a Corsica. Appiccata à i rilievi verdicanti di u San Petrone
è di e Caldane, hè custituita da i medie è alte valle di u Fiumaltu è di
l'Alisgiani è conta trè regione minore : l'Ampugnani, l'Orezza è l'Alisgiani.

À u nordu è à u punente, e regione minore vicinante di u Casaccuni, di u Rustinu
è di u Vallerustie situate in u bacinu virsante di u Golu sò qualchì volta dinù
inglubate in a Castagniccia. Formanu d'altronde incù l'Ampugnani è l'Orezza e
cinque pieve, ragruppate cusì chì anu sempre intrattenutu relazione assai
strette è anu ghjucatu unu rollu fundamentale in a Storia di a Corsica à u
seculu XVIII, ancu s'è omu ùn cunnosce micca l'origine esatta di 'ssa
dinuminazione.

A Castagniccia hè spiccata da u mar' Tirrenu da cinque regione minore chjamate
pieve di marina (o ancu Castagniccia marittima chì assicureghjanu una sputica
cuntinuità à u livellu di u paisaghju sin'à a piana : da u nordu à u sudu a
Casinca, a Tavagna, u Moriani, u Campuloru è u Verde.

À u sudu di a Castagniccia, à u pede di l'altru virsante di e Caldane, si
trovanu trè regione minore cuperte da machja è di castagni in masgere annantu à
e valle di a Bravona è di u Tavignanu : u Boziu, a Strinse è u Gaghju.

A Castagniccia hè una rigione muntagnosa situata à un'altitudine media di 1000
metri, in u Diquà da i Monti è in a parte matticciosa di a Corsica per
oppusizione à u Dilà da i Monti o Pumonte è a Corsica granitica, in u
prulungamentu di a catena matticciosa di u Capicorsu.

'Ssu massicciu hè unu bloccu di matticci lustrati edificatu à u terziariu à u
mumentu di l'inalzamentu di l'Alpe annantu à unu zocculu ercinianu, di a fine di
l'epica primaria. U so culmine hè u San Petrone (1767 metri), in tempi d'una
volta chjamatu a muntagna d'Accia. Custituisce a linia di spartera di l'acque di
i fiumi Golu à punente è à u nordu è Tavignanu à u sudu, i più longhi di
l'isula. E so limite à livante sò a Piaghja orientale è u mar' Tirrenu.

Castagniccia hè dinù u nome di unu di l'ondici "territorii di vita" di u PNRC.
L'inseme di e 38 cumune di a rigione ci anu aderitu. E cumune vicinante di Porri
(in Casinca), Peru è Casevechje (in Tavagna), Pianellu, Zuani, Moita è Matra
(tutt'è quattru in a Strinse) cumplettanu l'effettivu di e 44 cumune di u
territoriu di vita dettu Castagniccia.

A rigione tene u so nome da u castagnu, arburu onniprisente in a rigione. Assai
buscosa è ricchissimu in acqua, a Castagniccia, bench'è muntagnosa è difficiule
d'accessu, hà cunnisciutu a densità di pupulazione rurale a più forte di Corsica
à u seculu XIX. E so ricchezze è a so qualità anu attrattu numerose famiglie. A
so econumia era basata annantu à a cultura di a castagna chì salvò bon parechji
Corsi di a caristia in un'isula assai povara.

A muntagna d'Accia chì si situava in a pieve di Ampugnani, duminava a rigione. À
u nordu di a so vetta si trovanu e ruvine d'una chjesa assai anziana chjamata
San Petru d'Accia.

Dopu à avè scunfitti i Mori chì s'eranu ritirati annantu à u monte d'Accia è avè
li sottumessi, incù l'appoghju di l'altri veschi di l'isula, u conte Biancu
Colonna ottense di fà di u monte d'Accia, u titulu d'unu viscuvatu, sottumessu à
l'arcivescuvatu di Genuva è chèi cumprendia trè pieve : Orezza, Ampugnani è
Rustinu. Stu viscuvatu fubbe chjamatu viscuvatu d'Accia ; ci architetta a chjesa
Santa Petru, à u locu dettu "San Petruculu", vene à dì "u picculu San Petru",
per oppusizione à u "San Petrone".

In a so bolla di u 20 di marzu di u 1133, u papa Innucente II istituisce u sediu
viscuvale d'Accia, cujus sedem constituimus, è aghjunghje chì u nuvella diocese
serà furmata da duie pieve, una staccata da a diocese d'Aleria (Ampugnani),
l'altra da a diocese di Mariana (Rustinu).

U so nome s'impone à parte da u seculu XVII. A "rigione piantata di castagni" si
caratterizeghja da e so alte culline à i virsanti operti d'immense castagnete,
invece chì annantu à e creste, strinti annantu à elli stessi i picculi paesi
parenu di surviglià le. Currisponde à una parte di l'anzianu paese Cortinco.

U castagnu, cugnumatu "l'arburu à pane", prisente in Corsica dapoi u Neuliticu,
hè statu assai sviluppatu da i Genuvesi à parte di u seculu XIV. Un'ordinanza di
1584 obbligava ogni campagnolu à piantà quattru arburi fruttivi à l'annu. In u
1770, a castagna ripprisintava 70 % di e culture, addistrendu una certa
prusperità è un forte cuncintramentu di pupulazione...

Culla di persunaghji celebri cum'è Pasquale Paoli, a Castagniccia rivendicheghja
un'identità particularmente forte. À u principiu di u seculu XXI u sfundamentu
demugraficu, principiatu versu 1900, hà addistratu a custituzione d'unu quasi
desertu umanu.



https://co.wikipedia.org/wiki/Cartula_aurupea_di_i_lingui_rigiunali_o_minuritarii

A Cartula aurupea di i lingui rigiunali o minuritarii (o Cartula eurupea di e
lingue rigiunale o minuritarie) (in lingua inglesa: European Charter for
Regional or Minority Languages, ECRML) hè un trattatu internaziunali cunclusu à
Strasburgu u 5 nuvembri 1992 sottu à l’auspici di u Cunsigliu d'Auropa (STE
148).

Nasci da a custatazioni chì in parechji parti d'Auropa ci campani pupulazioni
aututtoni chì parlani una lingua diffarenti di quidda di a maiuranza di a
pupulazioni di u so Statu d'appartinenza.

Tutti i paesi auropei, senza eccezzioni, poni firmà a Cartula, ancu s'eddi ùn
ani una lingua rigiunali o minuritaria (in u casu di u Lussemburgu par asempiu).
I Stati membri poni sceglia di ricunnoscia a lingua ch'eddi volini ma devini
essa in cunfurmità incù i reguli stabiliti da a Carta. Inoltri, i Stati poni
dicida d'aghjunghja altri lingui dopu in aghjunta à quiddi dighjà pruposti à a
ratifica.

À u 28 ghjugnu 2009 a Cartula hè stata firmata da 33 stati auropei, trà i quali
a Svizzara (in 1993) è l'Italia (in 2000).

Eppuri, solu 24 stati l'ani ancu ratificata. A Francia, dopu avè la firmata, hà
dicisu di ùn ratificà micca sta cunvinzioni.

L'Italia hà firmatu a cartula u 27 ghjugnu di u 2000 ma ùn l'hà mai ratificata.
Una leghji in materia di prutizzioni di i minuranzi linguistichi hè dighjà stata
appruvata in u 1999; u cunsigliu di i ministri hà appruvatu un disegnu di leghji
di ratifica u 9 marzu 2012, ma u Parlamentu ùn si hè ancora prununciatu in
materia.

I paesi in i quali a cartula hè in vigori in u 2009 sò: Armenia, Austria,
Cechia, Cipru, Cruazia, Danimarca, Finlandia, Germania, Liechtenstein,
Lussemburgu, Montinegru, Nurvegia, Paesi Bassi, Polonia (da u 1º ghjugnu 2009),
Regnu Unitu, Rumania, Serbia, Sluvacchia, Sluvenia, Spagna, Svezia, Svizzara,
Ucraina, Ungaria.

A Cartula ùn riporta micca un elencu specificu di lingui. Parechji paesi,
adirendu à a carta, ani pricisatu a lista di i lingui applichevuli. Trà l'altri:

A Cartula furnisci una seria d'azzioni diversi chì i Stati signatarii poni
aduttà par pruteghja è prumova i lingui storichi rigiunali è di i minuranzi,
com'è par asempiu l'usu di signaletica bislingua o l'apartura di scoli
spicializati in l'insignamentu di a lingua prutetta. I Stati divariani metta in
attu almenu 35 di sti azzioni.



https://co.wikipedia.org/wiki/Caronti

In a riligioni greca è in a riligioni rumana, Caronti (o Caronte) (in grecu
Χάρων="ferocia alluminata",) era u traghjittaghju di l'Ade. Com'è psicupompu
traspurtava i novi morti da una riva à l'altra di u fiumu Acheronti, ma solu s'è
i so cadavari aviani ricivutu i rituali anori funebri (o, in un'antra virsioni,
s'eddi dispuniani di una partituccia par pagà u viaghju); quiddu ch'ùn l'avia
micca ricivuti (o ch'ùn avia micca a partituccia) era custrettu à errà in eternu
senza paci trà i nebbii di u fiumu (o, sicondu parechji autori, par centu anni).

In a Grecia antica sopravvivia a tradizioni di metta una muneta sottu a lingua
di u cadavaru prima di a sipultura. A tradizioni firmeti viva in Grecia finu à
ebbichi abbastanza ricenti ed hè prubabilamenti d'urighjina assà antica. Calchì
autori susteni chì u prezzu era di dui muneti, missi sopra l'ochji di u defuntu
o sottu a lingua.

Nisciuna anima viva hè mai stata traspurtata da l'altra parti, incù i soli
eccezzioni di a dea Persefona, di l'eroi Enea, Teseiu, Pirituu è Erculu,
Odisseu, di l'induvinu Orfeu, di a sibilla cumana Deifobe, di Psyche, di San
Paulu è di Danti Alighieri.

I dui opari più significativi in i quali si scontra a figura di Caronti sò
sicuramenti l'Eneidi di Virghjiliu è a Divina Cummedia di Danti. À a fini di u V
seculu a.C., comparisci in a cummedia I ranochji di Aristofane, ind'eddu urla
vituperii à la ghjenti chì u circondani. Hè discrittu incù una barba rossa è
capeddi bianchi è quissa hè illustrata in a Divina cummedia.

Si dici spessu chì Caronti traspurtava l'animi à traversu u fiumu Stige; quissa
hè mintuvatu in l'Eneidi . Eppuri par parechji fonti, inclusu Pausania è, in
seguitu, l'Infernu di Danti, u fiumu era l'Acheronti.

Caronti hè citatu in l'Eneidi di Virghjiliu à u libru VI, par a prima volta à u
vv. 299. A so figura hè discritta da sprissioni è imagini moltu rozi è realisti.



https://co.wikipedia.org/wiki/Cappelluccia

A cappelluccia (o cappidduccia) hè un acellu chì face parte di a famiglia di i
Paridae.

A cappelluccia hè longa circa 15 cm, incù un'apertura alare di 22-25 cm.
Prisenta un piumaghju virdicciu annantu à u spinu, incù coda è ale grisgiu
turchinicce. U capu è a gola sò di culore neru luccicu, incù i buccelli bianchi.
U pettu giallu hè attravirsatu longitudinalmente da una striscia nera verticale
da a gola à l'addome chì, ind'è i masci, hè appena più larga.

A cappelluccia face dui cuvate (da 5 à 12 ove) l'annu: d'aprile è di maghju, è
po di ghjugnu o di lugliu. L'ove di a cappelluccia sò lisce, d'aspettu biancu
cun piccule tacche rosse. Sò cuvate da e femmine durente circa 15 ghjorni.

A cappelluccia hè cumuna è presente tuttu l'annu in Corsica. U so nome vene da u
fattu chì in capu pare ch'ella appii un cappellu. Hè ancu chjamata a
scappelluccetta, a scappelluccia o a ciattola capiniella. Per ùn fà micca
cunfusione cù a cappellina, basta à pensà chì a cappellina hè capiturchina.



https://co.wikipedia.org/wiki/Brocciu

U Brocciu hè una spicialità di a gastrunumia corsa. U brocciu hè classatu com'è
Appellazioni d'Origini Cuntrullata (AOC) dapoi un dicretu di u 3 ghjugnu 1998.

U brocciu si pò fà incù u latti di pecura o di capra. U brocciu di pecura hè più
grassu ca quiddu di capra. Ùn si pò micca cunsidarà lu cum'è un casgiu, parchì
risulta solu di a coagulazione à caldu di u seru (allora chì u casgiu hè dighjà
coagulatu), cum'è a "ricotta" taliana.

U brocciu hè fabricatu incù un mischiu di seru (uttanta par centu) è di puricciu
(vinti par centu). Si scalda prima u seru, insin'à una temperatura di circa
cinquanta gradi. Dopu si salisci u seru è s'aghjusta tandu u puricciu. Si alza
tandu a tempratura, par ghjugna fin à sittanta cinqui gradi. U focu devi
survigliatu ch'eddu ùn sii micca troppu forti. Tandu u brocciu si forma à pocu à
pocu, è si caccia par metta lu in i casgiaghji. Dopu, si lascia ghjilà u
brocciu. Si pò mangnà dopu à circa trè ori.

U brocciu frescu hè prisintatu in a casgiaghja. A pruduzzione di u brocciu si
face da nuvembre à ghjugnu.

Parechji spicialità di a gastrunumia corsa sò fatti incù u brocciu. Par esempiu:



https://co.wikipedia.org/wiki/Battaglia_di_Ponte_Novu

Dopu à a disfatta à a Battaglia di U Borgu, a Francia utilizò a coruzzione,
affinchè di sottumette i Naziunali. Lavighju XV hà spesu assai soldi pà staccà
parechji capimachji di a causa naziunale malgradu e tentative d'assassiniu
contr'à Paoli. Ma fù in lu duminiu militariu chì i più impurtanti scambiamenti
funu operati. U corpu espedizziunariu francese dispunìa d'un nuvellu cumandante,
u conte di Vaux, è d'un efettivu di 22 000 suladati cù u sustegnu d'una grossa
artigliera I francesi anu fattu a scelta di passà in forza sopra u Golu in Ponte
Novu, è di cullà in Corti pà strughje u guvernu corsu. L'armata naziunale, pà
contu soiu, dispunìa d'appena di più di 20 000 suldati ma quasgi micca
artigliera. Ghjè dunque in u duminiu lugìsticu è di u mudellu di guerra chì si
vole utilizà.

Dopu à avè messu in piazza e truppe d'Arcambal à a so dritta è quella di Marbeuf
di l'altra parte (1 à 4 di maghju), di Vaux lampa 15 000 suldati à mezu è, cù
una serìa d'uperazione fatte u 5 di Maghju, piglianu Muratu è San Niculau
strughjendu e difese di u Nebbiu. Marbeuf ripiglia U Borgu è franca u Golu. U 6
di Maghju i Corsi perdenu Custera. U lindumane, San Petru è Lentu passanu à a
putenza francese è di Vaux stalla u sò campu in quell'ultimu paese. Pà contu
soiu, l'armata naziunale dispone di 2000 suladati, drent'à i quali ci eranu
mercenarii Prussiani è Svizzeri, in Ponte Novu, sottu a direzzione di Gentili,
affinchè di taglià a strada à i francesi. Mà i Corsi vulìanu ripiglà u
vantaghju. Pasquale Paoli cuntava di caccià i nemichi di Lentu attachendu u
paese in 3 direzzione sfarente cù una fruntale è duie da i canti. L'8 di Maghju,
Petru Colle dirighje l'attaca principale di i Corsi versu Tenda è Lentu,
ghjunghjendu à scuzzulà seriu l'armata reale. Ma una cuntrattacca francese
oblicava i Naziunali à rinculà versu Ponte Novu, induva, cù a cunfusione, si
facenu tirà à dossu da i Prussiani chi divìanu difende u ponte.



https://co.wikipedia.org/wiki/Arbitru

L' Albitru (o Arbitru) (Arbutus unedo) hè un arburettu o un picculu arburu chì
faci parti di a famiglia di l' Ericaceae.

L'àlbitru pò ghjugna à un altezza di 7 o 8 metri. T'hà i foglii ovali è
lungarini, di 2-4 x 10-12 centimetri. U so culori hè verdi scuru. U fiori di
l'albitru si chjama a bruma. I fiori di l'albitru sò riuniti è a so corolla hè
bianca-giaddiccia o ancu rosulina. U fruttu di l'arbitru hè u bagu. U so culori
hè rossu à l'ebbica di a maturità è a forma hè sferica di circa 2 cm. L'albitru
fiurisci d'uttrovi o di nuvembri.

L'albitru hè cumunu è tuttu à fattu tipicu di a machja mediterrania. Hè nativu
di i paesi di l'Auropa miridiunali ma è moltu diffusu anch'è in California. Si
trova dinò annantu à a costa atlantica, sin'à l'Irlanda.

L'albitru hè cumunu in Corsica. Parechji toponimi facini minzioni di l'albitru:
par asempiu a Bocca Albitrina (vicinu à Sartè), u Stagnu d'Arbitru, Arbitru
(vicinu à i Monachi).

Si faci dinò a cunfittura di baghi. Par quissa si coglini i baghi rossi rossi,
beddi maturi. Si lavani è si asciuvani. Dopu i baghi si lagani à mogliu in un
cunconu incù u zuccaru (1 kilò di zuccaru par un kilò di baghi) in polvara,
duranti alminu dodici ori. U lindumani, s'aghjusta un bichjirinu d'acqua. Dopu
si faci cocia tuttu durenti dui ori, à focu dolci. Di quandu in quandu, si
caccia a sciuma.

L'albitru hè mintuvatu à spessu in a litteratura è a cultura corsa. Par esempiu:



https://co.wikipedia.org/wiki/Albaru

L' Albaru (o Alberu) (Populus alba) hè un arburu chì faci partita di a famiglia
di i Salicaceae. U nomu corsu albaru veni da a parola latina albus, chì
significheghja: biancu. Di fatti, u fustu di l'àlbaru hè biancu. L'albaru hè
dunqua un piobu biancu. Hè urighjinariu di u Mediterraniu è di l'Africa di u
Nordu. Si scontra in generali vicinu à i fiumi o i vadini. Ci hè una varietà
cultivata chì hè avà cumuna in America. Una stesa d'albari hè una albariccia.

U fustu di l'albaru hè altu finu à 30 metri (40), incù un'ampia chjoma
attundulita. Trà i numarosi spezii è variità di piobbi quista hè a più sana è
lungiva, ancu s'eddu righjunghji raramenti una cintunara d'anni d'ità; eppuri
esistini provi ducumintati di parechji individui in fonti storichi chì ani
vissutu eccizziunalamenti più di 180 anni. A so curteccia grisgiu chjaru, simili
à quidda di u piobbu, ferma par longu tempu liscia è puntighjata da picculi
linticeddi subarosi à forma di rombu; invichjendu diventa più scura è sulcata
lungitudinalamenti da a basa di l'arburi è prugrissivamenti diventa ruvida è
mori scura.

I [[foglia[fogli]], sustinuti da un picciolu longu finu à 5 centimetri, ani una
forma uvali o attundulita, ma calchì volta irregularamenti lubata (4-8
centimetri). A pagina fugliari supiriori hè luccicanti, di culori verdi scuru,
mentri quidda infiriori, com'è i buttaturi ghjovani, hè ricuparta da una fitta
lanughjina bianchiccia, da a quali pruveni u nomu cumunu di a pianta. I casci sò
longhi 4 à 15 cm.

L'albaru fiurisci da marzu à aprili. Com'è tutti l'altri Salicaceae, l'albaru hè
una pianta dioica incù i fiori unisessuali riuniti in amenti, chì spuntani prima
di i fogli. Stu tipu d'infiuriscenza à amentu hè cumunu in i spezii arburei à
impullinazioni anemofila. L'amenti maschili sò cilindrichi, quiddi feminicci
inveci sò corti incù fiori asciddanti annantu à una brattea pilosa. Ancu a
dispersioni di i semi, cuntinuti in capsuli, hè affidata à u ventu grazia à a
prisenza annantu à quiddi di filamenti pilosi chì u so insemu hè dittu pappu. U
pappu essendu custituitu di finissima cellulosa pruvucheghja suventi fastidiu à
l'ochji è u nasu incù spessu riazzioni allergichi.

L'albaru hè prisenti in Corsica, ma hè raru. Hè assuciatu à spessu incù u
saliciu. L'albaru si scontra par asempiu vicinu à u stagnu di Biguglia, à u
stagnu di Tanchiccia, in l'Agriati, in a furesta di U Spidali, o in Campu di
l'Oru in Aiacciu.



https://co.wikipedia.org/wiki/Af%C3%A0

À l'urighjini u paesu di Afà era un paisolu chjucu di a cumuna di Bucugnà. In
1852 a cumuna di Afà fubbi criata grazia à a cissioni di tarritoria di i cumuni
di Sarrula è Carcupinu, di U Poghju è Mezzana è di Alata. U primu merri di Afà
si chjamava Carlu Calvelli, in carica, da 1852 à 1858. Carlu Calvelli hè mortu à
48 anni in 1858.

U paesu hè statu pupulatu da i pastori di Bucugnà a l'uccasioni di i transumanzi
di i pecuri hè par quistu chì i vechji famiddi di Afà sò urighjinarii di
Bucugnà. D'astati tanti abitenti di Afà vani in u paesu di Bucugnà.

Situata à una duzina di chilometri à l'Estu di Aiacciu, a cumuna di Afà
cumprendi, oltri à u paesu principali, i lucalità di Piscia Russa, Pastriccialè
è una parti di Balionu. Da Afà sorghji u "supportu Gozzi", una roccia alta di
708 metri.

Afà hà una scola elementari. Ci sò setti classi elementari è dui classi par a
scola materna, par un tutali di quasgi duicentu elevi. A scola di Afà fubbi
inaugurata in 1988 da Lionel Jospin chì era à l'epica ministru di l'istruzzioni
naziunali.

A mirria di Afà hè stata ristaurata à a fini di l'anni nuvanta. Nanzu à issu
sorghji un munumentu à i caduti rializatu da unu scultori urighjinariu di Afà,
Natali Bonardi, di u quali truvami i statui in i quattru agnona di a Corsica è
chì hà ancu u so atelier à Afà. U merri di Afà si chjama Pasquali Miniconi.

À u centru di u paesu si trova una chjesa chì hà quasgi centu anni. In u paesu
ci sò una farmacia è un centru midicali apertu 8 anni fa.



https://co.wikipedia.org/wiki/A_Pian%27_d%27Avretu

A Pian' d'Avretu hè una rivista criata in 1991 in Portivechju. U prima dirittori
di publicazioni fù Marcu Biancarelli. À l'origini a publicazioni era solu in
lingua corsa, è si ghjiraia prima di tuttu versu a criazioni. Certi scrivani
cunnisciuti in u duminiu di a litteratura corsa ci participoni : Marcu
Ceccarelli, Ghjacumu Biancarelli, Ghjacumu Fusina, Alanu Di Meglio è altri. In
1995 Petru Ciabrini presi a dirizzioni pà dui numari chì duviani chjuda a prima
epica di u ghjurnali (1991-1995, cù 19 numari publicati).

Ci volsi à aspittà à 2004 par veda rinascia A Pian' d'Avretu, sempri cù Marcu
Biancarelli à a dirizzioni, ma cù un' andatura à pena diffarenti chè prima.
Oramai i testi erani scritti in corsu o in francesu è a criazioni lacaia
piuttostu a piazza à i testi di libara opinioni o à l'infurmazioni culturali.
Parichji parsunalità impurtanti funi tandu invitati da a rivista, com'è i
scrittori Marcello Fois è Raphaël Confiant, o l'universitarii Bruno Etienne è
Nicolas Bancel.

In 2007 Paulu Desanti duvintò u terzu dirittori di A Pian' d'Avretu è cuntinivò
un travaddu à longu andà ridendu à a publicazioni un carattaru più vultatu versu
a criazioni, è sviluppendu in primu locu i critichi litterarii.

Al dilà di quissi mintuvati, i parsunalità chì ani marcatu u più a rivista par
via di a so prisenza in u cumitatu di ridazzioni è di u so travaddu funi - frà
altri - Didier Rey, Stefanu Cesari, Arnestu Papi, Vincenti Tramoni, Maria Petra
Valli, Bernardu Biancarelli, Filippu Antonetti, ecc.



https://co.wikipedia.org/wiki/A_Cispra

A Cispra hè una rivista litteraria cursista in lingua corsa. Hè stata fundata da
Saveriu Paoli è Ghjacumu Santu Versini in lu 1914.

Cunsiderata, ancu s'è ùn ci hè statu cà un numaru, cumu una publicazione
emblemàtica di u riacquistu litterariu cuminciatu è chi si svilupparà
qualch'anni più tardi cù A Muvra è L'Annu Corsu.

L'intròitu d'"A Cispra", intestatu: "Autonomia ò Degenerazione di
l'Individualisimu Corsu" firmatu da Paoli è oghje sempre impressiunante par a
durezza di e parolle. In drentu à u sicondu intròitu, in corsu, omu retene
spessu a frasa: "A Corzica un n'è mic'un dipartimentu francese: è una Nazione
vinta ch'hà da rinasce!" (scrittu cumu l'originale). Mà à so "longa" storia
pianta à u principiu di a Prima Guerra Mundiale. Si pò dinù parlà di Lorenzo
Vero (1865-1890), pueta d'essezione, chi hà scritu in a Cispra (era un amicu di
u famosu pueta francese Leconte de Lisle).

Omeru, Dante hanu più fattu pà e so patrie cà tutti i guerrieri italiani è
grechi.

Racine è Corneille hanu più fattu pà l’unità francese cà tutta a sterpa di
Capet.

A lingua hè ancu più mamma cà figliola di a razza, benchì 'sse duie cose siinu
naturalemente unite. Perchè a razza corsa, a più bella sottu à l'ochju di u
sole, ùn averia micca a so litteratura ? Duve sò i nostri pueta? Duva hè u
nostru Mistrale ?

Sì no lascemu more a nostra lingua, a nostra razza murarà cun ella. "A Cispra"
si prupone di creà, in Corsica, un "felibrige", una "pleiade" di pueta, di
scrivani, d'artisti corsi di nome, d'ispirazione, di fatti.



https://co.wikipedia.org/wiki/Veiu

Veio (in latinu Veii) fù un'impurtante cità etrusca, chì e ruvine sò situate
vicinu à u borgu medievale d'Isula Farnese, postu à circa 15 km à u N-O di Roma,
à l'internu di i cunfine di u Parcu rigiunale di Veio. Nata micca luntanu da a
riva dritta di u Tiberu guasi certamente durente u IX seculu a.C., entrì dapoi u
VIII seculu a.C. in cumpetizione incù Roma per u cuntrollu di i septem pagi è di
e saline à a foce di u fiume (campus salinarum), da u quale dipindia parte di a
so prusperità. Fù cunquistata da i Rumani dopu à un longu assediu à l'iniziu di
l'IVu seculu a.C. (data tradiziunale: 396 a.C.), rifundata com'è culonia rumana
durente u seculu I a.C. è trasfurmata in municipiu da Augustu (Municipium
Augustum Veiens). L'estinsione è l'impurtanza di a cità rumana funu eppuru assai
minori rispettu à u periodu etruscu. Fù definitivamente abbandunata, sicondu ciò
chì hè sugiritu da e date archeulogiche è epigrafiche, durente l'seculu IV d.C.

Definita cum'è pulcherrima urbs ("cità splendida") da u storicu latinu Titu
Liviu, cunsiderata da Dionigi "a più putente cità di i Tirreni" à u tempu di
Romulu è "grande quantu Atena", fù trà i maiori centri pulitichi è culturali di
l'Italia cintrale in particulare trà u VII è u VI seculu a.C. è incù Caere
(Cerveteri) a più pupulosa cità di l'Etruria meridiunale. Sediu di fiurente
butteghe d'artigianatu dapoi l'epica orientalizante, sviluppò durente l'età
arcaica una rinumata scola di coruplastica (scultura in terracotta) chì u so più
celebru espunente fù l'etruscu Vulca, chjamatu à rializà e sculture di u Tempiu
di Ghjove Capitulinu à Roma. Sicondu l'attuale cunniscenze archeulogiche fù ancu
a cità chì intrudusse in Italia l'usu di decurà incù pitture e parete di e tombe
à camera: a Tomba di i Lioni Ruggenti (circa 690 a.C.) è a Tomba di l'Anatre
(circa 670 a.C.), ritruvate in e necropole poste intornu à l'altupianu, sò
cunsiderati cum'è l'esempii più antichi di a penisula sana.

L'aria archeulogica hè situata in u territoriu nordu-occidentale di a cumuna di
Roma (XV municipiu), à circa 15 km di distanza da u centru è micca luntanu da a
cunfine incù a cumuna di Formello. A leghje rigiunale taliana n. 29 di u 1997 hà
istituitu u Parcu rigiunale di Veiu incù u scopu di prisirvà l'ambiente naturale
di l'areale di a cità antica è d'altri territorii cunfinanti situati longu a
riva dritta di u Tiberu. Malgradu a carenza di a signaletica stradale, u situ
archeulogicu hè d'accessu faciule da a Capitale per via di a via Cassia.
L'accessu per i visitadori avvene di solitu da u parcheghju à a valle di u borgu
d'Isula Farnese, da a quale si righjunghjenu faciule e ruvine di u santuariu di
Portonaccio (l'unicu sittore accintulatu di a cità per u quale hè richiestu un
bigliettu d'intrata.

A cità antica si stindia annantu à un altupianu di forma vagamente triangulare
incù una superficia di circa 190 ettari (1,9 km2), delimitatu à u sudu da u
Fosso Piordo (o Fosso di e Duie Fosse) è à nordu da u Turrente Valchetta (ancu
cunnisciutu com'è Valca, Varca o Fosso di Formello), identificatu incù l'anticu
fiume Cremera. Riduttu oghje à pocu più ch'è un turrente, u Cremera avia in i
tempi una purtata d'acqua abbastanza maiore chì era l'emissariu di a Lavu di
Baccano, à l'origine situatu in a valle omonima. Sicondu u puntu più à u nordu
di u pianu u percorsu di u fiume fù alteratu par mezu di un'impurtante opera di
ingegneria idraulica, rializata in una epica imprecisata (ma piuttostu antica):
u cusiddettu Ponte Sodo ùn hè altru ch'è una galleria artificiale etrusca d'una
lunghezza di circa 70 m per 3 m di larghezza, scavata in a roccia à u fine di
canalizà u percorsu di l'acque di u Cremera. Incù 'ss'opera fù evitatu u priculu
d'inundazione incausatu da un'ampia ansa naturale di u fiume. U fascinu
particulare di u locu ne face una di e principale attrazzione di u situ. Pocu
più versu a valle di u fiume si scontranu i resti di a strada rumana chì escia
da a cità in direzzione di Capena è, dinù, e ruvine d'un impiantu termale rumanu
d'età augusteu o tiberianu (i Bagni di a Righjina), surghjitu in currispundenza
d'una surghjente d'acque termale calde. U più chjucu Fosso Piordo, forma in
prussimità d'un vechju mulinu (attivu finu à a mità di u XXu seculu) a Cascata
di a Mola. Da quì principia in generale u percorsu di visita à l'aria
archeulogica.

Subitu sopra a Cascata di a Mola, in a lucalità di Campetti vicinu à a "Porta di
Portonaccio", una seria di scavamenti archeulogichi rializati à parte da u 1940
anu missu in luce un vastissimu cumplessu termale d'età rumana (circa 10.000 m2)
cunnessu à u sfruttamentu d'acque salutare. A prima occupazione di quest'aria di
u pianu à fini abitativi ricolla à l'ultimi dicennii di l'IX seculu a.C., cum'è
tistimonianu e tracce di capanne è i materiali chì sò stati ritruvati. Da a fine
di u VIIu seculu a.C. s'assiste à una monumentalisazione di l'aria incù
l'erezzione d'edifizii incù muri quatrati di tufu, parechji essendu à caratteru
abitativu è altri forse relativi à un temenos (recintu sacru) accumpagnatu
d'edifizii cultuali. À u principiu di u IV seculu, à tempu incù a tradizione
annantu à a cunquista rumana di a cità, u situ ferma abbandunatu. Versu a fine
di u II seculu a.C. s'hà una nova fasa incù a rialisazione d'un vastu cumplessu
per u quale a funzione cultuale pò esse solu presunta. Da l'ultimi dicennii di u
I seculu a.C. u cumplessu hè tutalmente ristrutturatu è aggrandatu, articulendu
si annantu à dui livelli siparati da un terrazzamentu è accumpagnati d'ambienti
cuperti è ampie vasche alimentate usate da cisterne, elementi chì cuntribuiscenu
à traccià l'imagine d'un grande sanatoriu per cure idrotermale. À parte da a
fine di u I seculu d.C. u cumplessu hè riurganizatu dinù, cumprindendu impianti
per u riscaldamentu di l'acqua. Ùn sò micca state ritruvate tistimunianze
relative à u seculu IV è à l'iniziu di u seculu V.

Vicinu à una surghjente d'acqua sulfurea vicinu à u Fosso Piordo sorghje u
santuariu straurbanu di Portonaccio, dedicatu à a dea Minerva è prubabilmente à
Apollu. À u santuariu appartinia a celebra scultura in terracotta di l'Apollu di
Veiu, attribuita à u scultore Vulca.



https://co.wikipedia.org/wiki/Uttaedru

In giumitria solida, l' uttaedru hè un puliedru incù ottu facci triangulari.
L'uttaedru rigulari hè un di i cinqui solidi platonichi, chì i so facci sò
trianguli equilateri. Hà sei vertici è dodici spiculi.

L'aria A {\displaystyle A} di superficia è u vulumu V {\displaystyle V} di
l'uttaedru rigulari di u quali spiculu hà una lunghezza a {\displaystyle a} sò
dati da:

U vulumu hè 4 volti quiddu d'un tetraedru rigulari incù spiculi di lunghezza a
{\displaystyle a} , mentri l'aria di superficia hè u doppiu (apposta ch'edda hè
furmata da 8 trianguli equilateri, quandu u tetraedru inveci n'hà 4)

L'angulu diedrali di l'uttaedru rigulari hè arc cos(-1/3), apprussimativamenti
uguali à 109.47122°.

Un uttaedru rigulari in u spaziu euclidea R 3 {\displaystyle \mathbb {R} ^{3}}
pò essa traslatu di manera à avè u centru in l'urighjina, è dopu à oppurtuni
rutazioni è similitudina hà i 6 vertici in

In u libru XIII di i so Elementi, Euclide discrivi u metudu par iscriva un
uttaedru rigulari in una sfera di diamitru datu. A custruzzioni discritta da
Euclide hè a siguenti:

L'uttaedru hà 24 simmitrii rutaziunali, veni à dì chì priservani l'uriintazioni
di u spaziu, più altri 24 simmitrii chìùn a priservani micca. U gruppu di
simmitria di l'uttaedru conta dunqua un tutali di 48 elementi.

U sottugruppu datu da i 24 rutazioni hè isumorfu à u gruppu S 4 {\displaystyle
S_{4}} di i parmutazioni di 4 elementi. Ci hè infatti asattamenti una rutazioni
chì rializeghja ogni pussibuli parmutazioni di i 4 coppii di facci opposti.

U gruppu tutali di simmitria hè isumorfu à u pruduttu S 4 × Z / 2 Z
{\displaystyle S_{4}\times \mathbb {Z} /_{2\mathbb {Z} }} di S 4 {\displaystyle
S_{4}} incù un gruppu ciclicu incù 2 elementi.

L'uttaedru rigulari ùn inghjinireghja micca da solu un impavimentu di u spaziu,
parchì i so anguli diedrali ùn sò micca divisori di 360°. Ni inghjinireghja una
parò in cumbinazioni incù u tetraedru, com'è mustratu annantu à a figura.



https://co.wikipedia.org/wiki/Troglodytes_troglodytes

A scrizzula (Troglodytes troglodytes ) hè un acellu chì face parte di a famiglia
di i Troglodytidae. A scrìzzula hè cumuna in tutta l'Auropa, in Asia, in u Nordu
di l'Africa è u Nordu di l'America.

Li piace à a scrizzula à fà si sente è canta à spessu, cù note chjare chì si
sentenu sopratuttu a sera, tuttu l'annu, è ancu d'inguernu. U bulu di a
scrizzula hè assai rapidu. A scrizzula manghja insetti. D'aprile, u masciu
custruisce parechji nidi è a femina sceglie dopu quellu chì li cunvene u più,
dopu à avè li visitati tutti. A femina face dopu circa sei ovi in u nidu. 'Ssi
ovi sò bianchi pichjati. A femina cova durante circa quindici ghjorni. Quindici
ghjorni dopu a so nascita, i piulaconi chettani u nidu.

A scrizzula hè assai cumuna in Corsica. Esiste in Corsica una spezia endemica di
scrizzula: Troglodytes troglodytes koenigi, in cumunu incù a Sardegna. 'Ssa
sottuspezia endemica hè più bughja ch'è à forma più cumuna, è menu russiccia. Hà
dinù a scrizzula di Corsica è Sardegna assai strisce sottu è sopra (Thibault
1983). A scrizzula si scontra in Corsica in piaghja com'è in muntagna. Friquenta
a scrizzula a machja, ma dinò a furesta è difatti, si trova ancu in l'alzete à
più di dui milla metri. Friquenta dinù a scrizzula parechji isulotti: a
Giraglia, Mezumare in l'Isule Sanguinare. Accade dinù d'inguernu ch'è e
scrizzule chì stanu in muntagna si tramutessenu in piaghja (Thibault 1983).

Altri nomi corsi di a scrizzula sò: u scrizzulu, a muraghjola o l'acella
muraghjola.



https://co.wikipedia.org/wiki/Triangulu_rittangulu

U triangulu rittangulu (o triangulu rettangulu) hè un triangulu in u quali
l'angulu furmatu da dui lati, ditti cateti, hè rettu, vali à dì di 90° (o π/2
radianti). U latu oppostu à l'angulu rettu si chjama iputenusa. L'iputenusa hè
par via di u tiurema di Pitagora para à a radica quatrata di a somma di i
quatrati di i cateti.

U triangulu rittangulu ripprisenta un casu particulari di triangulu genericu,
par u quali molti rilazioni fundamintali si simplificheghjani. U casu più
particulari hè quiddu di u triangulu rittangulu isusceli, casu par u quali

Aghjunghjendu à un triangulu rittangulu u triangulu ottinutu incù a so
riflissioni rispettu à l'iputenusa s'otteni un aquilonu. Aghjunghjendu li u
triangulu ottinutu fendu una rutazioni di 'π intornu à u puntu mediu di
l'iputenusa s'otteni u rittangulu par u quali l'iputenusa hè diagunali
principali. Da u triangulu rittangulu isusceli incùi dui custruzzioni s'otteni u
quatratu di latu a = b.

α + β + 90 ∘ = 180 ∘ → α + β = 180 ∘ − 90 ∘ = 90 ∘ {\displaystyle \alpha +\beta
+90^{\circ }=180^{\circ }\to \alpha +\beta =180^{\circ }-90^{\circ }=90^{\circ
}}

Ogni trasfurmazioni di similitudina trasforma un triangulu rittangulu in un
triangulu rittangulu è cusì hè utuli di cunsidarà i classi di similitudina di i
trianguli rittanguli. Quiddi si poni ripprisintà currettamenti incù i trianguli
rittanguli avendu l'iputenusa c di lunghezza 1 è u vertici oppostu appartinenti
à una di i mezi circumfarenzi avendu com'è diamitru l'iputenusa. A cullizzioni
di i classi di similitudina si pò parametrizà incù u rapportu à/b di i lunghezzi
di i cateti vali à dì incù unu di i dui anguli micca retti, par asempiu incù
l'angulu α {\displaystyle \alpha } rilativu à u vertici A. A trigunumitria dici
ch'è:

Chjamatu ancu Triangulu 90-45 dati l'ampiezzi di l'anguli chì u formani, infatti
hè cumpostu da un angulu rettu è dui anguli da 45°. A carattaristica principali
di stu triangulu hè ch'eddu hà i dui cateti uguali è misurani i = c ⋅ 2 → c = i
2 {\displaystyle i=c\cdot {\sqrt[{}]{2}}\to c={\frac {i}{\sqrt[{}]{2}}}}
Un'altra prubità di u triangulu rittangulu isusceli hè ch'è a midiana, l'altezza
è a bisettrici rilativi à u vertici chì prisenta l'angulu rettu cuincidini.
Inoltri toccani l'iputenusa asattamenti in u so puntu mediu, dividendu cusì tali
latu in dui parti uguali incù lunghezza analoga à l'altezza/bisettrici/midiana
tracciata.

L'ortucentru d'un triangulu rittangulu cuincidi incù u vertici di l'angulu
rettu. U circucentru hè u puntu mediu di l'iputenusa.



https://co.wikipedia.org/wiki/Torre_di_Corsica

E torre genuvese di Corsica sò stati custruite, dopu à a dumanda di a
populazione, per pruteghje l'isula da i pirati.

E torre eranu un sistema di difesa di a populazione corsa. Quandu ci era un
periculu, i torreghjani avvertianu a populazione, à sonu di culombu o accidendu
un focu à u pianu superiore di a torra. Cusì e torre chì eranu piazzate accantu
pudianu dinù privene quesse altre. Cusì, in una ora o dui, tutta a Corsica era
prevenuta.

Ci era parechji piani in e torre. Cumportavanu dinù l'archere. À u pianu
superiore, ci era una rangata di piumbatoghji. Ci eranu e scale per passà da un
livellu à l'altru di a torra.

A custruzzione di e torre genuvese di Corsica hà cuminciatu à u XVIesimu seculu,
quandu à pupulazione di l'isula hà dumandatu à Genuva una prutezzione contra à i
pirati è l'invasori chì vinianu da u mare. In u 1531, a custruzzione di nuvanta
torre annantu à u litturale di a Corsica hè dicisa. I travaglia cumincionu sottu
a direzzione di Sebastiano Doria è Pietro Filippo Grimaldi Podio. À u principiu
du i XVIIIesimu seculu, si pudia cuntà 85 torre annantu à u litturale di
Corsica.



https://co.wikipedia.org/wiki/Titu_Liviu

Titu Liviu, di u quali a casata hè scunnisciuta (Patavium, 59 à.C. – 17 d.C.),
hè statu un storicu rumanu, autori di una munumintali storia di Roma, l' Ab Urbe
Cundita libri CXLII, da a so fundazioni (tradiziunalamenti datata 21 aprili 753
à.C.) finu à a morti di Druso, figliastru di Augustu in u 9 a.C.

Di à so biugrafia si sà pocu. Sicondu San Ghjirolmu nascì à Paduva in u 59 a.C..
Quintilianu ci hà tramandatu a nutizia ch'è Asinio Pollione rilivava in Liviu
una certa Patavinitas (paduvanità o peculiarità paduvana): chì indicheghja o
com'è patina linguistica rivilatrici di a so urighjina pruvinciali o piuttostu
l'accintuatu muralisimu, tipicu di i tindenzi cunsirvatrici di a so patria. Murì
in u 17 d.C., ancu s'è u storicu Ronald Syme anticipeghja i dati di nascita è di
morti di 5 anni; San Ghjirolmu parò cullega a nascita di Liviu ancu à quidda di
Messalla Corvino, natu in u 64 a.C.. Prubabilamenti l'arrori hè divutu à a
sumiglianza di i noma di i consuli di dui anni, Cesare è Figulo in u 64 è Cesare
è Bibulo in u 59. I fonti di u locu di nascita sò Marziale è Quintilianu. Di a
famiglia di urighjina s'ani pochi nutizii bench'è prubabilamenti, à ghjudicà da
l'ottima furmazioni culturali di u storicu, era di cundizioni asgiata. Unu di l'
avvinimenti più impurtanti di a so vita fù u trasfirimentu à Roma par cumplittà
i so studii; fù quì ch'eddu intrì in stretti rapporti incù Augustu, u quali,
sicondu Tacitu (chì à so volta riporta un discorsu di u storicu Cremuzio Cordo)
u chjamava "pumpeianu" par u so filu-ripublicanisimu; stu fattu ùn nuciti micca
quantunqua à a so amicizia, tantu ch'èfù affidata da l'impiratori l'educazioni
di u nipoti è futuru impiratori Claudiu. Si didicò dunqua à a ridazzioni di l'
Ab Urbe cundita libri par cilibrà Roma è u so impiratori è s'imposi beddu prestu
com'è unu di i più grandi storichi di u so tempu. Fù ancu autori di numarosi
scritti di carattaru filusoficu è ritoricu chì sò stati persi. Murì à Paduva in
u 17 d.C., sicondu San Ghjirolmu, o in u 12 d.C.,sicondu Ronald Syme.

Iniziata in u 27 à.C., a racolta Ab Urbe cundita si compunia di 142 libra chì
narravani a storia di Roma da l'urighjini (in u 753 a.C.) finu à a morti di
Druso (9 a.C.), in forma annalistica; hè moltu prubabili ch'è l'opara si divia
cunchjuda incù altri 8 libra (par un tutali di 150) chì avariani cuntinuatu
insin'à a morti di Augustu, avvinuta in u 14 d.C.

I libra funi successivamenti divisi in decadi (gruppi di 10 libra) chì avariani
divutu cuincida incù ditarminati periodi storichi. Di l'intreia opara, ci ni hè
parvinuta oghji solu una piccula parti, par un tutali di 35 libra, veni à dì
quiddi da l'I à u X hè da u XXI à u XLV (a prima, a terza, a quarta dicada è
cinqui libri di a quinta). L'altri sò cunnisciuti solu par via di frammenti è
riassunti ("Periochae"). I libra chì sò cunsirvati discrivini in ditagliu a
storia di i primi seculi di Roma da a fundazioni finu à u 293 a.C., fini di i
guerri sannitichi, a siconda guerra punica, a cunquista di a Gallia cisalpina,
di a Grecia, di a Macidonia hè di una parti di l'Asia Minori. L'ultimu
avvinimentu impurtanti chì si trova hè rilativu à u trionfu di Lucio Emilio
Paolo à a Pidna.

Ghjà u titulu di l'opara dà l'idea di a grandezza di i prupositi di u storicu.
Liviu imprudò un stili chì altirnava a crunulugia storica à a narrazioni, spessu
intarrumpendu u racontu par annuncià l'alizzioni di un novu consulu, datu ch'è
quistu era u sistemu imprudatu da i Rumani par tena contu di l'anni. In l'opara,
Liviu dinuncia inoltri a dicadenza di i custumi è esalta à u cuntrariu i valori
chì ani fattu a Roma eterna.

U stessu Liviu affirmò inoltri ch'è a mancanza di dati è fonti certi pricidenti
à u saccu di Roma da parti di i Ghjaddi, in u 390 a.C., avia resu u so compitu
assà difficiuli. À renda più arduu u compitu di u sturiugrafu fù u fattu ch'è ùn
pudia micca acceda, com'è privatu citatinu, à l'archivii è duviti accuntintà si
di fonti sicundarii (ducumenti è matiriali dighjà elaburati da altri storichi).
À u stessu modu, molti storichi muderni ritenini ch'è, par a mancanza di fonti
puntuali è pricisi, Liviu aghji prisintatu par i stessi vicendi sii una virsioni
mitica ch'è una virsioni "storica", senza privilighjà nisciuna di i dui
virsioni, ma lascendu à a discrizioni di u littori a dicisioni annantu à quali
sii a più verusimili. In u prifaziu hè l'autori à spiigà chì "quant'è à
l'avvinimenti rilativi à a fundazioni di Roma o antiriori, ùn cercu nè di dà li
par veri o mentiscia i: u so fascinu hè divutu più à l'imaginazioni di i pueti
ch'è à a seriità di l'infurmazioni" (ni hè un asempiu a prisenza in l'opara di u
mitu di l'ascinsioni à u celi di Romolu è di un racontu sicondu u quali u stessu
Romolu saristi statu uccisu). Eppuri u so talentu ùn hè micca ricircatu in
l'attindibilità scentifica è storica di u travagliu quantu in u so valori
litterariu (u metudu incù u quali impiega i fonti hè critichevuli postu ch'è ùn
ricodda micca à i ducumenti uriginali, in casu mai ch'è ci ni siini, ma improda
guasi esclusivamenti fonti litterarii).

Liviu scrissi larga parti di a so opara duranti l'imperu di Augustu; nonustanti
quissa, a so opara hè stata spessu idantificata com'è liata à i valori
ripublicani è à u desideriu di una ristaurazioni di a ripublica. In ogni modu,
ùn ci sò micca cirtezzi riguardu à i cunvinzioni pulitichi di l'autori, da u
mumentu ch'è i libra nantu à a fini di a ripublica è annantu à l'ascesa di
Augustu sò stati persi. Cirtamenti Liviu fù criticu in i cunfronti di parechji
di i valori incarnati da u novu rigimu, ma hè prubabili ch'è u so puntu di vista
fussi più cumplessu di una simplicia contrappusizioni ripublica/imperu. D'altru
cantu, Augustu ùn fù mancu stampa disturbatu da i scritti di Liviu, è l'incaricò
ancu di l'educazioni di so nipoti, u futuru impiratori Claudiu. L'influenza di
Titu Liviu annantu à Claudiu fù evidenti in u periodu finali di u regnu di
quist'ultimu, quandu l'oratoria di l'impiratori si rifeci in manera fideli à a
storia di Roma racuntata da u storicu patavinu.

In a Storia di Roma (libru 9, sizioni 17-19) di Liviu si trova a prima ucronia
cunnisciuta, quandu u storicu imagineghja i surtiti di u mondu s'è Lisandru
Magnu fussi partitu par a cunquista di l'uccidenti nanzi ch'è di l'urienti. U
storicu si dici cunvintu ch'è, in tal casu, Lisandru Magnu saristi statu
scunfittu da l'asercitu rumanu.

Liviu fù sempri accusatu di patavinitas (paduvanità); sempri oghji ùn s'hè
ancora micca riusciti à capiscia qualessu eddu era u significatu pricisu di u
terminu: a maiò parti di i critichi rileva in quissa una critica in i cunfronti
di u stili "pruvinciali" di u storicu (ma di cusì ditta pruvincialità ùn si
rilevani micca tracci in i scritti à no parvenuti) mentri altri, com'è u Syme,
ritenini ch'è u terminu riguardi più a sfera murali è ideologica. Sta critica hè
stata mossa inizialamenti da Asinio Pollione, puliticu è littaratu rumanu.

Quintilianu definì u so stili com'è una "lactea ubertas", littiralamenti
"abbundanza di latti", par indicà com'è u stili di Liviu era scurrenti, dolci
par u littori è à listessu tempu piacevuli. U stili di Liviu hè carattarizatu da
archititturi beddi studiati.

Liviu attribuisci à i varii parsunaghji ch'eddu poni sottu analisi carattari
guasi assuluti, fendu li divintà paradigmi di passioni (tipi). Un antru elementu
tipicu di a dramatisazioni hè quiddu di metta in bocca à i parsunaghji di i
discorsi, sii in forma diretta ch'è indiretta, infurmazioni utuli à i fini di a
narrazioni, soprattuttu par quantu riguarda a parti "dilittosa" di u so intentu.
I discorsi sò infatti custruiti in manera fantasiosa, è difatti ùn sò micca da
piglià com'è virità storichi ughjittivi ma com'è esigenzi di stampu narrativu è
psiculogicu. À spessu u storicu paduvanu rileva com'è una situazioni si
pricipiteghja, quandu à l'ultimu istanti si hà un rivultamentu di fronti
inattesu, u tipicu prucidimentu tiatrali grecu di u "deus ex machina".

Da u puntu di vista più sputicamenti stilisticu Titu Liviu prucedi nantu à
l'ormi di Erodutu (più favulescu) è suvita u mudeddu di Isocrate, incù a so
eluquenza piacivulamenti narrativa.



https://co.wikipedia.org/wiki/Tarranoa

Olbia (IPA: [ˈɔlbja] Terranòa in sardu /terraˈnoa̩/, Tarranóà in gadduresu
/tarraˈnɔːà̩/) hè una cumuna taliana di 59.124 abitanti, capilocu, incù Tempiu
Pausania, di a pruvincia di Olbia è Tempiu in Sardegna. Ni risulta ch'edda hè,
in 2012, a quarta cumuna di a Sardegna par numaru di abitanti, dopu Cagliari,
Sassari è Quartu Sant'Elena.

Olbia hè stata l'antica "capitali" di u Ghjudicatu di Gaddura è u prima sediu
viscuvali di a Gaddura (Diocesi di Civita - Ampurias sinu à 1839). A cità, una
di i principali di a Sardegna, hè una rialità industriali è cummirciali in piena
espansioni. Hà cunnisciutu in l'ultimi dicennii un impurtantu aumentu
dimugraficu è un sviluppu assà rapitu di a so ecunumia, incù u numaru di
l'abitanti duppiatu trà l'anni 1951 è 1981. Attualmenti si ni conta circa 56.000
(in u 1964 erani 18.800).

Ricca di insidiamenti turistichi molti cunnisciuti, trà i quali Portu Rutondu è
Portisco, hè dutata di infrastrutturi chì ni facini un polu turisticu moltu
impurtanti par l'Isula intreia. Olbia hè u mutori ecunomicu di a pruvincia è un
di i più impurtanti di a rigioni. À parta da u nucleu storicu di u corsu Umberto
I, a cità, incù u nutevuli incrementu dimugraficu di l'anni sissanta, si hè
nutevulamenti espansa in ogni dirizzioni. I prublemi di viabilità sò stati
cuntrastati incù a criazioni di una circunvaddazioni, di un tuneddu situatu
sottu l'ariali di u portu vechju è di numarosi ghjiratoghji à l'internu è fora
di u centru urbanu.

A cità di Olbia s'affaccia annantu à l'umonimu golfu è si stendi in a pianura
circustanti (chì piglia anch'edda u nomu da a cità), dilimitata da una catena
muntosa. U tarritoriu cumunali, incù una superficia di 383,64 km², si poni à u
23º postu trà i Cumuni taliani par estinsioni.

A cità hè carattarizata da un clima meditarraniu incù inguerni dolci
cuntinintali è istati caldi è asciutti. I pricipitazioni si cuncentrani
soprattuttu in i mesa invirnali è vaghjimali:

Frammenti di ceramica ritruvati à Portu Rutondu è una carattaristica statuetta
feminiccia rapprisintanti a Dea Matri truvata in Santa Mariedda, facini ricuddà
à u Niuliticu Mediu (4000 3500 a.C.) i primi tistimunianzi di l'omu in
tarritoriu olbiensi. Più dopu, duranti u periodu Eniuliticu, incù ocra rossa
funi raffigurati in i pareti di a sapara di u Papa - annantu à l'isula di
Tavulara - figuri umani schematizati, chì ricoddani à u 2700 - 2500 a.C., mentri
ricodda à l'Ità di u Bronzu anticu (1800 - 1600 a.C.) a Tomba di i ghjiganti chì
si trova à Annantu à Monti de s'Abe.

Ma à parta da a media Ità di u Bronzu, à tempu cù a diffusioni in tuttu l'Isula
di l'uriginali civiltà nuragica, ancu in u tarritoriu di Olbia si scontrani
insidiamenti nuragichi, chì à misura sò sempri più numarosi: sò più di 50 quiddi
attualmenti cunnisciuti è vani da i nuraga monutorri, à i paesa, à i pozzi
sacri, à i sipulturi megalitichi. Trà sti munumenti i più impurtanti sò: u
nuragu Riu Mulinu à Cabu Abbas; u nuragu Putzolu, in l'umonima lucalità, dittu
ancu lu Naracu; u paesi nuragicu Belveghile, annantu à u prulungamentu di u
stradonu nordu in dirizzioni Arzachena; u nuragu Mannazzu o Mannacciu, nantu à a
Statali 127 in lucalità Maltana; u Nuragu Siana o Zucchitta, in i vicinanzi di a
stazioni farruviaria di Enas; u nuragu Sà prescione 'è Siana, annantu à
un'altura chì dumineghja a piana di Olbia, ci s'accedi da a strada vicinali di
Aratena; u pozzu sacru di Sà Testa, chì ricodda à u periodu cumpresu trà l'VIII
è u VI seculu a.C., strada par Golfu Aranci; a tomba di ghjiganti di Annantu à
Monti 'è s'Abe, sipultura megalitica cullittiva', urighjinaria di l'Ità di u
bronzu anticu (1600 a.C.) ma rimanighjati in periodu nuragicu, chì li manca a
stela cintrali, longu a strada di Loiri.

Da u VII seculu a.C. fù prubabilamenti friquintatu par un brevi periodu da i
grechi (sicondu a tradizioni greca citata da Diodoru, Strabone è Pausania) è
pricidintamenti ancu da i Fenici. Ma, cuntrariamenti à quant'è pò lascià suppona
l'urighjina di u so nomu (Olbia dirivaria da u grecu Ολβιος/Olbiòs (felici)), i
primi tracci di un veru insidiamentu urbanu, datevuli trà u V è u IV seculu
a.C., sariani, sicondu l'ultimi ritruvamenti, da attribuiscia à i punichi. I
cartaghjinesi a cinsini di mura è di torri, edifichendu in a parti più alta
un'acropuli incù un tempiu didicatu à Melqart. A cità punica accupava un'aria
cumpresa tandu trà Via Asproni è Piazza Matteotti è parti di l'antichi mura sò
sempri visibuli in Via Torino. In i scavi archiulogichi effittuati d'aprili 2007
hè emersu parti di l'abitatu punicu in a cintralissima Via Righjina Elena. Di
lugliu 2001, in Via Nanni, era statu ripurtatu à a luci parti di u vechju
insidiamentu di ebbica punica è rumana, imprudatu da u IV à u I seculu a.C.

Dopu à quiddu periodu, in u 535 a.C., in l'acqui cumpresi trà u Golfu è a
Corsica, una flotta di sissanta navi focesi di a culonia di Alalia si scuntroni
incù una flotta di navi etruschi è punichi, cualizati si par sbarrà a strada à a
pinitrazioni greca in u mari Tirrenu. U viulentu scontru, cunnisciutu com'è a
battaglia di u Mari Sardu (o battaglia di Alalia), hè ritinutu da molti a prima
grandi battaglia navali in i mari di l'uccidenti. Trà i munumenti di stu periodu
si poni ricurdà i resti di i mura punichi in Via Torinu è in Via Acquidottu, sti
ultimi essendu visibuli à traversu dui piramidi di vetru in a piazzetta di un
cumplessu risidenziali è i resti di un isulatu punicu in via Nanni è di
l'acquidottu rumanu (I seculu);



https://co.wikipedia.org/wiki/Storia_di_a_Corsica

A storia di a Còrsica hè assai antica. Perfinu Omeru indu l'Udissea parla di a
Còrsica : prova chì i Greci cunnoscevanu l'esistenza di l'isula. Si tratta per
Umeru di u paese Lestrìgune : "Durante sei ghjorni, marighjamu senza richetu. U
settimu ghjornu raghjunghjimu, ind'ù paese Lestrìgune, sottu u borgu di Lamos,
l'alta Telèpila, duva omu vede u pastore chjamà u pastore : quandu l'unu accasa,
un altru esce per risponde. Un omu scarangliatu guadagnarìa duie salari, l'unu
pasculendu i boi,l'altru incù e pecure bianche ghjacchì i violi di u ghjornu
custighjanu i violi di a notte. Entramu in u portu assai cunnusciutu di i
marinari : una doppia tippale scuscesa è senza un ritagliu si eleva à l'attonzu,
è duie capi lungarini l'unu di faccia à l'altru dinanzu à l'imboccu strangulanu
a so bocca. A mo flotta penetra e si reca finu a u fondu, stumacati à rasu di
stumacati, pà amarrassi l'unu accantu à l'altru. Micca u mareghju in quellu
bofulu, micca u borru, micca una grinza, ignilocu a calma bianca. Eu solu mi
fermu fora, incù u mo vascellu neru. Sottu u capu dell'imboccu mi affuna à a
rocca : omu ùn vedeva micca a presenza di gregie ò di umani. Un ci era micca
inlà un fumu chì si alzava da a tarra... "



https://co.wikipedia.org/wiki/Sitta_Whiteheadi

A Zittula corsa (Sitta Whiteheadi) hè una spezia d'acellu chì face parte di a
famiglia di i Sittidae. A zìttula corsa hè un acellu rarissimu chì ùn esiste
ch'è in Corsica ed hè un simbulu di l'avifauna di Corsica. Hè un tipu di zittula
abbastanza chjuca, misurendu circa 12 cm. E parte superiore sò grisge azurate,
iinvece e parte inferiore sò bianche grisgiogne. U masciu si distingue di a
femina per via di a so calotta cumplittamente nera. A spezia hè sedentaria,
territuriale è poca sbetica. Si nutrisce à spessu altu in i pini larici,
cunsumendu per u più pignottuli, ma chjappendu dinù qualchì insettu bulante. A
staghjone di riproduzione hà locu trà aprile è maghju. U nidu hè postu in u
fustu di unu vechju pinu, è a cuvata conta cinqui à sei ovi. I ghjovani si
sbabbanu 22 à 24 ghjorni dopu a so nascita.

A zittula manghja invertebrati è insetti. D'inguernu, i varmi sò scarsi è a
zittula si nutrisce di i granelli di i pini larici, chì ci sò in abundanza da
nuvembre sin'à marzu. D'inguernu, quand'è u tempu hè dolce è asciuttu, i
pignottule s'aprenu è lascianu scappà i granelli. In tempu di neve o di fretu
invece, e pignottule fermanu chjuse è e pichjarine ùn ponu manghjà si i
granelli. Per via di quessa, a zittula hà imparatu à mette da cantu, quandu u
tempu hè asciuttu, i granelli sopra i branconi, sottu à e scorze, o ancu in i
tavoni di l'arburi, per pudè li manghjà più dopu. Hè cusì chì a zittula pò durà
è passà l'inguirnata, ancu s'ellu accade ch'ellu ci fussi u nivone.

A zìttula fù rimarcata prima da un viaghjadore inglese, John Whitehead, durente
un viaghju in Corsica. Whitehead truvò una zittula u 12 ghjugnu di u 1883 è a
vultò in Ingliterra, ma senza sapè chì 'ss'acellu ùn era micca cunisciutu à
l'epica da a cumunità scentifica. Fù qualchì mese dopu chi u cunservatore di e
cullezzione d'acelli in u British Museum of Natural History, Richard Bowdler
Sharpe, hà pussutu discrive per a prima volta a zittula in a litteratura
scentifica. Sharpe chjamò a zittula sitta whiteadi in l'onore di John Whitehead.
A pichajrina hè stata cunsiderata parechji anni dopu, cum'è una spezia endemica
di Corsica.

A zìttula di Corsica face parte di a famiglia di e sittidae, chì cumporta vinti
quattru spezie d'acelli cunnisciute in Africa, in America, è in Eurasia. Parte è
più si trovanu in l'emisferu nordu. Ci sò e differenze morfulogiche frà e
diverse sittidae ma anu in cumunu una coda corta è e patte forte, ciò chì li
permette di falà in i fusti di l'arburi à capu in ghjò.

Un estimu di u 1960-1980 ricensa 2000 à 3000 coppii, scumpartuti annantu à 240
km2 quand'elli si contanu invece circa 3000 coppii annantu à più di 430 km2 in u
1950. In u 2000, Thibault è i so coautori stimanu l'effettivi à 2075-3010
coppii. In u 2013, sicondu l'UICN, Thibault è coautori stimanu a pupulazione di
a zittula trà 3100 è 4400 individui maturi, vene à dì 4600 à 6600 acelli in
tutale. Un estimu di 2011 di l'areale di ripartizione purtava quessa à 185 km2.
A zittula era cunsiderata da l'Unione internaziunale per a cunsirvazione di a
natura cum'è "guasi minacciata" in u 1988, di "preoccupazione minore" in 2004,
2008 è 2009. Dapoi u 2010, a zittula hè cunsideratu cum'è "vulnerabile",
Thibault è coautori stimendu u so declinu à 10 % durente e deci annate
precedente in unu articulu pubblicatu in u 2011.

A zittula conta frà i so predatori u pichjarone ('Dendrocopos major') chì pò
attaccà i nidi è i ghjovani acelli, allarghendu ne a cavità di u nidu per accede
à a pruginitura di e zittule. Ùn sò micca tutti l'individui chì attaccanu i
nidi, chì è zittule è pichji ponu qualchì volta ancu nichjà in listessu arburu.
U Topu mascheratu ('Eliomys quercinus') hè dinù un pussibule predatore, essendu
dighjà statu ossirvatu durmendu in un nidu è suspittatu di parechje perdite. In
una minima misura, u falcu stantarolu ('Accipiter nisus') puderia cuntà frà e so
prede a zittula corsa : resti di zittula sò stati signalati in l'alimentazione
di unu di 'ssi acelli di preda in u 1967, è Hans Löhrl mintuveghja in u 1988
ch'è e zittule corse ch'ellu alleva in cattività si nascondenu s'elle vedenu un
rapace. A Ghjandaghja ('Garrulus glandarius') puderia dinù esse unu predatore
più o menu impurtante di i ghjovani à u spiccà di bulu.

Un studiu di u 2005 mintuvava ch'è i nidi di diversi coppii eranu situati da 284
à 404 metri l'uni da l'altri sicondu l'annate (trà 1998 è 2003). I dui membri di
u coppiu scavanu u nidu, riimprudendu à spessu e cavità abbuzzate da i
pichjaroni ('Dendrocopos major'), ma evitendu u grande risicu di predazione di
l'anziani nidi di quelli acelli. Ci ponu esse duie intrate à a cavità s'è u
fustu hè particularmente tarulatu. L'intrata misura trà 3 è 4 cm di larghezza, è
a cavità in media 56 x 109 mm per una prufundità media di 12 cm. U nidu hè postu
trà 2 è 30 metri sopra à terra. Hè custituitu da diversi elementi vegetali
(spine di pinu, curteccia è casciappule) è tapizzatu di materie più dolce, cum'è
piume, marmuzzu, crinu o lichenu.

A femina face l'ovi à a fine d'aprile o à u principiu di maghju, da quattru à
sei (in media 5,1) ovi ovali bianchi è tacchi di brunu o di rossu, soprattuttu
annantu à l'estremità larga, incù qualchì piccule marche brune o grigi o
violettu scuru. John Whitehead cumpara in taglia l'ovi à quelli di a Cappellina
('Parus major'). Sicondu Francis Jourdain chì paraguneghja 42 ovi (14 cullittati
da Whitehead, i 28 altri da ellu stessu), misuranu in media 17,18 x 12,96 mm. U
pesu mediu, calculatu per 17 di 'ssi ovi, hè 82,2 milligrammes. A cuvatura dura
da 14 à 17 ghjorni. Hè fatta da a femina sola, ch'è u masciu nutrisce in media
3,2 volte per ora. U bizzicu è l'ala di i piugoni crescenu di manera rigulare,
tantu ch'è u tarsu si stabilisce à parte si di u dodicesimu ghjornu. A calotta
diventa più bughja l'ondicesimu ghjornu, è i ghjovani anu un piumaghju cumplettu
à u capu di vinti ghjorni, in media.

A nichjata conta in generale 3 à 6 (in media 4,3) ghjovani à u spiccà di bulu,
chì chettanu u nidu à l'età di 22 à 24 ghjorni. S'è a prima nichjata fiasca o hè
persa, u coppiu ne riface una siconda trà u 28 maghju è u 16 ghjugnu ; u terzu
di 'ssi nichjate di sustituzione hè effittuatu in un antru arburi. D'una annata
à l'altra, circa a mità di i coppii cambianu d'arburi per nichjà. I ghjovani
aghjunghjenu a so maturità sissuale in l'annata è si ponu riproduce da l'annata
dopu a so nascita. U tassu annuale di sopravvivenza hè statu stimatu à 61,6 %
per i masci (più di trè individui annantu à cinqui passanu l'annata). A spiranza
di vita hè male cunnisciuta ma a marcatura culurata hà mustratu ch'è certi
individui ponu ghjunghje sin'à l'età di sei anni.

À i ghjorni d'oghje, a zittula corsa hè a sola spezia d'acelli endemica di
Corsica. U so areale ricopre a maiò parte di l'isula, assai muntagnosa. Si trova
'ss'acellu dapoi a furesta di Tartaghjine à u nordu insin'à quella di l'Uspidale
à u sudu, ma hè particularmente abondante in i massicci di Monte Cintu, di Monte
Rutondu, di Monte Rinosu è di l'Alcudine. Si ponu mintuvà dinù duie pupulazione
isulate, in Castagniccia in u nordestu di l'isula, è in a muntagna di Cagna à u
sudu.

A zittula corsa priferisce e fureste di pini larici (Pinus nigra laricio),
cumpurtendu dinù qualchì chjarina. 'Sss'ambiente hè abbastanza asciuttu d'istate
(trè simane à dui mesi di sicchina) è cunnosce forte acquate di vaghjimu o
d'inguernu (800-1 800 mm per annu). A zittula hè sedentaria. Campa in generale
in e valle incasciate trà 1 000 è 1 500 metri d'altitudine trà aprile è uttrove,
ma pò esse scuntrata da 750 à 1 800 metri d'altitudine, bench'è e fureste menu
spesse in altura li cunvenghinu menu. Fala più in ghjò d'inguernu, è pò stà
tandu in e fureste miste à pini larici è marittimi (Pinus pinaster) o i boschi
di ghjallichi (Abies alba). Ma l'indizii di u so pupulamentu sò
significativamente più debuli ch'è in i boschi di pini larici puri. A zittula
scansa dinù i boschi duminati da l'arburi assai casciuti o mischiati cun elli.

A zittula hè una spezie endemica di Corsica. Hè prisente tuttu l'annu in
l'isula. A zittula stà in e fureste di pini è di preferenza in e fureste di pini
larici, cum'è a furesta di l'Ospidale, Bavella o a furesta di Tartaghjine, à una
altezza situata trà 1000 è 1500 metri. Pò accade, ma più raramente, chì a
zittula sciglissi u pinu maritimu. A zittula priferisce u pinu larice, chì ne
manghja i granelli è sò più tenneri ch'è quelli di quess'altri varietà di pinu.
A zittula sceglie di preferenza u fustu tarulatu di un pinu làrice, o un
brancone troncu o carbunatu da a saietta, per fà ci u so nidu. Piace di più à a
zittula l'arburi chì anu u fustu incù un diamitru impurtantu. U nidu si cumpone
di una parte dura è di una parte più soffice. A parte dura cumporta murzu è
pizzatelli di legnu. A parte molla invece cumporta piume è peli. Accade qualchì
volta ch'è a zittula si pigliessi u nidu abandunatu di un pichjettu. U nidu hè
fattu à un'altura trà 1,5 metru è 30 metri. D'invernu, per via di u fretu
cagiunatu da a neve, a zittula chetta e pinete è si stalla più in bassu, à
spessu in e castagnicce. A populazione di pichjarine hè stimata frà 1600 è 2700
coppii (Thibault 2005). S'hè usservatu una piccula calata di a pupulazione
isulana 'ssi ultima anni. 'Ssa piccula pupulazione hè debule è minacciata da
l'incendii è a sparizione di i pini larici, in certi lochi.

I vechji pini assicureghjanu à a zittula un cibu abundante, è a spezia hè
assente di i sittori induve l'arburi facenu menu di 28 cm di diamitru, è induve
u pinu lariciu hè minuritariu riguardu à altre essenze. I lochi i più
suscettibili d'aggrundà a zittula corsa contanu arburi maiò (alti più di 16 m} è
di grossu diamitru (superiore à 58 cm). A priferenza di l'acellu per u pinu
lariciu riguardu à u pinu marittimu si puderia spiigà per a durezza di i
granelli di u sicondu. In una pruspittiva storica, Thibault è coautori spieganu
in 2002 ch'è "a zittula corsa è u pinu lariciu, prubabilmente prisenti in
l'isula dapoi almenu u mezu di u Quaternariu, hanu duvutu affruntà ci l'ultime
fluttuazione climatiche di u Pleistocene, e quale hanu cagiunatu prufonde
mudifiche in a cumpusizione è a ripartizione di a vegetazione. Hè verisimile
ch'è a zittula hà sopravvivutu in i pini larici durente tutta 'ssu periodu."

A zittula hè ancu chjamata a pichjarina, pichjasorda. Hè chjamata dinù a
furmicula in u Cruzinu.



https://co.wikipedia.org/wiki/Shahnameh

Shāhnāmé, o Shāhnāma (Persianu: شاهنامه, altirnativi ortugrafichi sò Shahnama,
Shahnameh, Shahname, Shah - Nama littiralamenti "Noma di i Rè"), traduttu com'è
U Libru di i Rè, hè una vasta opara puetica scritta da u pueta persianu Ferdowsi
intornu à u 1000 d.C. circa ed hè l'epica naziunali di u mondu di lingua
pirsiana. U Shâhnameh conta u passatu miticu è storicu di u so paesi, l'Iranu,
da a criazioni di u mondu, finu à a cunquista islamica di u VII seculu.

À parti a so impurtanza litteraria u Shâhnameh, scrittu in persianu arcaicu, hè
statu di fundamintali impurtanza par a rinascita di a lingua pirsiana
successivamenti à l'influenza di l'arabu.

Stu vuluminosu travagliu, cunsidaratu un capulavoru litterariu, rifletti ancu a
storia di u grandi imperu persianu, i so valori culturali, i so antichi
riligioni (Zoroastrisimu), hè u so prufondu sensu naziunali. Ferdowsi hà
cumplittatu u Shâhnameh in u mumentu in u quali l'indipindenza naziunali era
stata cumprumissa. Mentri ci sò mimurabili eroi è eruini di tipu classicu in
l'opara, u veru prutagonistu hè a Persia stessa. Hè dunqua un impurtanti libru
par tuttu u mondu persianu-iranianu, trà u quali l'Afganistanu, u Tagikistanu è
altri populi di l'Asia cintrali.

Stu libru hè impurtanti ancu par i restanti 200.000 zuruastriani in u mondu,
parchì u Shâhnameh traccia l'iniziu di u Zoroastrisimu finu à a scunfitta di
l'ultimu rè zuruastrianu da parti di l'invasori arabi.

I copii illustrati di l'opara sò trà i più suntuosi asempii di miniatura
pirsiana. Diversi copii rimanini oghji intatti, bench'è dui di i più famosi a
Houghton Shahnameh è a Gran Mongol Shahnameh funi suddivisi in foglii vinduti
siparatamenti in u XXu seculu. Un unicu fogliu (tandu à u museiu Aga Khan) hè
statu vindutu par 1,7 milioni di dullari in u 2006. U Bayasanghori Shâhnâmeh,
una copia manuscritta (Palazzu Golestan, Iranu), hè stata inclusa da l'UNESCO in
a lista di a Mimoria di u mondu.



https://co.wikipedia.org/wiki/Scurpione_neru

U scurpionu neru (o scurpione neru) (Euscorpius flavicaudis) hè un tipu
d'animali chì faci parti di a famiglia di l'Euscorpiidae. Hè cumunu in l'ariali
di u Mari Tarraniu: in Algeria, in Tunisia, Italia, in iSpagna, in Corsica, è in
a parti miridiunali di a Francia. Pocu tempu fà, u scurpionu neru hè statu
introduttu in Ingliterra è ancu in Uruguay. A piccula culonia di scurpionu neru
chì ci hè avali in Ingliterra, hè a più à nordu in u mondu.

U scurpionu neru codigiaddu campa da 5 à 7 anni. Li ci voli dui anni par
ghjunghja à l'ità adultu. A gestatzione dura da 10 à 14 mesa. Li piaci à u
scurpionu neru à stà sottu à i petri o u legnu. Accadi à spessu ch'eddu stessi
accantu à i casi. Ùn hè micca cunsidaratu com'è vilanosu, è in generali a
pugnicatura di u scurpionu neru è com'è quidda d'un ragnu. U liveddu di
tussicità ùn hè ch'è 1 annantu à una scala di 5. Ma à spessu, u scurpionu neru
pizzica, inveci di pugna. U dulori hè com'è una pugnitura di vespa. Ci hè un
dismurfisimu sissuali ind'è u scurpionu neru: a coda di u masciu hè più maiori
cà quidda di a femina.

U scurpionu neru manghja insetti, ragna. Ma pò stà mori senza nutriscia si. Pà
catturà a so preda, u scurpionu si movi lestru lestru.

U scurpionu neru (o scurpione neru) hè u scurpionu cumunu in Corsica. Hè ancu
chjamatu a furbicetta (Dizz. U Muntese). U scurpionu si piaci in i loca umiti è
adumbrati, è si trova à spessu in i carciari.



https://co.wikipedia.org/wiki/Sartinesu

Sartè hè una cumuna di u dipartimentu di a Corsica suttana. Hè a sottu
prifittura di u dipartimentu. A cità, incù 200 kilometri quatrati, hè l'ottesima
cumuna di Francia è a prima di Corsica pa a so stesa. In 1999 a so populazioni
era di 3400 abitanti.

A cità fù custruita annantu à un pitraghju sopra u golfu di u Vallincu par
scappà à parechji invasioni barbari. Sartè hè situata à 15 kilomitri di Prupià.
A rigioni hè travirsata par u Rizzanesu chì fala da u Monti Alcudina. A tarra hè
ricca di duminii viticuli (Fiumiciculu).

L'alti casi di granitu siparati da stretti pitrosi è liati da l'una à l'altra
incù picculi volti li dani un aspettu siveru. A cità hè chjamata "a più corsa di
i cità corsi".

Sartè hè dinò un locu di tradizioni riligiosi ancù i cunfraterni (cunventu di
San Damianu) è a cirimonia di u Catenacciu. Par u venaressantu un omu capuchjutu
è incatinatu faci u camminu di croci di Ghjesù. Hè una cirimonia chì attira
monda parsoni in a cità. S'hè ancu criatu un centru pulifonicu di musica corsa.
Si po ascultà u gruppu di "u coru di l'omini è Ghjuvan Paulu Poletti" chì sò
attori impurtanti di u "riacquistu".

In i primi annati di u seculu XVI, i quartieri di u Pitraghju è di Manichedda (a
vechja cità) funi cinti di rampali par parà l'invasioni di i barbari. In u
midievu, Sartè era u feudu di i putenti signori di a Rocca. Erani affidati à a
Republica di Genuva. Dopu a cità cascò sottu a duminazioni di qualchì famidda
putenti chjamata "sgiò". Si vedi à issa epica lotti arrabbiati par a pulitica. A
cità hè marcata dinò par a numicizia trà dui famiddi di sgiò in 1830. Tandu
Sartè fù insanguinata. Un trattatu di paci fù firmatu in dicembri 1834 incù un
generali di Nabulionu.

Sartè hè un locu induv'è l'omini preistorichi ci ani lasciatu monda stantari è
stazzoni. U più chì si ni trova hè in Paddaghju è in Filitosa (rigioni di
Sartè). A cità t'hà u so museu preistoricu riccu di i testimonii passati.

Si vedi u ponti di Spin'à Cavaddu chì hè unu di u più beddi ponti di Corsica.
Difatti, hè d'urighjina pisana, è micca ghjinuvesa.

Annantu à a cumuna, ci sò parichji turri ghjinuvesi: a Turra di Roccapina, a
Turra di Tizzà, a Turra di Senetosa.

Accadi chì Sartè fussi mintuvatu in a litteratura è a cultura corsa. Par asempiu
in i pruverbii:



https://co.wikipedia.org/wiki/Sardu_campidanesu

U sardu campidanesu (o sardu campidanese) hè una di i dui principali lingui
(luguduresu è par appuntu campidanesu) di a macru-lingua sarda. U codici ISO
639-3 attribuitu da l'UNESCO à a lingua campidanesa hè "sro".

U campidanesu hè parlatu in a parti centru-miridiunali di a Sardegna, in una
rigioni bedda più vasta ch'è u Campidanu giugraficu. Hè a varietà urighjinaria
di un'aria ind'eddi stani circa 975.000 parsoni, di i quali guasi a mità
ricadenti l'ariali cagliaritanu, sediu d'immigrazioni tantu interna, da parechji
rigioni di l'isula, ch'è esterna. Sicond'è una ricerca di u 2006 di a Rigioni
Sardegna u campidanesu hè capitu da circa 942.000 parsoni (u 96,9% di i
residenti) è parlatu da circa 670.000 parsoni (u 68,9% di a pupulazioni). Solu u
3,1% di i residenti ùn avaristi alcuna cumpitenza in campidanesu.

In u duminiu di u sistemu linguisticu sardu i varianti campidanesi sò
cunsidarati i più innuvativi, quiddi veni à dì chì mostrani elementi maiò di
distanza da u mudeddu latinu classicu. Sicondu parechji studii 'ss'innuvazioni
sariani stati favuriti da i cuntatti di a cità di Cagliari incù u centru di a
penisula, par altri pudariani essa attribuiti à un sustratu etnicu
paleumediterraniu menu vicinu à u latinu di i pupulazioni miridiunali, chì
avaristi incausatu una evuluzioni diffarenti di u latinu vulgari rispettu à u
luguduresu. In effettu, i disinenzi di a varianti sittintriunali sò più simili à
u tuscanu, quiddi di a varianti miridiunali à altri varianti latini di pusizioni
estrema miridiunali: un asempiu evidenti sò l'esiti di a terza diclinazioni
latina innanzi "e", cumuni à u salentinu, calabresu, sicilianu, purtughesu (è
ancu à u grecu mudernu). Un'antra intarpritazioni hè quidda chì assuciaria
parechji carattari particulari di u sardu miridiunali à certi elementi ghjà
prisenti in u latinu pupulari introduttu da i ligiunarii rumani è parciò
distanti da u "coevo" latinu cudificatu d'usu cultivatu è litterariu (par
asempiu u trattamentu particulari risirvatu in i dialetti miridiunali à a "L"
etimulogica in pusizioni intervucalica).



https://co.wikipedia.org/wiki/Samperu_Corsu

Samperu Corsu (o Sampieru Corsu) hè un parsunaghju celebru di Corsica. Fiddolu
di capraghju è purcaghju, hè natu u 23 di maghju 1498 in Bastelica (in u poghju
di Duminicacci). Ghjuvanottu, diventa cunduttieru ; si missi tandu à u sirviziu
di Ghjuvanni di Medici in Firenza è dopu à u sirviziu di i rè di Francia,
Francescu u prima è Arrigu II. U corsu scumbatti ancù curaghju è lotta accantu
Bayard. Diventa culuneddu di l'infantaria corsa. In 1547 Samperu Corsu rientra
in Corsica è spusa a so cucinedda Ghjuvannina, chjamata dopu Vannina d'Urnanu,
ricca è più ghjovana di 32 anni. I genuvesi si misfidani d'issu vecchju
suldatu : u facini ancu imprighjunà. Libaratu da u rè francesu Arrigu II, vedi a
so casa di Bastelica strisciata da i genuvesi. Era un'offesa murtali ! Samperu
Corsu circò à vindicà si d'eddi duranti tutta a so vita. Par fà a guerra contra
a Republica genuvesa s'adunisci ancu à u rè di Francia è à i Turchi. In 1553 a
cunquista di l'isula hè dicisa. I suldati francesi, a marina turca è Samperu
Corsu sbarcani in Bastia. In 1557 a Corsica diventa una pussissioni francesa in
Viscuvatu. Ma dui anni dopu à u trattatu di Cateau-Cambresis a Francia dà torna
a Corsica à i genuvesi. Samperu hè numinatu imbasciadori straudinariu in Turchia
par u rè di Francia. Lascia a so sposa è i so ziteddi in Marsiglia. Ma Vannina,
sola è influinzata par una spia genuvesa, vindi tutta a robba di u so maritu è
si ne va à Genuva. Samperu Corsu faci tumbà a so moglia culpevuli sicondu eddu
di tradimentu. L'uccidiu faci scandalu à a corti di Francia. Eppuru u vechju
"lionu" cuntinuighja a so vindetta contra i genuvesi. Da Marsiglia incuraghjisci
a rivolta generali è in 1564 sbarca ancu 200 suldati in u Vallincu "pà libara a
so tarra". I genuvesi so sfatti è a guerra divasta l'isula. Samperu cunduci a
lotta. Ma i frateddi di Vannina volini vindicà a morti di a suredda. In 1567
Samperu Corsu morsi di un colpu d'archibusgia annantu à u spinu : avia 69 anni.

Samperu Corsu hè statu mintuvatu à spessu in a a litteratura corsa. Par asempiu:



https://co.wikipedia.org/wiki/Rinnuvamentu_Meiji

U Rinnuvamentu Meiji, altrimenti dittu Rivuluzioni o Ristaurazioni Meiji, fù u
radicali cambiamentu in a struttura suciali è pulitica di u Giapponu chì
ricunsignò u puteri à l'impiratori dopu seculi di duminazioni di i shogun.

Ebbi locu trà u 1866 è u 1869, trà a fini di u periodu Edo (ancu dittu di u
tardu shogunatu Tokugawa) è l'iniziu di u periodu Meiji. U più impurtanti
resucontu di prima mani di l' avvinimenti di u 1862 - 69 fattu da unu stranieri
hè, prubabilamenti, quiddu di u diplumaticu inglesu Sir Ernest Satow.

La furmazioni di l'allianza Satcho in u 1866 trà Saigō Takamori, di u feudu di
Satsuma, è Kido Kōin, di u feudu di Chōshū, segna l'iniziu di u rinnuvamentu
Meiji. St'allianza si feci sustinitrici di a causa imperiali contru u shogunatu
Tokugawa (徳川幕府 1603-1868), chì contrullava a pulitica è l'asercitu giappunesi da
u 1603.

U bakufu Tokugawa ebbi ufficialamenti fini u 9 nuvembri 1867, quandu u
quindicesimu shogun Tokugawa Yoshinobu "cunsignò i probbii puteri in i mani di
l'impiratori" è si dimissi da a carica deci ghjorna più tardi. Era l'effittiva
ristituzioni di u puteri à u suvranu, Yoshinobu abbandunò a scena pulitica, ma i
forzi fideli à u shogunatu si rifiutoni di ceda l'armi.

Pocu dopu, di ghjinnaghju 1868, cuminciò a guerra Boshin (Guerra di l'annu di u
dragonu) incù a battaglia di Toba-Fushimi, à a periferia di Kyoto, in a quali
l'asercitu cummandatu da i signori di Chōshū è Satsuma scunfissi quiddu di i
forzi lealisti di u shogunatu. Quist'ultimi ebbini una seria di altri scunfitti,
sii in battagli campali ch'è navali. Quantu ristava di i forzi di u shogun si
ritirò versu a fini di u 1868 in Hokkaidō, à u cummandu di u cummandanti di a
marina militara Enomoto Takeaki, chì fundò a ripubblica di Ezo. U novu statu
ebbi vita brevi: in u maghju 1869, incù a battaglia di Hakodate, i truppi di u
shogunatu funi assidiati in a so piazzaforti è duvitini capitulà.

A resa ripprisintò a fini di u shogunatu è di u so rigimu feudali. U 3
ghjinnaghju di u 1869, dopu a fuga in Hokkaido di i truppi di u shogunatu,
l'Imperatori Mutsuhito pruclamò ufficialamenti a ristaurazioni di u puteri
imperiali incù u siguenti cumunicatu:

I capi di u rinnuvamentu Meiji dichjaravani di avè agitu sultantu in l'intaressu
di u puteri imperiali. Quista ùn era mancu stampa vera. U puteri passò da u
shogunatu Tokugawa à una nova uligarchia furmata da nobili di a corti imperiali
è da espunenti di i feudi chì aviani sustinutu u rinnuvamentu, in particulari
pruvinenti da Satsuma (Ōkubo Toshimichi è Saigō Takamori) è di Chōshū (Hirobumi
Ito, Aritomo Yamagata, è Kido Kōin), ma ancu da Hizen è da Tosa; l'omini
appartinenti à stu ristrettu chjerchju, successivamenti ribattizati incù u
tarmini genrō, puri mirendu à l'emancipazioni di u Giapponu da i putenzi
uccidintali, si fecini prumutori di un prucessu di riforma inspiratu probbiu da
i sistemi statuali uccidintali chì, soprattuttu grazia à l'apportu di Hirobumi
Ito, culminò incù l'aduzzioni di a Custituzioni Meiji, a prima custituzioni
intesa in sensu mudernu in Asia.

Quistu hè l'elencu di i capimaestri di u muvimentu quandu l'impiratori ripresi u
puteri grazia à l'apportu di u shogunatu Tokugawa, parechji di eddi ritruvetini
in seguitu alti carichi di u Statu frà i quali quidda di Prima Ministru di u
Giapponu.

U rinnuvamentu Meiji fù u muvimentu chì catalizò u Giapponu versu a so
industrialisazioni è chì purtò a nazioni à assucià a putenza militara da u 1905
à u mottu di Ricchezza Naziunali è Forza Militara (fukoku kyohei, littiralamenti
paesi riccu, asercitu forti).



https://co.wikipedia.org/wiki/Purriolu

A Sambula (o Sammula) (Allium triquetrum) hè un tipu di pianta chì face parte di
a famiglia di e Liliaceae. Hè un fiore di l'area mediterranea, ma hè stata
introdutta per esempiu in Brittania o in Inghilterra. A sàmbula hè alta da 20 à
40 cm. I fiori sò bianchi. Sò longhi 14 à 18 mm. Fiuriscenu d'aprile à ghjugnu.
I fiori sò ermafruditi, avendu à tempu organi maschili è feminili. U bulbu hà un
diamitru sin'à 20mm. E sambule hanu un odore d'aglia. E sambule si scontranu da
0 à 700 metri. Si piacenu piuttostu in i lochi adumbrati è in a terra umida.

A sambula hè cumuna in Corsica. Hè ancu chjamata agliu salvaticu o purriolu. U
nome "agliu salvaticu" si riferisce à l'odore d'aglia di e sambule, è à u fattu
ch'è i picculi bulbi ponu esse manghjate in insalata. Sò raccolti piuttostu à u
principiu di l'estate. E sambule s'usanu dinù in a suppa, è si ni pò ancu fà
frittate. In i tempi, a sambula era vinduta annantu à i marcati (Conrad 1981).

Accade chì a sambula fussi citata in a litteratura è a cultura corsa. Per
esempiu:



https://co.wikipedia.org/wiki/Pruvincia_di_Torinu

A Pruvincia di Torinu hè una pruvincia di u Piemonte. - Hà 315 cumune è cumporta
2.295.085 abitanti. - A superficia hè 6.829 km² cù una densità di 336 ab./km² -
U so capilocu hè Torinu.

· Agliè · Airasca · Ala di Stura · Albiano d'Ivrea · Alice Superiore · Almese ·
Alpette · Alpignano · Andezeno · Andrate · Angrogna · Arignano · Avigliana ·
Azeglio · Bairo · Balangero · Baldissero Canavese · Baldissero Torinese · Balme
· Banchette · Barbania · Bardonecchia · Barone Canavese · Beinasco · Bibiana ·
Bobbio Pellice · Bollengo · Borgaro Torinese · Borgiallo · Borgofranco d'Ivrea ·
Borgomasino · Borgone Susa · Bosconero · Brandizzo · Bricherasio · Brosso ·
Brozolo · Bruino · Brusasco · Bruzolo · Buriasco · Burolo · Busano · Bussoleno ·
Buttigliera Alta · Cafasse · Caluso · Cambiano · Campiglione-Fenile · Candia
Canavese · Candiolo · Canischio · Cantalupa · Cantoira · Caprie · Caravino ·
Carema · Carignano · Carmagnola · Casalborgone · Cascinette d'Ivrea · Caselette
· Caselle Torinese · Castagneto Po · Castagnole Piemonte · Castellamonte ·
Castelnuovo Nigra · Castiglione Torinese · Cavagnolo · Cavour · Cercenasco ·
Ceres · Ceresole Reale · Cesana Torinese · Chialamberto · Chianocco · Chiaverano
· Chieri · Chiesanuova · Chiomonte · Chiusa di San Michele · Chivasso · Ciconio
· Cintano · Cinzano · Cirié · Claviere · Coassolo Torinese · Coazze · Collegno ·
Colleretto Castelnuovo · Colleretto Giacosa · Condove · Corio · Cossano Canavese
· Cuceglio · Cumiana · Cuorgnè · Druento · Exilles · Favria · Feletto ·
Fenestrelle · Fiano · Fiorano Canavese · Foglizzo · Forno Canavese · Frassinetto
· Front · Frossasco · Garzigliana · Gassino Torinese · Germagnano · Giaglione ·
Giaveno · Givoletto · Gravere · Groscavallo · Grosso · Grugliasco · Ingria ·
Inverso Pinasca · Isolabella · Issiglio · Ivrea · La Cassa · La Loggia · Lanzo
Torinese · Lauriano · Leinì · Lemie · Lessolo · Levone · Locana · Lombardore ·
Lombriasco · Loranzè · Lugnacco · Luserna San Giovanni · Lusernetta · Lusigliè ·
Macello · Maglione · Marentino · Massello · Mathi · Mattie · Mazzè · Meana di
Susa · Mercenasco · Meugliano · Mezzenile · Mombello di Torino · Mompantero ·
Monastero di Lanzo · Moncalieri · Moncenisio · Montaldo Torinese · Montalenghe ·
Montalto Dora · Montanaro · Monteu da Po · Moriondo Torinese · Nichelino ·
Noasca · Nole · Nomaglio · None · Novalesa · Oglianico · Orbassano · Orio
Canavese · Osasco · Osasio · Oulx · Ozegna · Palazzo Canavese · Pancalieri ·
Parella · Pavarolo · Pavone Canavese · Pecco · Pecetto Torinese · Perosa
Argentina · Perosa Canavese · Perrero · Pertusio · Pessinetto · Pianezza ·
Pinasca · Pinerolo · Pino Torinese · Piobesi Torinese · Piossasco · Piscina ·
Piverone · Poirino · Pomaretto · Pont-Canavese · Porte · Pragelato · Prali ·
Pralormo · Pramollo · Prarostino · Prascorsano · Pratiglione · Quagliuzzo ·
Quassolo · Quincinetto · Reano · Ribordone · Riva presso Chieri · Rivalba ·
Rivalta di Torino · Rivara · Rivarolo Canavese · Rivarossa · Rivoli ·
Robassomero · Rocca Canavese · Roletto · Romano Canavese · Ronco Canavese ·
Rondissone · Rorà · Rosta · Roure · Rubiana · Rueglio · Salassa · Salbertrand ·
Salerano Canavese · Salza di Pinerolo · Samone · San Benigno Canavese · San
Carlo Canavese · San Colombano Belmonte · San Didero · San Francesco al Campo ·
San Germano Chisone · San Gillio · San Giorgio Canavese · San Giorio di Susa ·
San Giusto Canavese · San Martino Canavese · San Maurizio Canavese · San Mauro
Torinese · San Pietro Val Lemina · San Ponso · San Raffaele Cimena · San
Sebastiano da Po · San Secondo di Pinerolo · Sangano · Sant'Ambrogio di Torino ·
Sant'Antonino di Susa · Santena · Sauze d'Oulx · Sauze di Cesana · Scalenghe ·
Scarmagno · Sciolze · Sestriere · Settimo Rottaro · Settimo Torinese · Settimo
Vittone · Sparone · Strambinello · Strambino · Susa · Tavagnasco · Torino ·
Torrazza Piemonte · Torre Canavese · Torre Pellice · Trana · Trausella ·
Traversella · Traves · Trofarello · Usseaux · Usseglio · Vaie · Val della Torre
· Valgioie · Vallo Torinese · Valperga · Valprato Soana · Varisella · Vauda
Canavese · Venaria Reale · Venaus · Verolengo · Verrua Savoia · Vestignè ·
Vialfrè · Vico Canavese · Vidracco · Vigone · Villafranca Piemonte · Villanova
Canavese · Villar Dora · Villar Focchiardo · Villar Pellice · Villar Perosa ·
Villarbasse · Villareggia · Villastellone · Vinovo · Virle Piemonte · Vische ·
Vistrorio · Viù · Volpiano · Volvera



https://co.wikipedia.org/wiki/Pruvincia_di_Sassari

A cità di Sassari, capitala di 'ssa pruvincia, hè d'urighjini nuragica. Hè a più
cità impurtanti situata in a parti nordupunenti di l'isula. Cumprendi à u nordu
a pianura di a Nurra, u prumuntoriu di Stintino è l'isula di l'Asinara chì
chjudini u golfu d'Asinara. À u sudu, si pò rimarcà una vasta vigata di muntagni
è l'altupiani d'urighjini vulcanica di u Logudoru.

In cità, parichji munimenti sò degni d'attinzioni : a cattidrali di stili goticu
è baroccu spagnolu, a ghjesia Santa Catalina, gotica incù influenzi di a
Rinascita. U centru di a cità hè a vasta Piazza d'Italia induva l'abitanti si
scontrani par a so tradiziunali spassiata. Da quà, a parsona pò falà longu à u
famosu Corsu Vittorio Emmanuele, à traversu à i picculi carrughji di a vechja
cità.

Oltri Sassari, si trova à Algheru, anziana cità catalana, attualmenti grandi
centru turisticu chì ni ci voli à ramintà l'attività di pesca è l'attività
agricula di i so circonda fertili.

Più à livanti, sempri in bordu di mari, si drizza Castelsardu chì a so vechja
cità medievali hè bedda cunsirvata.

U 9 maghju di u 2005, 25 cumuni di a pruvincia di Sassari ni sò stati staccati,
dopu à l'alizzioni pruvinciali, par custituiscia l'escinziali di a pruvincia
d'Olbia è Tempiu di pocu criata in a rigioni storica di a Gaddura.

Algheru · Anela · Ardara · Banari · Benetutti · Bessude · Bonnanaro · Bono ·
Bonorva · Borutta · Bottidda · Bultei · Bulzi · Burgos · Cargeghe · Castelsardo
· Cheremule · Chjaramonti · Codrongianos · Cossoine · Erula · Esporlatu ·
Florinas · Giave · Illorai · Ittireddu · Ittiri · Laerru · Mara · Martis ·
Monteleone Rocca Doria · Mores · Muros · Nughedu San Nicolò · Nule · Nulvi ·
Olmedo · Osilo · Ossi · Ozieri · Padria · Pattada · Perfugas · Ploaghe · Porto
Torres · Pozzomaggiore · Putifigari · Romana · Santa Maria Coghinas · Sassari ·
Sedini · Semestene · Sennori · Siligo · Sorso · Stintino · Tergu · Thiesi ·
Tissi · Torralba · Tula · Uri · Usini · Valledoria · Viddalba · Villanova
Monteleone



https://co.wikipedia.org/wiki/Pruserpina

Pruserpina (o Proserpina) (lat. Proserpĭna) hè a virsioni rumana di a dea greca
Persefona o Kore (gr. κόρη, zitedda). U nomu pudaria dirivà da a parola latina
proserpere ("emerghja") chì significheghja a crescita di u granu. Infatti, in
urighjina, fù senza dubbitu una dea agresta. Fù ancu idantificata incù a dea
Libara.

Pruserpina era figlia di Cereri; rapita da Plutonu rè di l'Adi mentri cuglia i
fiora nantu à i rivi di u lavu Pergusa à Enna è trascinata nantu à u so carru
trainata da quattru cavaddi neri, ni divintò a sposa è fù righjina di l'Inferni.
Dopu ch'è a mamma avissi chertu à Ghjovi di fà la libarà, poti riturnà in terra,
pattu è cundizioni ch'edda trascurrissi sei mesa à l'annu sempri incù Plutonu.
Cereri facia calà u fretu è a cutrura duranti i mesa in i quali a figliola era
assenti com'è cennu di dulori, par fà risvighjà dopu a natura par u ritornu di
Pruserpina nantu à a terra.

U so cultu à Roma fù introduttu accantu à quiddu di Dis Pater (assimilatu
l'Adi), in u 249 a.C.

Si cilibràni tandu in so onori i Ghjochi Tarantini, cusì chjamati da una
lucalità in u campu di Marti, u Tarentum.

Oghji hè par edda intitulata l'Università Kore di Enna, cità à a quali
Pruserpina era prufundamenti liata.

U rattu di Pruserpina hè un mitu trà i più celebri di a tradizioni pagana
Ciciliana, ritrattu par via di cunsiquenza in parechji è priziosi opari d'arti
com'è u gruppu sculturali di u Bernini. U rattu si rializò annantu à u lavu di
Pergusa, in i vicinanzi di Enna.

Da u racontu di u celebru pueta Claudiano, Plutonu, rè di l'inferni, dicisu di
visità a terra, emersi in i circonda di Enna, annantu à i Monti Erei in u centru
di a Cicilia, è scorsi Pruserpina, figlia di a dea Cereri, trà i tanti ziteddi
femini impignati à coglia fiori nantu à i rivi di u lavu di Pergusa.

Cereri, mamma di Pruserpina è dea di l'Olimpu, fù addisparata da a nutizia di a
scumparsa di a figliola, è invucò l'aiutu di Ghjovi, rè di tutti i dei, par
aiutà la à ritruvà a bedda Pruserpina.



https://co.wikipedia.org/wiki/Pecita

A Pecita (o pichita) (Dittrichia viscosa) hè un fiore chì face parte di a
famiglia di l'Asteraceae.

A pecita fiurisce d'istate sin'à u principiu di u vaghjimu. Hè alta sin'à 120
cm. U so fiore hè giallu. E so casce sò piciose. A radica hè forte è longa sin'à
40 cm.

A pecita pò esse cunfusa incù Dittrichia graveolens, ma e foglie di e duie
spezie ùn sò micca listesse.

L'ariale d'origine di a pecita hè custituitu da e rigione custiere di u mare
terraniu, ma per a so rusticità è capacità d'adattamentu, si sparghje à spessu
versu l'internu è s'hè naturalizata ancu in altre rigione di l'Europa è in u
Nordu di l'America. In Italia hè cumunissima in tutti e rigione di a penisula è
di l'isule, mentre hè menu frequente in u nordu.

Ci conta Paulu Simonpoli ch'è a pecita era imprudata in i tempi per mette i
fichi sopra è fà li siccà.

Inoltre, a pecita entria, à tempu cù l'alloru è u finochju in a cumposizione di
u brodu chì si fecia per mette l'uva passa à mogliu, prima di fà la siccà dinù.



https://co.wikipedia.org/wiki/Norvegia

U Regnu di Nurvegia (Kongeriket Norge in bokmål; Kongeriket Noreg in nynorsk) o
Nurvegia hè un Statu di l'Auropa sittintriunali, appartinenti à a Penisula
scandinava, chì i so tarritorii cumprendini ancu l'isuli Svalbard (in prussimità
di u Polu Nordu), l'isula di Jan Mayen (à u largu di i costi gruinlandesi) è
l'Isula Bouvet vicina à l'Antartidi, ma micca riintranti in u Trattatu
antarticu; a Nurvegia rivindicheghja ancu i tarritorii antartichi di a Terra di
a righjina Maud è di l'Isula Petru I.

Hà una superficia di 385 248 km² è una pupulazioni di 5 051 518 abitanti fendu
ni u sicondu paesi menu dinsamenti pupulatu d'Auropa. Cunfina à livanti incù a
Svezia, à nordu-livanti incù a Finlandia è a Russia, à sudu u Skagerrak a sipara
da a Danimarca. A stesa costa nurvigesa, chì s'affaccia annantu à l'Uceanu
Atlanticu è annantu à u Mari di Barents, hè incisa da fiordi famusissimi in
tuttu u mondu. È una munarchia custituziunali incù capitali Oslu è hè un di i
pochi paesi auropei à ùn fà micca parti di l'Unioni aurupea.

A storia di a Nurvegia hà iniziu incù i grandi mutamenti giulogichi è l'eri
glaciali chì detini vita à i celebrissimi fiordi nurvigesi. Fù probbiu in st'
ambienti pruibitivu ch'è ghjunsini da a Siberia i primi abitanti di u paesi,
vali à dì l'antinati di l'oghjinchi Sami. Eppuri, a storia nurvegesa hè
prufundamenti marcata da a duminazioni vichinga, chì si stesi beddu prestu in
tutta l'aria sittintriunali di l'Uceanu Atlanticu, ghjittendu ombri è tarrori
ancu annantu à u Mari Tarraniu.

Situata in Nordu Auropa, a Nurvegia cumprendi a parti uccidintali di a
Scandinavia. I so costi frastagliati sò impiuti da enormi fiordi è migliaia di
isuli chì si stendini par molti chilomitri. A linia di cunfini hè cundivisa incù
a Svezia par 1619 km, incù a Finlandia par 727 km è infini à livanti incù a
Russia par 196 km. In a Nurvegia si trova u puntu più à nordu di l'Auropa
cuntinintali.

A Nurvegia hè u statu auropeu più sittintriunali, stindendu si insin'à a
latitudina di 71°11' induva si trova u prumuntoriu di Knivskjellodden, situatu
di pocu più à nordu rispettu à u Capu Nordu. Accupa ancu a parti più uccidintali
di a penisula scandinava, stindendu si par circa 1 700 km da nordu à sudu. È
travirsata da u chjerchju pulariu articu; par quissa in i zoni sittintriunali si
poni ussirvà finomini com'è u soli di mezanotti d'istati è l'aurora buriali
d'inguernu. Faci parti di a Rigioni biugiugrafica buriali.

U tarritoriu di a Nurvegia cuntinintali si stendi par 323 802 km² è hè
principalamenti muntosu, essendu travirsatu da nordu à sudu da l'Alpi
Scandinavi. U puntu più altu hè rapprisintatu da u Galdhøpiggen (2 469 m),
situatu in u massicciu di u Jotunheimen; l'altri cimi più alti sò u Glittertind
(2 465 m), finu à pocu tempu fà cunsidaratu com'è a vetta maiori, è u Store
Skagastølstind (2 403 m). In a parti miridiunali ci sò molti zoni custieri è
pari.

Liatu giulugicamenti à u scudu balticu, u tarritoriu nurvigesu hà una
cunfurmazioni chì di ricenti ùn hà ch'è u sullivamentu terziariu è a criazioni
di i fiordi, avvinuta in l'ultima fasa di erusioni. A struttura di basa, chì
ricodda à eri moltu antichi, hè furmata da un penipianu — vali à dì una
superficia di riimpimentu guasi para chì pò divintà pianura (s'è à liveddu di u
mari) o essa cunsidarata altupianu — di rocci, annantu à a quali, duranti
l'orugenesi caliduniana, si innalzò viulintamenti a catena muntosa chì oghji hè
a spina dursali di a penisula scandinava; a stessa catena muntosa hè dinò u locu
di nascita di molti fiuma (diretti sii versu l'Uceanu Atlanticu è chì dunqua
traversani a Nurvegia, sii versu u Golfu di Botnia è chì traversani cusì a
Svezia), è ancu cunfini naturali è pulitichi trà i dui stessi paesi. Inoltri, in
u Quaternariu ebbi ancu iniziu l'opara di erusioni è di mudeddamentu di i
ghjaciazioni, chì scavàni prufondi vaddi, arrutundàni i rilievi è cunsulidàni a
reta fluviali.

In Nurvegia sò friquentissimi l'altipiani, incisi da i vaddi scavati da i
ghjacciali; elementu duminanti in u centru-sudu di u paesi, l'altupianu hè guasi
assenti in l'estremu nordu. In a zona più sittintriunali (Finnmark) u rilievu
cumprendi un unicu vastu altupianu altu da i 300 à i 500 metri, u quali
paisaghju hè spuradicamenti intarrottu solu da parechji gruppi cuddinari rari è
micca moltu alti. Da quì si sviloppa longu a costa a catena muntosa chì corri
versu sudu-punenti è chì traversa tuttu u paesi. A parti centru-miridiunali hè a
più elevata è cumprendi ancu parechji ghjacciali oltri i 2000 metri.

In generali u virsanti uccidintali hè rittu è scavatu da vaddi chì tarmineghjani
annantu à u mari furmendu i fiordi. U latu internu di i Monti Scandinavi hà
inveci un'inclinazioni più dolci.

Ci sò dinò à tutti i latitudini porti è cità beddi riparati com'è Stavanger,
Bergen (talmenti prutetta da essa una di i cità nurvigesi più piuviosi è menu
nivosi in assulutu), Trondheim, Bodø, Narvik è Tromsø. Infini, di fronti à i
costi emerghjini dignalocu, fora di in l'estremu trattu sudu-uriintali, isuli è
arcipelaghi com'è Senja è Kvaløya è l'arcipelaghi di i Vesterålen è di l'Isuli
Lofoten.

Carattaristica di i fiuma nurvigesi hè u so corsu, brevi è impituosu à causa di
i rilievi. U più longu hè u Glomma (570 km), chì sfocia in l'Oslofjord, mentri
altri impurtanti sò u Pasvikelva (145 km) è u Numedalslågen (352 km).

I lava inveci sò molti numarosi, circa 450 000, di i quali solu 400 parò incù
aria supiriori à 5 km². U più grandi di quisti hè u Mjøsà (365 km²), suvitatu da
u Røssvatnet (210 km²) è da u Femund (204 km²).

Esistini ancu parechji cascati, di i quali a più alta misura 840 metri. Ci sò
parechji posti in l'aria circustanti u fiordu di Sogne in u quali si poni ammirà
maistosi cascati chì si lampani inghjò da i fianchi ritti di i muntagni.
Parechji di sti cascati sò frà i più alti di a Nurvegia. A cascata Vettisfossen
à Øvre Årdal hà un disliveddu di 275 metri è hè a cascata prutetta più alta di a
Nurvegia. Altri cascati famosi sò Feigumfossen à Luster, Kjosfossen in a
Flåmsdalen è Kvinnafossen trà Leikanger è Hella.

L'aspettu più carattaristicu di u tarritoriu nurvigesu hè u stesissimu sviluppu
di i so costi: oltri 21 000 km cumprindendu tutti l'isuli. I costi sò moltu
frastagliati è intirvaddati da i prufondi inziccaturi di i fiordi.

U clima di a Nurvegia atlantica è artica, nonustanti a latitudina, hè
rilativamenti dolci: quistu grazia à u Currenti di u Golfu, chì partendu da u
Messicu veni à riscaldà l'acqui marini di i costi atlantichi rindendu i
tampiraturi medii annuali supiriori à u zeru ancu in zoni moltu più à nordu di u
Chjerchju Pulariu Articu. Quissa evita a furmazioni di ghjacci marini, favurendu
l'attività purtuarii è di pesca. I tampiraturi medii annui di i costi vani da i
circa 7-8 °C di a cità di Stavanger à i 3-4 °C di Trondheim, finu à i 2-3 °C di
Vadsø. U rinversciu di a midaglia, parò, hè datu da i timpesti chì si formani in
mari apartu intornu à l'Islanda, par via di u cuntrastu trà l'aria freta
cuntinintali (pruvinenti da Gruinlandia è l'isuli canadesi) è i tepidi acqui di
l'uceanu: sti timpesti, chì carrieghjani pricipitazioni abbundanti, sò cumuni
soprattuttu duranti u vaghjimu è à l'iniziu di l'inguernu. Duranti l'istati
inoltri poni essa ci periodi particularamenti freschi è piuviosi, oltri ch'è
incù carattaristichi di spiccata variabilità. A tampiratura media di u mesi di
lugliu hè quantunqua supiriori à i 15 °C annantu à tutta a fascia custiera
centru-miridiunali finu à a rigioni di Sogn og Fjordane.

Diffarenti hè a situazioni à Oslu, induva l'istati sò tepidi: a tampiratura
media di lugliu hè di 17 °C è grazia à i molti ori di luci sò pussibuli
tampiraturi massimi vicini à i 30 °C trà ghjugnu è lugliu. Par contru l'inguerni
sò freti (circa −5 °C di media à ghjinnaghju) parchì l'effettu mitigadori di u
Currenti di u Golfu hè bluccatu da i muntagni: in i mesa più freti si scendi
faciuli sottu i −20 °C, è ùn hè micca raru avè minimi intornu à u zeru di maghju
è di sittembri. U veru "fretu" inguirnali si scontra in i zoni interni,
soprattuttu i contei di Oppland è Finnmark: in quist'ultima hè statu
righjistratu u record minimu di tampiratura, −51 °C à Karasjok.

I pricipitazioni sò piuttostu abbundanti nantu à i rigioni atlantichi,
spicialamenti in a zona muntosa sudu-uccidintali induv'edda si scaricheghja
multissima umidità (annualamenti cadini da 1 500 à 3 000 mm di piova è nevi). Sò
menu abbundanti à u nordu, menu dinò in i zoni cultivati è vicini à a capitali,
incù circa 600 mm à l'annu. U piccu massimu hè estivu o tardu-estivu in i
rigioni più cuntinintali, Oslu cumpresa, mentri nantu à a costa atlantica
suduccidintali hè situatu di vaghjimu è anticipeghja sempri di più à misura
ch'eddu si codda versu u nordu.

Par quantu possi appariscia stranu, i loca cumuni annantu à u fretu clima
nurvigesu ùn sò mancu stampa fundati: eppuri hè veru ch'è a nevi pò impiigà
parechju tempu à scioglia si è ch'è ci si poni aspittà pricipitazioni nivosi
ancu di aprili o di maghju.

Nonustanti bona parti di a Nurvegia si trovi à nordu di u Chjerchju pulariu
Articu, u clima custieri hè di tipu Atlanticu, parchì mitigatu da l'acqui caldi
di a Currenti di u Golfu. À l'internu u clima hè di tipu cuntinintali, incù
inguerni freti.

A flora nurvigesa hè moltu influinzata da i cundizioni climatichi: un quartu di
u tarritoriu hè accupatu da furesti, limitati à i zoni interni sopra i 1000 m di
altitudina. À u nordu ci hè a tundra, veni à dì arii furmati da immensi prata
arbosi cuparti di nevi d'inguernu è di fiori in a brevi istatina. I pianti
tipichi di a zona sudu-uccidintali sò i latifoglii, in particulari quarci, faii,
olmi è piobbi.

A fauna hè carattarizata à u nordu da animali com'è a renna, a levra pularia, a
volpi è in particulari u lemming, mentri à sudu ci sò cerva, alci, lubbi è orsi.
I lava è i fiuma sò ricchi di luzzi, salmona è trutti. In i costi inveci sò
prisenti animali molti impurtanti par l'ecunumia nurvigesa: u merluzzu è
l'aringa.

A maiò parti di l'abitanti sò di etnia nurvigesa, incù forti minuranzi Sami (in
a cità di Kautokeino righjunghjini u 70% di l'abitanti) è finlandesi,
spicialamenti à u nordu.

Oslu hè u centru pà a miò parti multietnicu di u paesi, induva, oltri à i
Lapponi, ci sò immigrati chì pruvenini principalamenti da Pakistan, Sumalia è
Iraccu, oltri à i vicini danesi è svidesi. L'immigrati in Nurvegia sò circa
387 000.



https://co.wikipedia.org/wiki/Morra

A morra hè un ghjochu di strategìa. Nanzu era cunnisciutu dapertuttu è avà ùn si
ghjoca ch'è in Corsica, in Sardegna, in parechje rigione d'Italia è in u
suttanacciu francese. Hè statu inventatu in l'Antichità. L'origine di u nome hè
di u talianu dialetticu "morra" chì vole dì "ritardu".

A morra (murra in Sardegna, more o mora in Friuli, mórre in Molise, mora in
Trentino è in u veronese, mourra in Valle d'Aosta è in Pruvenza, mura in
Bergamasco, murra in Calabria) hè un ghjocu antichissimu, com'è rapportanu
numerose storie cunnisciute. E prime nutizie chì s'anu di u ghjocu di a morra
ricollanu à l'anticu Egittu: in una tomba d'un altu dignitariu di corte di a XXV
dinastia, si vede chjaramente u defuntu intentu à stende u bracciu incù un
numeru, contrappostu à un antru ghjucadore.

Parechji seculi dopu, in una pittura vasculare greca, apparisce chjaramente u
ghjocu trà Elena è Paride, incù e mane prutese in l'attu tipicu di u ghjocu di a
morra. Hè puru à l'epica latina chì s'anu e più chjare manifestazione ancu
scritte: Cicerone, in un scrittu do soiu, ci dice ch'è "dignus est quicum in
tenebris mices", vene à dì "hè persona degna quella incù a quale si pò ghjucà à
a morra in u bughju". In latinu a morra era designata incù a parolla "micatio",
da u verbu "micare", chì in un sensu stesu era "micare digites", vene à dì
stende i diti in u ghjocu.



https://co.wikipedia.org/wiki/Miridianu

A meridiana (o u miridianu) hè un anticu strumentu di misura di u tempu basatu
nantu a pusizione di u Sole.

Hè custituatu d'una tàvula graduata induva hè inciuttatu un bastone , chjamatu
stilu o ancu a tortu gnomone (chì hè l'antenatu di a meridiana) chì quandu u
Sole passa face un ombra nant'à e graduazione permittendu l'indicazione di
l'ora.

A meridiana hè cunsiderata cumme unu di i primi strumenti di misura di u tempu
chi l'omi anu fattu usu. U gnomone hè cunnisciutu dipoi circa 5000 anni prima
Cristu. U gnomone avìa u listessu principiu chè a meridiana, cì vulìa à piantà
un bastone in tarra hè u muvimentu di u Sole (oghje si sà ch'ellu hè u
cuntrariu) face move l'ombra nant'à tarra. Dopu, in Egittu, e prime meridiane
vere sò custruitte versi -1500, più tardi un mudellu novu (u scaffè) hè fattu in
Grecia. Quelli mudelli sparchjìanu u ghjornu in 12 ore d'istate è d'invernu :
l'ore d'istate eranu più longhe chè quelle d'invernu pà adattàli a u cìculu di e
stagione.

Si vedenu e meridiane annantu e facciate di certe case antiche (Poncin 2004). In
oltre, a meridiana era usata à tempi antichi per dà l'ora à i travagliadori, à i
cantuneri o à i campagnoli. Si ponu vede sempre e meridiane annantu à certe case
antiche. In a rigione di Portu Vechju (U Scoddu, 2009), si pò vede una meridiana
per esempiu annantu à a Casa cantunere di u casone chì si trova annantu à u
stradone, nanzi di ghjunghje à u ponte di l'Osu. 'Ssa casa fù custruita in u
1857 eppo vinduta dopu, in u 1994. Tandu u casamentu fù rifattu è dinù a
meridiana.

Hè mintuvata quachì volta a meridiana in a litteratura o a cultura corsa. Per
esempiu in a puesia intitulata L'uspidali di Marcu Ceccarelli:



https://co.wikipedia.org/wiki/Milvu

U Milvu (o Filanciu) (Milvus milvus) hè un aceddu chì faci parti di a famiglia
di l' Accipitridae. Hè un tipu d'aceddu chì hè cumunu in Auropa.

U dimurfismu sissuali hè guasi inesistenti ind'è u milvu, ma a femina hè appena
più chjara cà u masciu. Par taglia (masciu 60 cm, femina 66 cm) è apartura alari
(masciu 150 cm, femina 160 cm), supareghja u milvu brunu, incù u quali à spessu
si cunfondi. U so piumaghju hè moltu più chjaru cà quiddu di u milvu brunu, da u
quali si distingui par a coda russiccia caratteristica è assà furcata. S'eddu hè
ussirvatu in bulu, si distingui par via di u so culori russicciu è di a tacca
bianchiccia annantu à u latu infiriori di i penni remiganti primarii. Hè un
animali chì a so coda mori larga li parmetti d'arià più faciuli.

U capu di u milvu hè grisgiu. U milvu pò campà sin'à 25 anni. Hè longu 60 à 70
cm. U pesu di u milvu masciu varieghja trà 700 è 1000 grammi, è quiddu di a
femina varieghja trà 900 è 1300 grammi. U milvu mangna topa, aciartuli, ruspa,
ranochji, è mignoculi. S'accoppia à a fini di marzu o à u principiu d'aprili.

U milvu si cunnosci da u buzaiu chì u milvu hè codisfurcatu, inveci u buzaiu
t'hà a coda ronda.

In Corsica ci si trova a più impurtanta pupulazioni di milvi d'Auropa. Ma hè più
piaghjincu cà muntagnolu ed hè raru d'ussirvà lu sopra à 1400 metri. U milvu hè
più cumunu in Pumonti ca in Cismonti. Fraquenta piuttostu i rigioni piaghjinchi
è a machja bassa. Par quissa, ùn si scontra micca in i furesti di l'interiori di
l'isula nè menu in i machjona. A più impurtanta pupulazioni di milvi in Corsica
stà in Balagna, par via di a prisenza di u cunigliulu. A pupulazioni di milvi in
Corsica pò essa stimata à 300 coppii arrighjunati.

U milvu hè calatu mori in Italia dipoi u principiu di u XXimu seculu. Hè ancu
sparitu da certi rigioni d'italia. In 1980, ùn ci firmava più ca circa 150
coppii. In Tuscana in particulari ind'eddu era cumunu, hè sparitu in u sittanta.
Furtunatamenti, ci hè statu un programmu di riintruduzzioni di u milvu in
Tuscana, elaburatu da l'Associu di l'Amichi di u Parcu Naturali di Corsica. Hè
privistu cusì di prilivà uni pochi di puilacona in Corsica è in Svizzara è di
purtà li in Tuscana. Cinqui piulacona di Corsica sò stati turrati à introducia
in Tuscana in 2007.



https://co.wikipedia.org/wiki/Mediterraniu

U Mari Tarraniu (o Mare Terraniu) hè un mari intercuntinintali situatu trà
Auropa, Africa è Asia. A so superficia apprussimativa hè di 2,51 milioni di km²
ed hà un sviluppu massimu longu i paralleli di circa 3 700 km. A lunghezza
tutali di i so costi hè di 46 000 km, a prufundità media essendu di circa 1 500
m, mentri quidda massima hè di 5 270 m vicinu à i costi di u Pelupunnesu. A
salinità media ammonta da 36,2 à 39 ‰.

A pupulazioni prisenti in i Stati bagnati da i so acqui ammonta à circa 450
milioni di parsoni. Sicondu a sturiugrafia hè tradiziunalamenti cunsidaratu, à
tempu cù u Prossimu Urienti è à u Mediu Urienti, com'è a culla di a civiltà
uccidintali à parta da u mondu anticu. Ci sfocia u fiumu più longu di u mondu: u
Nilu.

U Mari tarraniu hè culligatu à punenti à l'uceanu Atlanticu, à traversu u
strettu di Gibilterra. À livanti à traversu u mari di Marmara, par via di i
Dardaneddi è u Bosforu, hè culligatu à u Mari Neru. U mari di Marmara hè à
spessu cunsidaratu parti di u Mari tarraniu, mentri u Mari Neru hè in generali
cunsidaratu un mari distintu. U canali di Suez à sudu-livanti cullega u Mari
tarraniu à u Mari Rossu.

I marei sò assà limitati par via di u schersu culligamentu incù l'uceanu, chì
limiteghja a massa d'acqua tutali cuncirnata da u finominu.

À l'azzioni di u mari Meditarraniu com'è cistarra termica hè in bona parti
divutu u clima meditarraniu, carattarizatu generalamenti da inguerni umiti è
istati caldi è secchi. I culturi carattaristichi di a rigioni sò: alivu, uva,
agrumi, è lecci suvarini.

U terminu Meditarraniu diriveghja da a parola latina Mediterraneus, chì
significheghja à mezu à i terri. U mari Meditarraniu à traversu a storia di
l'umanità hè statu cunnisciutu incù parechji noma. L'antichi Rumani u
chjamavani, par asempiu, "Mari nostrum", veni à dì u nosciu mari (è infatti a
cunquista rumana tuccò tutti i rigioni affacciati annantu à u Meditarraniu).

A dinuminazioni البحر الأبيض المتوسط in arabu, à u-Biiḥr à u-Abyaḍ à
u-Mutawassiṭ, veni à dì "Mari Biancu di Mezu", hà inspiratu a dizioni turca di
Akdeniz, "Mari Biancu". In l'altri lingui di u mondu, di solitu si hà sia un
prestitu da u latinu o da lingui niulatini (par asempiu inglesa Mediterranean
Sea), sia, più spessu, un calcu da u sensu di "mari mediu, à mezu (à i terri)"
(par asempiu tedescu Mittelmeer, ebraicu Hayam Hatikhon (הַיָּם הַתִּיכוֹן), "u
mari di mezu", berberu ilel Agrakal, "mari trà-terri", giappunesa Chichūkai
(地中海), "mari à mezu à i terri", albanesa deti mesdhe, U mari à mezu à i terri).

Vera è probbiu ponti trà tarritorii, a rigioni di u Mari tarraniu hè cunsidarata
com'è a culla di parechji trà i più antichi civiltà di a Pianeta, è ancu u
tiatru principali di a storia è di a cultura di a civiltà uccidintali.
L'agricultura à tempu cù l'addivamentu si diffusi annantu à i so costi intornu à
u 6000 a.C. Più dopu, in a so parti uriintali, una più accintuata dinamicità
culturali purtò à a nascita d'arii urbani carattarizati da floridi attività
artisgianali è da un certu dinamisimu in i cummerci. Grazia à l'azzioni
mediatrici di i Critesi, da l'isula di Creta, centru di a civiltà minoica -
micenia - trà u III è u II millenniu a.C. - si svilupponi intensi flussi
cummirciali chì cuncirnàni i costi anatolichi, a Grecia, l'Egittu, i costi di u
Libanu, di l'Italia Miridiunali, di a Sicilia è di a Sardegna, cuntribuendu à
intinsificà i rapporti culturali trà i numarosi populi custieri. Dopu à a crisa
di u 1200 a.C., quandu u sistemu intreiu di i cummerci fù sconvoltu da
l'invasioni distruttivi di i Populi di u mari caghjunendu l'affundamentu di
l'Imperu ittitu è di a Civiltà micenia, i mutamenti pulitichi successivi criàni
in a zona siru-palistinesa i cundizioni par u sviluppu di i centri fenici è a
nascita di a statu ebraicu.

Abili navigatori è altrettantu abili in i cummerci i Fenici (nomu grecu par
riferiscia si à i Cananei) navigàni in longu è in largu par tuttu u Meditarraniu
spurtendu i prudutti di u so floridu artisgianatu in i centri è porti
cummirciali, dendu impulsu à a criazioni di cità custieri com'è Cartaghjina. In
u VII seculu longu i stradi cummirciali trà urienti è uccidenti, à i Fenici
s'affiancàni i Grechi chì impiantàni culonii in u bacinu ionicu, in u Mari
Tirrenu, in u Mari Egeiu finu à u Mari Neru. A custanti crescita di novi
insidiamenti criàni forti tinsioni frà i populi custieri par via di a
cuncurrenza in i marcati è l'espansioni greca in Uccidenti fù bluccata in u 541
a.C. da l'allianza trà Etruschi è Cartaghjinesi in a Battaglia di u Mari sardu.
In u seculu dopu i Grechi funi prutagunisti in l'epicu scontru chì in u 480 a.C.
l'opposi à i miri di Sersi in a Battaglia di Salamina, salvendu i so terri da
l'accupazioni pirsiana. I nascenti putenzi di Roma è Cartaghjina svaccaghjàni di
novu u Meditarraniu è longhi guerri si cunclusini incù a cunsacrazioni di a
putenza rumana è a distruzzioni di i Punichi. Da tandu u Meditarraniu divintò
par i Rumani u Mari nostrum è annantu à tuttu u so bacinu si irradiò a civiltà è
a putenza di a Roma ripublicana è imperiali. Dopu à a caduta di l'Imperu rumanu
d'Uccidenti è a stagnazioni di i cummerci in u bacinu uccidintali, in l'Imperu
rumanu d'Urienti i Bizantini mantensini intensi i traffichi marittimi finch'è in
u VII è in u VIII seculu l'espansioni islamica scambiò di novu l'intreiu bacinu,
oltripassendu u Strettu di Gibilterra è ghjunghjendu finu à a Spagna incù a so
civiltà.

I Ripublichi marinari d'Amalfi, Vinezia, Pisa è Ghjenuva l'intaressi cummirciali
in Urienti erani minacciati da i pirati saraceni, s'opposini efficaciamenti à
st'espansioni, ma sii i cuntrasti incù i marinarii aragunesi, in aspra
cuncurrenza annantu à i stradi versu Livanti, sii a caduta di Bisanziu in u
1453, purtàni à u diclinu di i traffichi meditarranii, diclinu chì s'accintuò
sempri di più dopu à u 1492 incù a scuparta di l'America è chì mancu a vittoria
in a Battaglia di Lepanto in u 1571 riiscì à firmà, ghjunghjendu in u seculu
XVII à a drastica riduzioni di a putenza navali viniziana. In u Setticentu i
dibulezzi di l'Imperu ottumanu favuritini i scopi espansiunisti di l'Inglesi in
u bacinu uccidintali, di l'Austriachi versu l'Adriaticu è di i Russii in u
bacinu uriintali. In u seculu XIX, duranti i guerri nabulionichi Francia è
Gran'Britagna si scuntràni viulintamenti in u Meditarraniu cumbattendu una
guerra chì vidi l'inglesi privalè è assicurà si cusì u duminiu incuntrastatu di
i mari. Sempri in l'Ottucentu, a custruzzioni di u canali di Suez resi pussibuli
u culligamentu di u Mari tarraniu à l'Uceanu Indianu è custituì un avvinimentu
di grandi impurtanza par i cummerci marittimi chì s'evitava in 'ssa menra a
circunnavigazioni di l'Africa par righjunghja via mari i ricchi marcati
asiatichi.

U mari tarraniu uccidintali cumprendi dui bacini principali, quiddu
algerianu-pruvinzali è u bacinu tirrenicu. U prima accupa un'aria più o menu
triangulari chì cumprendi u mari d'Alborán, u mari di i Baliari, u canali di
Sardegna, u mari di Sardegna, u mari di Corsica è u mari Liguru. Hà una
superficia di circa 240 000 km² è una prufundezza massima di circa 2 800 m. In
parechji zoni custieri, tipicamenti à i foci di l'Ebru è di u Rodanu a
piattaforma cuntinintali righjunghji ancu i 60 km di larghezza, incù un massimu
di 72 km vicinu à u Golfu di u Lionu. A larghezza minima occorri inveci trà
Ghjenuva è Tulonu, induva u fundali hè carattarizatu da ampii è prufondi canyon.
L'isuli di Maiorca è Minorca ani una piattaforma cumunu mentri Ibiza hè siparata
da un bracciu di mari prufondu 800 m. À u centru di u bacinu si trova a piana
abissali di i Baliari, prufonda da i 2600 à i 2800 metri. U bacinu tirrenicu hè
a parti più prufonda di u mari tarraniu uccidintali, è righjunghji infatti i
3800 m di prufundità (Fossa di u Tirrenu). U fundali hè carattarizatu da a
prisenza di numarosi dursali è di rilievi di tipu vulcanicu. Ci sò muntagni
sottumarini chì in parechji casi coddani insin'à -500 m com'è u Monti Marsili è
u Monti Vavilov.

Pochi è di mudesti diminsioni sò i piani abissali frà li quali si trovani a
piana di Corsica, a piana d'Orosei, a piana d'Olbia, a piana abissali tirrenica
è u rialzu plinianu. U bacinu hè praticamenti chjusu, hè missu in cumunicazioni
incù i bacini aghjacenti da pochi stretti passaghji. À u nordu un canali
prufondu circa 3/400 m u metti in cumunicazioni incù u Mari Liguru, u strettu di
Bonifaziu, micca prufondu più di i 50 m, u metti in cumunicazioni incù u bacinu
algerianu à tempu cù u prufondu canali di Sardegna, carattarizatu da a prisenza
di a fossa algerianu-tirrenica, metti in cumunicazioni i dui bacini à sudu di a
Sardegna.

U canali di Sicilia, incù un fundali bassu è carattarizatu da a prisenza di
banchi chì poni riducia a prufundezza à pochi dicini di metri, u metti in
cumunicazioni incù u Meditarraniu Uriintali.

Facini parti di u Meditarraniu uriintali u bacinu di u mari Adriaticu, u mari
Ioniu, u mari Egeiu, u mari Libicu è u bacinu di u mari di Livanti. L'Adriaticu
hà una superficia di circa 135 000 km² è una prufundezza massima di 1 230 m.

Da un puntu di vista murfulogicu pò essa divisu in trè arii: a parti
sittintriunali cumplittamenti duminata da u delta di u Pocu hè un lentu declivu
in u quali a prufundezza ùn supareghja micca i 75 m. A parti cintrali, trà
Ancona è u Gargano, hè carattarizata da a prisenza d'una diprissioni ditta
"fossa di u mediu Adriaticu" (266 m). A zona miridiunali hà una piattaforma
cuntinintali chì si ristringhji in currispundenza di a Puglia finu à circa 20
km. Frà a Puglia è l'Albania si trova a piana adriatica incù una prufundezza
media di circa 1 000 m è a massima di 1 200 m. Da quì a prufundezza ricodda à
circa 800 m in currispundenza di u canali d'Otranto chì sipara u Mari Adriaticu
da u Mari Ioniu.

U mari Ioniu si stendi annantu à una superficia di circa 616 000 km² da i costi
di a Libia è di a Tunisia fina à l'Albania, Grecia è à l'Italia miridiunali.
Righjunghji una massima prufundità (5 270 m) in a fossa Calypso (ditta ancu
fossa ellenica), à u largu di a costa miridiunali di u Peluponnesu. In u Mari
Ioniu si trova a più stesa piana abissali di u mari tarraniu.

U mari Egeiu hà una superficia di circa 80 000 km² è conta più di 200 isuli. U
cullega à u Mari Ioniu u Golfu di Corintu (56 m) è numarosi canali prufondi frà
i 300 m è i 800 m frà l'isuli di Rodi è Creta. Righjunghji a so massima
prufundità (2 500 m) in currispundenza di a fossa di Creta chì si stendi da u
Golfu di Argolide à Rodi.

U Mari di Livanti hè a parti più uriintali d u mari tarraniu, ed hà una
superficia di circa 320 000 km2. Hè dilimitatu à punenti da a linia chì
cunghjunghji Capu Ra's à u-Hilal, in Libia incù l'isula di Gavdos vicinu à
Creta. A piattaforma cuntinintali hè assà stesa sii vicinu à u delta di u Nilu
sii in u golfu di Iskenderun. A massima prufundezza hè di 4 384 m in
currispundenza di a fossa di Pliniu.

U clima di gran'parti di i paesa chì s'affacciani annantu à u bacinu di u
Meditarraniu hè carattarizatu da istati caldi è asciutti incù piuviusità
cuncintrata in u periodu vaghjimali è inguirnali. Sti carattaristichi climatichi
sò riscuntrati ancu in altri parti di a pianeta è pricisamenti in a California
centru-miridiunali, in Australia uccidintali, in Sudafrica è in a parti centru
sittintriunali di u Cili. L'influenza di i currenti marini ni custituisci unu di
i fattori fundamintali chì quiddi carrieghjani acqui incu una tampiratura più
alta rispettu à a latitudina. Inoltri a vicinanza di u tropicu parmetti in i
periodi estivi a pirmanenza di massi d'aria calda è asciutta, com'è in i climi
sub-trupicali.



https://co.wikipedia.org/wiki/Marta_Franceschini

Marta Franceschini detta Davia (Dawiya, "a luminosa"), nata u 25 d'aprile di u
1755 à Tunisi è morta in u 1799 à Larache, hè stata una sultana di u Maroccu. In
Curbara da induve i so parenti sò originarii, hè cunnisciuta cum'è "imperatrice
di u Maroccu".

Marta Franceschini era a figliola di Silvia (nata Monchi) è Ghjacumu Maria
Franceschini, corsi di u paese di Curbara chì sò stati rapiti è purtati in
Tunisi. Sò stati cumprati dopu da u Dey di Tunisi. Ma Ghjacumu Maria
Franceschini diventa survigliante di i schiavi è ottene a so cunfidenza. Liberi,
voltanu in Corsica induv'elli sò catturati dinù, ma 'ssa volta da di i pirati
maruccani.

A bellezza di Davia attraia à Sidi Mohammed ben Abdallah, u sultanu alauitu di u
Maroccu, chì a prese in u so harem. In u 1786 diventerà Davia (Dawiya), a so
moglia ligittima è prima sultana.

Una casa chjamata a casa di i Turchi, architettata à a so dumanda è à e so spese
da u so fratellu Vincenzu, hè visibile ancu oghje in Curbara. U so fratellu ci
stava à parte da u 1804. A casa hè stata rinnuvata mentre u seculu XX è à u
principiu di u seculu XXI.



https://co.wikipedia.org/wiki/Mari_Neru

U Mari Neru (o Mare Neru) hè un mari internu di u bacinu di l'Oceanu Atlanticu,
situatu trà l'Auropa sudu-Oriintali è l'Asia Minori. Hè culligatu à u Mari
d'Azov par via di u Strettu di Kerč è di u Bosforu, inveci, à u Mari di Marmara,
chì à so volta, par via di u Strettu di i Dardaneddi, hè culligatu incù u Mari
Egeiu chì faci parti di u Mari Tarraniu. I flussi d'acqua in intrata, à traversu
u Bosforu, sò di circa 200 km³ à l'annu. U so bacinu embriferu hè moltu ampiu (2
milioni di km²); da l'arii circustanti ricevi acqui dolci par un tutali di circa
320 km3 à l'annu. I fiuma più impurtanti chì ci si sfociani sò u Danubiu, u
Dnepr è u Buh Miridiunali. A so superficia hè para à circa 436.400 km²
(escludendu u Mar' d'Azov) incù una salinità para à circa u 17‰. In prufundità,
oltri i 150 m, stu valori aumenta drasticamenti. U puntu più prufondu si trova à
2212 m, mentri in u centru a prufundità hè di circa 1830 m.

U Mari Neru era chjamatu da i Grechi Πόντος Εὔξεινος, Póntos Éuxeinos, in corsu
"Ponti Eusinu", veni à dì "mari uspitalieri"; u tarmini più anticu, eppuri, era
Πόντος Ἄξεινος, Póntos Áxeinos, veni à dì "mari inuspitalieri", è in tempi
pricidenti à l'ebbica classica, u nomu urighjinariu hè statu mudificatu par
mutivi aputrupaichi. L'etimulugia di ἄξεινος hè discutita: hè pussibuli ch'è
fussi un adattamentu di u nomu sciticu assimilevuli à l'aghjittivu avisticu
akhshaēna "oscuru, neru", assunanti à a parola greca chì oghji cunniscimu;
sempri in l'antica Grecia esistini attistazioni di l'usu di "Mari neru" par
"mari di u nordu" è "Mari rossu" par "mari di u sudu", è ùn hè micca impussibili
chì 'ss'accizioni, dopu trasmissa à a lingua turca, ricoddi probbiu à u culori
di l'acqua di u Mari Neru è di i so alghi. Mentri in a tradizioni tupunumastica
taliana u Mari Neru era dinuminatu, in ebbica mediivali è rinascimintali, "Mari
maiori", fù chjamatu Svartahaf ("mari neru", par appuntu) dighjà in l'opara
cusmugrafica Heimskringla di l'islandesu Snorri Sturluson In u XIIIimu seculu,
ciò chì veni evidintamenti à favori di un usu ancu mediivali di sta
dinuminazioni. A dinuminazioni muderna, eppuri, hè ghjunta in Auropa par via di
a lingua turca: in turcu u Mari Neru si chjama Kara Deniz ("mari neru"), mentri
u Mari Tarraniu si chjama Ak Deniz ("mari biancu"). Sicondu una tradizioni
Uralu-Altaica chì s'hè cunsirvata ancu trà i pupulazioni emigrati in America à
traversu u Strettu di Bering, i punti cardinali sò carattarizati da quattru
culori: nordu-neru, livanti-duratu, punenti-rossu, sudu-biancu. I noma Kara
Deniz è Ak Deniz nascini dunqua par indicà "mari di u nordu" è "mari di u sudu"
visti in rilazioni à a penisula anatolica. Par via di a so traduzioni in
francesu ("Mer Noire"), u nomu s'hè diffusu in tutta l'Auropa in u corsu di u
seculu XVII è di u seculu XVIII è s'hè impostu, in i rispittivi traduzioni, in
guasi tutti i lingui muderni.

S'affacciani nantu à i so rivi: Turchia , Bulgaria , Rumania , Ucraina , Russia
è Georgia.

I cità più impurtanti nantu à i so costi sò: Istanbul (pricidintamenti chjamata
Custantinopuli è Bisanziu), Burgas, Varna, Costanza, Tulcea, Jalta, Odessa,
Sebastopoli, Soči, Batumi, Trebisonda, Samsun, Zonguldak.

Da u Bosforu s'accedi à u Mari Tarraniu è à traversu u Strettu di Kerč à u Mar'
d'Azov. Par via di canali hè assicuratu l'accessu à i Fiuma Don è Volga, à u
Mar' Caspiu, à u Mar' Balticu è à u Mari Biancu, è par via di u Danubiu è u
canali Renu-Menu-Danubiu à u Mari di u Nordu.

Nonostanti i so diminsioni rispittabili u bacinu di u mari Neru hè
particularamenti povaru d'isuli. Si poni cità l'isula di Sant'Anastasia, l'isula
di San Quiricu, l'isula di Sant'Ivan, l'isula di San Tommasu, l'isula di Peuci,
l'isula di Sacalinu Mari, l'isula di Sacalinu Mic è l'isula di i Sarpi. Sò tutti
di diminsioni mudesti, i primi quattru appartenini à a Bulgaria, i succissivi
trè à a Rumania è l'ultima à l'Ucraina, ma hè rivindicata da u statu rumenu. In
tarritoriu turcu ci sò l'Isula di Kefken, l'Isula di Oreke è l'Isula di Giresun,
à diffarenza di i primi citati chì sò auropei, quisti ultimi si trovani in Asia.

U Mari Neru ricevi circa 350 km3 l'annu d'acqui dolci da parti di i grandi fiuma
auropei sopra citati è ultiriori circa 300 km3 par i pricipitazioni, contr'è
circa 350 km3 d'evapurazioni. Quistu ditarmineghja un attivu di 300 km3 d'acqua
dolci, chì in parti si riversa in u Mari Tarraniu à traversu u Bosforu.
Misurazioni eseguiti à traversu satelliti giustaziunari discrivini un
sopraslividdamentu di u Mari Neru rispettu à u Mar' di Marmara da i 30 à i 50
cm, intarvallu datu non da i marei ma da i variazioni staghjunali di a purtata
di i Fiuma. Da u Bosforu entri in u Mari Neru l'acqua salata di u Mari Tarraniu,
chì essendu più densa è pisanti, ùn si mischia micca incù u stratu supirficiali
di 100-130 m d'acqua salmastra. À u di sottu di tali intirfaccia (picnuclinu),
ci hè un ambienti sustanzialamenti disertu, u più grandi sistemu marinu
anossicu: in assenza di un currenti direttu da a superficia in prufundità è
viciversa, ùn ci hè micca ricambiu d'ussigenu. Inoltri u dicadimentu in i
prufundità di materia urganica aumenta l'anussia postu ch'è parechji
micrurganismi estrimufili riescini à viva cunsumendu, à u postu di l'ussigenu, u
sulfatu è rilascendu com'è scartu u sulfuru d'idrugenu (H2S) è u diussidu di
carboniu (CO2). Par contru a scarsissima prisenza di micrurganismi è di ussigenu
hà parmissu à parechji spidizioni d'alta prufundità di ricuparà manufatti è
scaffi di navi chì ricoddani à migliaia di anni fà.

L'arii umiti custieri offrini riparu à molti spezii marini, certi di i quali
rilivanti da un puntu di vista cummirciali, com'è u sturionu, è sò, inoltri, un
impurtanti puntu di transitu è nidificazioni di numarosi spezii d'aceddi. U 75%
di l'aceddi prisenti si cuncentra in a zona di u delta di u Danubiu induva si
trovani u marangonu minori, l'oca coddirossa (nidificheghja quì circa un dicimu
di a pupulazioni mundiali), u pelicanu biancu, u pelicanu ricciu è l'acula
codibianca. In u Mari Neru sò prisenti quattru spezii di mammiferi: u vechju
marinu, a forti rischiu d'estinzioni, è trè spezii di dalfini, u tursiopi, u
dalfinu cumunu è a fucena cumuna.

I variazioni climatichi in a rigioni di u Mari Neru sò influinzati da
l'oscillazioni Nordu Atlantica, un tarmini indicatu par discriva i miccanisimi
risultanti da l'intirazzioni trà i massi d'aria pruvinenti da u nordu Atlanticu
è da i latitudini medii.

I paesi di u liturali di u Mari Neru, incù l'Armenia, Azerbaijan, Grecia è
Muldavia, in u 1992 ani furmatu l'Urganisazioni par a cuupirazioni ecunomica di
u Mari Neru (in inglesu Organisation of the Black Sea Economic Cooperation -
BSEC) incù u sediu à Istanbul. L'urganisazioni hà u scopu di sustena u sviluppu
ecunumicu di a rigioni.



https://co.wikipedia.org/wiki/Margone

U margonu (o margone) (Phalacrocorax aristotelis) hè un' tipu d'aceddu chì faci
parta di a famiglia di i Phalacrocoracidae. Hè una spezia marittima, chì
l'ariali n'hè limitatu à u Mari Terraniu è à a facciata à livanti di l'Ocenau
Atlanticu Nordu. A pupulazioni mundiale di margona hè stimata à 10 000 coppii.

U margonu feminia faci trè o quattru ova, una volta à l'annu, versu u mesi di
maghju.

A sottuspezia di margonu prisenti in Corsica hè u margonu mediterraniu
(Phalacrocorax aristotelis desmarestii). Parti è più di i margona di u Mari
Tarraniu si trovani in Corsica è in Sardegna. Una pupulazioni abbastanza
impurtanta hè arrighjunata in Corsica. A prisenza di u margonu in Corsica hè
antichissima, postu chì sò stati trovi in i scavi di a Cappedda Santa Maria di
l'isula Lavezzu: u margonu era dunqua arrighjunatu annantu à 'ssu isulottu in u
seculu XV-XVIII. A pupulazioni di margona di Corsica era stimata à 830 coppii in
1980 (Thibault 1983). I culonii i più impurtanti di margona sò situati annantu à
l'isulotti di Corsica: i Lavezzi, i Sanguinari, l'isulotti di a Tunnara è i
Ciarbicali, ma dinò annantu à a facciata uccidintali di a Corsica. Hè raru chì i
margona friquintessini i stagna di a costa uriintali.



https://co.wikipedia.org/wiki/Mare_Neru

U Mari Neru (o Mare Neru) hè un mari internu di u bacinu di l'Oceanu Atlanticu,
situatu trà l'Auropa sudu-Oriintali è l'Asia Minori. Hè culligatu à u Mari
d'Azov par via di u Strettu di Kerč è di u Bosforu, inveci, à u Mari di Marmara,
chì à so volta, par via di u Strettu di i Dardaneddi, hè culligatu incù u Mari
Egeiu chì faci parti di u Mari Tarraniu. I flussi d'acqua in intrata, à traversu
u Bosforu, sò di circa 200 km³ à l'annu. U so bacinu embriferu hè moltu ampiu (2
milioni di km²); da l'arii circustanti ricevi acqui dolci par un tutali di circa
320 km3 à l'annu. I fiuma più impurtanti chì ci si sfociani sò u Danubiu, u
Dnepr è u Buh Miridiunali. A so superficia hè para à circa 436.400 km²
(escludendu u Mar' d'Azov) incù una salinità para à circa u 17‰. In prufundità,
oltri i 150 m, stu valori aumenta drasticamenti. U puntu più prufondu si trova à
2212 m, mentri in u centru a prufundità hè di circa 1830 m.

U Mari Neru era chjamatu da i Grechi Πόντος Εὔξεινος, Póntos Éuxeinos, in corsu
"Ponti Eusinu", veni à dì "mari uspitalieri"; u tarmini più anticu, eppuri, era
Πόντος Ἄξεινος, Póntos Áxeinos, veni à dì "mari inuspitalieri", è in tempi
pricidenti à l'ebbica classica, u nomu urighjinariu hè statu mudificatu par
mutivi aputrupaichi. L'etimulugia di ἄξεινος hè discutita: hè pussibuli ch'è
fussi un adattamentu di u nomu sciticu assimilevuli à l'aghjittivu avisticu
akhshaēna "oscuru, neru", assunanti à a parola greca chì oghji cunniscimu;
sempri in l'antica Grecia esistini attistazioni di l'usu di "Mari neru" par
"mari di u nordu" è "Mari rossu" par "mari di u sudu", è ùn hè micca impussibili
chì 'ss'accizioni, dopu trasmissa à a lingua turca, ricoddi probbiu à u culori
di l'acqua di u Mari Neru è di i so alghi. Mentri in a tradizioni tupunumastica
taliana u Mari Neru era dinuminatu, in ebbica mediivali è rinascimintali, "Mari
maiori", fù chjamatu Svartahaf ("mari neru", par appuntu) dighjà in l'opara
cusmugrafica Heimskringla di l'islandesu Snorri Sturluson In u XIIIimu seculu,
ciò chì veni evidintamenti à favori di un usu ancu mediivali di sta
dinuminazioni. A dinuminazioni muderna, eppuri, hè ghjunta in Auropa par via di
a lingua turca: in turcu u Mari Neru si chjama Kara Deniz ("mari neru"), mentri
u Mari Tarraniu si chjama Ak Deniz ("mari biancu"). Sicondu una tradizioni
Uralu-Altaica chì s'hè cunsirvata ancu trà i pupulazioni emigrati in America à
traversu u Strettu di Bering, i punti cardinali sò carattarizati da quattru
culori: nordu-neru, livanti-duratu, punenti-rossu, sudu-biancu. I noma Kara
Deniz è Ak Deniz nascini dunqua par indicà "mari di u nordu" è "mari di u sudu"
visti in rilazioni à a penisula anatolica. Par via di a so traduzioni in
francesu ("Mer Noire"), u nomu s'hè diffusu in tutta l'Auropa in u corsu di u
seculu XVII è di u seculu XVIII è s'hè impostu, in i rispittivi traduzioni, in
guasi tutti i lingui muderni.

S'affacciani nantu à i so rivi: Turchia , Bulgaria , Rumania , Ucraina , Russia
è Georgia.

I cità più impurtanti nantu à i so costi sò: Istanbul (pricidintamenti chjamata
Custantinopuli è Bisanziu), Burgas, Varna, Costanza, Tulcea, Jalta, Odessa,
Sebastopoli, Soči, Batumi, Trebisonda, Samsun, Zonguldak.

Da u Bosforu s'accedi à u Mari Tarraniu è à traversu u Strettu di Kerč à u Mar'
d'Azov. Par via di canali hè assicuratu l'accessu à i Fiuma Don è Volga, à u
Mar' Caspiu, à u Mar' Balticu è à u Mari Biancu, è par via di u Danubiu è u
canali Renu-Menu-Danubiu à u Mari di u Nordu.

Nonostanti i so diminsioni rispittabili u bacinu di u mari Neru hè
particularamenti povaru d'isuli. Si poni cità l'isula di Sant'Anastasia, l'isula
di San Quiricu, l'isula di Sant'Ivan, l'isula di San Tommasu, l'isula di Peuci,
l'isula di Sacalinu Mari, l'isula di Sacalinu Mic è l'isula di i Sarpi. Sò tutti
di diminsioni mudesti, i primi quattru appartenini à a Bulgaria, i succissivi
trè à a Rumania è l'ultima à l'Ucraina, ma hè rivindicata da u statu rumenu. In
tarritoriu turcu ci sò l'Isula di Kefken, l'Isula di Oreke è l'Isula di Giresun,
à diffarenza di i primi citati chì sò auropei, quisti ultimi si trovani in Asia.

U Mari Neru ricevi circa 350 km3 l'annu d'acqui dolci da parti di i grandi fiuma
auropei sopra citati è ultiriori circa 300 km3 par i pricipitazioni, contr'è
circa 350 km3 d'evapurazioni. Quistu ditarmineghja un attivu di 300 km3 d'acqua
dolci, chì in parti si riversa in u Mari Tarraniu à traversu u Bosforu.
Misurazioni eseguiti à traversu satelliti giustaziunari discrivini un
sopraslividdamentu di u Mari Neru rispettu à u Mar' di Marmara da i 30 à i 50
cm, intarvallu datu non da i marei ma da i variazioni staghjunali di a purtata
di i Fiuma. Da u Bosforu entri in u Mari Neru l'acqua salata di u Mari Tarraniu,
chì essendu più densa è pisanti, ùn si mischia micca incù u stratu supirficiali
di 100-130 m d'acqua salmastra. À u di sottu di tali intirfaccia (picnuclinu),
ci hè un ambienti sustanzialamenti disertu, u più grandi sistemu marinu
anossicu: in assenza di un currenti direttu da a superficia in prufundità è
viciversa, ùn ci hè micca ricambiu d'ussigenu. Inoltri u dicadimentu in i
prufundità di materia urganica aumenta l'anussia postu ch'è parechji
micrurganismi estrimufili riescini à viva cunsumendu, à u postu di l'ussigenu, u
sulfatu è rilascendu com'è scartu u sulfuru d'idrugenu (H2S) è u diussidu di
carboniu (CO2). Par contru a scarsissima prisenza di micrurganismi è di ussigenu
hà parmissu à parechji spidizioni d'alta prufundità di ricuparà manufatti è
scaffi di navi chì ricoddani à migliaia di anni fà.

L'arii umiti custieri offrini riparu à molti spezii marini, certi di i quali
rilivanti da un puntu di vista cummirciali, com'è u sturionu, è sò, inoltri, un
impurtanti puntu di transitu è nidificazioni di numarosi spezii d'aceddi. U 75%
di l'aceddi prisenti si cuncentra in a zona di u delta di u Danubiu induva si
trovani u marangonu minori, l'oca coddirossa (nidificheghja quì circa un dicimu
di a pupulazioni mundiali), u pelicanu biancu, u pelicanu ricciu è l'acula
codibianca. In u Mari Neru sò prisenti quattru spezii di mammiferi: u vechju
marinu, a forti rischiu d'estinzioni, è trè spezii di dalfini, u tursiopi, u
dalfinu cumunu è a fucena cumuna.

I variazioni climatichi in a rigioni di u Mari Neru sò influinzati da
l'oscillazioni Nordu Atlantica, un tarmini indicatu par discriva i miccanisimi
risultanti da l'intirazzioni trà i massi d'aria pruvinenti da u nordu Atlanticu
è da i latitudini medii.

I paesi di u liturali di u Mari Neru, incù l'Armenia, Azerbaijan, Grecia è
Muldavia, in u 1992 ani furmatu l'Urganisazioni par a cuupirazioni ecunomica di
u Mari Neru (in inglesu Organisation of the Black Sea Economic Cooperation -
BSEC) incù u sediu à Istanbul. L'urganisazioni hà u scopu di sustena u sviluppu
ecunumicu di a rigioni.



https://co.wikipedia.org/wiki/Limea

A limea (o alimea) (Citrus medica) hè una spezia appartinenti à u genaru Citrus,
in a famiglia di i rutacei. Hè cunsidarata una di i trè spezii di agrumi da i
quali deriveghjani tutti i membri di u genaru oghji cunnisciuti, incù u pummelu
è à u mandarina.

A pianta hè un arbustu chì pò righjunghja i 4 metri di altezza. I rametti
ghjovani sò russicci o viuletti, incù foglii longhi finu à 20 cm. I fiori
crescini in gruppi da trè à dodici è sò moltu prufumati; i bocciuli sò russicci,
ma u fiori apartu hè biancu. U fruttu hè grandi 20-30 cm, giaddu, uvali o guasi
rutondu, calchì volta incù una lighjeri prutuberanza à u picciolu è un pocu
appuntitu da a parti opposta. A buchjula hè moltu ruvida è eccizziunalamenti
spessa. Custituisci finu à u 70% di u fruttu. Và senza dì si parò ch'è
quantunqua stu fruttu si cunsuma frescu assà di radu; a carattaristica
particulari di a limea hè infatti quidda di pruducia frutti cumplittamenti dolci
o cumplittamenti aciarbi.

Com'è l'altri agrumi, a limea hà i so urighjini in l'Asia suduriintali, più
pricisamenti à l'incirca in l'aria oghji amministrata da u Bhutan, ma hè ghjunta
in Auropa in tempi rimoti.

In Italia a cunniscenza di a limea hè moltu antica. Fù classificata dighjà da
Pliniu u vechju in a Naturalis Historia cù u nomu di "mela assira". À quiddi
tempi ùn s'imprudava ancora u fruttu com'è alimentu; u so usu à tali scopu si
saristi diffusu solu dui seculi più tardi. Era inveci adupratu com'è
rispighjenti par l'insetti nucivi com'è i zinzali, in manera analoga à a
citrunedda. Oghji a limea hè principalamenti cultivata è travagliata in
Calabria, in a fascia custiera di l'altu Tirrenu cusintinu chì và da Belvideri
Marittimu à Tortora, dinuminata Riviera di l'Alimei incù à u centru Santa Maria
di a limea.

Attualmenti stu fruttu hè cultivatu soprattuttu in l'aria meditarrania, in Mediu
Urienti, India è Indunesia, ma ancu in Australia, Brasili è in i SUA. In molti
lucalità indiani cresci puri spuntaniamenti.

A limea fù impiigata in l'industria alimintari par u cunsumu com'è fruttu da
tola, par a priparazioni di bebbiti analcolichi è frutta candita, ma a maiò
parti ni fù cunsumata in l'industria farmaceutica par a pruduzzioni di oliu
essinziali. L'essenza ricavata da a limea hè parò faciulamenti ditiriurevuli.

Una minzioni particulari devi essa fatta par a limea ghjudaica o etrog (Citrus
medica var. ethrog) chì fù usata da i cridenti abrei in a Fistività di i
Tabernaculi. Hè una varietà cultivata in Grecia, Etiupia è soprattuttu in
Palestina, ma ancu in Calabria in a Riviera di l'alimei. À diffarenza di tutti
l'altri agrumi, pussedi un'albedu (a parti bianca di a buciula) cumestibili è
sopratuttu molta succosa. I steroli cuntinuti in l'albedu sò un ottimu rimediu
contru u colesterolu. U fruttu intreiu fù impiigatu par a pruduzzioni di bebbiti
analcolichi.

A limea conta un grandi numaru di variità; a variità più diffusa in Italia hè
quidda cultivata in Calabria, dinuminata limea liscia di Diamanti (di grossu
tagliu è prufumata, distinata in grandi parti à a canditura); in Sicilia hè
tipica quidda chjamata "vozza vozza", à bassa acidità, bona par u cunsumu crudu,
mentri in Campania si ni cultiva una moltu acita, da l'albedu amarettu, è una
dolci è grossa.

In arti, finu à u XVII seculu u Citrus medica hè statu spessu cunfusu cù a limea
di u Libanu, par a quali hè faciuli veda dipintu una limea (agrumu) par indicà
inveci u coniferu. Trà l'asempii cunnisciuti, unu hè Marcu Palmezzano, pittori
di u XVI seculu, ind'è u quali a limea, dipintu com'è agrumu, hà sempri valori
di simbulu riligiosu d'urighjini biblica: in u dipintu di l'Immaculata (1510),
eccu, in altu à dritta, appariscia una bedda "limea" piena di frutti chì hè
ghjustu appuntu una limea di u Libanu.

In a cità di Forlì, a festa didicata à u Santo Servita Pellegrino Laziosi u 1
maghju, hè carattarizata da a vendita di limei. Ancu à Bibbona (Livornu) in u
ghjornu di Pasquetta si teni a festa di a limea, in ricordu di l'antica usanza
lucali di serva si di stu fruttu com'è daziu.

Accadi chì a limea fussi mintuvata in a litteratura è a cultura corsa. Par
asempiu, in a Nanna di u Bambinu di Paulu Matteiu di la Fuata:



https://co.wikipedia.org/wiki/James_Prescott_Joule

James Prescott Joule (Salford, 24 dicembri 1818 - Sale, 11 uttrovi 1889) hè
statu un fisicu inglesu. Si dedicò sin' da ghjovanu à ricerchi scentifichi
ch'eddu rializava circhendu di spinghja à l'estremu limiti l'accuratezza è a
pricisioni di i misurazioni. S'intarissò à u calori è à i so cunnissioni incù
l'elittricità è a miccanica. À 25 anni effittuò u prima tentativu di definiscia
l'unità di misura di u currenti elettricu, attualmenti ripprisintatu da
l'amperu. In u 1841, indaghendu annantu à l'effetti termichi, inviò à a Royal
Society un articulu in u quali dimustrava ch'è un cunduttori attravirsatu da un
currenti elettricu pruduci calori in quantità prupurziunali à a resistenza di u
cunduttori è à u quatratu di u currenti stessu. Stu finominu hè oghji chjamatu
effettu Joule. Successivamenti Joule enunciò à un cungressu in Irlanda u
principiu notu com'è equivalenti miccanicu di u calori. Grazia à i so
spirimintazioni (è usendu un strumentu chì prendi u so nomu) dimustrò ch'è
calori è travagliu miccanicu pudiani cunverta si dirittamenti l'unu in l'altru,
mantinendu parò custanti u so valori cumplessivu: in i macchini idraulichi è
miccanichi l'attriti trasfurmaneghjani a putenza miccanica persa (travagliu) in
calori è, viciversa, in i macchini termichi l'effettu miccanicu pruduttu
(travagliu) diriveghja da una quantità equivalenti di calori. In tali modu Joule
cuminciò à pona i basa spirimintali di u prima principiu di a termudinamica.

Inizialmenti a scuparta ùn suscitò moltu intaressu, ma in seguitu Joule riciviti
par quistu a Royal è a Copley Medal da parti di a Royal Society. In pratica
dimustrò u principiu di cunsirvazioni di l'energia par i sistemi termudinamichi
(u calori hè una forma d'energia miccanica). Par misurà l'equivalenti miccanicu
di u calori, in u 1845 custruì una macchina, chjamata tandu "mulineddu di Joule"
chì parmittia di misurà u calori pruduttu in cunsiquenza di a dissipazioni di
una quantità nota d'energia miccanica. Sta macchina hè furmata da un calurimetru
cuntinenti acqua, à l'internu di u quali hè inseritu un mulineddu libaru di
voglia intornu à un acchisi virticali. U mulineddu hè culligatu incù un sistemu
di funi è taglioli à un coppiu di pesi, mantinuti inizialmenti fermi. S'è i pesi
sò sbluccati, cumenciani à falà mittendu in rutazioni u mulineddu. Tali
muvimentu fù rallintatu da l'attritu viscosu di l'acqua contru i pali di u
mulineddu. Una volta ch'è i pesi sò scesi à terra, tutta a so energia putinziali
iniziali s'hè cunvirtita in calori. Tali calori si pò quantificà misurendu a
variazioni di tampiratura ch'edda subisci l'acqua duranti u sperimentu. Joule
pruvò ch'è par furniscia una quantità di calori para à una caluria occorrini
circa 4,41 J di travagliu. U valori di l'equivalenti miccanicu di a caluria
oghji accittatu hè di 4,186 J/cal. In so onori si chjama Joule (J) l'unità di
misura di l'energia di u Sistemu Internaziunali (SI).



https://co.wikipedia.org/wiki/Iputenusa

In un triangulu rittangulu si chjama iputenusa (o ipotenusa) (di u latinu
hypotenusa, di u grecu ὑποτείνουσα, hypoteínousa, "linia tesa sottu") u latu
oppostu à l'angulu rettu. L'altri dui lati si chjamani inveci cateti.

A rilazioni fundamintali frà i lati d'un triangulu rittangulu hè stabilita da u
tiurema di Pitagora, chì pò essa adupratu par calculà a misura di l'iputenusa
quandu sò cunnisciuti i misuri di i cateti. Incù i metudi di a trigunumitria hè
ancu pussibuli di ditarminà a misura di l'iputenusa cunniscendu a misura di un
solu di i cateti à tempu cù l'ampiezza di un di l'anguli acuti di u triangulu
rittangulu.

In i formuli ripurtati quì sottu si indicarà incù i l'iputenusa, incù c1 è c2 i
dui cateti è incù h l'altezza custruita annantu à l'iputenusa d'un triangulu
rittangulu genericu . L'anguli opposti à i cateti c1 è c2 sarani rispittivamenti
γ1 è γ2.

A misura di l'iputenusa equivali à quidda d'un catetu divisa par u sinu di
l'angulu oppostu à u catetu, o par u cusinu di l'angulu aghjacenti.



https://co.wikipedia.org/wiki/Intarsizzioni

In matematica, è in particulari in a tiuria di l'insemi, l' intarsizzioni (o
intersezzione) (simbulu ∩ {\displaystyle \cap } ) di dui insemi A {\displaystyle
A} è B {\displaystyle B} hè l'insemu di l'elementi chì appartenini à tempu sighi
à l'insemu A {\displaystyle A} sighi à insemu B {\displaystyle B} .

L'intarsizzioni hè un'uparazioni binaria. In l'algebra booleana currispondi à
l'uparatori AND è, in logica, à a cunghjunzioni.

L'intarsizzioni di dui insemi A {\displaystyle A} è B {\displaystyle B} si
denota cumunamenti incù A ∩ B {\displaystyle A\cap B} . Dunqua x {\displaystyle
x} hè un elementu di A ∩ B {\displaystyle A\cap B} s'è è solu s'è x
{\displaystyle x} hè à tempu un elementu di l'insemi A {\displaystyle A} è B
{\displaystyle B} , in simbuli:

Più in generali, data una famidda qualsiasi { A α , α ∈ I } {\displaystyle
\{A_{\alpha },\alpha \in {\mathcal {I}}\}} d'insemi, l'intarsizzioni hè difinita
com'è l'insemu ∩ α ∈ I A α {\displaystyle \cap _{\alpha \in {\mathcal
{I}}}A_{\alpha }} à u quali un elementu x {\displaystyle x} apparteni s'è è solu
s'è x {\displaystyle x} apparteni à ugnunu di l' A α {\displaystyle A_{\alpha }}
.

Da a difinizioni suvita subitu ch'è l'intarsizzioni hè un'uparazioni
cummutativa. In simbuli:

Par quissa si pò rinuncià à i parentesi quand'iddu si cunsidarighja
l'intarsizzioni di più di dui insemi, scrivindu simpliciamenti A ∩ B ∩ C
{\displaystyle A\cap B\cap C} .

Com'è asempiu elementari si devini cunsidarà dui insemi finiti (veni à dì incù
un numaru finitu d'elementi) A = { 1 , 2 , 3 } {\displaystyle A=\{1,2,3\}} è B =
{ 2 , 3 , 4 } {\displaystyle B=\{2,3,4\}} . In stu casu si pò virificà
dirittamenti par ogni elementu di A {\displaystyle A} s'iddu hè ancu elementu di
B {\displaystyle B} (o viciversa), uttinindu

Un asempiu un pocu più astrattu hè datu da dui insemi difiniti par via di
ditarminati prubità di i so elementi: sighini A {\displaystyle A} l'insemu di i
numari intrei divisibili par 4 {\displaystyle 4} è B {\displaystyle B} l'insemu
di i numari intrei divisibili par 6 {\displaystyle 6} . In stu casu, A ∩ B
{\displaystyle A\cap B} hè l'insemu di i numari intrei divisibili sighi par 4
{\displaystyle 4} sighi par 6 {\displaystyle 6} , vali à dì tutti i numari
intrei divisibili par 12 {\displaystyle 12} .

L'insemi di i Numari pari è di i Numari dispari sò disghjunti; infatti un numaru
ùn pò micca essa à tempu paru è disparu. L'intarsizzioni di sti dui insemi hè
dunqua l'insemu biotu.



https://co.wikipedia.org/wiki/Grandi_Lavi_(America)

I Grandi Lava di l'America sittintriunali sò un cumplessu di cinqui lava d'acqua
dolci, tutti frà i più grandi di u mondu, chì custituisci una spezia di mari
internu frà i Stati Uniti è u Canada.

Di u sistemu faci parti ancu u rilativamenti chjucu Lavu St. Clair, chì si trova
nantu à a lingua di terra chì sipara i lava Huron è Erie. I lava Michigan è
Huron sò à listessu liveddu è ùn sò micca culligati da un fiumu ma da i stretti
di Mackinac (tantu ch'è poni essa cunsidarati com'è dui sizioni di un unicu
lavu), mentri l'altri sò culligati da i fiuma St. Marys (da u Supiriori à
l'Huron), St. Clair (da l'Huron à u St. Clair), Detroit (da u St. Clair à
l'Erie) è Niagara (da l'Erie à l'Ontariu), annantu à u quali si trovani i famosi
cascati. U sistemu hè culligatu à u mari da u fiumu San Lorenzo, chì sfocia in
l'Atlanticu.

I Grandi Lava sò sempri stati impurtanti vii di cumunicazioni, è oghji grazia à
parechji canali artificiali (par asempiu u canali Welland, chì parmetti di passà
da u lavu Ontariu à u lavu Erie, fendu l'avvinta di i cascati di u Niagara) navi
di grossu tunniddaghju poni ricuddà da l'Atlanticu finu à l'estremità di i lava
Michigan è Supiriori. A faciulità di i cumunicazioni hà fattu ch'è molti di i
più impurtanti cità di u Canada (Toronto annantu à u lavu Ontariu, Ottawa,
Montréal è Québec annantu à u San Lorenzu) è di i Stati Uniti (Chicago annantu à
u lavu Michigan, Detroit annantu à l'umonimu fiumu, Cleveland è Buffalo annantu
à u lavu Erie) surghjissini annantu à i lava o nantu à i vii d'acqua chì i
cullegani trà eddi è à u mari.

I grandi lava bagnani i costi di a pruvincia canadesa di l'Ontariu (un'altra
pruvincia canadesa, u Québec, hè travirsata da u San Lorenzu) è di i stati
statunitensi di Minnesota, Wisconsin, Illinois, Indiana, Michigan, Ohio,
Pennsylvania è New York.



https://co.wikipedia.org/wiki/Gorgona

L'Isula di Gurgona (o Isula di Gorgona) si trova in u Mari Liguru di fronti à
Livornu, à 37 km da a costa. Longa 3 chilomitri è larga circa 2, incù i so 220
ettari hè a più chjuca di l'Arcipelagu Tuscanu. È una frazzioni di a cumuna di
Livornu, faci infatti parti di a IIa Circuscrizioni. Hè situata à 37 km da
Livornu, à 39 km da Capraia è à 60 km da a Corsica.

Incù l'isuli di Capraia, Pianosa, Elba, Gigliu, Giannutri è Monticristu
custituisci u Parcu Naziunali Arcipelagu Tuscanu, natu par pruteghja ni
l'ambienti naturali di grandi valori culturali è scentificu. Hè muntosa par u
più è ricca di vegetazioni tipica di a machja meditarrania, ma ci si trovani
ancu parechji esimplari di castagnu è alzu; u so rilievu più altu hè di 255
metri. Gurgona hè attualmenti sediu di una culonia penali, rializata
inizialamenti com'è succursali di quidda di Pianosa in u 1869, ma u so centru
civili hè u paesi di l'antichi piscadori, oghji cumpostu da 67 risidenti, frà i
quali solu 7 viviani stabilamenti in l'anticu borgu di i piscadori. Parcurrendu
a linia di a costa, si scontrani sughjistivi inziccaturi è baii com'è quidda di
Cala Sciroccu induva edda s'apri a Sapara di u Boiu marinu, un tempu rifughju di
vechji marini. Versu punenti a costa cadi à piccu in u mari, mentri à livanti
digrada furmendu trè vaddi cumpiendu incù picculi cali (Cala Maestra, Cala
Marcona, Cala Sciroccu).

L'isula si carattarizeghja par u tipicu clima meditarraniu, incù mudarati
escursioni termichi diurni è staghjunali. Si virificheghjani sultantu raramenti
intensi episodii di fretu inguirnali è di caldu intensu estivu; i
pricipitazioni, schersi d'istatina, si cuncentrani privalintamenti di vaghjimu,
incù massimu sicundariu à u principu di u branu. I tampiraturi medii di a
stazioni metiurulogica ufficiali sò influinzati da l'altitudina, essendu datu a
pusizioni vicinu à u rilievu più elevatu di l'isula.

L'isula fù cunnisciuta in l'Antichità classica com'è Urgo,Gorgon è Orgòn (in
grecu Oργών). U tuponimu cunsirvaria un'arcaica radica org- di urighjina
prerumana (similamenti à tuponimi sardi com'è Orgosolu, Orgoi è Orgodoro), u
quali significatu ùn hà alcun rifirimentu à i Gurgoni di a mitulugia greca.

Gurgona fù dighjà abita da u Niuliticu, com'eddi attestani i scuparti di
strumenti litichi fatti in u sittori miridiunali di l'isula. Fù in seguitu
spuradicamenti friquintata da l'Etruschi è da i Rumani (vicinu à l'attuali
abitatu si trovani resti di muraturi in opus reticulatum). Ghjà in u 416 Gurgona
fù sediu di arimiti, com'eddu attesta Rutilio Namaziano in u De reditu so. In u
591 l'abbati Orosio ci fundò un munasteru, in u quali a ghjesgia si viniravani i
reliquii di San Gorgonio, è chì fù visitatu da Caterina da Siena. Incù u biatu
Bartolommeo Serafini, in 1374, l'isula fù abitata da i Certusini. Passata da u
1421 à Firenza, Gurgona, sughjetta à friquenti incursioni barbareschi, fù
abbandunata in u 1425 da i pochi certusini sopravvissuti à i saccheghji. In u
1509 fù data in enfiteusi à i pisani Griffi, in una prova di ripupulà la è renda
la più sicura incù un presidiu. In quiddu prugramma u granduca Cosimo I de'
Medici in u 1567 feci risarciscia è rinfurzà l'antica torra pisana, dopu à avè
dunatu l'isula in u 1564 à i Basiliani.

L'isula, incù quidda di Capraia, hè citata da Danti Alighieri in u Cantu XXXIII
di l'Infernu, induva u pueta narra i vicendi di Ugolino di a Gherardesca:

In u 1704 fù restituita da Cosimo III à a Certosa di Calci, chì ci custruì una
nova torra par a difesa di a Cala Maestra. Nonustanti parechji provi di
cultivazioni di i terri, i riligiosi, scuraghjiti, in u 1777 a ristituitini à u
granduca Petru Leopoldo chì pruvò tandu di ripupulà la incù agricultori
pruvinenti da a Lucchesia, i Citti di Lugliano, i Dodoli è i Frascati,
sfranchendu li da i tassi. Vanificata a pussibilità di renda la agricula,
l'unica industria lucali prisenti fù quidda di a pruduzzioni di anchjuvi salati
chì erani scambiati da i marcanti inglesi incù i merluzza secchi di Terranova
(stock fish). I Citti, un di i casati più diffusi à Lugliano, à l'iniziu di
l'Ottucentu, pupulàni l'isula, dendu urighjina à l'attuali paesi di i piscadori.
U granduca di Tuscana inviò circa dui centu paisani par cultivà l'isula, chì
dopu divintarani piscadori. In u 1869 una parti di l'isula fù distinata à una
culonia penali à l'apartu. A ghjesgia di San Gorgonio fù ricustruita è
cunsacrata da u priori di a Certosa di Calci in u 1723 è divintò parochja.

U 17 dicembri 2011, una navi cargo persi à u largu di l'isula Gurgona, à causa
di u gattivu tempu, dui semi-rimorchi chì traspurtavani fusti cuntinenti
matiriali tossicu-nucivu, riaprendu u tema di i rifiuti in u mari
Meditarraniu/tarraniu.

Annantu à l'isula, sempri incuntaminata, si trovani dui furtificazioni: a Torra
Vechja, pisana, è a Torra Nova, medicea. Intarissanti hè a ghjesgia di San
Gorgonio, furtificata. Più in altu hè situata Villa Margherita, custruita
annantu à i resti rumani, induva hè stata allistita una culonia agricula. À a
summità di l'isula si trova u cumplessu chì urighjinariamenti uspitava u
Semaforu di l'isula di Gurgona, oghji autumaticu è prima gistitu da
l'Aeronautica taliana.

Accadi chì a Gurgona fussi citata in a litteratura è a cultura corsa. Par
asempiu in L'angunia di un paisolu corsu di Antone Bonifaziu: "À dritta di
Sant’Antuninu, versu U Macinaghju, portu di Ruglianu, si scorghje a torra detta
d’Agnellu, a vicina Capraia è, più in quà ma assai più in fondu, a Gurgona, pocu
luntana da Livornu."



https://co.wikipedia.org/wiki/Golia

Golia (o Goliatu) (in ebraicu: גָּלְיָת - Ğoliyāț chì significheghja: passaghju,
rivoluzione) hè un suldatu, cunsideratu cum'è un campione di i Filisdei
mintuvatu in a Bibbia è famosu per a so battaglia incù Davide, rè ghjudeiu, chì
saria avvinuta mentre a prima mità di u seculu X a.C..

U gigante Golia è a so battaglia contru à Davide sò discritte in u prima libru
di Samuele 17. Eccu cum'ellu hè prisintatu 'ssu guerriere chì, à prima vista
pare invincibile:

U racontu cuntinueghja cuntendu a sfida ch'è Golia mandò à l'armata di Saul.
Nissunu frà l'abrei osò accittà la eccittuatu u ghjovanu Davide:

A Bibbia ùn face riferimentu à nissunu parente di Golia. A tradizione ebraica dà
à a so mamma u nome di Harapa, indentifichendu la incù ‘Orapaḫ, a moglia di
Kilyon di u Libru di Rut.

Golia hè citatu in u Coranu in a sūrat à u Baqara, virsettu 251, incù u nome
arabu di Ğālūt. U Coranu hè abbastanza spicciu è riassume a guerra sana incù i
filisdei in soli trè versi. U Coranu cita l'uccisione di Ğālūt (Golia) da parte
di Diāwūdi (Davide) chì marca l'ascesa à u tronu di u suvranu. Ğālūt hè elevatu
da u Coranu 2, 2:249 à cummandante di e truppe. A tradizione hà dopu trasfurmatu
u scontru, per indettu ripprinsintendu Golia cum'è un esseru cornutu demoniacu,
un'imaghjine prisente in i manuscritti miniati medievali.

A Bibbia mintuveghja l'altezza di Golia: 6 cubiti è un palmu. Cunsiderendu ch'è
un cubitu ebraicu equivale à 44,45 cm, è un palmu à circa 7,5 cm, u gigante
biblicu duvia esse altu circa 274,2 cm (44,45x6+7,5=274,2).

U pesu di a curazza di Golia era di 5,000 sicli: cunsiderendu ch'è un siclu
pisava trà 10 è 13 grammi, u pesu di a curazza era à l'incirca trà 50kg è 65kg.



https://co.wikipedia.org/wiki/Ghjuvanni_Pierluigi_di_Palestrina

Ghjuvanni Pierluigi di Palestrina (Palestrina ?, ...frivaghju 1525 - 1526? -
Roma, 2 frivaghju 1594) hè statu un cumpusitori talianu trà i più impurtanti di
u Rinascimentu auropeu.

Ghjuvanni Pierluigi (Giovanni Pierluigi, in latinu, ancu Johannes Petraloysio)
nascì presumibulamenti in Palestrina, l'antica Praeneste in i circonda di Roma.
L'annu di nascita di u cumpusitori hè statu prupostu nantu à a basa di un lodu
scrittu un ghjovanu cuntimpuraneu, Melchiorre Major, in u quali s'affirmava ch'è
à u mumentu di a morti Palestrina avia 68 anni.

Palestrina svolsi guasi tutta a so attività musicali à Roma, induva
prubabilamenti si truvava dighjà da ziteddu; un ducumentu di u 1537 riporta
infatti u nomu di "Joannem da Palestrina" trà i putti cantori di a basilica di
Santa Maria Maghjori. I maestri tandu in carica erani un certu Robert è i
francesi Robin Mallapert è Firmin Lebel.

U futuru cumpusitori ebbi u so prima incaricu com'è organistu di a cattidrali di
S. Agapitu à Palestrina in u 1544; l'oblighi di stu cuntrattu l'impuniani ancu
di insignà u cantu à i canonichi è à i criaturi cantori.

In u 1551 fù numinatu magister cantorum in a Cappedda Giulia, è succedi à
Mallapert, eppo hè da u 1553 magister cappellae.

In u 1554 Palestrina publicò u so prima libru di messi, didicatu à u papa
Ghjuliu III è u 13 ghjinnaghju 1555 fù ammissu da u pontefici trà i cantori di a
cappedda papali, senza chera u cunsensu à i cantori stessi, chì à u cuntrariu
erani particularamenti ghjilosi di u so privileghju. Cusì, mortu u papa Ghjuliu
III hè cunclusu u brivissimu regnu ancu di u succissori Marcello Cervini, è di
sittembri 1555 u novu papa Paulu IV custrinsi à i dimissioni tutti i cantori
spusati, frà i quali Palestrina, cuncidendu li parò una pinsioni. U mesi
succissivu Palestrina fù assuntu com'è maestru di cappedda in San Ghjuvanni in
Laterano; lasciarà quiddu postu in u 1560, purtendu via incù sè ancu u so
figliolu Rodolfo, chì era canturinu di u coru. Da marzu 1561, truvò un novu
impiegu vicinu à a Basilica di Santa Maria Maghjori.

Ricodda forsi à stu periodu a cumpusizioni di a famosa Missa Papae Marcelli, chì
a so impurtanza hè liata à i riformi di u Cunciliu di Trentu.

Palestrina divintò intantu maestru di u neunatu Seminariu Rumanu in 1566,
riiscendu à listessu tempu à pristà sirviziu ancu par u Cardinale Ippolitu II
d'Este (1º aostu 1567 - marzu 1571).

A so fama di cumpusitori, dighjà largamenti attistata da i cuntimpuranei, li
procurò offriti di travagliu da l'aristucrazia sii taliana ch'è straniera,
parechji di i quali essendu rifiutati; u duca Guglielmo Gonzaga fù trà i più
grandi ammiratori è finanziadori di Palestrina, almenu da 1568 sinu à 1587, annu
in u quali u duca murì.

D'aprili 1571, à a morti di Ghjuvanni Animuccia, Palestrina turrò com'è maestru
in a Cappedda Giulia, mantinendu quiddu postu insinu à a fini.

In u 1580 murì a moglia Lucrezia; Palestrina inizialamenti chersi è ottensi di
piglià a tunsura, ma pochi mesa dopu spusò inveci una ricca veduva rumana,
Virginia Dormoli, chì avia ereditatu da u defuntu maritu una prospera attività
di cummerciu di piddicci.

Murì u 2 frivaghju 1594 hè fù inumatu in a Basilica di San Petru; à i so sulenni
funerali participàni ancu molti celebri musicanti di l'ebbica.

Palestrina fù mori stimatu sii in vita ch'è dopu à a so morti, i so cumpusizioni
essendu cunsidarati com'è un mudeddu insuparatu di a pulifunia vucali sacra
rinascimentali di a Ghjesgia Rumana. Fù ancu un omu dutatu di un grandi sensu
praticu; grazia à una seria di scelti ghjudiziuti è oppurtuni, uparati in
mumenti difficiuli di a so vita, cundussi un'esistenza asgiata.

Palestrina hè ancu oghji suvitatu in i sedi cuncertistichi di musica antica;
Domenico Bartolucci (1917) hè cunsidaratu frà i so più nutevuli intarpetri.

A pruduzzioni palistriniana, par a maiò parti sacra, fù immensa, ancu rispettu à
quidda di famosi è prolifici cumpositori di l'ebbica, com'è Orlandu di Lasso è
Philippe de Monti. Scrissi almenu 104 messi, suparendu ogni altru cumpusitori
cuntimpuraneu; à stu numaru ghjà cunsidarevuli, si devini aghjunghja più di 300
muttetti, 68 uffirtorii, è micca menu di 72 inni, 35 magnificat, 11 litanii è 4
o 5 lamintazioni. Eppo cumposi oltri 140 madrigali annantu à testi sacri è
prufani. Hè statu u prima cumpusitori di u XVI seculu di u quali siini stati
pubblicati l' Opara omnia: a prima volta in l'Ottucentu, è un'altra volta in a
siconda mità di u Novicentu; nonustanti quissa, una seria di cumpusizioni à eddu
attribuiti tratti da fonti manuscritti rimanini di dubbia autanticità, è un
catalogu di l'opari di Palestrina ùn hè sempri micca statu cumplittatu.



https://co.wikipedia.org/wiki/Ghjumenta_cavallina

A Ghjumenta di preti (Mantis religiosa) hè un insettu chì faci parti di a
famiglia di i Mantidae. U nomu latinu mantis religiosa è altri noma in parechji
lingui facini rifarenza à a riligioni. Veni da u fattu chì a ghjumenta di preti
teni i so patti da davanti di tal' manera chì si diciaria ch'edda hè in
pusizioni par prigà.

A ghjumenta di preti hè urighjinaria di l'Africa, di l'Auropa miridiunali è di
l'Asia minori. Hè mori cumuna in i cuntorni di u Mari Terraniu. S'hè ancu
diffusa in Nord'America a parta da 1899, essendu stata impurtata quà di manera
accidentali.

A ghjumenta di preti hè un predatori di l'altri insetti: manghja griddi, moschi,
sbarabattuli, bruga, varma o ragna.

S'accoppia a ghjumenta di preti d'aostu à uttrovi. Una carattaristica molta
cunnisciuta di l'accuppiamentu hè chì a femina, dopu à essa si accuppiata o ancu
duranti l'accuppiamentu, pò divurà u masciu, cumincendu pà a testa mentri ch'è
l'organi genitali cuntinueghjani l'attu sissuali. Accadi ancu, s'edda hè mori
famita a femina, ch'edda divuressi u masciu prima d'accupià si. 'Ssu
cumportamentu di cannibalisimu hè statu à l'urighjina di parechji
intarpritazioni: crudeltà di a femina, o succidiu di u masciu accumpagnatu di a
vulintà di trasmetta a so sumenti è u so cibu à i siguenti ginirazioni; et
cetara. Ma a spiigazioni muderna hè chì a femina attira u masciu par a so
sumenti è par nutriscia si, à un'ebbica chì i predi so schersi è chì a femina
t'hà bisognu di mori cibu par purtà i so ova (Flesh è Cardé 2009).

A ghjumenta di preti hè mori cumuna in Corsica. Si scontra in a Corsica sana, da
u cantu di u mari insin'à 1250 metri.

Altri noma corsi di a ghjumenta di preti sò: a levafrebba, a ghjumenta
cavallina, a ghjumenta di u diauli (Dizz. U Muntese), a cantamessa o ancu a mula
di u preti.



https://co.wikipedia.org/wiki/Furbicetta

U scurpionu neru (o scurpione neru) (Euscorpius flavicaudis) hè un tipu
d'animali chì faci parti di a famiglia di l'Euscorpiidae. Hè cumunu in l'ariali
di u Mari Tarraniu: in Algeria, in Tunisia, Italia, in iSpagna, in Corsica, è in
a parti miridiunali di a Francia. Pocu tempu fà, u scurpionu neru hè statu
introduttu in Ingliterra è ancu in Uruguay. A piccula culonia di scurpionu neru
chì ci hè avali in Ingliterra, hè a più à nordu in u mondu.

U scurpionu neru codigiaddu campa da 5 à 7 anni. Li ci voli dui anni par
ghjunghja à l'ità adultu. A gestatzione dura da 10 à 14 mesa. Li piaci à u
scurpionu neru à stà sottu à i petri o u legnu. Accadi à spessu ch'eddu stessi
accantu à i casi. Ùn hè micca cunsidaratu com'è vilanosu, è in generali a
pugnicatura di u scurpionu neru è com'è quidda d'un ragnu. U liveddu di
tussicità ùn hè ch'è 1 annantu à una scala di 5. Ma à spessu, u scurpionu neru
pizzica, inveci di pugna. U dulori hè com'è una pugnitura di vespa. Ci hè un
dismurfisimu sissuali ind'è u scurpionu neru: a coda di u masciu hè più maiori
cà quidda di a femina.

U scurpionu neru manghja insetti, ragna. Ma pò stà mori senza nutriscia si. Pà
catturà a so preda, u scurpionu si movi lestru lestru.

U scurpionu neru (o scurpione neru) hè u scurpionu cumunu in Corsica. Hè ancu
chjamatu a furbicetta (Dizz. U Muntese). U scurpionu si piaci in i loca umiti è
adumbrati, è si trova à spessu in i carciari.



https://co.wikipedia.org/wiki/Ferula_communis

A ferula (Ferula communis) hè una spezia di pianta chì faci parti di a famiglia
di l'Apiaceae. Hè prisenti da u cantu di u mari insin'à 400 metri. Si scontra à
spessu à u cantu di i stradona, o in i loca ind'eddu ci hè statu in incendiu. Hè
una pianta chì teni i casci. I foglii sò simplici è triangulari. A ferula hè
alta 2 à 4 metri. Fiurisci da aprili à ghjugnu.

A ferula cumuna hè prisenti in Corsica. Si trova in piaghja. Ma esisti dinò in i
circondi di Bonifaziu un antra spezia di ferula: a ferula d'Arrigoni.

A ferula hè periculosa è vilanosa pà u bistiamu, chì faci scuncià i pecuri o i
vacchi, è ancu i cavaddi è i porchi. I pò ancu fà more. U principiu attivu hè a
ferulosida, ch'impedisce u sangue di coagulà. Si po curà cù a vitamina K in
certi casi. Par quissa i pastori tagliani a ferula o a sradicheghjani in i
pascuri. Hè à a fini di l'istatina chì a ferula hè più tossica, quandu edda
secca è tandu, ci hè u risicu chì i bestii a manghjessini.

In Pasqua, era di tradizioni d'usà a ferula secca par trascinà u focu sacru. U
focu era biniditu da u preti in piazza di ghjesgia è dopu à a cirimonia, ognunu
si purtava u focu sacru in casa soia par via di a ferula accesa.

A Sbarabattula firulaghja (Papilio hospiton) hè una sbarabattula endemica di a
Corsica è a Sardegna. Hè una spezia d'impurtanza mundiali, ed hè prutettu da a
cunvinzioni internaziunali di Washington pa i spezii di fauna è di flora
minacciati di sparizioni. A sbarabattula firulaghja hè assuciata à spessu incù a
ferula, apposta chì u brugu si nutrisci di ferula pà u più (ma dinò d'altri
pianti com'è a ruta, o a pastinaccia). A sbarabattula firulaghja s'assumiglia
mori à un'antra spezia di sbarabattula: a sbarabattula finuchjaghja, ma quidda
hè assuciata incù u finochju.



https://co.wikipedia.org/wiki/Ferla

A ferula (Ferula communis) hè una spezia di pianta chì faci parti di a famiglia
di l'Apiaceae. Hè prisenti da u cantu di u mari insin'à 400 metri. Si scontra à
spessu à u cantu di i stradona, o in i loca ind'eddu ci hè statu in incendiu. Hè
una pianta chì teni i casci. I foglii sò simplici è triangulari. A ferula hè
alta 2 à 4 metri. Fiurisci da aprili à ghjugnu.

A ferula cumuna hè prisenti in Corsica. Si trova in piaghja. Ma esisti dinò in i
circondi di Bonifaziu un antra spezia di ferula: a ferula d'Arrigoni.

A ferula hè periculosa è vilanosa pà u bistiamu, chì faci scuncià i pecuri o i
vacchi, è ancu i cavaddi è i porchi. I pò ancu fà more. U principiu attivu hè a
ferulosida, ch'impedisce u sangue di coagulà. Si po curà cù a vitamina K in
certi casi. Par quissa i pastori tagliani a ferula o a sradicheghjani in i
pascuri. Hè à a fini di l'istatina chì a ferula hè più tossica, quandu edda
secca è tandu, ci hè u risicu chì i bestii a manghjessini.

In Pasqua, era di tradizioni d'usà a ferula secca par trascinà u focu sacru. U
focu era biniditu da u preti in piazza di ghjesgia è dopu à a cirimonia, ognunu
si purtava u focu sacru in casa soia par via di a ferula accesa.

A Sbarabattula firulaghja (Papilio hospiton) hè una sbarabattula endemica di a
Corsica è a Sardegna. Hè una spezia d'impurtanza mundiali, ed hè prutettu da a
cunvinzioni internaziunali di Washington pa i spezii di fauna è di flora
minacciati di sparizioni. A sbarabattula firulaghja hè assuciata à spessu incù a
ferula, apposta chì u brugu si nutrisci di ferula pà u più (ma dinò d'altri
pianti com'è a ruta, o a pastinaccia). A sbarabattula firulaghja s'assumiglia
mori à un'antra spezia di sbarabattula: a sbarabattula finuchjaghja, ma quidda
hè assuciata incù u finochju.



https://co.wikipedia.org/wiki/Et%C3%A0_di_l%E2%80%99oru

L’età di l’oru, (in latinu aurea aetas), hè un tempu miticu di prusperità è
abbundanza. Sicondu e ligende in questa epica l'esseri umani vivianu senza
bisognu di lege, nè avianu a necessità di cultivà a terra perchè da quella
crescia spuntaniamente ogni generu di pianta, nè quella di custruisce nave per
circà altre terre. Ùn c’era odiu trà individui nè guerre chì flagellavanu a
terra. Era sempre u branu è nè u caldu o u fretu turmintavanu a ghjente è per
quessa ùn c’era micca bisognu di custruisce case nè d'aggrundà si in e grotte.
Incù l'avventu di Ghjove finisce l'età di l'oru è principia l'età di l'argentu.

L'idea d'una epica durata apparisce pè a prima volta in u puema L'opere è i
ghjorni d'Esiodu (mità di u seculu VIII a.C.). Sicondu u pueta si tratta di a
prima età mitica, u tempu d'«un'aurea sterpa d'omini murtali», chì «crionu in i
primissimi tempi l'immurtali chì anu a so dimora annantu à l’Olimpu. Camponu à i
tempi di Cronu, quand'ellu regnava in u cele; cum'è dei passavanu a vita incù
l'animu sgumbratu da l'angosce, luntani, fora da e fatiche è da a miseria; nè a
misera vichjaia cascava annantu à elli [...] tutti e cose belle t'avianu»
(L'opere è i ghjorni, versi 109 è siguenti). Esiodu discrive altre quattru ere
chì sarianu succedute à l'età di l'oru in ordine crunulogicu: l'età di
l'argentu, l'età di u bronzu, l'età di l'eroi è l'età di u ferru. Tale
rigressione di a cundizione umana imposta da Zeus hè duvuta à a criazione, à
opera di i dei, di Pandora, a prima donna, dunata à l'omu perch'ellu fusse
punitu dopu à avè ricivutu da u Titanu Prumeteu u focu, arrubatu da quest'ultimu
à i dei. Pandora hà un rollu simile à quellu d'Eva in i testi biblichi: cum'è
Eva, per via di u piccatu originale, nega à l'omu a vita felice in l’Eden, cusì
Pandora apre un otre in u quale eranu isulati tutti i mali chì durente l'età di
l'oru eranu scunnisciuti da l'omini.

Virgiliu teurizeghja in a quarta egloga di e bucoliche l'arrivu d'un misteriosu
zitellu. L'avventu di stu puer hè caratterizatu da a ghjunta d'una nova età di
l'oru, fendu cusì soia una visione ciclica di a storia, stagliata da l'età
teurizate più innanzu da Esiodu. In 'ss'ecloga espone 'ss'argumentu in modu
voluntariamente scuru è incapiscitoghju: tale puer puderia esse identificatu o
in Ottavianu, o in u figliu chì si spirava ch'ellu avia da nasce da u matrimoniu
trà Ottavia, surella d'Ottavianu è Marcu Antoniu, o sempre in u consulu
Pollione, o u so figliolu. In epica augustea u mitu di l'età di l'oru assume
ancu una impurtanza specifica cum'è fattore di prupaganda pulitica. In epica
augustea l'età di l'oru ripprisenta l’idealisazione di a nova rialità pulitica
(Eneide 6, 791-95): "Questu, questu hè l'omu, chì odii presagir ti spessu, /
Augustu Cesare, sterpa di u Divu, chì di novu / arricherà u seculu d'oru, un
tempu in i campi di u Laziu / regnu di Saturnu; è più di Garamanti è Indi
l'imperu / dilaterà....". U regnu di Saturnu succede à un tipu di sucità guasi
ferina. Saturnu hè prisintatu cum'è sinecista, cum'è urdinatore puliticu è
legislatore, soprattuttu cum'è garante di a pace, cumprumessa da a belli rabies
è da l' amor....habendi di l'età successiva. A figura cusì caratterizata di
Saturnu anticipeghja quella d'Augustu, chì avaria per appuntu arricatu l’aurea
saecula sicondu a prufezia di Anchise prima citata (Eneidi, 6, 791-95).In u so
puema didascalicu e Georgiche (I, vv. 121-54) Virgiliu ripiglia u tema di
l’evuluzione di u mondu da l'età di l'oru à l'età di u ferru, da u regnu di
Saturnu (ante Iovem) à u regnu di Ghjove. Sicondu i Cristiani di u seculu I
d.C., 'ssa figura si pò identificà in Cristu, tant'hè chì u stessu Dante
Alighieri sceglierà Virgiliu cum'è guida spirituale in l’Infernu è in u
Purgatoriu, propriu pè a predizione di u pueta. Sicondu Karl Büchner, u puer
predettu da Virgiliu saria solu u simbulu di a generazione aurea di u quale
s'aspetta a ghjunta, è micca d’un criaturu sturicamente esistutu. Inoltre,
'ss'ipotesi saria validata da u fattu ch'è Virgiliu, in l'ecloga IV, diventa
interprete di u desideriu di rigenerazione è di migliuramentu chì i rumani di
l'età tardiva ripublicana pruvavanu. Certamente in 'ssa quarta ecloga, pare
chjara a necessità d'un rinnuvamentu è d'una rigenerazione da e lotte civile di
u 50 a.C., pussibile grazia à a prubabile ricunciliazione trà Ottavianu è
Antoniu, chì simbrava priannuncià l'avventu d'una nova era di pace.

A cuncizzione d'Esiodu prevalse mentre tutta l'antichità, è si ritrova per
indettu in l'opera di Platone è di u pueta rumanu Publiu Ovidiu Nasone.
Quest’ultimu scrive ind’è e so mitamurfose::

U pueta Tibullu in a terza elegìa di u prima libru narra d'avè lasciatu Roma à
malincore per suvità à Messalla in Oriente. Gravamente ammalatu, u sensu di a
sulitudine è di a luntananza face scuppià a passiunata rievucazione di u tempu
di Saturnu, quandu a terra ùn avia ancora apertu e vie à i longhi viaghji (vv.
35-50). In u virsettu 64 di Catullu ci hè, in particulare in l'epilogu,
un'oppusizione frà l'età vissuta da u pueta è l'età mitica di l'eroi. À u
passatu miticu, rispittosu di a pietas, u pueta oppone u prisente, chì hà
rifiutatu a ghjustizia è hà miritatu l'abbandonu da parte di i dei. In Seneca
tragicu (Phaedra, 525-27) l'età di l'oru ripprisenta u paradigma ideale annantu
à a quale Ippolitu pruietta u statu felice di a vita agreste. U mitu di l'età di
l'oru hè sfruttatu in modu muralisticu da Giuvenale à l'iniziu di a satira sesta
(quì a decadenza di l'umanità hè vista cum'è l’alluntanamentu da a terra di a
Pudicitia persunificata). Più ch'è in antichità, u tema di l'età di l'oru fù
ripresu in u rinascimentu è in u Setticentu, è firmerà cum'è tema pupulare di
tipu ligendariu. U cuncettu d'età di l'oru hè statu ripresu da Dante in a Divina
Cummedia. Dante si limiteghja à sprimà u so pinsamentu riguardu à u paradisu
terrestru chì, à parè soiu, era u locu à u quale si riferìanu l'antichi grechi.
Cum'ella hè a so abitudine ùn prununzia micca dirittamente ste cunsiderazione,
ma e face pronuncià à una zitella ch'ellu scontra è chì si rivelerà chjamà si
Matelda (Dante, Divina Cummedia, Purgatoriu - Cantu vintottesimu, 139-144). U
locu di l'età di l'oru hè ripresu in u Rinascimentu ancu da Iacopu Sannazzaro in
a so Arcadia. L'età di l'oru (The Golden Age in inglese) hè ancu u titulu di
parechji libri, trà i quali un scrittu di u 1895 di Kenneth Grahame, un'opera di
u scrittore americanu Gore Vidal, è un rumanzu di fintascenzia di John C.
Wright.

In u linguaghju , quand'ellu si parla d'età di l'oru s'intende in generale
un'epica felice, una staghjone furtunata è irrimpiazzevule.



https://co.wikipedia.org/wiki/Disqus

Disqus hè un sirviziu d'allughjamentu di cummenti par siti web è cumunità
virtuale chì funziona per mezu di una piattaforma online. A piattaforma hà
diverse funziunalità, trà e quale un sirviziu di reta suciale, prufili di
participanti, sistemi di muderazione è antispam, notifiche email è cummenti
mandati da telefunini. L'impresa Disqus, Inc. hè stata fundata in u 2007 è hà u
so sediu in i Stati Uniti.

U sviluppu di a piattaforma Disqus cuminciò in l'istate di u 2007 à l'internu di
l'incubatore di startup Y Combinator da parte di Daniel Hà è Jason Yan, tandu
tremindù studienti à l'Università di a California, Davis. L'impresa Disqus, Inc.
hè stata fundata u 30 uttrove 2007.

À l'iniziu di u 2011 Disqus hà ottenutu 10 milioni di dullari di finanzamentu da
i fondi di venture capital North Bridge Venture Partners è Union Square
Ventures.

U sistemu di gistione di i cummenti di Disqus hè scrittu in JavaScript è improda
u framework per applicazione web Django.

Disqus suvita un mudellu cummerciale di tipu freemium, in u quali vene à dì una
parte di u sirviziu hè offerta di rigalu, mentre un'altra parte hè à pagamentu.



https://co.wikipedia.org/wiki/Culostra

A culostra hè a sustanza liquida emessa da e puppule durante l'ultimi mesi di
gravidenza è in i primi ghjorni dopu à u partu.

Hè un liquidu giallicciu, quant'è densu è viscosu. Durante a gravidenza hè
emessu in picculissima quantità. A composizione di a culostra faciliteghja u
neunatu in u so passaghju da l'alimentazione placentare à quella intestinale. In
paragonu incù u latte hà un contenutu maggiore di proteine è di vitamine
(soprattuttu a A, a B6 è a C), mentre a culostra hà un contenutu più minore di
zuccheri è di grassi. Contene anche certe sustanze chì permettenu di inizià a
digestione di e proteine, di i grassi è di i zuccheri. In a culostra sò presenti
anche l' anticorpi, chì sò transmesse da a mamma à u figliolu, contribuendu cusì
à a protezzione di u neunatu. A quantità produtta hè variabile, da 70 à 200 cc.
Dopu à i primi dui ghjorni, a culostra si trasforma gradualmente in latte.

A culostra hè stata mintuvata qualchì volta in a litteratura corsa. Per esempiu:



https://co.wikipedia.org/wiki/Cuculus_canorus

U cuccu (Cuculus canorus) hè un tipu d'aceddu chì faci parti di a famiglia di i
Cuculidae. U nomu cuccu veni da u cantu di 'ssu aceddu. U cuccu hè abbastanza
maiori, essendu longu 30-35 cm. A coda hè longa, ronda è grisgia. L'apartura
alari hè di 55-60 cm. U cuccu pesa 70-160 g. U cuccu hè grisgiu-turchinu sottu è
à u liveddu di a vola. I ghjovani sò bruni è russicci. U cuccu ghjugni in Auropa
versu a fini di marzu. D'inguernu, si stà in Africa o in Asia. U cuccu magna
bruga è mignocula. A femina faci parechji ova (unu par nidu) in i nida di
parechji spezii d'aceddi più chjuchi com'è a cardalina, a capinera, a
codizennula, ecc. In ogni nidu, u cuccu femina sceglii un ovu, u si manghja eppo
dopu u caccia è u rimpiazza pa u soiu. U piulaconu di u cuccu nasci più prima cà
l'altri è si sbarrazza tandu di u restu di a cuvata. Cusì ferma solu in u nidu.

U cuccu hè cumunu in Corsica. In parechji paesi di u sartinesu, ci era à tempi
antichi un usu, sicondu u quali si punia una quistioni à u cuccu ed eddu
rispundia. Par esempiu, in Laretu di Tallà, s'è calchissia vulia sapè quant'edda
aia da aspittà prima di marità si, dicia tandu:

U cuccu hè citatu à spessu in a litteratura è a cultura corsa. Par esempiu in i
sprissioni:



https://co.wikipedia.org/wiki/Civilt%C3%A0_villanuviana

Villanuvianu hè lu nomu cunvinziunali è mudernu d'un "aspettu culturali"
protustoricu, difinitu annant'à basi di li carattiristichi di li resti
materiali. Lu nomu dirivighja da la lucalità di Villanova (frazioni di la cumuna
di Castenaso) pruvincia di Bulogna, dundi trà lu 1853 è lu 1855 Ghjuvanni
Gozzadini (1810–1887) truvò li resti d'una nicropuli, purtendu à la luci 193
tumbi (di quisti 179 à incinnarazioni è 14 à inumazioni).

Duranti la prima età di lu farru, trà lu IXu seculu a.C. è lu VIIIu seculu a.C.
l'aspettu Villanuvianu caratterizzò l'Etruria, l'Emila è Romagna (in
particulari, la zona di Bologna è Verucchio in lu riminesu), li Marche (Fermo),
la Campania (Capua, Capodifiume, Pontecagnano, Sala Consilina) è la Lucania
(zona di lu Vallo di Diano). Certi studiosi (H. Hencken) dicini chi la civiltà
Villanuviana si saria stesa da l'Etruria miridiunali à lu restu di la pinisula
intarissata da 'sti civiltà. Altri autori (Jean-Paul Thuillier; Ghjuseppi
Sassatilli) pensani inveci chi si sia trattatu piuttostu di unu sviluppu lucali
risalenti à la tarda età di lu brunzo.

La principali caratteristica di la civiltà Villanuviana, cù pricidenti in lu
"protuVillanuvianu" (XII-X seculu a.C.) di la fasi finali di l'età di lu brunzu,
erani li tumbi à incinnarazioni, dundi li cinnari di lu mortu erani posti in
un'urna: la pratica funeraria ha sumiddanzi cù l'aspetti di l'"età di li campi
d'urni" di la pianura danubiana, mentri li pupulazioni indoauropei praticaiani
lu ritu di l'intarramentu. In li nicropuli Villanuviani è parò attistatu puru
l'intarramentu cù tumbi à fossa chì, à cumincià da lu VIIIu seculu a.C.,
s'accumpagna à quiddu crimatoriu.

Vicinu à l'abitati, chì a volti in quistu piriudu piddani diminsioni senza
pricedenti, tantu da essa difiniti centri protuurbani, si truvaiani l'arii
funerarii, carattirizzati da tumbi à buca o pozzetto, a volti rivistiti cù
ciottuli, à fussa, a cassetta di lastri di petra. l'urni cinnararii erani fatti
guasgi sempri da vasi biconichi ma, puru, da brocchi biconichi o ovuidali è
anfori. Un antru tipu di cinnarariu, cumuni à l'aria laziali, hè l'urna à
capanna, sparta in l’Etruria custera è miridiunali interna è chi si riteni
risirvata à li pater familias. lu tipicu ossariu biconicu era pruvvistu di una o
dui ansi urizzuntali impustati annant'à un puntu di massima spansioni; in lu
casu di vasi cù dui manichi unu si rinveni truncatu, forsi par motivi rituali
(in quistu sensu Ghjlda Bartoloni). L'urni cinnararii erani chiusi da scudeddi
vurtulati, o à volti da elmi par calchì tumba di masciu.

La sucietà Villanuviana era in cumenciu pocu diffarinziata, praticaia
l'agricultura è l'allivamentu, ma pianu pianu l'attivitai artighjanali
spicializzati (spizialmenti la mitaddurgia è la chjiramica) purtaiani accumulu
di ricchezza è favuriani la diffarinziazioni suciali.

'Un sò chjari li rapporti di la cultura Villanuviana è protoVillanuviana cù
quidda di li terramare, sviluppata si in l'età di lu brunzu (sicunda mità di lu
II millenniu a.C.) in la Pianura padana, chi ugualmenti praticaia lu ritu di
l'incinnarazioni, ma cù quali manca ugni cuntinuità in l'insidiamenti (li siti
tarramariculi venini abbandunati in lu XII seculu a.C. par raghjoni ancora micca
cunnisciuti, mentri l'insidiamenti Villanuviani risalini à lu IX seculu a.C.).

In Tuscana è in lu Laziu sittentriunali la prugrissiva crescita demugrafica è la
vicenda di li rapporti, suventi micca pacifichi, trà li centri abitati
protustorichi, porta à la nascita di grandi centri abitati, par "sinecismu"
(aggrigazione) di viddagghj puru micca vicini trà iddi. A parta da lu IX seculu
a.C. si ponini cussì li basi di quiddi chi sariani stati li grendi città
Etruschi di epica storica, comu Vulterra, Chiusi, Vetulonia, Orvietu, Vulci,
Roselle, Tarquinia, Cerveteri, Veiu. Da lu IX à lu VIIIu seculu a.C., spezia à
causa di lu successu di lu novu sistema acunomicu è pruduttivu, crebbi la
pupulazioni di quisti grendi centri "protuurbani", chi occupaiani vasti arii
unitariamenti dilimitate, mentri li diffarenti gruppi familiari intarraiani li
morti in lochi posti à fora di li limiti di l'abitatu è chi in lu so insemi
furmaiani una vasta "nicropuli". Li grendi abitati cintrali divenneru impurtanti
nodi in li vii di cumunicazioni è, cuntrullendu grendi tarritori (in l'ordini di
li 1000 km²), suventi cù piccoli abitati satelliti in currispundenza di li
cunfini, detteru locu à la prima forma di statu di la pinisula.

In Campania insemi à la cultura Villanuviana ('"Villanuvianu miridiunale") si
sviluppò, à lu cumenciu di l'età di lu farru, la cultura di li tumbi à fossa,
carattarizzata da lu ritu di l'inumazioni.

In lu settori padanu l'insidiamenti prusparighjani ouru grazii à lu cummerciu cù
li rughjoni più sittentriunali (in particulari l'Ambra da lu mari Balticu). Lu
centru più impurtanti pari essa Verucchio, in Rumagna. In l'aria mediu
adriatica, puru à Fermo, in li Marche. Tracci di insidiamenti sò prisenti à
Carpi, à Bologna è in la zona di Modena (Castelfrancu Emilia, Cognento è
Savignanu annant'à lu Panaro).



https://co.wikipedia.org/wiki/Chimera_(mitulugia)

A chimera (da u grecu Χίμαιρα, chímaira, littiralamenti "capra"; in latinu
chimaera) hè un mostru mitulogicu incù parti di u corpu di parechji animali.
Sicondu u mitu grecu faci parti di a discindenza di Tifonu è Echidna, à tempu cù
l'Idra di Lerna, Cerbaru è Ortru. Fù fattu cumpariscia in a "Tantazioni di
Sant'Antonu" di Flaubert.

I discrizzioni varieghjani - sicondu parechji pudia sputà focu, avia testa di
lionu, una testa di capra nantu à a schiena è a coda di sarpi; sicondu altri
avia corpu di capra, coda di sarpi o di dragonu è testa di lionu. Sputava focu
da i fauci è u morsu di a coda era vilanosu.

A chimera avia urighjini divini, in quantu figlia di Echidna è Tifonu: dimurava
eminentamenti à Patara. U rè di Licia Iobate urdinò à Bellerofonte di uccida la
parchì edda si dava à incursioni in u so tarritoriu. Incù l'aiutu di Pegasu,
Bellerofonte ci riiscì. Si conta ch'eddu avissi a punta di a so lancia di un
pezzu di piombu. À u calori di i fiammi lanciati da a Chimera, u piombu si
sciolsi è uccisi a bestia. In l'Iliadi si dici ch'è, prima ch'è Bellerofonte
l'uccidissi, a Chimera fù tinuta à bada da u liciu Amisodaro, chì in seguitu
divintò babbu di i ghjovani eroi Atimniu è Maride.



https://co.wikipedia.org/wiki/Carghjesi

Carghjesi (o Carghjese), Καργκέζε in grecu, hè una cumuna di u dipartimentu di a
Corsica suttana. In a cumuna esistenu ancora parechji famiddi di urighjini
greca.

In u 1676, 730 famiddi grechi urighjinarii di Itilo, in u sudu di u Pilupunnesu
in a zona di a pinisula di Mani pà fughja a duminazioni turca sbarconu in
Corsica, avendu uttinutu da a Ripublica di Ghjenuva u pirmessu di
trasfirisciasi. I Grechi ebbini in cuncissioni grandi tarreni chì ùn erani micca
abitati in a zona di Paomia, in a zona interna di Sangonu, è ci custitusini una
prima culonia: accolti di manera ustili da a pupulazioni lucali, i fughjiti
fubbini à più ripresi attaccati duranti i rivolti antighjinuvesi di 1715 è di
1729, truvandu rifughju in a piazzaforti di Aiacciu in u 1735 (quici esisti
ancora una cappedda di ritu grecu). À parta da 1769 si trasfirisini infini,
sottu à a prutizzioni francesa, à Carghjesi. U paesu fubbi ancora attaccatu da i
Corsi in 1793, duranti a Rivuluzioni, è a pupulazioni ebbi à fughja dinò à
Aiacciu. Ridotti di un terzu di l'effettivi, i Carghjisini pobbini riturnà à i
so casi solamenti quattru anni dopu.

Oghji u dialettu neugrecu di Carghjese hè cumpletamente spentu. L'ultimi fasi di
questa parlata fubbini usservati da u linguistu O. Parlangèli, chì in 1952 parla
di un numaru assai limitatu di individui, distribuiti in dui nuclei familiari,
dinò capaci di praticalla. U spenghjimentu di u dialettu neuellenicu ùn hà
impiditu u mantinimentu di i casati urighjinari, di un certu numaru di prestiti
lissicali passati à u dialettu corsu lucali chì si affirmò dopu, è soprattuttu
di l'usi liturgici grecu-catolichi in una di i dui chjesi di l'abitatu. Quisti
mimorii custituiscenu oghji u principali elementu di spicificità culturali di a
cumunità carghjisana [Nicholas 2006].

Da Carghjesi, o più pricisamenti da Revinda, inizia un sintieru escursiunisticu
par u Monti Cintu.



https://co.wikipedia.org/wiki/Capri

Capri hè un'isula di a cala di Napuli situata di punta à a penisula di Sorrente
in Italia.

Annantu à u so territoriu si trovanu a cumuna omonima di Capri è a cumuna d'
Anacapri. E so dimensione sò di sei chilomitri di longu annantu à trè di largu.
Cunnisciuta dapoi l'Antichità per a so bellezza, hè unu locu di villegiatura da
l'epica rumana. Omu a cunnosce particularmente per I Faraglioni, dui scogli
emergendu da u mare. Ma l'isula pussede numerosi altri interessi cum'è a Marina
Piccola, u belvedere di Tragara, a caverna turchina (Grotta Azzurra), a Villa
San Michele, a Villa Malaparte è ancu e ruvine di e ville imperiale rumane.

L'etimulugia di u nome di Capri ricolla à l'anziani culoni grechi chì fubbenu i
primi abitanti di l'isula. Ùn deriveghja dunque micca da e capre, ma da u grecu
anticu κάπρος (kapros = cignale).

A cità fubbe abitata à un'epica assai rinculata. E prove d'un'installazione
umana assai anziana fubbenu truvate à l'epica rumana ; sient'è Suétone (Vita di
i dodici cesari, Augustu, LXXII, 6), quandu fubbenu scavate i fundamenti di a
villa d'Augustu, ossi di giganti è "arme di l'eroi" fubbenu messu à u ghjornu.
L'imperatore ordinò chì 'ssi ogetti fussinu esposti in i giardinu di a so
residenza principale, u Palazzu di u Mare, è parechji cunsidereghjanu chì quessa
fubbe a prima mostra di fussili. I scavi rializati à l'epica muderna anu
mustratu chì una prisenza umana annantu à l'isula pò esse attistata à u
Neuliticu è à l'età di u bronzu.

Tacitu scrive chì ci eranu 12 ville imperiale à Capri. E ruvine di quella di
Tragara pudianu sempre esse viste à u seculu XIX.

Tiberiu, u successore d'Augustu, custrusse dinù una vigata di ville in Capri, a
più cunnisciuta essendu a villa Jovis. Dapoi a piccula chjesa di a Madonna di u
Succorsu, chì s'inalza ormai annantu à e ruvine di l'antica dimora, a vista hè
trimenda : spazza Ischia, Procida, a cala di Napuli è a penisula di Sorrente.

Quandu u marescialu Murat succese à u so cugnatu Joseph Bonaparte annantu à u
tronu di u riame di Napuli, u generale Ghjuvanni Maximilien Lamarque hè
incaricatu u 18 di dicembre di u 1808 di piglià l'isula di Capri. Difatti, a so
guarnigione inglese à l'ordini di Hudson Lowe, u futuru carceraghju di
l'Imperatore in Sant'Elena, sfidava a prisenza francese, a bandera britannica
essendu visibile da i balconi ancu di u palazzu reale. Quessa fubbe una
bellissima azzione, chì necessitava curaghju, audacia è intelligenza. Per via di
a so cunfigurazione naturale, l'isula ùn paria micca pigliatoghja; circundata da
scogli à forchi incurunati da e difese nimiche assai armate d'artigliaria, omu
ùn pudia pinetrà ci chì per appichjata è sottu à u focu nutritu da una
guarnigione numerosa. Lamarque ne fece l'appichajta à a testa di i so omini,
fendu toglie e scale è ritirà e nave per toglie ogni pussibilità di fughjita ;
ùn firmava dunque più à i Francesi ch'è à fà decimà si sopr'à locu o à vince.

À parte si da u seculu XIX, Capri diventa una destinazione di villegiatura per
l'aristucrazia rumana, à e staghjone induve a timperatura hè troppu alta in a
capitale. L'isula hè friquintata da numerose persunalità (Henry James, Oscar
Wilde, Rainer Maritò Rilke, Victoria di Bade o ancu Curzio Malaparte ; l'artiste
, e lesbiche americane è i rivoluziunarii russii ci stanu dinù qualchì tempu). U
medicu Axel Munthe face ristaurà a villa San Michele è Fritz Krupp, face
custruisce un stradellu ertu sin'à a so villa, è ancu una caverna artifiziale in
u portu di Marina Piccola.

Capri cunnosce una vultata di pupularità à a fine di l'annate 1930, ma
soprattuttu in l'annate 1950-1960, induv'ella diventa una destinazione prigiata
di a jet-set (u principe Rainier è Grace Kelly, a duchessa di Windsor, Richard
Burton è Elizabeth Taylor, Marisa Berenson, Penelope Tree, David Bailey,
Valentino, Aristotele Onassis è Jackie Kennedy, è cetera.). L'isula dà nascita à
unu stile di vistitura esciutu da l'artigianatu lucale (cullane in curallu è
turchese, sparziate o ancu u pantalone capri à orlu), inspirendu i criatori di
modu (Dolce & Gabbana per indettu).

L'isula hà accoltu ospite illustri cum'è Ghjuvanni Cocteau, André Gide, Massima
Gorki chì vense in esiliu à Capri trà e duie rivoluzione russie di 1905 è 1917,
Oscar Wilde, Ghjacumu di Adelswärd-Fersen, Pablo Picasso, è hè diventata una
destinazione assai prigiata da i turisti. Ci si visita in particulare a villa
San Michele è e so cullizzione, chì appartenianu à u medicu è scrittore svidese
Axel Munthe (1857-1949), è ancu a villa Malaparte, o ancu a villa Vismara,
trasfurmata in albergu.



https://co.wikipedia.org/wiki/Auropa_(mitulugia)

Auropa hè una figura di a mitulugia greca. U nomu Auropa veni da u grecu anticu
Ευρώπη hè pò significà, sia da eu-ropi, "ben irrigata", oppuri da εὐρύς (eurus),
chì significheghja "ampiu" è ὤψ/ὠπ-/ὀπτ- (ōps/ōp-/opt-), chì significheghja
"ochji, visu", cusì Eurṓpē, "largu sguardu", "ampiu d'aspettu", sinonimu di luna
piena, appiddativu di a Dea. Auropa era figlia di Agenori, rè di Tiru, antica
cità fenicia. Zeus si ni innamurò, videndu la incù altri coetanei raccoglia
fiori in i circonda di a spiaghja. Zeus tandu invintò unu di i so multiplici
travistimenti: urdinò à Ermes di vidà i boi di u patri di Auropa versu quidda
spiaghja. Zeus cusì presi i simbianzi di un toru biancu, i si avvicinò è si
stesi à i so peda. Auropa salì annantu à u dossu di u toru, hè quistu a purtò à
traversu u mari finu à l'isula di Creta. Zeus svilò cusì a so vera idantità hè
pruvò di usà di viulenza, ma Auropa resistiti. Zeus si trasformò cusì in acula
hè riiscì a soprafà Auropa in un buschettu di salici o, sicondu altri, sottu un
platanu sempri verdi. Quista narrazioni hè riprudutta nantu à i muneti di coniu
grecu da 2 €. Agenori mandò i so figli in cerca di a suredda. U frateddu Fenici,
dopu parechji perigrinazioni, divintò u ceppu di i fenici. Un antru frateddu,
Cilici, si instaurò in un'arghja nantu à a costa suduriintali di l'Asia Minori à
u nordu di Cipru hè divintò u ceppu di i cilici. Cadmu, u frateddu più famosu,
arrivò finu in Grecia induva fundò a cità di Tebi. Auropa divintò a prima
righjina di Creta. Ebbi da Zeus trè figli: Minossu, Radamantu, Sarpedonti è
forsi Carnu, chì funi in seguitu aduttati da u so maritu Asterioni rè di Creta.
Zeus feci à Auropa trè doni: Talu, l'omu di bronzu chì survigliava i costi
critesi, Laelaps, un ghjacaru moltu addistratu è un ghjavilottu chì ùn sbagliava
mai u bersaghju. U patri di i dii successivamenti ricriò a forma di u toru
biancu in i steddi chì cumponini a Custiddazioni di u Toru. Dopu à a morti di
Asterioni, Minossu diventa rè di Creta. In onori di Minossu è di a so matri, i
Grechi detini u nomu "Europa" à u cuntinenti chì si trova à nordu di Creta.
Tuttu ciò accadi cinqui generazioni prima chì nascissi in Grecia Erculu.

A raffigurazioni di Auropa annantu à un toru si trova in parechji dipinti
priellenichi, chì prubabilmenti racontani di a Dea Luna triunfanti in groppa à u
toru sulariu, a so vittima. U mitu pari cuntà un'invasioni di Creta da parti di
sterpi ellenichi. È Zeus chì si trasforma in acula par viulintà Auropa ricorda a
storia di Zeus trasfurmatu in cuccu par siducia Era. Ma podarsi ancu chì u mitu
conti l'incursioni scompii da l'elleni di Creta in Fenicia.



https://co.wikipedia.org/wiki/Atina

Atina (Atini [ aˈtiːni ] in a lingua lucale) hè una cumuna taliana di a
pruvincia di Frusinone, in u Laziu. Tene 4.519 abitanti. Si trova ind'è e Valle
di Cuminu.

U paese occupa una bella parte di una cullina chì si sviluppa ind’è Valle di
Cuminu à a margine uccidentale di un gruppu muntosu di dolomie (rocce
sedimentarie carbonatiche custituite per u più di dolomite) bianche, dettu Monti
Bianchi, chì culmineghja ind’è lucalità il Colle à 430 metri sopra à u livellu
di u mare, contraforte uccidentale di u centru storicu d'Atina.

S'è a cità antica hè cumplettamente impinzalata annantu à un cullettu chì à
l’antichi duvia apparì inchjappevule, (fubbi detta da Virgiliu Atina potens),
edifizii muderni è cumplessi residenziali si sò sviluppati ind’è valle di u
fiume Melfa, chì stà più in bassu, dendu vita à un veru centru abitatu: Ponte
Melfa.

U restu di u territoriu cumunale rinchjude in u so perimetru un paisaghju
piuttostu variatu; à u sudu sicondu a bocca di Cancellu-Capu di China (504 m
s.a/u.m.) annantu à a spartiacqua trà u fiume Melfa è u fiume Rapidu passa u
cunfine incù Belmonte Castellu chì prusegue versu punente annantu à i monti di
Montatticu finu à inchjude u Pizzo del Prato Caselle (1365 m s.a/u.m.) è
l'altupianu di a Soda.

A linia cuntinueghja cusì versu u nordu, longu a pianura di u Melfa (340 m
s.a/u.m. circa) induv'ella ghjunghje à e culline di Gallinaro finu à Rosanisco
induve, à livante, scuntratu a cumuna di Villa Latina, ricolla annantu à i Monti
Bianchi, è senza righjunghje e cime, torna à u Capu di China. Un picculu corsu
d'acqua, oltre u Melfa, entre in u so territoriu vicinu à u paisolu di Le Sode:
u Riu Molle.

Sicondu e date medie di u trentenniu 1961-1990, a timperatura media di u mese
più fretu, ghjinnaghju, s'ammonta à +4,5 °C, mentre quella di u mese più caldu,
aostu, hè di +23,3 °C.

A ligenda attribuisce à Atina origine antichissime: saria stata fundata da
Saturnu in a mitica età di l’oru, incù altre 5 cità di u Laziu chì cumencianu
incù a lettera A. E fonte storiche è litterarie attestanu incù raghjunevule
cirtezza a so esistenza in età prerumana: si sà chì in un passaghju di l'Eneidi,
Virgiliu a mintuvò trà e cità chì priparonu l'arme in succorsu di Tornu contru à
Enea.

Incù tutta prubabilità fubbi una cità volsca, posta longu a strada chì
cunghjunghjia Sora incù Casinum. In u seculu IV a.C., quandu à u limitu di a
Valle di u Liri a criscente putenza di i Sanniti vene in cuntattu incù a
prisenza rumana, a truvemu trà e cità di a Lega Sannitica, guasgi certamente
appartinente à a grande tribù di i Pentri, cum'è Alife, Cassinu è Venafru. Atina
avia un rollu impurtante micca solu per e vie di cumunicazione trà Sanniu,
Campania è bassu Laziu, ma ancu per a vicinanza à e minere di ferru di u monte
Meta

Cunquistata da i Rumani durante e guerre sannitiche è inserita in a tribù
Teretina, diventò prifettura eppoi municipiu. Furnì à a ripublica è à l'imperu
validi amministratori è militari, soprattuttu dopu à a cunclusione di a guerra
suciale in u 90 a.C. è u definitivu ottenimentu di a cittatinanza rumana:
Cicerone a definisce "Atina mamma di molti omini illustri, tantu chì nisuna cità
d'Italia pò dì si più ricca". In l'organisazione territuriale d'Augustu fù
inclusa in a I° Regio, Laziu è Campania.

Distrutta da i Longubardi, fù ricustruita in u 626 è fù ammessa à fà parte di u
Ducatu di Beneventu, è dopu di a cuntea di Capua è infine di u regnu unificatu
da i Nurmani, u Regnu di Sicilia eppoi di u Regnu di Napuli è di e Duie Sicilie.
Fece parte da tandu è finu à u 1860 di a pruvincia di Terra di Lavoru. À a fine
di u seculu XII face parte di i duminii di Montecassinu. In seguitu rientre in i
pussessi di i conti d'Aquinu. In u 1349 fù distrutta da un ruvinosu terramotu è
ricustruita qualchì dicenniu dopu. Cum'è bella parte di a Valle di Cuminu fù
insirita in a Cuntea d'Alvitu eppoi in u Ducatu d'Alvitu, sottu i Cantelmu, i
Folch di Cardona è i Galliu, ancu cù a so fisionumia citatina particulare.

À l'iniziativa di i Visocchi hè duvuta l'intruduzione di a cartiera in u 1845 è,
versu à fine di u seculu, di a cintrale idroalettrica di Castellone, in u
territoriu di Piciniscu, chì sfruttava a caduta di l'acque di u Melfa à traversu
una cundotta furzata. U sfruttamentu di e miniere di ferru (per u più limonite)
di u Meta, à a quale a storia d'Atina è di a Valle di Cuminu hè ligata dapoi a
più rimota antichità, cuntinuò incù alterne vicende ancu in epica muderna, è
ebbe una ripresa à parte da u 1774, incù a custruzzione d'una ferrera
(stabilimentu per u travagliu di u ferru, più maiore ch'è un stazzona) in a
Valle di Cannetu, chjusa in u 1799 durente l'occupazione francese. In u 1852 u
guvernu burbonicu pinsò à un sfruttamentu dicisu di e risorse minerarii di a
zona, incù a custruzzione di a Magona o Ferriera in a lucalità di Rosaniscu.
Questu prugettu, chì era in fasa di cumplitamentu, si firmò dopu à l'occupazione
piemuntese di u 1860.

A cuncattedrale d'Atina, dinuminata ancu Paruchjale di l’Assunta, o Cattidrale
di Santa Maria Assunta, in l’attuale funzione architittonica fùbbi principiata
in u 1725 è terminata in u 1746. Sorge annantu à u locu di a primitiva
cattidrale paleocristiana edificata, sicondu a tradizione, annantu à i resti di
u tempiu di Saturnu da u vescu Lione. Nant’à a facciata hà dui bassi campanili.
À l'internu, à trè navate, sò visibule un battisteru baroccu in legnu, tele di u
pittore Aloisiu Volpe è l'affreschi di l’atinate Teudoru Mancini (1796-1868). Di
fronte ci hè a piazza Marconi, delimitata da u porticu di u Palazzu di u
privostu (o di u viscuvatu).

Vistighe di muri poligunali - custruite in tempi diversi incù parechje tipulugie
(3 manere) - si scontranu in u centru è ind’è e zone aghjacente. Fora di
l'aspetti ligendarii, relativi sia à a datazione sia à l'estinsione, sò
quantunque datevule incù bona apprussimazione trà i seculi VII è II a.C. Di a
grande Porta aurea oghje ferm solu a dinuminazione. In piazza Garibaldi hè
visibile u cippu funerariu di u monumentu funebre di Luciu Eliu Aureliu Commodu.
Diverse scrizzione rumane si trovanu incurpurate in i palazzi di u centru
storicu, mentre in a zona cimiteriale di San Marcu ci sò e vistighe d'una domus
rumana. Annant’à u situ di u tempiu di Ghjove pare certu chì fusse stata
custruita a chjesa di San Petru, di manera analuga à a cattidrale edificata
annantu à u situ di u tempiu di Saturnu. E tombe rumane visibile, chì in una
carta di u 1910 eranu 22, sò avale 3.

A storia di a Chjesa d'Atina distingue dui periudi, quellu di i veschi è quellu
di i prepositi.

Hè più difficiule invece à capisce l'origine di u status di prepositura nullius
dioecesis di u quale Atina hà gosu in u corsu di u tempu. Inglubata in a diocesi
di Sora, Atina, dighjà in u 1145 era forse retta da un privostu monacu di
Montecassinu, u quale abate avia ghjà u drittu di numinà i privosti atinati.
'Ssa situazione fubbi ratificata in u 1194 quandu a cità sana fubbi dunata à
Montecassinu da l'imperatore Arrigu VI di Svevia.

À a fine di u seculu XVII, dopu à a suspinsione in u 1692 di u privostu Leliu
Catarinella, a prepusitura fubbi affidata à l'abate di Montecassinu Andria
Deodati, dopu vescu di Rossanu (†1713). Numinatu privostu Tumasgiu De Marcu in u
1693, dopu à a so morte viulente a Cungregazione di i veschi privò Atina di a
prepositura indepindente, annessendu la à a diocesi d'Aquinu.

Infine papa Grigoriu XVI incù a bolla Romanus Pontifex u 19 nuvembre 1834,
abuliscendu a ghjurisdizione prepusiturale pose Atina sottu à l'auturità di
l'abbazia di Montecassinu. À quandu ristabilita a carica di privostu da papa
Lione XIII in a 1878, fùbbi accullata à l'abbati cassinesi, mentre a chjesa
atinate di S. Maria era dichjarata cuncattedrale. Infine incù u dicretu di a
Cungrigazione pè i Veschi di u 21 marzu 1977 (Montis Casini et aliarum. De
mutatione finium. A Casinum montem) u territoriu sanu di a prepositura d'Atina
hè statu incurpuratu incù quellu di l'abbazia territuriale di Montecassinu,
mentre à listessu tempu fù dichjarava tolta a dinuminazione di "prepositura".

U so sediu hè in corsu Vittoriu Emanuele. U museiu, incù cinque sale di mostra,
cunserva scuperte pruvinente da Atina è da paesi circustanti di a Valcuminu,
cum'è e lucalità Omini morti di San Biasgiu Saraciniscu è di Pescarola di
Casalvieri. U materiale archeulogicu cunsiste in scrizzione, ceramica prerumana
è rumana, mosaiche, sipulture incù materiale funerariu. Sò nutevuli trè
affreschi di u seculu XIV pruvinenti da u palazzu ducale. A Bibbiuteca hè ricca
di vulumi di nutevule interessu per a storia è l'archeulugia di a Valle di
Cuminu.

Grazia ancu à a prussimità di i fiumi Melfa è Mollarinu, Atina hà sviluppatu una
nutevule attività agricula, incù produtti di qualità cum'è l'oliu d'oliva, u
vinu, i fasgioli cannellini.

À parte da l'iniziu di l’Ottucentu l'impegnu rifurmadore di a famiglia Visocchi
hà cumpurtatu l'intruduzione in viticultura di criterii d'allivamentu raziunale
è di vitigni selezziunati, cum'è u cabernet, per a produzzione di vini di u
quale hè oghje certificata a dinuminazione d'origine cuntrullata Atina DOC.

In u 1927, in seguitu à u riurdinamentu di e circuscrizione pruvinciale
stabilitu da u dicretu reale n. 1 di u 2 ghjinnaghju 1927, per vulintà di u
guvernu fascistu, quandu fù istituita a pruvincia di Frusinone, Atina passò da a
pruvincia di Caserta à quella di Frusinone.



https://co.wikipedia.org/wiki/Amarascu

L'amarascu (Prunus cerasus L., 1753), hè un arburu o arbustu altu da 2 à 8 metri
incù una chjoma piramidale è e foglie larghe 5-8 cm è un picciolu più chjucu
rispettu à quellu di u chjarasgiu. Hè un arburu tipicu di i boschi, chì hà legnu
di qualità è frutti cumestibili, ancu in l'esimplari selvatichi.

U fustu hè erettu è incù una curteccia liscia caratterizata da striature
orizuntale. Fiurisce pocu prima di u persicu, di solitu in zone cullinare o
piane. Quessa si virificheghja intornu à u mese d'aprile, mentre in zone
muntagnole avvene più tarde, versu maghju o ghjugnu. I fiori sò di u diamitru di
2-3 cm incù petali bianchi, in piccule ombrelle di 2-4 elementi annantu à
piccioli di 3-4 cm. I frutti sò retti da un picciolu cortu è suttile è anu una
forma sferica di 10-15 mm. Sò di culore rossu vivu chì diventa scuru incù a
maturazione. A buchja hè suttile è rinchjude una polpa molta suchjosa di sapore
acidu-amarenu chì s'addulcisce à maturazione avanzata. Ìn u centru di u fruttu
ci hè un nocciulu di forma sferica è di culore chjaru chì rinchjude un'amandula
da u sapore amarenu.

L'origine hè incerta. Per parechji autori l'amarascu pruvene da l'Asia
occidentale, da l'Europa di u livante o da u Mediu Oriente, da e regione di
l'Armenia è di u Caucasiu. Altri autori u cunsidereghjanu endemicu di l'Europa
centru-orientale, in quantu numerose sumente di chjarasgi sò state scuperte in
siti preistorichi centru-europei.

S'adatta faciule à ogni clima è ùn hà micca bisognu di particulare attinzione,
criscendu à spessu ancu in forma selvatica. Li piace u sole, ma resiste ancu à e
basse timperature è supporta cusì ancu a sicchina. Ùn hà micca richieste
particulare per u terrenu, è cresce adattendu si à qualunque tipu di terra.

I frutti trovanu assai usu in u duminiu culinariu induve sò usati per a
produzzione di sciroppi, cunfitture, frutta candita è licori. Sò moltu ricchi di
vitamine C è B.

Ancu e foglie trovanu usu in a produzzione d'un licore. Particulare hè l'usu di
i piccioli di i frutti chì sò raccolti à piena maturazione è lasciati siccà à u
sole. Anu pruprietà diuretiche è sò cunsiderati un sedativu di e vie urinarie.
S'improdanu cusì com'è putente diureticu, com'è medicina per a cistite è per
insufficienza rinale.



https://co.wikipedia.org/wiki/Amandulu

Hè un arburu di a famidda di i Rosaceae (chi cumprendi i rusulaghji, i parsichi,
i chjarasgi). Natu in u nordu di l'Africa è di l'Asia uccidentali ghjunghji in
Auropa à u midievu. Hè un arburu chjucu, misura circa 9 metri. Vivi da 50 à 80
anni. I so ràdichi sò putenti è t'hani pochi ramificazioni. L'amandulu bastardu
si vedi in piaghja : i so amanduli sò sempri àmari. L'amandulu insitutu hè
listessu mà i so frutti sò più dolci. Temi u fritu è hà bisognu di lumu, di soli
è d'aria sicca. Par quissa a Corsica è a costa meditarrania sò siti parfetti par
a so cultura. Li cunveni bè una tarra povara, pitrosa, sicca o ancù salita è
calcària.

I fiori sò parechji ma solamenti una sopra trè darà un fruttu. Sò bianchi o
rosulini è sbucciani da marzu à aprili. L'amandulu hè u prima arburu fruttevulu
à fiurisci à a fini di l'inguernu. U muscu di i so fiori svighja l'abbi
adurmintati. I frutti da 4 à 6 centimetri di longu sò d'aspettu viddutosi, di
culori verdi è cuntenini una naciola o dui.

A medda epica par piantà l'amandulu hè da a fini di nuvembri à i primi ghjorna
di dicembri. Un amandulu cumincia à dà i frutti versu a so terza annata.

Un locu piantatu à amanduli hè un amanduletu. U legnu di l'amandulu piaci monda
à i bancalari. L'amandulu hè u simbulu di a virghjinità cun i so fiori bianchi
chi vestini l'arburu com'è una spusata.

In Corsica, l'amandulu t'hà a so fiera d'aostu in Aregnu: a "fiera di
l'amandulu".



https://co.wikipedia.org/wiki/Acula_marina_cumuna

L' Acula marina (Larus michahellis) hè un acellu chì face parte di a famiglia di
i Laridae. Ind'è l'adultu, u spinu è l'ale sò grisge. E patte sò gialle. U
bizzicu hè giallu. L'ochji sò chirchjati rossu. Ci hè puchissimu dismurfisimu
sessuale. I ghjovani sò piu bruni, cù u bizzicu più scuri è e patte à spessu
rusuline. L'acula marina hè alta 58-68 cm. A so apertura alare hè 130-160 cm.
Pesa trà 700 è 1300 grammi.

L'acula marina hè prisente annantu à u litturale è tutte l'isule di l'area di u
Mare Terraniu, ma dinù annantu à u litturale atlanticu, da u Maroccu à a
Brittania. Difatti, l'acula marina hè u più acellu marinu cumunu in l'areale di
u Mare Terraniu, incù guasi 120 000 coppii arrighjunati in u mediterraniu
occidentale.

L'acula marina era in traccia di sparisce à u principu di u seculu XX, ma dipoi
qualchì dicenniu, a so populazione hà crisciutu di manera impurtanta, à tal'
puntu chì 'ssa spezia hè cunsiderata qualchì volta cum'è una spezia troppa
abbundente è priculosa per l'altre spezie. Difatti, l'acule marine anu
cumincitatu dipoi parechji anni à arrighjunisce si ancu in e cità è vicinu à i
fiumi.

L'acula marina manghja picculi pesci, piulaconi d'acelli è cadaveri. Hè
cacciadore è piscadore. Purtroppu, 'ssu acellu hè statu capace di cambià u so
modu di nutrisce si, andendu ancu à circà u so cibu in i rumenzuli. Si
cunsidereghja ch'ellu hè 'ssu cambiamentu chì hà incausatu a crescita recente di
a populazione d'acule marine.

L'acula marina hè prisente è abbundente in Corsica. Hè ancu chjamata gabbianu
cumunu. Parte è più si trovanu annantu à l'isulotti di Corsica è u litturale. E
culonie più impurtante d'acule marine sò situate (Thibault 1983) annantu à
facciata uccidentale cum'è in Scandula, l'Isule Sanguinare, l'Isule Lavezzi è
l'Isule Cerbicale. Frà 1977 è 1980, 2250 acelli sò stati cuntati, spartuti in 33
culonie (Thibault 1983). Ci n'hè moltu più avà è niente ch'è per a rigione
d'Aiacciu, si stima chì ci hè 1000 coppii d'acule marine. Durante l'annu, ci sò
dinù e visite di parechje acule marine chì venenu da u steriore, è chì si ne
stanu annantu à i stagni di a Costa orientale è ancu in i porti. À tempi
muderni, s'hè custatatu chì l'acule marine vanu à nutrisce si in i ruminzulaghhi
di l'interiori, è ponu cullà cusì sin'à 800 metri. À i ghjorni d'oghje, ci hè
ancu u pinseru chì 'ssu accriscimentu di a populazione d'acule marine
incauseghja parechji prublemi. Unu di 'ssi prublemi per l'attività umani hè u
risicu d'accidente incù un aviò o un elicottreru. Ma ci sò dinù altri prublemi
incù a fauna è a flora di l'isula, è in particulare incù l'aviafauna è una
spezia rarissima: l'acula marina corsa (larus audouinii): quella soffre di 'ssa
abundenza d'acule marine, perchè li pò manghjà i so ovi o i so piulaconi, ma li
pò ancu catturà e so prede.

Accade chì l'acula marina fussi mintuvata in u cantu o in a litteratura corsa.
Per esempiu:



https://co.wikipedia.org/wiki/Acamanti

In a mitulugia greca, Acamanti (o Acamante) hè u nomu di un valurosu eroi
troianu, figliu di Antenori, chì affiancò Enea è u frateddu Archelocu à a vida
di i Dardani, alliati di Priamu. U so patri era unu di i cunsiglieri di Priamu à
Troia, è ancu u più favurevuli à a ristituzioni di Elena è à a pacificazioni
incù l'Achei. Acamanti sopravvissi di pocu à u frateddu Archelocu, riiscendu
quantunqua à vindicà ni a morti; in l'insemu svolsi un rolu particularamenti
brillanti duranti l'avanzata troiana contr'è i navi avvirsarii.

Acamanti appartinia à una nobili famiglia troiana: u so patri Antenori era unu
di i più fidi cunsiglieri di u rè Priamu, chì in più di una occasioni avia
dimustratu a so nubiltà d'animu è u so spiritu pacifistu; à u principiu salvendu
Menelau è Odisseu chì, ghjunti à Troia par riclamà à Elena, stavani par essa
massacrati da i Troiani, istigati da Antimacu, è infini invitendu Priamu à a
ristituzioni di a donna à u so lighjittimu maritu, Menelau stessu. A matri di
Acamanti, Teanu, figlia di Cisseu, rè di Tracia, era stata eletta sacirdutessa
di Atena à Troia è era, sicondu certi tradizioni, suredda di a righjina Ecuba.
Incù u dighjà citatu Archelocu, Acamanti era solu unu di l'innumarevuli figli
generati da Antenori incù a moglia, à a quali lista hè in parti ridatta da a
stessa Iliadi; trà i so frateddi più valurosi si ricordani Cooni, u primogenitu,
Agenori, Demoleonti è Polibu. In a guerra di Troia Acamanti era moltu
affizziunatu à u cucinu Enea, cummandanti di i Dardani, incù u quali cundividia
a supremazia. Quandu Troia fù assidiata da l'asercitu di Agaminnonu, dicisu di
vindicà l'offesa chì u principi troianu Paridi avia arricatu à u frateddu
Menelau rapiscendu ni a moglia Elena, Acamanti ùn si dichjarò micca
immediatamenti à favori di u so populu, ma attesi novi anni prima di cunducia
l'asercitu dardanu com'è alliatu a Troia. U soiu fù un attu di fideltà à Enea,
in quantu l'eroi parechji volti ebbi cuntrasti incù Priamu chì era u so sociaru;
prubabilamenti u figliu di Anchisi ùn saristi mai intarvinutu à favori di u rè
troianu, s'è Achilli ùn avissi rializatu un'incursioni contr'è i mandrii chì
Enea facia pasculà di solitu annantu à u monti Ida.

Sicondu Omeru, Acamanti murì dopu à avè vindicatu Archelocu: à uccida lu fù
Merioni. Ma Quintu Smirreu afferma chì fù inveci uccisu pocu prima di a caduta
di Troia, culpitu da una freccia di Filotteti.



https://co.wikipedia.org/wiki/Ziqqurat

A ziqqurat (/dzikkurat/; cunnisciuta ancu, sicondu traduzioni funetichi diversi,
com'è ziggurat, ziqqurath o ziggurath), hè a custruzzioni timpiari
carattaristica di i riligioni di l'aria mesuputamica (sumera, babilunesa è
assira).

Par via di a mancanza di petri in Mesuputamia i ziqqurat erani custruiti incù
mattona crudi è cotti, incù canni liati in fasci è incù bitumi usati com'è
calcina è com'è isulanti; si pensa ch'è i ziqqurat avissini cuntribuitu di
manera sustanziali à a forma di i tempia. In Sardegna hè prisenti un singulari
altari preistoricu, quiddu di Monti di Accoddi chì par i so formi è i so
diminsioni richjama i ziqqurat mesuputamichi.

A ziqqurat hà a forma d'una turra cumposta da tronchi di piramida suprapposti in
parichji piani (piramida à gradoni), par ripprisintà a vulintà di l'omu
d'avvicinà si sempri di più da u celi. À traversu 7 rampi (ognuna rapprisintanti
una custiddazioni è di culori diffarenti) s'accidia à una summità para annantu à
a quali i preta (i so veri è propri "custodii") ufficiaiani i cirimonii rituali
è da a quali pudiani scrutà i corpi celesti à fini d'uttena ni augurii è
prufezii.

I ziqqurat prisentani analugii incù i piramidi egizziani è quiddi mesuamericani.
Eppuri funi distinati à u cultu di i divinità principali, idantificati incù
l'astri celesti è à u dipositu di a racolta è micca imprudati à scopu funirariu,
com'iddu era inveci u casu incù i piramidi egiziani.



https://co.wikipedia.org/wiki/Vulcanu_(Sicilia)

Vulcanu (Vurcanu in sicilianu) hè un'isula taliana chì appartene à l'arcipelagu
di l'isule Eolie, in Sicilia. L'abitanti eranu 715 in u 2001.

In l'antichità Vulcanu fù chjamatu Therasia (Θηρασία), da Hiera (Ἱερά), perchè
sacra à u diu Vulcanu, da induv'ellu pruvene u so nome attuale.

Vulcanu hè situata 20 km à u nordu di a Sicilia (Golfu di Patti, Mare Tirrenu).
E Bocche di Vulcanu, un bracciu di mare largu 750 m circa, a siparanu da Lipari.

L'isula deve infatti a so esistenza à a fusione di parechji vulcani frà i quali
u più grande hè u Vulcanu di a Fossa. Più à u nordu ci hè invece Vulcanellu
(123 m), culligatu à u restu di l'isula per via di un istmu. In u seculu XII
eranu siparati da l'acque. Di sta cunghjunzione si n'hà avutu nutizia solu in u
seculu XVI. Forse Vulcanu è Vulcanellu sò dui fuculari parziali di listessu
gran'fuculare vulcanicu. U meridiunale Monte Aria (500 m), cumplittamente
inattivu, chì forma un vastu altupianu custituitu da lave, tufu è dipositi
alluviunali olocenichi è u Monte Saracenu (481 m).

U principale vulcanu, à punente, pare esse si furmatu dopu à l'estinzione di u
vulcanu meridiunale. Incù lave assai acide, hà ingeneratu u monte dettu Vulcanu
di a Fossa (o Gran'Crateru o Conu di Vulcanu), altu 386 m, incù pendite molte
ripide, incù à u nordu un crateru spentu, dettu Forgia Vechja. À nordu-punente
ci si trova una ricente culata d'ossidiana di u 1771, detta e Petre Cotte. U
crateru attivu hè situatu piuttostu espostu à u nordu-punente.

Bench'è l'ultima eruzione sia avvinuta in u 1888 - 1890, u vulcanu ùn hà mai
cissatu di dà prova di a so propria vitalità è ancu oghje si osservanu parechji
finomini: fumarole, ghjetti di vapore tantu annantu à a cresta ch'è sottumarini
è a prisenza di fanghi zulfurosi incù pruprietà terapeutiche interessante. À u
nordu numerose fumarole cuntinueghjanu à emette acidu boricu, cloruru di ammoniu
è zolfaru, chì alimenteghjanu un cumplessu industriale per a produzzione di
zolfaru. Data a tussicità di i gasi emessi da e fumarole, hè pussibile avvicinà
si ne solu accumpagnatu da guide autorizate.

L'Isula Vulcanu hè culligata à a Isula di Lipari incù un sirviziu marittimu da
Portu di Livante (annantu à l'isula Vulcanu) à Lipari (circa ¼ d'ora) à traversu
e Bocche di Vulcanu. Hè raghjunghjibile incù circa un'ora è mezu di navigazione
incù a nave è incù circa 3/4 d'ora incù l'aliscafu da Milazzo (Mè).

Vulcanu, da i grechi era dettu Hiera, apposta ch'è sicondu a mitulugia annantu à
st'isula si situavanu e fucine d'Efestu, diu di u focu è stazzunaghju chì avia
per aiutà lu i Ciclopi. D'ella parlanu Tucidite è Aristotile. I studii di
parechji archeologhi è etno-antrupologhi cunnisciuti, cunverghjini per
identificà u situ, cum'è l'"Isula di i morti". Annantu à a basa di parechji
indizii, quelli sustenenu ch'è da tutti l'isule Eolie, i morti eranu traspurtati
quì per via di imbarcazione rudimentale, affinch'elli fussenu purificati da u
diu di u focu, per via di riti sacri. L'assenza di ritruvamentu di cadaveri face
suppone ch'è, à a fine di i riti, e salme eranu traspurtate è sipolte in e so
isule d'appartinenza. Di manera differente certi altri sustenenu ch'è i cadaveri
eranu sippilliti annantu à l'Isula, ma a natura vulcanica di u terrenu hà
cancillatu ogni traccia di i resti umani. E numerose, antichissime, grotte
scavate in a roccia, prisente in a lucalità di Pianu, parerianu esse ligate à
quelli riti funerarii. I Rumani dopu ribattizonu u diu Efestu, cù u nome di
Vulcanu, è dopu l'isula fù cusì chjamata. Hè da quì ch'è deriveghjanu i termini
vulcanu è vulcanesimu.

Sicondu l'avvucatu è scrittore americanu Richard Paul Roe, a cummedia A timpesta
di William Shakespeare saria messa in scena annantu à l'isula di Vulcanu.

L'isula di Vulcanu hè ancu prisente in a siconda seria di u manga E bizarre
avvinture di JoJo di Hirohiko Araki è hè teatru di u scontru finale trà u
protagunistu Joseph Joestar è l'omu di u pilastru Kars.

À Vulcanu hè dedicatu un astiroide, 4464 Vulcanu . L'antica Via Reale hè cusì
chjamata perchè pare ch'è Ferdinandu di Burbone volse travirsà l'isula di
Vulcanu da parte à parte, partendu da u mare, cullendu à u Pianu è falendu
annantu à l'altra costa. Frà u 1949 è u 1950 à Vulcanu è annantu à l'isula di
Salina, fù giratu u filmu "Vulcanu" direttu da William Dietere e. Interpretatu
da Anna Magnani è Rossano Brazzi, u filmu fù produttu da a Panaria Filmu di u
Principe Francescu Alliata, per esce in e sale in prima u 2 frivaghju 1950. Di a
truppa fece parte ancu l'etnologu è fotografu Fosco Maraini.



https://co.wikipedia.org/wiki/Vociaru

U voceru (o vociaru) face parte di i canti funebri corsi. Hè un cantu prufanu.
Hè un tipu specificu di lamentu chì hè cantatu da una donna, in presenza di a
persona morta chì si trova annantu à a tola o u lettu. A donna chì canta hè a
voceratrice. U voceru caratterizeghja a manera di i corsi pà pienghje i morti. U
vòceru hè fundatu nant'à zerga, a tristezza è u dolu.

L'usu di u voceru in Corsica hè statu mintuvatu da Petru Cirneu di Felce
d'Alesani in u 1506 in u so De Rebus Corsicis. Sicondu Petru Cirneu, l'usu vinia
da i Rumani. Ma si facia tandu in a chjesa (Thiers 1999).

I Canti populari corsi di Salvatore Viale (1855) cumportanu bon'parechji voceri.
Uni pochi di voceri celebri sò:

In certi casi, quandu u mortu hà persa a vita di manera viulente, essendu statu
assassinatu, u voceru finisce incù una chjama à a vindetta. Per esempiu, in u
voceru di Maria Felice di Calacuccia:

Ma in certi voceri, u mortu hè statu tombu per accidente, da un animale, cum'è
in u voceru di una talavese.

In u sartinese, u fattu di cantà u voceru hè chjamatu l'abaddatera (u fattu di
cantà a baddata).



https://co.wikipedia.org/wiki/Vasco_da_Gama

Vasco da Gama (Dom Vasco da Gama, à spessu chjamatu par isbagliu «di Gama»),
conti di Vidigueira è vicirè di l'Indii Uriintali (Sines, 3 sittembri 1469 -
Cochin, 24 dicembri 1524), hè statu un espluratori purtughesu, u prima auropeu à
navigà dirittamenti finu in India duppiendu u Capu di Bona Spiranza. Prima di u
viaghju in India à l'iniziu di u seculu XV, a scola di navi di Enrico u
Navigatori avia circunnavigatu i costi di l'Africa à u sirviziu di a curona
purtughesa. Intornu à u 1460 u prufilu di a so missioni andava mutendu in a
ricerca di l'agugnata Strada di i spezii, un passaghju par l'India intornu à a
punta miridiunali di l'Africa. Un successu di stu prugettu avaristi parmissu di
pudè fà à menu di l'intarmidiazioni di cummircianti arabi, pirsiani, turchi è
viniziani, chì gravava annantu à u prezzu di i spezii uriintali com'è u pevaru,
a noci muscata è a viulaccia. Versu a fini di u seculu, sta ricerca stava
ghjunghjendu à cumpiimentu. In u 1488 Bartolomeo Diaz era risciutu à righjunghja
u Capu di Bona Spiranza, mentri Pero da Covilhã avia viaghjatu par terra finu à
Calicut, splurendu pussibuli fonti di appruvvisiunamentu di spezii annantu à u
subcuntinenti Indianu. Ùn firmava ch'è unu di i dui sigmenti di u viaghju. Stu
cumpiimentu fù à l'iniziu affidatu à Estêvão da Gama, u babbu di Vascu; ma
quiddu murì prima di pudè affruntà u viaghju. Nonustanti u figliolu avissi tandu
menu di trenta anni, i sirvizii resi à u Rè di Portugallu Manuele I longu a
Costa d'Oru parini avè lu qualificatu abbastanza da incaricà lu di a missioni à
u postu di u più anzianu Bartolomeo Diaz.

Da Gama lasciò Lisbona l'8 lugliu 1497 annantu à u so bateddu ammiragliu, a navi
São Gabriel (120 t), accumpagnata da a São Rafael (100 t) sottu u cummandu di
Nicolao Coelho è a Santa Fè sottu u cummandu di u frateddu Paulo da Gama, una
navi da caricu è un equipaghju di 150 omini. Prima capitanu in a storia, scelsi
di distaccà si nittamenti da a costa par pudè sfruttà venti migliori. Si inultrò
in l'Atlanticu uccidintali frà altru senza truvà i zoni più adatti à a
navigazioni à vela. Accompagnatu da Bartolomeo Diaz finu à u Capu di Bona
Spiranza pruseguì da solu, circunnavighendu di nuvembri. À Natali passò com'è
prima auropeu i costi di u Natali, da eddu cusì chjamatu. U 7 aprili 1498
righjunsi Mombasa, di a quali i cummircianti arabi tantetini di sabutà u so
viaghju. Da quì Gama riiscì à ghjunghja à Malindi, tandu in feroci cuncurrenza
incù Mombasa. U sultanu di Malindi accolsi i numichi di i so numichi à braccia
aparti è i missi à dispusizioni un famusissimu spertu navigatori - u Yemenita
Aḥmad b. Mājid Muḥammad à u-Saʿdī à u-Jaddī à u-Najdī - chì l'aiutò incù grandi
spirtizia par cunducia lu senza prublemi finu à u Statu di u Kerala, in India. U
20 maghju 1498 sbarcò à Calicut (nomu purtughesu di a cità di Kozhikode) in u
Malabar, annantu à a costa sudu-uccidintali di u subcuntinenti Indianu. Par a
prima volta una navi aurupea era apprudata in India. Suvitoni difficiuli
niguziati incù u Samorin (principi) di Calicut, cuntinuamenti avvirsati da i
marcanti arabi risidenti, par ghjunghja à a cunclusioni di un trattatu
cummirciali. Dopu mesa di sforzi diplumatichi da Gama ottensi una cuncissioni è
ripartì l'8 uttrovi, lascendu si daretu parechji di i so omini incù l'incaricu
di stabiliscia un insidiamentu cummirciali. À u so ritornu à Lisbona, u 9
sittembri 1499, fù accoltu triunfalamenti com'è l'omu chì avia purtatu à
cumpiimentu un prugettu iniziatu uttantu anni prima, è insignitu di u titulu di
"Ammiragliu di l'Uceanu Indianu".

A siconda missioni par l'India fù cumandata in u 1500 da Pedro Álvares Cabral,
chì in st'uccasioni avaristi incidintalamenti scupartu u Brasili. Cabral scuprì
ch'è l'omini di Da Gama lasciati à Calicut erani stati assassinati è bumbardò a
cità par ritursioni. In u 1502 Vasco Da Gama partì à u cummandu di una flotta
cumposta da 21 navi da guerra. Istituì guarnigioni longu a costa di l'Africa
uriintali, agì da filibustieri contr'è diversi navi arabi è infini scunfissi a
flotta di Calicut. Da vincidori, imposi un trattatu di paci chì assicurò à u
Portugallu u monupoliu annantu à u cummerciu di spezii trà l'Indii è l'Auropa.
Sta missioni di guerra posi i basi par l'egemonia di a flotta purtughesa in
l'Uceanu Indianu. À u ritornu in patria fù insignitu di l'Ordini Supremu di u
Cristu. Numinatu Conti di Vidiguera, riciviti tarreni prima appartinuti à u
**casatu di i Braganza. Da Gama ci si ritirò, ma fù richjamatu in sirviziu in u
1524, par vultà in India da Vicirè. Ma pocu dopu u so arrivu, murì in a cità di
Cochin. In u 1539 i so spoglii funi ripurtati in Portugallu. U puema naziunali
di u Portugallu, I Lusiadi di Luís Vaz di Camões tratta principalamenti di i
viaghji di Vasco da Gama. Hè tradizioni chì u 9 sittembri di ogni annu,
annivirsariu di u ritornu in patria di a missioni, à Lisbona, si fistighjeghja a
famosa festa di u Bartolomio.



https://co.wikipedia.org/wiki/Unione_Internaziunale_Astronomica

L’Unione Internaziunale Astronomica hè una assemblea d’astronomi prufessionali,
attivi in la ricerca è l’insegnamentu di l’astronomia. A sede si trova in
Parigi. L’UIA tene una autorità internaziunale pè classificà i corpi celesti
(stelle, planete, asteroidi, ecc...). Hè membra di u Cunsigliu Internaziunale pè
e Scienze (ICSU). U scopu principale di l’UIA hè di prumove è pruteghje
l’astronomia attraversu a cooperazione internaziunale (incù i dilettanti dinò).
I gruppi di travaghju includenu u Working Group for Planetary System
Nomenclature (WGPSN) chi mantene e cunvenzioni astronomiche di numinazione di i
corpi celesti.

Dipoi 1922, l’assemblea générale di l’UIA si tene cadi trè anni, à l’eccezione
di u periodu di a Seconda Guerra Mundiale. Dopu à una dumanda polenesa in 1967,
è una decisione assai cuntroversata di u présidente, una assemblea générale
straurdinaria fù tenuta in febbraiu 1973 in Varsovia (Pologna) pè cummemurà 500u
anniversariu di a nascita di Copernic.

A 26a assemblea générale di l’UIA si hè tenuta da u 14 à u 25 d’aostu 2006 in
Praga (Repubblica Cèca). Una nova definizione di u tarmine planeta fù aduttata,
definizione chi ha cambiatu a classificazione di Plutò chi hè diventata
« planeta nanna » (cum’è Seres, Sciaron è Eris). Benchè sia stata vutata, sta
decisione ha pruvucatu una cuntestazione assai forte in la cumunità scientifica
astronoma. Una decisione finale hè stata pigliata in ghjungnu 2008, accitendu a
parola « plutoidu » è a sò definizione ufficiale : Sò plutoidi i corpi celesti
in orbitu à l’intornu di u Sole, à un assu semimaiò più grande cà quellu di
Nettuniu, è chi hannu una massa sufficente (...) pè mantene una forma in
equilibriu idrostaticu (guasgi sferica).



https://co.wikipedia.org/wiki/Tromba_marina

Una tromba marina hè un finominu atmusfericu, assimilevuli à a tromba d'aria,
chì si sviloppa o si movi annantu à un spichju d'acqua (un mari, una laguna o un
lavu). U finominu s'inghjinireghja in prisenza di una timpuralata è prisenta in
generali una intensità minori rispettu à quiddu terrestra par a grandi
instabilità di a basa, duvuta à a prisenza di l'acqua. Hà in generali terminu
quandu a tromba s'esaurisci da par edda o in u mumentu chì a tromba scontra un
fronti di piova. Com'è un tornadu, ancu una tromba marina pò pruvucà danni, ma
in generali sò più minori.

A Eden, Novu Galles di u Sudu, Australia fù ussirvata a tromba marina più alta u
16 maghju 1898; si stima ch'edda hè stata alta più di 1500 m.

U miccanisimu di furmazioni di una tromba marina (o, in casi più rari, di
parechji trombi marini à tempu), hè di solitu più simplicia ch'è quidda di una
tromba d'aria, chì basta a prisenza di un cumulus congestus (cumulu cungestu) è
micca di un cumulunembu in fasa matura. A furmazioni di sti finomini deriveghja
soprattuttu da a tampiratura elevata di a superficia marina, chì pò furniscia
nutevuli energia à sistemi nivulosi in apparenza di schersa cunsistenza purtendu
à u cuntrastu aria calda ascindenti (marina) è aria freta discindenti (di a
pirturbazioni), dendu cusì urighjina à muvimenti vurticosi favuriti ancu da
l'assenza d'incrispaturi è ostaculi in mari. In sta situazioni a forma di a
tromba d'aria sarà diminuita, mori cuntorta è pocu putenti, ma puri in gradu di
pruvucà danni significativi à parsoni o ropa. Sti trombi marini sò ditti
"waterspout" è sò tipichi di u mari tarraniu è di l'Auropa. Parò succedi ogni
tantu chì forti timpurali nascini à u largu è si spostini versu a terraferma. In
quiddi circustanzi, à a basa di a timpesta, si formani putenti trombi marini,
ditti "turnadichi". A so genesi hè idantica à quidda di i forti tornadi
mesuciclonichi è i so effetti sò divastanti listessi par i zoni custieri.

I trombi si formani incù una friquenza maiò annantu à i mari caldi (par asempiu
nantu à u Mari tarraniu) è in i zoni di i calmi equaturiali, veni à dì ind'eddi
sò più alti i prubabilità di furmazioni di i sistemi nivulosi timpuraleschi. In
i zoni incù l'acqui freschi, com'è l'Auropa uccidintali, sò piuttostu rari è
quandu si formani inghjinireghjani più suspresa è maraviglia ch'è spaventu
essendu dati i so stretti diminsioni. A friquenza hè minima trà i 10° è i 20° di
latitudina è hè media trà i 30° è i 40°. Oltri i tropichi a friquenza massima si
virificheghja in i mesa frà u terminu di l'istati è l'iniziu di u vaghjimu, in a
zona timparata d'istati. In Italia i trombi marini sò assà friquenti è i zoni
più battuti sò u Friuli, a costa miridiunali abruzzesa, u strettu di Missina, a
costa laziali, ligura è tuscana.

Sò mori cumuni i trombi marini in Corsica. Quissa hè attistata ancu da a
tupunimia. Par asempiu ci hè in Tizzà un locu chì si chjama Cala di tromba.

À tempi antichi si pinsava ch'è i trombi marini fussini mostri marini. In 1687 u
piratu-espluratori inglesu William Dampier ripurtò annantu à carta
l'avvistamentu d'una tromba marina, scrivendu: "Una tromba hè un picculu pezzu
sfilacciatu di nivulu, chì pendi com'è un pinnonu da a so parti più nera. Di
solitu pendi inclinendu si. Quandu a superficia di u mari cumencia à mova si, si
vedi l'acqua, par circa centu passi di circumfarenza, sciumià è ghjirà in tondu
prima pianu, eppo dopu più lestru, finu à quandu bula versu insù furmendu una
culonna. Cusì cuntinueghja più o menu duranti una mez'ora, finu à quandu
l'aspirazioni cessa. Tandu tutta l'acqua chì stava sottu a tromba cadi di novu
in mari, pruvuchendu un gran' rimori è muvimentu disurdinatu di u mari". Si
spirimintàni varii metudi par dissolva i trombi marini, da i cannunati à i gridi
o ancu i pistati di peda annantu à u ponti di l'imbarcazioni.



https://co.wikipedia.org/wiki/Trigunumitria

A trigunumitria (o trigonomitria) (da u grecu trígonon (τρίγωνον, triangulu) è
métron (μέτρον, misura): risuluzioni di u triangulu) hè a parti di a matematica
chì studieghja i trianguli à parta da i so anguli. U scopu principali di a
trigunumitria, com'edda a svela l'etimulugia di u nomu, cunsisti in u
calculamentu di i misuri chì carattarizeghjani l'elementi d'un triangulu (lati,
anguli, mediane, etc.) partendu da altri misuri ghjà cunnisciuti (almenu trè,
frà i quali almenu una lunghezza), par mezu di funzioni spiciali. Si riferisci à
tali scopu com'è risuluzioni di u triangulu. Hè ancu pussibuli di serva si di
calculi trigunumetrichi in a risuluzioni di prublemi currilati à figuri
giumetrichi più cumplessi, com'è puliguni o figuri giumetrichi solidi, è in
molti altri rami di a matematica.

I funzioni trigunumetrichi (i più impurtanti di i quali sò u sinu è u cusinu),
intrudutti in stu duminiu, sò ancu imprudati in modu indipindenti da a
giumitria, è dinò in altri campi di a matematica è di i so applicazioni, par
asempiu in cunnissioni incù a funzioni espuninziali o incù i uparazioni
vitturiali.

Duranti molti seculi, a trigunumitria duviti i so prugressi guasi esclusivamenti
à l'opara di grandi astrunomi è giugrafi. Infatti, a fundazioni di sta scenza si
devi à Ipparco di Nicea è à Claudiu Tolomeo, tremindù più astrunomi è giugrafi
ch'è matematichi. Cuntributi nutevuli funi arricati à sta scenza da l'arabi, da
u francesu Levi ben Gershon è, più dopu, da Niccolò Copernicu è Tycho Brahe,
intenti à discriva è à priveda incù sempri una più grandi pricisioni i finomini
cilesti, ancu par un più asattu è faciuli calculu di longitudini è latitudini.

Strumentu indispinsevuli di a trigunumitria sò i funzioni trigunumetrichi. Sò
sti funzioni chì associani i lunghezzi à l'anguli, è viciversa. I tavuleddi in
sta sizzioni mostrani i funzioni trigunumetrichi à tempu à i so principali
prubità.

Sò ditti funzioni trigunumetrichi diretti quiddi chì à un angulu, di solitu
aspressu in radianti, associani una lunghezza o un rapportu frà lunghezzi. A
causa di l'equivalenza circulari di l'anguli, tutti i funzioni trigunumetrichi
diretti sò ancu funzioni periodichi incù periodu π {\displaystyle \pi } o 2 π
{\displaystyle 2\pi } .

À ogni funzioni trigunumetrica diretta hè assuciata una funzioni inversa. U
duminiu di ognuna funzioni trigunumetrica inversa currispondi, com'hè
prividibuli, à u cuduminiu di a funzioni diretta rispittiva. Apposta ch'è i
funzioni diretti sò, puri, periodichi, è parciò micca iniittivi, par pudè li
invirsà hè nicissariu à ristringhja ni u duminiu rindendu li biiettivi. A scelta
di a ristrizzioni hè tiuricamenti irrilevanti è i pussibilità sò infiniti. A
cunvinzioni (rigida, in stu campu) voli parò ch'è i duminii fussini ristretti à
l'intarvalli [ − π 2 , π 2 ] {\displaystyle \left[-{\frac {\pi }{2}},{\frac {\pi
}{2}}\right]} oppuri [ 0 , π ] {\displaystyle \left[0,\pi \right]} , in i quali
i funzioni — è dunqua ancu i so inversi — sò munotuni. Ancu i funzioni
arcusecanti è arcucusecanti sò difiniti da l'invirsioni di i funzioni diretti
ristretti à un di ss'intarvalli.

cos ⁡ α = ± 1 − sin 2 ⁡ α {\displaystyle \cos \alpha =\pm {\sqrt {1-\sin
^{2}\alpha }}}

sin ⁡ α = ± 1 − cos 2 ⁡ α {\displaystyle \sin \alpha =\pm {\sqrt {1-\cos
^{2}\alpha }}}

induva ci voli à ricurdà si di valutà a pusizioni di α {\displaystyle \alpha }
par a scelta oppurtuna di i cenni

tan ⁡ α = sin ⁡ α cos ⁡ α {\displaystyle \tan \alpha ={\frac {\sin \alpha }{\cos
\alpha }}}

chì vali solu par α ≠ π 2 + k π {\displaystyle \alpha \neq {\frac {\pi
}{2}}+k\pi } incù k ∈ Z {\displaystyle k\in \mathbb {Z} }

cos 2 ⁡ α = 1 1 + tan 2 ⁡ α {\displaystyle \cos ^{2}\alpha ={\frac {1}{1+\tan
^{2}\alpha }}}

chì vali solu par α ≠ π 2 + k π {\displaystyle \alpha \neq {\frac {\pi
}{2}}+k\pi } incù k ∈ Z {\displaystyle k\in \mathbb {Z} }

cos ⁡ α = ± 1 1 + tan 2 ⁡ α {\displaystyle \cos \alpha =\pm {\frac {1}{\sqrt
{1+\tan ^{2}\alpha }}}}

induva ci voli à ricurdà si di valutà a pusizioni di α {\displaystyle \alpha }
par a scelta oppurtuna di i cenni.

In a circumfarenza guniumetrica si chjamani anguli assuciati l'anguli α
{\displaystyle \alpha } , π − α {\displaystyle \pi -\alpha } , π + α
{\displaystyle \pi +\alpha } è 2 π − α {\displaystyle 2\pi -\alpha } .
'Ss'anguli ani in valori assulutu listessu sinu è listessu cusinu.

Si dici ch'è cos ⁡ α {\displaystyle \cos \alpha } hè una funzioni para, mentri
sin ⁡ α {\displaystyle \sin \alpha } è tan ⁡ α {\displaystyle \tan \alpha } sò
dispari.

cos ⁡ ( π 2 − α ) = sin ⁡ α {\displaystyle \cos \left({\frac {\pi }{2}}-\alpha
\right)=\sin \alpha }

sin ⁡ ( π 2 − α ) = cos ⁡ α {\displaystyle \sin \left({\frac {\pi }{2}}-\alpha
\right)=\cos \alpha }

tan ⁡ ( π 2 − α ) = cot ⁡ α {\displaystyle \tan \left({\frac {\pi }{2}}-\alpha
\right)=\cot \alpha }

cos ⁡ ( π 2 + α ) = − sin ⁡ α {\displaystyle \cos \left({\frac {\pi }{2}}+\alpha
\right)=-\sin \alpha }

sin ⁡ ( π 2 + α ) = cos ⁡ α {\displaystyle \sin \left({\frac {\pi }{2}}+\alpha
\right)=\cos \alpha }

tan ⁡ ( π 2 + α ) = − cot ⁡ α {\displaystyle \tan \left({\frac {\pi }{2}}+\alpha
\right)=-\cot \alpha }

In trigunumitria, i formuli d'addizioni è suttrazzioni parmettini di trasfurmà i
funzioni trigunumetrichi di l'addizioni o diffarenza di dui anguli in
un'esprissioni cumposta da funzioni trigunumetrichi di i dui anguli.

A formula di a tangenti vali par α , β , α + β ≠ π 2 + k π {\displaystyle \alpha
,\beta ,\alpha +\beta \neq {\frac {\pi }{2}}+k\pi } incù k ∈ Z {\displaystyle
k\in \mathbb {Z} }

A formula di a cutangenti vali par α , β , α + β ≠ k π {\displaystyle \alpha
,\beta ,\alpha +\beta \neq k\pi } incù k ∈ Z {\displaystyle k\in \mathbb {Z} }

A formula di a tangenti vali par α , β , α − β ≠ π 2 + k π {\displaystyle \alpha
,\beta ,\alpha -\beta \neq {\frac {\pi }{2}}+k\pi } incù k ∈ Z {\displaystyle
k\in \mathbb {Z} }

A formula di a cutangenti vali par α , β , α − β ≠ k π {\displaystyle \alpha
,\beta ,\alpha -\beta \neq k\pi } incù k ∈ Z {\displaystyle k\in \mathbb {Z} }

L'ultima formula vali par α ≠ π 2 + k π {\displaystyle \alpha \neq {\frac {\pi
}{2}}+k\pi } è α ≠ ± π 4 + k π {\displaystyle \alpha \neq \pm {\frac {\pi
}{4}}+k\pi } incù k ∈ Z {\displaystyle k\in \mathbb {Z} }

L'ultima formula vali par α ≠ π 2 + k π {\displaystyle \alpha \neq {\frac {\pi
}{2}}+k\pi } incù k ∈ Z {\displaystyle k\in \mathbb {Z} }

Attinzioni: hè nicissariu à valutà in qualessu quadranti cadi α 2 {\displaystyle
{\frac {\alpha }{2}}} par pudè sceglia i cenni oppurtuni di i siguenti formuli

L'ultima formula vali par α ≠ π + 2 k π {\displaystyle \alpha \neq \pi +2k\pi }
.

induva t = tan ⁡ ( α 2 ) {\displaystyle t=\tan \left({\frac {\alpha
}{2}}\right)} incù α ≠ π + 2 k π {\displaystyle \alpha \neq \pi +2k\pi } .

Ci voli à tena menti ch'è a tangenti guniumetrica hè piriodica di 180° è dunqua
bisogna à valutà priventivamenti a pusizioni di ϕ {\displaystyle \phi } è dunqua

Par asempiu β {\displaystyle \beta } hè oppostu à u catetu b {\displaystyle b} è
aghjacenti à u catetu c {\displaystyle c} .

Tiurema. In un triangulu rittangulu un catetu hè uguali à u pruduttu di
l'iputenusa incù u sinu di l'angulu oppostu à u catetu

Tiurema. In un triangulu rittangulu un catetu hè uguali à u pruduttu di
l'iputenusa incù u cusinu di l'angulu acutu aghjacenti à u catetu.

Tiurema. In un triangulu rittangulu un catetu hè uguali à u pruduttu di l'antru
catetu incù a tangenti di l'angulu oppostu à u catetu da calculà.

Tiurema. In un triangulu rittangulu un catetu hè uguali à u pruduttu di l'antru
catetu incù a cutangenti di l'angulu acutu aghjacenti à u catetu da calculà.

Si cunsidareghja un triangulu rittangulu A B C {\displaystyle ABC} incù angulu
rettu di vertici A {\displaystyle A} . Dittu C A {\displaystyle CA} l'assu x
{\displaystyle x} , nantu à u vertici C {\displaystyle C} si custruisci una
circumfarenza di raghju C P = 1 {\displaystyle CP=1} . I cuurdinati di u puntu P
{\displaystyle P} rapprisentani u cos ⁡ γ {\displaystyle \cos \gamma } è u sen ⁡
γ {\displaystyle \operatorname {sen} \gamma } , è apposta ch'è γ {\displaystyle
\gamma } hè acutu indicheghjani ancu rispittivamenti i lunghezzi di i cateti C H
{\displaystyle CH} è P H {\displaystyle PH} .

Da a figura si pò ussirvà ch'è i dui trianguli rittanguli A B C {\displaystyle
ABC} è H P C {\displaystyle HPC} sò simili in quantu ani dui anguli cungruenti:
γ {\displaystyle \gamma } in cumunu è l'anguli retti di vertici A {\displaystyle
A} è H {\displaystyle H} . Hè pussibuli cusì à custruiscia a prupurzioni frà i
lati omologhi di i dui trianguli simili (lati opposti à l'anguli cungruenti):

Stu raghjunamentu pò essa chjaramenti stesu ancu à u terzu angulu β
{\displaystyle \beta } in modu da ottena formuli analoghi

Si cunsidareghja u siguenti prublemu: calculà l'altezza d'una torra A B
{\displaystyle AB} , cunniscendu solu a so basa (pianu orizuntali). Si
distinguini dui casi

In stu casu basta à misurà u catetu A C {\displaystyle AC} ( b {\displaystyle b}
), è da u puntu C {\displaystyle C} misurà l'angulu acutu A C B {\displaystyle
ACB} ( γ {\displaystyle \gamma } ) sottu à qualessu si vedi a summità di a torra
A B {\displaystyle AB} ( c {\displaystyle c} ). Applichendu uppurtunamenti i
furmuli s'otteni

In stu casu A C {\displaystyle AC} ( b 1 = x {\displaystyle b_{1}=x} ) hè
scunnisciuta (in quantu u pedi A {\displaystyle A} ùn hè micca raghjunghjibuli).
Si faci dunqua una misura orizuntali C D {\displaystyle CD} ( d i {\displaystyle
di} ) (cusì u catetu A D {\displaystyle AD} hè b 2 = x + d i {\displaystyle
b_{2}=x+di} ). Da u puntu C {\displaystyle C} si misura l'angulu acutu A C B
{\displaystyle ACB} ( γ 1 {\displaystyle \gamma _{1}} ) è da D {\displaystyle D}
si misura l'angulu acutu A D B {\displaystyle ADB} ( γ 2 {\displaystyle \gamma
_{2}} ) sottu à u quali si vedi a summità di a torra A B {\displaystyle AB} ( c
{\displaystyle c} ). Applichendu uppurtunamenti i furmuli s'otteni

Confruntendu i dui altezzi s'otteni un'equazioni in a scunnisciuta x
{\displaystyle x}

st'equazioni hè faciulamenti solubili cunnisciuti i γ 1 {\displaystyle \gamma
_{1}} è γ 2 {\displaystyle \gamma _{2}}

Par calculà l'aria di u triangulu A B C {\displaystyle ABC} , di basa C B = a
{\displaystyle CB=a} , servi l'altezza A H {\displaystyle AH} . In u triangulu
rittangulu C H A {\displaystyle CHA} , d'iputenusa A C = b {\displaystyle AC=b}
, l'altezza A H = h {\displaystyle AH=h} pò essa vista com'è u catetu chì
s'opponi à l'angulu γ {\displaystyle \gamma } . Imprudendu in modu oppurtunu i
formuli di i trianguli rittanguli s'otteni

Fissatu annantu à un pianu un puntu urighjina O ( 0 ; 0 ) {\displaystyle O(0;0)}
è una mezaretta O r {\displaystyle Or} , datu un puntu P {\displaystyle P} di u
pianu chì hè univucamenti individuatu da un paghju di numari riali ( ρ , θ )
{\displaystyle (\rho ,\theta )} incù a cundizioni ρ > 0 {\displaystyle \rho >0}
è 0 ≤ θ < 360 o {\displaystyle 0\leq \theta <360^{o}} . A coppia di numari riali
rapprisentani i cuurdinati pularii di P {\displaystyle P} . Giumitricamenti ρ
{\displaystyle \rho } ripprisenta a distanza O P {\displaystyle OP} , mentri θ
{\displaystyle \theta } ripprisenta l'angulu r O P {\displaystyle rOP} misuratu
in sensu antiurariu incù prima latu O r {\displaystyle Or} .

Hè pussibuli à truvà i rilazioni esistenti trà i cuurdinati cartisiani ( x ; y )
{\displaystyle (x;y)} è i cuurdinati pularii ( ρ ; θ ) {\displaystyle (\rho
;\theta )} di u puntu P {\displaystyle P} . I siguenti cunsidarazioni fatti par
un puntu P {\displaystyle P} nantu à u prima quadranti valini ancu par l'altri
quadranti.

Elevendu à u quatratu è summendu s'otteni x 2 + y 2 = ρ 2 {\displaystyle
x^{2}+y^{2}=\rho ^{2}} è cusì si poni ritruvà i formuli par a trasfurmazioni in
cuurdinati pularii

Ci voli à fà attinzioni ch'è a tangenti guniumetrica ùn esisti micca par x = 0
{\displaystyle x=0} ed hè piriodica di 180° è dunqua ci voli à valutà
priventivamenti a pusizioni di P {\displaystyle P} par calculà di manera
curretta θ {\displaystyle \theta }

Data una circumfarenza è una corda A B {\displaystyle AB} , u rapportu trà 'ssa
corda è u sinu d'un qualsiasi angulu à a circumfarenza ch'è/chì insiste annantu
à d'edda hè uguali à u diamitru di a circumfarenza:

Cunsidaratu un triangulu qualsiasi di lati a {\displaystyle a} , b
{\displaystyle b} è c {\displaystyle c} , u rapportu trà i lati è i sini di
l'anguli opposti rispittivi hè custanti è hè uguali à u diamitru di a
circumfarenza circuscritta:

U tiurema di u cusinu (chjamatu ancu tiurema di Carnot) afferma ch'è in un
qualsiasi triangulu, u quatratu d'un latu hè uguali à a diffarenza trà a somma
di i quatrati di l'altri dui lati è u doppiu pruduttu di 'ssi lati par u cusinu
di l'angulu cumpresu trà eddi.

Vali à dì, indichendu incù a , b , c {\displaystyle a,b,c} a lunghezza di i lati
è α , β , γ {\displaystyle \alpha ,\beta ,\gamma } l'anguli à eddi opposti,
s'otteni

Com'è par u restu di i lingui rumanichi, a lingua corsa teni i noma di i
funzioni trigunumetrichi da i paroli currispundenti latini. A parola tangenti hè
da latinu tangens, littiralamenti "chì tocca", in rifirimentu à i prubità
giumetrichi di u sigmentu imprudatu par a difinizioni grafica di sta funzioni.
Analugamenti si spiega l'etimulugia di a secanti, in latinu secans, "chì
taglia". I paroli cusinu, cutangenti è cusecanti diriveghjani da a cuntrazzioni
di i rispittivi paroli latini cumplimenti sinus, cumplimenti tangens,
cumplimenti secans, vali a dì "sinu di l'angulu cumplimintariu", "tangenti di
l'angulu cumplimintaria", "secanti di l'angulu cumplimintariu".



https://co.wikipedia.org/wiki/Tomasu_Alfonsi

Tomasu Alfonsi nascì in U Mucale u 21 d'aostu 1863. Friquenta i frati in u
cunventu di Curbara. Studieghja dinù in Calvi è in Pigna incù u fratellu, chì
era prete. Diventa dopu duminicanu. Chetta a Corsica in u 1878 è parte per
l'Italia induv'ellu sterà dopu durante a so vita, vultendu di tantu in tantu in
Corsica. Era frate à u Cunventu Patriarcale San Dumenicu di Bologna, induv'ellu
fù prufissore di filusufia è di teulugia à parte di u 1889.

Scrivia e puesie in u parlatu balaninu di a lingua corsa in A Muvra cù u
pseudonimu di U Babbuziu. Hà scrittu dinù in L'Annu Corsu.

Hà scrittu dinù in talianu è in corsu in l’Archivio Storico di Corsica, Corsica
Antica e Moderna, è Il Telegrafo. Ma i so testi cuncirnavanu a Corsica: Santa
Restituta, a lingua corsa è a so ortograffia, a toponimia, l'usanze è i pruverbi
corsi.

Hà publicatu dinù in i ghjurnali è riviste d'Italia parechji studii nantu à a
religione è a storia. Hè statu dinù l'autore d'un picculu dizziunariu di corsu
entitulatu Il dialetto corso nella parlata balanina, publicatu in u 1832.



https://co.wikipedia.org/wiki/Tiziu

Antone Bonifacio nascì in Granaghjolu d'Ersa, in u Capicorsu u 19 di ghjinnaghju
di u 1866. Fù prufissore in l'insignamentu sicundariu, in i culleghji o in i
licei d'Aiacciu, Corti, Bastia è Nizza. Antone Bonifacio era cugnumatu Tiziu. Hà
fundatu l' Annu Corsu à Nizza, incù Paulu Arrighi in u 1923. Antone Bonifacio fù
un autore di teatru: U Scupatu, All'urna (1923). Hà scrittu dinù bon'parechje
puesie, da 1916 à 1921, chì sò state publicate dopu in Frutti d'Imbernu in u
1925. Parechje di e so puesie sò state misse in musica da Petru Santu Leca
(1879-1951): Ti tengu cara è Sott'a lu Ponte.

Antone Bonifacio hà scrittu dinù A Prima Grammatichella Corsa in u 1926, chì u
fine n'era l'unificazione di a scrittura corsa.

Antone Bonifacio morse in Nizza u 4 di ghjunghju di u 1933. Carulu Giovoni li
fece tandu u seguente omagiu:

A parlata d'Antone Bonifacio era quella di u Capicorsu, più pricisamente quella
di u so paese di Granaghjolu d'Ersa. Hà scrittu prima parechje opere in talianu
o in francese, ed hè vinutu più dopu à a scrittura in lingua corsa.



https://co.wikipedia.org/wiki/Tiadoru_I

Tiadoru di Neuhoff (25 aostu 1694 - 11 dicembri 1756) fù un rè di Corsica. Era
alimanu è u so nomu di nascita era Theodor Stephan Freiherr von Neuhoff. Tiàdoru
di Neuhoff nascisti in Cologna u 25 aostu 1694, in una famiglia nobili di
Westfalia. U babbu di Tiadoru era ufficali ma morsi ghjovanu, à l'ità di 34
anni. Tiadoru fù educatu à a corti di Francia è feci dopu u militaru in l'armata
francesa po in l'armata svedesa. Fù inviatu dopu da u Baronu di Goertz, un
ministru di u Rè Carulu XII di Sveda, in Ingliterra è in iSpagna par neguzià
incù u Cardinali Alberoni. Tiadoru steti un pocu in Sveda tandu, essendu statu
fattu culuneddu. Vulteti dopu in Francia è visiteti dopu u Portugallu, l'Olanda
è l'Italia.

In Genuva, Neuhoff feci cunniscenza incù uni pochi di corsi in esiliu, è i
persuadeti ch'è pudeti libarà u so paesi di a tirannia di i ghjenuvesi s'è i
corsi u faciani rè di l'isula. Neuhoff scaleti in Corsica, in Aleria, da un
bateddu inglesu u 20 marzu 1736. Neuhoff porta tandu l'armi (3000 fucili), i
cannona è i solda, chì n'ani bisognu i corsi. Nuhoff hè accoltu da a famiglia
Matra. Una cunsulta fù cunvucata chì acciteti d'aleghja Tiadoru com'è rà ma à a
cundizioni chì u statutu fussi quiddu di una munarchia custituziunali. Neuhoff
fù alettu tandu da l'isulani chì u fecini dinò Rè di l'isula. Di fatti, u Baronu
Tiadoru von Neuhoff fù sacratu Rè di Corsica u 15 aprili 1736 è li fù dicirnatu
u titulu di Tiadoru I. In i documenti amministrativi, a Corsica hè disignata
com'è "U Regnu di Corsica". Tiadoru Feci dopu a guerra contru à i ghjinuvesi,
incù un certu successu prima. Ma fù disfattu dopu. Neuhoff chitteti a Corsica di
nuvembri 1736, ufficialementi par chera aiutu da u stranieri. Neuhoff si
stalleti dopu in Ollanda ma fù arristatu quà in Amsterdam par via di i debiti
ch'eddu t'avia. Quandu fù cappiatu Tiadoru invieti prima i so nipoti in Corsica,
incù l'armi. È vulteti dopu in Corsica in 1738, 1739, è 1743. Ma i forzi
ghjenuvesi è francesi accupavani l'isula.In 1749 Neuhoff scaleti in Ingliterra
par chera aiutu, ma fù incarciaratu dinò par via di i debiti. Steti in una
prighjò in Londra insin'à 1755. Neuhoff morsi in Londra in 1756.

Un certu culuneddu Frederick (1725-1797), chì pratindia ch'eddu era u figliolu
di Tiadoru, fù cunnisciutu com'è u Principi di Caprera. Firmeti à u sirviziu di
u Rè Frederick II di Prussia in a so armata eppo dopu com'è agenti in Londra
incù u duca di Württemberg. Frederick scriviti u racontu in francesu di a vita
di u so babbu, intitulatu Mimorii par cuntribuiscia à a storia di a Corsica, è
una traduzzioni in inglesu, chì funi publicati in Londra in 1768.

A parsunalità di Tiadoru hè in littica è l'opinioni annantu à 'ssu parsunaghju
sò diversi. Tiadoru era discrittu da i ghjinuvesi com'è un buffonu senza
scrupuli è ignuranti. Ma d'altri u cunsidareghja com'è u prima à avè fattu
l'unità di a Corsica è in particulari saria u prima à avè criatu l'unità di u
cummandu in Corsica. Tiadoru avaria avutu dinò u meritu d'avè postu u prublemu
corsu pà a prima volta in Auropa.

Accadi chì u Rè Tiadoru fussi mintuvatu in a littaratura è a cultura corsa. Par
esempiu in u pruverbiu: In piazza à a chjesa di Moriani ancu u rè tirò i so
piani. chì si rifarisci à un fattu storicu lucali chì hà cuncirnatu u Rè
Tiadoru.



https://co.wikipedia.org/wiki/Taravu_(fiume)

U Taravu hè un fiumu di Corsica. Hè longu 65,6 kilomitri. Nasci in u nordu di u
Monti Grossu (1895 m) à un'altura di 1580 metri, annantu à a cumuna di Palleca,
in a furesta di A Flasca. Passa dopu in a Bocca di A Flasca, vicinu à a Bocca di
Verdi (1289 m), è di a Funtana di Santu Petru di Verdi, in a furesta duminiali
di Sant'Antonu. Dopu à avè scorsu 65,5 kilomitri, u Taravu si lampa in u Mari
Tarraniu, à l'altezza di u Golfu di u Vallincu, trà Portu Poddu è Abbartedda,
annantu à a cumuna d'Ulmetu, à dritta di a Torra di Micalona.

I fiumi situati accantu à u Taravu sò: à u nordu, u Prunelli, è à u meziornu u
Rizzanesu.

U Tàravu hè situatu in Pumonti è traversa 22 cumuni ch ì a lista n'hè: Palleca,
Cuzzà, Ciamannaccia, Zicavu, Sampolu, Vutera è I Bagni, Currà, Livesi, Zevacu,
Furciolu, Arghjusta è Moricciu, Zigliara, Màcà è A Croci, Pitretu è Bicchisgià,
Urbalaconu, Vargualè, Pila è Canali, Cugnocolu è Muntichji, Casalabriva,
Suddacarò, Sarra-di-Farro, Ulmetu.

U Taravu traversa dinò quattru cantoni : nasci in u cantonu di Zicavu, traversa
i cantoni di Pitretu è Bicchisgià, di Santa-Maria è Sichè è infini u cantonu
d'Ulmetu.

Ci sò i pesci in u Taravu com'è a trutta è l'anguidda. Ma ci sò dinò i botti è i
raneddi.



https://co.wikipedia.org/wiki/Tarantedda

A tarantedda (Euproctus montanus) (o tarentella) hè un anfibiu chì faci partita
di a famiglia di i Salamandridae. Hè longa 9 à 12 cm. Si scontra da u litturali
insin'à 2000 metri. A tarantedda mangna insetti, varmi. U so culori hè giaddu o
brunu.

A tarantedda hè un animal endemicu di a Corsica. Si trova in i fiumi è in i
fiumiceddi pochi fondi, induva l'acqua hè pura è linda. A tarantedda un pussedi
micca pulmona. Rispira par via di a peddi è di a bocca.

A tarantedda si trova guasi guasi dignalocu in Corsica, fora podarsi di a
rigioni di Bonifaziu. A so prisenza hè stata mintuvata ancu à u liveddu di u
mari, in particulari versu Galeria.

Esistini solamenti dui altri spezii chì facini parti di u genaru Euproctus:
Euproctus platycephalus è Euproctus asper. Issi dui spezii sò ancu eddi
endemichi. Euproctus platycephalus (a tarantedda sarda) hè endemica di a
Sardegna è Euproctus asper (a tarantedda di i Pirenei) hè endemica di i Pirenei.

Altri nomi corsi di a tarantedda sò: u vechju, u vichjottu, u vichjettu, a
buciartula acquaghjola.



https://co.wikipedia.org/wiki/Tangenti

Datu un triangulu rittangulu, a tangenti (o tangente) (abbriviatu tan) hè una
funzioni trigunumetrica difinita com'è u rapportu trà u sinu è u cusinu di u
stessu angulu. I simbuli par indicà a tangenti sò i più numarosi di tutti i
funzioni trigunumetrichi, apposta ch'è edda s'indicheghja incù tg, tn, tang, tng
(raru). U nomu di a funzioni deriveghja da u fattu ch'edda pò essa difinita
com'è a lunghezza d'un sigmentu di a tangenti (in sensu giumetricu) à a
circumfarenza guniumetrica. Infatti, datu un chjerchju di raghju unitariu, a
tangenti d'un angulu α hè l'urdinata di u puntu d'intarsizioni trà a retta chì
cunteni u latu libaru di l'angulu è a retta tangenti à a circumfarenza in u
puntu di cuurdinati (1;0).

A tangenti hè una funzioni periodica incù periodu π {\displaystyle \pi } vali à
dì:

A funzioni tan x ùn hè micca difinita par valori di x = π 2 + k π , k ∈ Z
{\displaystyle x={\frac {\pi }{2}}+k\pi ,\quad k\in \mathbb {Z} }

Pudemu ancu difiniscia a tangenti com'è u cuefficienti angulari d'una retta. In
stu casu ripprisenta a tangenti trigunumetrica di l'angulu ch'è a retta stessa
forma incù l'assu di i x. Par renda ci contu di a viridicità di st'affirmazioni,
ricurdemu ch'è u cuefficienti angulari d'una retta chì passa par dui punti,
siini P = ( x 0 , y 0 ) {\displaystyle P=(x_{0},y_{0})} è Q = ( x 1 , y 1 )
{\displaystyle Q=(x_{1},y_{1})} , hè asattamenti y 1 − y 0 x 1 − x 0
{\displaystyle {\frac {y_{1}-y_{0}}{x_{1}-x_{0}}}} , chì equivali à u rapportu
trà u sinu è u cusinu di l'angulu cumpresu trà a retta è l'assu di i x
{\displaystyle x} .

Par ottena i valori di u sinu è di u cusinu di x {\displaystyle x} cunniscendu
ni a tangenti pudemu fà un simpliciu raghjunamentu. Innanzi tuttu pinsemu tan ⁡
x {\displaystyle \tan x} com'è u rapportu trà l'urdinata è l'ascissa d'un puntu
P {\displaystyle P} nantu à a circumfarenza cintrata in l'urighjina O
{\displaystyle O} di l'assi (u raghju hè ininfluenti apposta ch'è u valori di a
tangenti hè univucamenti ditarminatu). Pudemu cunsidarà quisti ascissa è
urdinata com'è i cateti di u triangulu rittangulu chì hà u raghju O P
{\displaystyle OP} com'è iputenusa. Da stu puntu di vista u sinu di x hè u
rapportu trà l'urdinata di P {\displaystyle P} è l'iputenusa O P {\displaystyle
OP} , mentri u cusinu di x hè u rapportu trà l'ascissa di P {\displaystyle P} è
l'iputenusa O P {\displaystyle OP} .

Applichendu u tiurema di Pitagora pudemu dì, datu: tan ⁡ x = a b {\displaystyle
\tan x={\frac {a}{b}}} ch'è:



https://co.wikipedia.org/wiki/Tafone_di_u_Cumpulellu

U Tafonu di u Cumpuleddu (o Tafone di u Cumpulellu) hè un situ muntagnolu
rimarchevuli di Corsica. Si trova annantu à a cumuna di Zonza. U tafonu di u
Cumpuleddu si trova à un'altura di circa 1350 metri, vicinu à i Furchi di
Bavedda. U diamitru di u tafonu hè 8 metri.

U nomu corsu "Tafonu di u Cumpuleddu" faci rifarenza à un "cumpuleddu", veni à
dì un picculu compulu, un locu sarratu ind'iddi stani l'animali com'è i pecuri o
i capri. U locu era in i tempi un pasciali pà i pastori. Difatti, u "tafonu di u
Cumpuleddu" ùn hà nienti à veda incù u nomu francesu chì si riferisci à u
"tafonu di a bomba", postu chì u tafonu in a roccia hè statu caghjunatu da
l'azzioni naturali di u ventu è di l'acqua annantu à u granitu.

Ci voli circa dui ori è mezu par andà à u Tafonu di u Cumpuleddu è par vultà. Si
parti da a foci di Bavedda è si pidda prima à mani dritta u GR20 (strisci
bianchi è russi). Si parti da a funtana di Cannonu, à un'altezza di 1180 metri,
à circa 400 metri à l'estu di a foci di Bavedda. À un mumentu datu, si sbocca in
un valdu è u stradeddu passa accantu à una cappedda. Si sbocca dopu à mezu à i
pini larici. In l'ultimi metri, a prudenza hè ricumandata.



https://co.wikipedia.org/wiki/Stagnu_di_Biguglia

U stagnu di Chjurlinu o stagnu di Biguglia hè una laguna liturania di a Corsica
chì hè situata à u sudu di Bastia, pocu luntanu da l'aeruportu di Puretta. Un
curdone lituraniu rinosu a sipara da u mare Tirrenu.

U stagnu di Chjurlinu hè u più vastu stagnu di l'isula. Hè situatu à 5 kilomitri
da Bastia. Si stende annantu à una superficia di 1450 ettari (14,5 km2), incù
una lunghezza di 11 km da nordu à sudu è una larghezza massima di 2,5 km. Occupa
a maiò parti di a piana di a Marana è un curdone lituraniu largu menu di un
chilomitru a sipara mare Tirrenu. Da u sudu à u nordu, vicinu à u lavu si
trovanu i cumuni di Lucciana, Borgu, Biguglia è Furiani, induve un breve strettu
cullega u stagnu à u mare.

U bassu virsante di u stagnu si trova in una zona di scisti è inundazioni
antichi. Riceve l'acque di u Bevincu chì sfocia in u stagnu. L'urigine di u
stagnu hè da fà ricullà à l'inundazione ricente di u Golu, escludendu l'isula
San Damianu, chì hà a so urigine in inundazione antiche, è u lidu di a Marana
cumplittamente di rene ricente.

A laguna hà dui zone di prutizzione Natura 2000: una zona di prutizzione
spiciale è un situ d'impurtanza cumunitaria. A vasta estinsione ni face un'aria
di vasta impurtanza eculogica di u mare Terraniu par via di a fauna è a flora
acquatica è dinù per l'acelli chì ci stanu. U stagnu di Chjurlinu hè dunque un
situ eccezziunale per a ricchezza di a fauna è di a flora in u Mediterraniu. Si
pò mintuvà per esempiu a presenza di a cuppulata d'Hermann (Testudo hermanni). U
stagnu di Chjurlinu hè una di e reserve naturale di Corsica.

Ci vole à mintuvà a ricchezza biologica di u stagnu, cuncernendu piante
fanerogame è invirtibrati è pesci (com'è a carpa di Corsica). Sta fauna
acquatica permette à un grande numeru d'acelli di nidificà, di vive è di
riproduce si nantu à u situ.

E rive di u stagnu sò di grande impurtanza eculogica. I rose chì si poni truvà
di u genaru kosteletzkya (Kosteltzkya pentacarpos), si trovani inoltre ontani è
tamaricci. Sta flora, molta cumuna in Corsica, hè moltu più rara in Auropa è in
u Mare tarraniu. U lidu di a Marana hà dinù zone di spiaghje è di dune induve
cresce a lavanda di mare endemica (Limonium strictisimum).



https://co.wikipedia.org/wiki/Sporting_Club_Bastia

U Sporting Club Bastia cumunimenti abbreviated a SC Bastia o SCB, è na squadra
di pallò corsu di a cità di Bastia, fundata in u 1905 da Hans Ruesch.

A squadra ghjoca in sfarente tappe di a cità di i so criazioni finu à u 1932,
quannu fu lu primu Stadiu Armand Cesari (Stadiu Dr. Luciani da a so
inaugurazzioni).

A squadra hè dapoi ghjennaghju di u 2010, sott'à a presidenza di Pierre-Marie
Geronimi. A prima squadra, guidatu da François Ciccolini, evolving in Ligue 1 di
u prigiuneru 2015/2016.

Esiste dipoi u 1905 è hè statu creatu da un svizzeru. A pocu à pocu a squadra
bastiaccia hà da piglià a suprana nantu à l'altre squadre isulane. Cullatu in
prima divisione francese in u 1968, u SCB hà da scrive e più belle pagine di a
so storia in l'anni 70. Ghjunghje in finale di cuppa di Francia contr'à
Marseglia è perde 2 à 1 in u 1972. L'annu dopu ghjoca a cuppa d'Auropa
(eliminazione contr'à l'Atlético Madrid à u primu giru).

Ma u Sporting Étoile Club de Bastia si face scopre da l'Auropa sanna quand'ellu
riesce à andà in finale di a cuppa di l'UEFA innù a stagione 1977-78. Innù u so
picculu Stadiu di Furiani, i turchini riescenu à eliminà u Sporting di Lisbona,
Newcastle, Torino, Iena è i Grasshoppers di Zurich. In finale serà battutu da u
PSV Eindhoven. Cunduttu da u grande Claude Papi, s'hè fattu cunnosce è hà
surpresu l'Auropa sana di u ballò cù u so ghjocu spetaculare è generosu.



https://co.wikipedia.org/wiki/Scilla

Scilla hè un mostru marinu di a mitulugia greca. Sicondu a virsioni più cumuna,
Scilla hè figlia di u diu marinu Forcu (o Ladonu) è di Cetu. Sicondu a
tradizioni ripurtata da l'Udissea, inveci, hè figlia di una dea, chjamata
Crateide.

Altri lighjendi a dicini nata da Forbate è da Ecate, oppuri da quist'ultima è
Forcu. Era ancu cunsidarata figlia di Tifone è Echidna, oppuri di Zeus è di
Lamia; in stu casu, fù l'unica figlia à essa stata risparmiata da a stizza di a
ghjilosa Era.

À l'iniziu Scilla era una ninfa incù l'ochji turchini , figlia di Forcu è Cetu.
Scilla campava in Sicilia (sicondu parechji virsioni in u sudu di a Calabria) ed
era avvezza à ricà si nantu à a spiaghja di Zancle è fà u bagnu in l'acqua di u
mari. Una sera, vicinu à a spiaghja, vedi appariscia da l'ondi Glaucu, figliu di
Puseidonu, chì un tempu era statu un murtali, ma ormai era un diu marinu mità
omu è mità pesciu.

Scilla, tarrurizata à a so vista, si rifughjò nantu à a vetta di un monti chì
surghjia vicinu à a spiaghja. U diu, vista a riazzioni di a ninfa, principiò à
urlà li u so amori, ma Scilla fughjì lascendu lu solu incù u so dulori. Tandu
Glaucu si cullucò à l'isula di Eea da a maga Circi è li dumandò un filtru
d'amori par fà innamurà a ninfa d'eddu, ma Circi, disidarendu u diu par sè, li
pruposi d'uniscia si à edda. Glauco si ricusò di tradiscia u so amori par Scilla
è Circi, furiosa d' essa stata rinviata à u postu di una murtali, volsi vindicà
si.

Quandu Glaucu si ni fù andatu, priparò una puzioni malefica è si cullucò vicinu
à a spiaghja di Zancle, lampò u filtru in mari è riturnò à a so dimora. Quandu
Scilla ghjunghjì è s'immersi in acqua par fà un bagnu, vedi crescia intornu ad
edda mustruosi testi di ghjacari. Spavintata, fughjì da l'acqua ma s'accorsi chì
i ghjacari erani attaccati à i so ghjambi incù un coddu sarpintinu. Si resi
contu tandu chì sinu à u bacinu era sempri una ninfa ma à u locu di i ghjambi
spuntavani sei musi feroci di ghjacaru. Par via di l'orrori di a situazioni,
Scilla si lampò in mari è andò à viva in a cavità di un scogliu vicinu à a
sapara ind'edda stava ancu Cariddi.

Scilla, com'è Cariddi, hè ancu u nomu di i più famosi traghetti di i Ferrovii di
u Statu, in sirviziu in l'acqui di u Strettu di Missina.

Scilla hè stata citata calchì volta in a litteratura corsa, in particulari in a
puisia anonima intitulata Libertà! publicata in l' Almanaccu pupulari di Corsica
par 1931:



https://co.wikipedia.org/wiki/Santa_Ghjulia

Santa Ghjulia hè stata un martiriu cristianu, vinirata com'è santa da a Chjesa
cattolica chì l'hà dichjarata patrona di a Corsica è di Livornu. Hè ricurdata è
affistata u 22 maghju.

Ci hè una minzione di Ghjulia in una Passio di u VII seculu scritta parechji
seculi dopu à a so morte è intricciata di miti è ligende. Ghjulia appartinia à
una nobile è aristucratica famiglia rumana, a gens Iulia.

Sicondu a tradizione orale corsa, Ghjulia nascì in Nonza, un picculu paese
situatu annantu à a punta punente di u Capicorsu, in u seculu III. In quelli
anni, particularmente feroci eranu state e persicuzione contr'à i cristiani, è
l'oramai decadente Imperu Rumanu, in u tentativu di fà rinasce da e cennere e
vechje divinità pagane, in u 303 organizò grandiose feste à e quale fù invitata
à participà tutta a pupulazione. In particulare, molte donne funu inviate per
onurà u Pantheon Latinu, è frà elle ci era ancu Ghjulia. Quandu li fù ordinatu
di inchjinà si di fronte à a statua di Ghjove, quella si ricusò è andò à
inghjinuchjà si per prigà davante à e porte chjuse d'una chjesa. Quessa fece
infurià a ghjente prisente, chì li imposenu di rinnigà a so fede cristiana. À u
so nettu rifiutu, a cundannonu à u suppliziu di a croce. Ma, videndu a calma è a
sirenità di a Santa, li strapponu i seni è i ghjittonu davante à un cantone. È
dopu a crucifissonu. À i pedi di a petra listessu ghjornu cuminciò à scaturisce
una surghjente calda, induv'ella fù custruita una cappella chì sempre oghje si
pò ammirà in Nonza, di a quale Santa Ghjulia hè patrona.

Sicondu a Passio Ghjulia era una ricca è nobile donna di a cità di Cartagine,
chì cascò in ruvina è chì, schiava, fù acquistata da un mercante sirianu
chjamatu Eusebio, chì a fece girà u mondu incun ellu. In un di sti viaghji, a
nave d'Eusebio naufragò annantu à e coste di a Corsica, induv'ellu regnava un
dispotu chì si facia chjamà 'guvernadore', di nome Felice. I naufragati,
addisperati, fecinu sacrifizii à i dei, mentre Ghjulia ricusò chì era di
riligione cristiana. U guvernadore Felice avia puntatu l'ochji annantu à quella
dolce è bella schiava, è cherse à u mercante Eusebio di pudè la acquistà. À a
risposta negativa di u mercante, Felice s'adirò, è una sera, prufitendu d'una
briachina di u mercante sirianu, si fece purtà davante à Ghjulia, prumittendu li
a libertà da a cundizione di schiava s'ella avissi fattu un sacrifiziu à i dei.
Tandu a donna averia rispostu "eiu sò dighjà libera sirvendu Ghjesù Cristu u me
Signore, mentre ùn puderia mai esse lu s'è servissi i vostri iduli pagani." U
guvernadore, siccatu, tentò parechje volte di cunvince la, ma à la fine,
ricivendu l'ennesima risposta negativa, ordinò ch'è, u ghjornu siguente, à a
schiava fussenu strappati i capelli, ch'ella fussi flagellata, è à l'ultimu
ch'ella fussi crucifissata com'è u Diu ch'ella amava. Quella notte, parechji
monachi abitanti di l'isula di Gurgona fubbenu infurmati in sognu di ciò chì
avia da accade à Ghjulia a matina dopu è si culluconu à u risvegliu incù e so
barche per righjunghje u locu di u martiriu. Ghjunti à poche cintunare di metri
da a costa di a Corsica, vissenu a croce chì era inchjudata à e mane è à i pedi
di a povara donna è vissenu ch'è, fissata à a croce, ci stava una carta incù a
storia di u martiriu è u so nome, Ghjulia. Annantu à 'ssa carta, sicondu i
monachi chì ricuperonu u corpu di l'infelice, era scrittu "da mane angeliche".

Ghjuvan' Anghjulu Galletti, dettu "prete Galletti" ci conta in a so Storia
Illustrata di a Corsica, a storia di santa Ghjulia: Mintuveghja e duie virsione,
quella di a tradizione orale corsa, è quella di i monachi di Gurgona.

Si ritene ch'è e reliquie di Santa Ghjulia funu prima custudite à Nonza è dopu
prilevate, in epica alta-medievale, da i monachi benedittini di Gurgona. In u
762, a moglia di Desideriu, l'ultimu rè di i Longubardi, volse ch'è e reliquie
di a santa fussenu purtate da Gurgona in a cità di Brixia, chì hè oghje Brescia,
è in u 763 d.C. papa Paulu I, sicondu parechji, averia dedicatu à a martire una
chjesa. Attualmente, e reliquie di a santa ricunnisciute da a Chjesa si trovanu
in trè lochi : in Nonza, chì pussede duie vertebre è una parte di u craniu, in
Livornu, induve sò cunsirvati un ditu è pochi frammenti ossei è à Brescia, chì
hè in pussessu di a grande parte di i resti custuditi in a chjesa paruchjale di
u paese Prealpino (dedicata à a santa), quartiere à a periferia nordu di a cità.

U libru liturgicu Martirologiu Rumanu minziuneghja à u 22 maghju: "In l'isula di
Corsica, cummemurazione di santa Ghjulia, vergine è martire".

Inoltre, in un dicretu di a Cungregazione di i riti di u 5 aostu di u 1809,
Santa Ghjulia hè stata dichjarata patrona principale di a Corsica. Difatti,
Santa Ghjulia è Santa Divota sò, à i ghjorni d'oghje, e duie patrone principale
di Corsica.



https://co.wikipedia.org/wiki/Sant%27Elena

Sant'Elena hè un'isula vulcanica di 122 km2, situata per mezu à l'oceanu
Atlanticu sudu, à 1930 km di e coste africane è à 3500 km di e coste brasiliane,
per 15° 57' S, 5° 42' W. Face parte amministrativamente di Sant'Elena,
Ascensione è Tristan da Cunha, territoriu d'oltrimare di u Regnu Unitu. L'isula
fubbe scuperta da u navigatore galizianu João da Nova Castella u 21 di maghju di
u 1502 è numinata in l'onore d'Elena, mamma di Custantinu Ia. Da u 1657, diventa
pussessu di a Cumpagnia inglese di l'Indie orientale.

Per u più cunnisciuta cum'è locu d'esiliu di Napuleone da u 1815 à a so morte u
5 di maghju di u 1821, l'isula li deve u so interessu turisticu chì riposa
annantu à l'attraenza di i lochi ch'ellu hà friquintati. In u 1890, u capu zulu
Dinizulu ci fubbe ditenutu, prima chì i Britannichi ci imprighjuneghjinu u
generale Piet Cronje è 6000 Boers durente a Siconda Guerra di i Boers.

Isula furtezza annantu à u passaghju di e nave di a Cumpagnia di l'Indie, perse
u so rollu strategicu à u mumentu di l'apertura di u Canale di Suez.

L'isula fù scuperta da u navigatore galizianu João da Nova u 21 di maghju di u
1502, ghjornu di a festa di santa Elena sient'è l'usu anticu è ortudossu, chì li
vale u so nome.

Qualchì avvinturieru è qualchì schiavu a pupuleghjanu. I vilieri, in u corsu di
e so longhe travirsate, ci facenu arretta per rinnuvà a so pruvisione d'acqua
dolce è di viveri freschi, ciò chì li vale u nome d'" Osteria di l'Oceanu ". In
u 1633, una flotta olandese ne piglia pussidimentu à nome di i Paesi Bassi chì
l'annessanu senza occupà la. A Cumpagnia britannica di l'Indie orientale chì ùn
pussede in i mari australi nissunu puntu di rilasciamentu per e so nave, si ne
impatrunisce in u 1659 è l'acconcia prima di cede la à a Curona in u 1834. I
guvernadori ci sò tandu numinati. Da u 1815 à u 1821, l'isula hè pristata à u
Guvernu britannicu cum'è locu d'esiliu per Napuleone.

Dopu à i Centu Ghjorni, Napuleone fubbe esiliatu è depurtatu da i Britannichi
annantu à Sant'Elena induve ellu sbarcò u 16 d'uttrove di u 1815 à bordu di u
HMS Northumberland 1798 6. A ghjunta di Napuleone caghjunò una crescita di a
pupulazione di l'isula : circa 1500 suldati inglesi (in più di i 800
militareschi di a cumpagnia di l'Indie) è 500 marinari di a fluttiglia di
guerra, è ancu officiali di u guvernu britannicu, accumpagnati da a so famiglia,
senza sminticà a piccula culonia francese chì campava in a vicinanza di
Napuleone. Inoltre, i Britannichi, timendu un sbarcu di marinari francesi per
liberà u prigiunere, rivendiconu l'isula di l'Ascensione - sin'à tandu
disabitata - è ci stabilinu una guarnigione.

Napuleone morse u 5 di maghju di u 1821. U lindumane, u guvernadore di l'isula,
sir Hudson Lowe, sin'à tandu in perpetuu cunflittu incù u so anzianu prigiunere,
vinì in persona à assicurà si di a so morte è dichjarò tandu à a so vicinanza :

À parte si da u 1854, l'imperatore Napuleone III neguziò incù u guvernu
britannicu l'acquistu di Longwood House è di a valle di a Cappella, chì
diventonnu pruprietà francese in u 1858, sottu à u nome di Campu francese di
Sant'Elena è gistite dapoi da a ministeru di l'Affari stranieri. U paviglione di
i Briars, prima dimora di l'imperatore annantu à l'isula, fubbe aghjuntu à u
duminiu in u 1959, quandu a so ultimu pruprietariu ne fece donu à a Francia.

A vegetazione di l'isula cuntava numerose spezie endemiche à u mumentu di a so
scuperta, ma hè statu assai guastata da a prisenza di l'omu. A distruzzione hà
principiatu pocu tempu dopu à a scuperta da i Portughesi in u 1502, incù
l'intruduzione di capre. Ma ùn ci era nissunu animale erbivoru annantu à
l'isula, è a flora ùn era micca adatta à u pasciale. Più tarde, incù u
stabilimentu d'una pupulazione permanente da a Cumpagnia inglese di l'Indie
orientale in u 1659, numerose piante, cum'è Phormium tenax, sò state introdutte,
e quale anu criatu nuvelli paisaghji. Inoltre, l'arburi sò stati assai imprudati
per a custruzzione è a cucina, è a distillazione di l'arrack.

Certe spezie cum'è Acalypha rubrinervis è Nesiota elliptica (olivu di
Sant'Elena) sò avà sparite. Altre spezie, cum'è Pelargonium cotyledonis sò
diventate rare o in via d'estinzione. Una spezia particulare hè entruta in a
Storia: si tratta di u salice chì adumbrava a cappella di Napuleone .

Parechji sottuspezie d'acelli endemichi di l'isula sò sparite dapoi
l'occupazione umana (per via di a caccia, distruzzione di a furesta primaria
subtropicale, spezie predatrice introdutte...) : Rantanu di Sant'Elena
(Aphanocrex podarces), Puppusgia di Sant'Elena (Upupa antaios), Culombula
turchina, Cuccu di Sant'Elena (Nannococcyx psix).

Ùn esiste micca una pupulazione indigena annantu à l'isula. L'abitanti di
l'isula sò Europei discendenti di Britannichi, Africani discendenti di schiavi è
di Chinesi. Tutti l'abitanti parlanu inglese. Ùn ci hè mai statu creolu per avà
è e pupulazione d'origine non britannicu ùn usanu più a lingua di i so antenati.

A pupulazione s'inalza à circa 4200 abitanti in u 2008, inchjudendu i visitadori
(3900 ùn cuntendu ch'è l'autoctoni), chì si scumpartenu per a maiò parte in
l'internu di l'isula, più verdicante. Eppuru, quessa hè in forte calata, apposta
ch'ella hà persu 1000 abitanti dapoi u 1998.

A capitale di l'isula hè Jamestown, chì n'hè dinù a cità principale incù 864
abitanti. Situata annantu à a costa, stendendu si annantu à 1.5 km, ma spruvista
di portu, hè incasciata trà duie muntagne.

'Ssi distritti sò ridutti à dui : Livante è Punente. Quattordici ettari formanu
u Campu francese di Sant'Elena.

L'isula ùn hè accessibile ch'è per battellu, ma ùn pussede micca porti dutati
d'un molu. Una nave britannica u RMS St Helena (RMS per Reale Mail Sirviziu,
l'ultimu battellu pustale britannicu sempre in sirviziu), mezu cargò mezunave
face a lega incù l'Africa di u Sudu. Ci volenu quattordici ghjorni à u cargò
mistu RMS Santu Helena, per percorre l'8000 chilomitri chì spiccanu Cardiff
(Paese di Galles) da Jamestown.

Dopu à assai contruversie, u prugettu d'aeruportu fù abbandunatu per causa di a
crise ecunomica mundiale in u 2009. Eppuru, u nuvellu guvernu britannicu di u
prima ministru David Cameron dicise di ghjunghju 2010 di rilancià u prugettu chì
fù aduttatu di nuvembre 2011. Hè una sucità sudafricana, Basil Read, chì ottense
u cuntrattu di 200 milioni di libri, è l'aeruportu duvia apre in u 2015 (data di
u 200u anniversariu di u ghjunta in esiliu di Napuleone), incù i buli trà
l'isula è l'Africa di u Sudu. Finalmente, l'aeruportu fù inauguratu u 21 di
maghju di u 2016.



https://co.wikipedia.org/wiki/Sammula

A Sambula (o Sammula) (Allium triquetrum) hè un tipu di pianta chì face parte di
a famiglia di e Liliaceae. Hè un fiore di l'area mediterranea, ma hè stata
introdutta per esempiu in Brittania o in Inghilterra. A sàmbula hè alta da 20 à
40 cm. I fiori sò bianchi. Sò longhi 14 à 18 mm. Fiuriscenu d'aprile à ghjugnu.
I fiori sò ermafruditi, avendu à tempu organi maschili è feminili. U bulbu hà un
diamitru sin'à 20mm. E sambule hanu un odore d'aglia. E sambule si scontranu da
0 à 700 metri. Si piacenu piuttostu in i lochi adumbrati è in a terra umida.

A sambula hè cumuna in Corsica. Hè ancu chjamata agliu salvaticu o purriolu. U
nome "agliu salvaticu" si riferisce à l'odore d'aglia di e sambule, è à u fattu
ch'è i picculi bulbi ponu esse manghjate in insalata. Sò raccolti piuttostu à u
principiu di l'estate. E sambule s'usanu dinù in a suppa, è si ni pò ancu fà
frittate. In i tempi, a sambula era vinduta annantu à i marcati (Conrad 1981).

Accade chì a sambula fussi citata in a litteratura è a cultura corsa. Per
esempiu:



https://co.wikipedia.org/wiki/Regnu_di_Gaddura

U Regnu di Gaddura (o Regnu di Gallura) hè unu di i quattru regni suvrani è
indipindenti chì nascìni in Sardegna à u seculu VIII par rimpiazzà un Imperu
rumanu divintatu troppu luntanu (quiddu di Bisanza) è par pruteghja si in
particulari di i razzii arabi.

U Regnu di Gaddura si sviluppeti in a parti norduriintali di a Sardegna, dapoi u
cursu di u fiumu Coghinas insin'à u golfu d'Orosei, accupendu i rigioni di a
Gaddura è di i Barunii (tredici curatorii), oghji incurpurati in i pruvincii di
Olbia è Tempiu è Nuoru. U regnu cunfinaia à punenti incù u Regnu di Logudoru è
d'Arburea è à u sudu incù u Regnu di Cagliari.

U Regnu di Gaddura, com'è d'altrondi l'altri trè Regni era un riamu suvranu
siont'è u principu ghjuridicu Superiorem micca recognoscens, incù un tarritoriu
suddivisu in u 13 Curatorii, i distritti dirighjiti da un curatori è cumpridindu
centri abitati chjamati Cità. U Regnu avia u so parlamentu probbiu, a Curona di
Logu, cumpostu da i rapprisintanti di i Curatorii. Pussidia u so probbiu duminiu
publicu, u Rennu, vutaia i leghji, avia i fruntieri è fabbricaia a so muneta.

U so capu era u Judex ius dicens ("quiddu chì dici a leghji"). U Ghjudici tinia
a so auturità non solu da l'eredità ma dinò da u ricunniscimentu di u so
Imperium da a Curona di Logu.

À u IXu seculu, l'arabi è i berberi ani fattu una pulitica aggrissiva
d'espansioni è di pirataria in u Mari Tarraniu chì finì incù a cunquista di a
Cicilia in u 827 par taddà a Sardegna da u guvernu cintrali di l'Imperu
bizantinu. In l'assenza di struzzioni i rispunsevuli pruvinciali Bizantini
sardi, chjamati ghjudici, ani cuminciatu à guvirnà di manera autunoma.

A so capitala era situata à Civita, ricustruita annantu à i ruvini di l'antica
cità rumana d'Olbia, di a quali u nomu apparisci par a prima volta in u 1113.

U Regnu di Gaddura hè unitu à quiddu di u Logudoro in u 1238 eppo ridiventa
indipindenti in u 1257 incù Chiano Visconti di Pisa. À u principiu di u XIVu
seculu a famidda Doria di Genuva si ni rendi maestra. I Visconti di Milanu
pruclamani i dritti ch'iddi pratendini tena in qualità d'eredi di Giovanna
Visconti l'ultima "Ghjudici ereditariu" ma i devini ceda à u riamu d'Aragona in
u 1447.



https://co.wikipedia.org/wiki/Purtichju

Purtichju hè una zona balneare chì si trova sopra a Rive sud in u golfu
d'Aiacciu. Simu à 17 km da Aiacciu. Face parte di a cumuna di Grossetu Prugna
(paese di muntagna à l'incrociu di u stradone di Bonifaziu. U codice postale he
20166. Pudemu cuntà circa 2 152 abitanti dentru a cumuna, sicondu i dati di
INSEE. Purtichju accoglie assai turisti d'estate. Ci sò parechji spittaculi è
attività durente l'annu cum'è u circu, e feste d'estate, u Karting. Ci sò altri
assai risturanti propriu pè i turisti. Ogni annu u 14 di lugliu è u 15 agostu ci
hè u focu d'artifiziu.

Pè andà in Aiacciu si pò piglià a vittrua o u batellu, i mezi di traportu sò
assai scarsi, ma u paisaghju offre parechje bellissime cose da vede
assolutamente. E piaghje di a costa sò assai belle, cum'è a piaghja di "Mare è
sole" di "u Ruppione", Purtigliolu è tante altre. Pudemu truvà dinù una natura
splendida. Cullendu versu e cime avemu una vista annantu àu u golfu Aiaccinu
sanu è ancu da l'altra parte in u golfu di Valincu. Ci hè vicinissima
àl'agglumerazione a torra di Capitellu (torra custruita da i Genuvesi).



https://co.wikipedia.org/wiki/Prublemu_di_Molyneux

U prublemu di Molyneux hè una sperienza di pinsamentu assuciata à a filusufia
empirica, chì hè stata discritta da u scentificu è puliticanti irlandesu William
Molyneux in risposta à à un strattu di l'An Essay Concerning Human Understanding
di John Locke publicatu in francesu à u principiu di l'annu 1688. Espostu in una
lettara inviata à u filosofu inglesu u 7 lugliu di listessu annu, 'ssu prublemu
poni a quistioni di sapè s'è una parsona ceca dipoi a so nascita chì t'avaria
ritruvata a vista di colpu, pudaria distingua nienti cà fighjulendu li, dui
ogetti ch'edda ricunniscia innanzi tucchendu li par via di i so formi
diffarenti: u prima essendu cubicu è quissu altru sfericu.

Malgradu u fattu chì i dui currispundanti cuncluditini ch'è l'exi-cecu ùn
pudaria micca distingua u cubu da a sferula ch'eddu avia tuccata innanzi
quand'eddu era cecu, u prublemu hà fattu nascia un impurtantu dibattimentu chì
hà cuncirnatu frà altri George Berkeley, Gottfried Wilhelm von Leibniz,
Voltaire, Denis Diderot è ancu parechji grandi pinsadori europei di l'ebbica.
'Ssu prublemu ùn n'hà micca cissatu d'intarissà dopu à a prima sperimintazioni
effettiva rializata in veru da u chirurgu è anatumistu William Cheselden annantu
à una parsona uparata da a cataratta in 1728. A quistioni hè ancu avà l'ogettu
d'invistigazioni, nienti cà par a storia di a filusufia, u prublemu di Molyneux
essendu u più chì hà suscitatu riflissioni ind'è i filosofi di a parcizzioni.



https://co.wikipedia.org/wiki/Procusti

In a mitulugia greca classica Procusti (o Procuste) (da u tarmini grecu
Προκρούστης, Prokroustês, chì significheghja "u stiradori"; Procrustes in
latinu) hè u sopranomu di un briganti grecu di nomu Damasti (o ancu Polipèmoni)
chì, impustatu annantu à u monti Coridaddu, in l'Attica, longu a via sacra trà
Eleusi è Atena, agrissava i viandanti è i straziava battendu li incù un marteddu
annantu à un'alcudina à forma di lettu scavata in a roccia o metallica. I
disgraziati erani infatti stirati à forza s'eddi erani troppi corti, o amputati
in casu mai ch'eddi dipassavani da u lettu. Ulteriori intarpritazioni di u mitu
(chì divintarani preduminanti) affirmavani inveci chì Damasti pussidissi dui
letti, unu moltu cortu è unu moltu longu: turmintava è uccidia i viandanti
stirendu quiddi di bassa statura annantu à u lettu longu è amputendu i membra di
quiddi d'alta statura avanzanti da u lettu cortu. Damasti fù scunfittu è uccisu
da Teseiu chì u scuntrò mentri ch'eddu si ricava da Atena à Trezeni; u custrinsi
à listessu suppliziu ch'eddu impunia à i so vittimi. Incù a locuzioni "lettu di
Procusti" o "lettu di Damasti", dirivata da stu mitu, s'indicheghja u tentativu
di riducia i personi à un solu mudeddu, un solu modu di pinsà è di agiscia, o
più genericamenti una situazioni difficiuli è intullarabili o una cundizioni di
spiritu turmintosa.



https://co.wikipedia.org/wiki/Peppu_Flori

Ghjuvan Ghjiseppu Flori (Galeria, 1 ghjinnaghju di u 1899 - Aiacciu, 28 aostu di
u 1972) hè statu unu scrittore è pueta corsu. Hè statu dinù funziunariu
culoniale francese in Africa.

I nomi di i dui pueti Peppu Flori è Don Ghjiseppu Giansily dettu Pampasgiolu di
l'Acquale sò à spessu assuciati chì sò tremindui cuetanei, pueti di prima trinca
è originarii di listessu paese, quellu di Lozzi.

Ghjuvan Ghjiseppu Flori dettu Peppu Flori, hè di una famiglia di pastori
niulinchi, originaria di u paese di Lozzi. Ci avia una casa ch'ellu tinia da a
so famiglia.

Peppu Flori hà cullaburatu à numerosu ghjurnali, in lingua corsu o francese : U
Muntese, Paese Corsu, Monte Cintu, Le Petit Bastiais, Nice-Matin. Hà ancu
cullaburatu à l'ORTF, è hè statu membru di a SACEM in u 1980.

A casa di u pueta chì daretu ci si trova un'appicciu di a merria di Galeria, hè
appiccicata à a chjesa Santa Lucia. Dumineghja u campusantu ind'ellu ci riposa
dinù dapoi u 1977, Don Ghjaseppu Giansily dettu Pampasgiolu di l'Acquale.



https://co.wikipedia.org/wiki/Pater_Noster

U Patre nostru (o Patri nostru) hè a preghera cumuna à ogni cristianu. E parole
sò di a bocca di Gesù Cristu, cusì si leghje in u Vangelu di San'Matteu (6.9.13)
è ancu in quellu di San'Luca (11.2.4). Hè a preghera a piu cunnisciuta di a
riligione cristiana.

Inseme, e parulle "Patre Nostru" designanu Diu, u Patre (cumu ancu in a
tradizione ebrea). Mostra ancu ch'ellu ci hè una relazione di prossimità fra Diu
è quellu chi prega, cum'è frà un babbu è u so zitellu.

Dopu l'apertura (Patre Nostru), a preghera principia di listessa manera ch'è u
Kaddish, sanctificandu u nome di Diu. In u ghjudaisimu, u nome di Diu hè assai
importante, è centrale. Ùn hè micca solu una ticchetta chì permette d'identificà
à Diu, ma rifletta a so vera natura, profunda è plurale. «Ch'ellu sia
santificatu» hè una frasa passiva, dunque ùn hè micca quellu chì ora chì
santifica u nome di Diu, o almenu, ùn hè micca solu ellu, ma l'umanità entera.

Quessa dumanda più parsunala rompa a similarità cù u Kaddish. U primu pinseru
ghjè materiale : quellu di u pane. Ma in a tradizione cristiana, u pane ùn hè
micca solu qualcosa di materiale. Hè ancu un simbulu spirituale, cume in u
rituale di a communione.

U sensu di a parulla greca tradutta in corsu cume in a maioranza di l'astre
lingue, ἐπιούσιος (epiusios), hè scura. Ghjè quasi un hapax legomenon (parulla
impiegata solu una volta in a lingua scritta, in un cuntestu particulare bè
precisu).

A parulla «debitu» hè una traduzzione di una parulla aramaicu vulendu ancu dì
«peccatu». A scelta di a parulla «debitu» pè a traduzzione, in piazza di
«peccatu», pò mostrà una certa concezzione di u peccatu cume occasione mancata
di fà u bè.

«Cum'è no i rimettimu à i nostri debitori» mostra l'importanza di u perdonu in a
religione cristiana. Ci vole à perdunà ancu à i so nemichi.

In u testu grecu, a parulla «male» pudià esse neutra (è vole dì u male in u
sensu generale) o maschile (è designà «quellu chì hè male», dunque Satanassu).
Pè Ghjuvanni Calvin, difatti, ùn ci sarianu tante sfarenze trà i dui.



https://co.wikipedia.org/wiki/Pappusgia

A puppusgiula (o a puppusgia) (Upupa epops) hè un aceddu chì faci parti di a
famiglia di l'Upupidae. A puppùsgiula hè longa 25-29 cm, incù un'apartura alaria
di 44-48 cm. L'impiumatura hè carrataristica, bruna moltu chjara in a parti
subrana è incù una striscia orizuntali biancu-nera in a parti suttana. U capu hè
pruvistu di un ciuffu erettili di piumi, u bizzicu essendu abbastanza longu (5-6
cm) è appena incurvatu in ghjò. I patti sò corti ma forti. A puppusgiula pesa
60-80 g. Pò campà insin'à 11 anni. Da marzu à ghjugnu, a femina pone a cova, 5-7
ova biancu-virdicci, par circa 16 ghjorna, in un ciottulu. Dopu 3 o 4 sittimani,
i piulacona chettani u nidu. Ci poni ancu essa dui cuvati l'annu. Ci hè pocu
dismurfisimu sissuali ind'è a puppusgiula è u masciu è a femina sò guasi
listessi.

A puppusgiula si nutrisci di larvi d'invertebrati, d'insetti maiori, di
mignoculi, di molluschi, o di ragni.

A puppusgiula hè prisenti in Corsica. Hè ancu chjamata in corsu: a puppusgia, a
pappusgia. U s o nomu veni da u so gridu: "Pupupù, pupù". Hè un aceddu cumunu,
ma ghjugniticciu. A puppusgiula affacca in Corsica à parta da u mesi di marzu,
ma à spessu, i puppusgiuli ghjugnini in Corsica in i trè primi sittimani
d'Aprili. Accadi dinò calchì volta chì a puppusgiula passessi l'annata sana in
l'isula, ma hè raru. A puppusgiula stà un pocu dignalocu in Corsica, da u
litturali insin'à un'altezza di 1000 metri. Si scontra più suventi accantu à u
litturali è priferisci a machja bassa, i prata è s'infatta ancu vicinu à i paesi
è i paisoli. Difatti, a puppusgiula si vedi più pocu in a machja alta è spessa.



https://co.wikipedia.org/wiki/Pandion_haliaetus

L' Alpana (Pandion haliaetus) hè un acellu chì face parte di a famiglia di l'
Accipitridae. Hè l'unica spezia chì face parte di u generu Pandion. Si stima chì
ci hè circa 6000 copii d'alpane in Europa.

L'alpana hè alta 50-60 cm. Hè più maiore ch'è u buzaiu. Pò campà sin'à 32 anni.
A so apertura alare varighja da 1,45 m à 1,65 m. Pesa da 1 à 2 kilò. E so nare
si ponu chjude, ciò chì permette à l'alpana si stà mori sottu à l'acqua per
piscà. I diti sò putenti è e sgrinfie sò longhe. U sopra di l'alpana hè
niricciu, invece u sottu hè biancu. 'Ssu cuntrastu hè caratteristicu di 'ssu
acellu. L'alpana face ogni annu, da mezu aprile à u principiu di maghju, una
cuvata di trè ovi, in generale. L'ovu hè cuvatu da 35 à 40 ghjorni. U piulacone
stà in i nidu da 8 à 10 simane.

Per u più, l'alpana si nutrisce di pesci, ma accade ch'ella manghjessi ranochje,
accillucci di mare o d'acqua, o picculi mammiferi, cum'è a bellula.

U nidu di l'alpana hè fattu di branche. Hè custruitu annantu à qualchì pinzu,
qualchì arburu maiore o qualchì scogliu. Accade andu, ma raramente, ch'ellu
fussi custruitu in terra, quandu ùn ci hè micca predatori.

L'alpana hè cumuna in Asia, in Africa, in America Centrale è in Nord'America, è
in Europa. A maiò parte di l'alpane d'Europa passa l'inguernata in Africa è
ghjunghje dopu in Europa, à l'eccezzione di l'alpane di u Mediterraniu è
nutamente di l'alpane chì sò arrighjunate in Corsica. L'alapna ùn teme micca di
travirsà i grandi diserti.

L'alpana hè prisente in Corsica. Hè ancu chjamata l'alpaghja. Dipoi sempre, ci
hè statu dui tipi di pupulazione d'alpane in Corsica (Thibault 1983). Prima, une
pupulazione arrighjunata, cullucata sopratuttu annantu à a facciata marittima
uccidentale di l'isula. Sicondu, una pupulazione d'alpane ghjunghjitticce,
ghjunta in migrazione, d'aprile à sittembre è chì pò passà l'inguernu annantu à
i stagni di Corsica. Ùn firmava più ch'è quattru coppii arrighjunati versu 1970
in a riserva di Scandula. Ma sicondu e testimunianze, l'alpane arrighjunate in
Corsica stavanu dinù, innanzi, in u Capicorsu è in u sudestu di l'isula. Da 1977
à 1980, ci era 6 à 10 coppii in Corsica, posti annantu à 90 kilomitri di coste.
In 1981, ci eranu 20 coppi è l'alpana s'era arrighjunata dinù in u so rughjone
anticu di u Capicorsu. Ma ci n'hè avà circa 40, a maiò parte essendu in a
Riserva Naturale di Scandola.



https://co.wikipedia.org/wiki/Orlando_Furioso

L' Orlandu furiosu hè un puema cavaddarescu di Ludovico Ariosto pubblicatu in a
so edizioni difinitiva in u 1532. U puema, cumpostu da 46 canti in uttavi
(38.736 versi in tutali), ghjira intornu à u parsunaghju d'Orlandu, à u quali hè
didicatu u titulu, è à numarosi altri parsunaghji. L'opara, ripigliendu a
tradizioni di u ciclu carulingiu è in parti di u ciclu britonu, si poni com'è à
cuntinuazioni di l'incumpiitu Orlandu innamuratu di Matteu Maria Boiardo.
Carattaristica fundamintali di l'opara hè u cuntinuu intrecciu di i vicendi di i
parechji parsunaghji chì vani à custituiscia multiplici fili narrativi (sicondu
a tecnica di l'intricciatura, eredità di u rumanzu mediivali), tutti
armunicamenti tissuti insemu. A trama hè cunvinziunalamenti riassunta intornu à
trè vicendi principali, emblemi ancu di a soprappusizioni in u puema di parechji
genari litterarii: in prima a linia epica di a guerra trà musulmani è cristiani
chì faci da sfondu à l'intreia narrazioni è si cuncludi incù a vittoria
cristiana in seguitu à u scontru trà l'eroi avvirsarii. A vicenda amurosa
s'incentra inveci annantu à a biddissima Angelica, in fuga da numarosi
spasimanti, trà i quali u paladinu Orlandu, di u quali fù dapoi i primi uttavi
priannunciata a pazzia, purtendu à l'estremu a diminsioni di u cavalieri
cristianu di a Chanson di gesti vutatu à a fedi. L'inchiesti di i varii
cavalieri par cunquistà Angelica si rivelani tutti vani, da u mumentu chì (prima
di escia difinitivamenti da u puema in u XXIXu cantu, par ghjunta à testa inghjò
nantu à a rena) a donna spusarà u musulmanu Midoru incausendu l'ira è a
cunsiguenti pazzia d'Orlandu è di l'altri cavalieri. U terzu mutivu, quiddu
encumiasticu o cilibrativu (annantu à u quali parsistini eppuri à l'internu di u
puema una seria d'ombri), cunsisti in i peripezii chì portani à a rialisazioni
di l'amori trà Rugeru, cavalieri paganu eredi di u troianu Ettori, è Bradamanti,
guerriera cristiana, chì riisciarani à cunghjunghja si solu dopu à a cunvirsioni
di Rugeru à u tarmini di a guerra: da st' unioni discindarà infatti a Casa
d'Esti.

I vicendi di Orlandu è di i paladini di Carlu Magnu erani dighjà moltu noti à a
corti estensi di Ferrara grazia à l'Orlandu innamuratu di Matteu Maria Boiardo
quandu l'intillettuali curtigianu Ariostu cumencia à scriva u novu rumanzu
intornu à u 1505. U puema, puri essendu cuncipitu com'è una cuntinuazioni di
l'Orlandu Innamuratu di Boiardo, ùn fù mai riduttu à veru è probbiu seguitu di u
puema buiardescu: dimustrazioni di quista mancanza di cumplittezza hè u fattu
chì, com'è ghjustamenti faci nutà annantu à u "finali epicu" Albertu Casadei,
Ariostu ùn purtò à tarmini tutti i nuclei narrativi aparti da Boiardo. Ancu a
scelta di Angelica com'è puntu di partenza di u Furiosu ùn era in quistu sensu
evidenti: Boiardo avia finitu par privilighjà l' "armi" à l' "amori" è, in u
prugrissivu snudamentu di i vicendi epichi, avia finitu par trascurà Angelica
par gran' parti di u sicondu libru è par i novi canti di u terzu. À a libartà
d'Ariostu in a rilazioni incù a so fonti principali currispondi ancu l'apartura
di un puema chì ùn si chjudi mai cumplittamenti: u dueddu finali trà Rugeru è
Rudumonti, indubbiu innalzamentu epicu di a vicenda, lascia ancu in u littori
un'imprissioni di incumplittezza è di insuddisfazioni chì hè stata ben
evidinziata da L. Caretti. Cumpiitezza mancata di u quali sò rapprisintazioni
fideli ancu a prufonda ambiguità di l'autori, a pirenna uscillazioni trà l'
"armi" è l' "amori" (trà l'epos è u rumanzu) è a diminsioni incumpletta di i
cavalieri nantu à a scena di a quali hè imaghjina emblimatica a prisintazioni in
u prima cantu: di Orlandu fù innanzi tuttu evucata a pazzia; Rinaldu intrarà in
scena suvitendu à pedi u so cavaddu; Ferraù impignatu à ripiscà un elmu smarritu
in l'acqua; Sacripanti rimpiinghjendu a virghjinità di Angelica è difiniscendu u
so amori com'è un insemu di pulsioni primatistichi è matirialistichi, scunfittu
immediatamenti à u passaghju un cavalieri senza idantità. Dapoi a
quadripartizioni iniziali (i donni/i cavalieri/l'armi/l'amori) a trama si
sviluppa evuchendu un tempu miticu rimpientu da l'autori annantu à u quali
sfondu si prughjetta a guerra trà pagani è cristiani. Quadripartizioni chì hè
ancu dinuncia di appartinenza à un sistema di litteratura, è fusioni di i cicli
epichi ("l' armi") mediivali è di a diminsioni amurosa di i rumanzi, in sta
fideli ripresa di u matiriali buiardescu. A materia cavaddaresca, i loca è i
parsunaghji principali sò listessi, ma l'elaburazioni di tutti l'elementi
rispondi à una ricerca litteraria moltu più prufonda. I parsunaghji acquistani
una diminsioni psiculogica putenti, u racontu diventa un insemu urganicu di
vicendi intricciati in un'architittura di grandiosa cumplissità, un cuntinuu
tentativu d'abbraccià l'infinità mutevuli di i parcorsi di i parsunaghji. U
Furiosu si prisenta cusì com'è opara simbulu di un sistema, quiddu curtigianu è
rinascimintali, probbiu à u mumentu di a so crisi: u sguardu à daretu è u tonu
nustalgicu di l'incipit rivela (parallilamenti à u Curtigianu di Castiglioni)
dighjà un rimpientu par una civiltà à u tramontu, divastata da l'incursioni
stranieri è currotta da a seti di dinaru è da l'avidità. Piinamenti insirita in
u dibattitu culturali di l'ebbica, l'opara ariustesca acquista ufficialamenti u
scettru di u prima puema in una lingua chì pò cunsidarà si "taliana", probbiu à
seguitu di a rivisioni di u Bembo, chì in u 1525 - ùn à casu trà i dui ultimi
edizioni di u Furiosu - avia pruduttu i Prosi di a lingua vulgari.

S'aghjunghji dinò a diminsioni di un'opara litteraria pinsata è curata par a
pubblicazioni à stampa, volta cusì à a diffusioni versu un pubblicu più vastu:
in quistu sensu, è in molti altri dinò, si pò parlà di a prima grandi opara di
litteratura muderna in a cultura uccidintali.



https://co.wikipedia.org/wiki/Ophrys_sphegodes_atrata

L' Ufridi neru (o Ofride neru) (Ophrys incubacea) hè un fiori chì faci parti di
a famiglia di l'orchidaceae. L' Ufridi neru fiurisci d'aprili o di maghju. Hè
prisenti in i paesi di l'area euru-mediterrania, è u so ariali si stendi da u
Portugallu sin'à l'Albania. Hè prisenti in Corsica, in Sicilia è in Sardegna.
L'ufridi neru si trova in i prata, in arba, sin'à 1000 metri. 'Ssu fiori hè
cunsidaratu com'è raru à u liveddu europeu.

L'ufridi neru hè altu 20-50 cm. U picciolu hè drittu. U culori di i sepali hè
verdi chjaru. U fiori si cumponi di trè sepali, di petali è di un labeddu. I
sepali sò verdi è i petali sò verdi-giaddicci o ancu bruni. U labeddu hè brunu
scuru. Hè abbastanza largu, viddutosu o ancu pilosu. U labeddu hà ancu una tacca
carattaristica grisgiu-turchiniccia, chì hà a forma di un'acca.

L'ufridi neru hè prisenti in Corsica. Hè un fiori cumunu da u liveddu di u mari
insin'à 1000 metri. Si trova à spessu in i prata o in a machja. Fiurisci
d'aprili. Accadi di i volti ch'eddu ci fussi una culonia impurtanta d'ufridi
neri.



https://co.wikipedia.org/wiki/Ophrys_incubacea

L' Ufridi neru (o Ofride neru) (Ophrys incubacea) hè un fiori chì faci parti di
a famiglia di l'orchidaceae. L' Ufridi neru fiurisci d'aprili o di maghju. Hè
prisenti in i paesi di l'area euru-mediterrania, è u so ariali si stendi da u
Portugallu sin'à l'Albania. Hè prisenti in Corsica, in Sicilia è in Sardegna.
L'ufridi neru si trova in i prata, in arba, sin'à 1000 metri. 'Ssu fiori hè
cunsidaratu com'è raru à u liveddu europeu.

L'ufridi neru hè altu 20-50 cm. U picciolu hè drittu. U culori di i sepali hè
verdi chjaru. U fiori si cumponi di trè sepali, di petali è di un labeddu. I
sepali sò verdi è i petali sò verdi-giaddicci o ancu bruni. U labeddu hè brunu
scuru. Hè abbastanza largu, viddutosu o ancu pilosu. U labeddu hà ancu una tacca
carattaristica grisgiu-turchiniccia, chì hà a forma di un'acca.

L'ufridi neru hè prisenti in Corsica. Hè un fiori cumunu da u liveddu di u mari
insin'à 1000 metri. Si trova à spessu in i prata o in a machja. Fiurisci
d'aprili. Accadi di i volti ch'eddu ci fussi una culonia impurtanta d'ufridi
neri.



https://co.wikipedia.org/wiki/Ophrys_atrata

L' Ufridi neru (o Ofride neru) (Ophrys incubacea) hè un fiori chì faci parti di
a famiglia di l'orchidaceae. L' Ufridi neru fiurisci d'aprili o di maghju. Hè
prisenti in i paesi di l'area euru-mediterrania, è u so ariali si stendi da u
Portugallu sin'à l'Albania. Hè prisenti in Corsica, in Sicilia è in Sardegna.
L'ufridi neru si trova in i prata, in arba, sin'à 1000 metri. 'Ssu fiori hè
cunsidaratu com'è raru à u liveddu europeu.

L'ufridi neru hè altu 20-50 cm. U picciolu hè drittu. U culori di i sepali hè
verdi chjaru. U fiori si cumponi di trè sepali, di petali è di un labeddu. I
sepali sò verdi è i petali sò verdi-giaddicci o ancu bruni. U labeddu hè brunu
scuru. Hè abbastanza largu, viddutosu o ancu pilosu. U labeddu hà ancu una tacca
carattaristica grisgiu-turchiniccia, chì hà a forma di un'acca.

L'ufridi neru hè prisenti in Corsica. Hè un fiori cumunu da u liveddu di u mari
insin'à 1000 metri. Si trova à spessu in i prata o in a machja. Fiurisci
d'aprili. Accadi di i volti ch'eddu ci fussi una culonia impurtanta d'ufridi
neri.



https://co.wikipedia.org/wiki/Oceanu_Indianu

L'uceanu Indianu (o Oceanu Indianu) hè un uceanu di a Terra. In particulari, sii
par superficia terrestra ch'è par vulumu, trà i cinqui uceani di a Terra, hè u
terzu. L'impurtanza di l'uceanu Indianu com'è strada di transitu trà Asia è
Africa l'hà resu sediu di numarosi cunflitti, à causa di a so grandezza,
nisciuna nazioni unica l'hà duminatu finu à l'iniziu di u XVIII seculu, quandu a
Gran Britagna riiscì à cuntrullà a forza parti di i terri chì u circondani. A so
impurtanza strategica hè maiori, cunsidarendu u valori ecunomicu di i so
minirali è di a vita marina.

L'uceanu Indianu accupa circa u 20% di a superficia terrestra cuparta da
l'uceani è u so vulumu hè stimatu in 292 131 000 km³. Hè situatu cumplittamenti
in l'emisferu uriintali ed hè dilimitatu à nordu da l'Asia miridiunali, à
nordu-punenti da a Penisula arabica, à punenti da l'Africa, à sudu-punenti da
l'uceanu Atlanticu, à nordu-livanti da l'Inducina, à livanti da l'Arcipelagu
Malesu è da l'Australia, à sudu-livanti da l'Uceanu Pacificu, à sudu da l'uceanu
Antarticu, s'eddu si cunsidareghja esistenti, fora di l'Antartidi. Cumprendi i
siguenti mari: Mari Rossu, Golfu Persicu, Mari Arabicu, Golfu di u Bengala, Mari
di l'Andamani, Golfu d'Aden, Golfu d'Oman, Canali di u Mozambicu, Strettu di
Malacca. Molti isuli pontani i 66 526 km di costi di l'uceanu Indianu è parechji
frà eddi sò stati indipindenti: Madagascar (a quarta più isula grandi di u
mondu), i Comori, i Seychelles, i Maldivi, Mauritius è u Sri Lanka. L'Indonesia
si trova à a so cunfina incù u Pacificu, ma apparteni à quist'ultimu.

I placchi crustali africana, indiana è antartica cunverghjini in l'Uceanu
Indianu. I so linii di ghjuntura sò marcati da i trè dursali uceanichi chjamati
dursali indianu-suduccidintali, dursali indianu-suduriintali è dursali
mediu-indiana chì formani una Y invirtita, incù u gambu chì s'urighjineghja da a
piattaforma cuntinintali à u largu di Mumbai, in India. I trè bacini uriintali,
uccidintali è miridiunali chì sò furmati in stu modu sò divisi ultiriuramenti da
dursali più chjughi. I piattaformi cuntinintali sò stretti, incù una larghezza
media di soli 200 km; l'eccezzioni hè a costa punenti di l'Australia, a quali
piattaforma si stendi par più di 1 000 km. A prufundità media di l'uceanu hè di
3 890 m. U so puntu più bassu, a Fossa di Giava, righjunghji i 7 450 m, à nordu
di a latitudina 50° sudu, l'86% di u bacinu principali hè cupartu da sidimenti
pilagichi. U rimanenti 14% hè cupartu da sidimenti tarrigeni, custituiti
principalamenti da i dui enormi cunoidi turbiditichi di l'Indu, à punenti, è di
u Gange-Brahmaputra, à livanti di u subcuntinenti indianu. I latitudini più à
sudu sò duminati da sidimenti uriginati da i ghjacciali di l'Antartidi.

U clima à nordu di l'equatori hè influinzatu da un sistemu di venti mussonichi.
Forti venti da nordestu soffiani da uttrovi à aprili. Da maghju à uttrovi
privalini venti da sudu-punenti. In u Mari Arabicu, i viulenti mussoni portani
piova à u subcuntinenti indianu. In l'emisferu sudu i venti sò generalamenti più
calmi, ma i timpesti istivi in i cuntorra di Mauritius poni essa forti. Quandu i
venti mussonichi cambiani, à volti si formani cicloni chì culpiscini i costi di
u Mari Arabicu è di a Golfu di u Bengala.

Trà i pochi grandi fiuma chì sboccani in l'Uceanu Indianu ci sò u Zambesi, u
Shatt à u-'Arab, l'Indu, u Gange, u Brahmaputra è l'Irrawaddy. I currenti
uceanichi sò cuntrullati principalamenti da i mussoni. Dui grandi currenti
circulari, unu in l'emisferu nordu circulanti in sensu urariu, è unu in
l'emisferu sudu circulanti in sensu antiurariu, dumineghjani u flussu. Duranti a
mussona d'inguernu, parò, i currenti di u nordu sò ruvisciati. I currenti
prufondi sò cuntrullati principalamenti da i flussi in intrata da l'Atlanticu,
da u Mari Rossu, è da i currenti antartichi, à nordu di a latitudina 20° sudu a
tampiratura supirficiali minima hè di 22 °C, chì codda finu à 28 °C versu
l'estu. Sottu i 40° di latitudina sudu, i tampiraturi calani prestu. A salinità
di l'acqua supirficiali varieghja da 32 à 37 parti par milla, incù i valori più
alti chì si trovani in u Mari Arabicu è in una cintura trà l'Africa miridiunali
è l'Australia. Sottu i 65° di latitudina sudu, si poni truvà ghjacci sottu forma
di pack è iceberg duranti tuttu l'annu. U limitu di l' iceberg hè a latitudina
45° sudu.

L'alta tampiratura di l'uceanu Indianu teni bassa a pruduzzioni di fiturubu,
eccittuatu ch'è in i zoni più à nordu è in calchì altru puntu isulatu. Essendu u
rubu a basa di a catena alimintari marina, a so scarsità impidisci à a vita
uceanica di pruspirà. A pesca hè limitata à liveddi di sussistenza, ma flotti di
a Russia, di u Giapponu, di a Corea di u Sudu è di Taiwan battini quantunqua
l'uceanu. A funzioni principali di l'Uceanu hè stata quidda di uspità stradi
cummirciali. L'auropei, siguendu i stradi di l'antichi espluratori, travirsavani
i so acqui par righjunghja l'Urienti, è purtavani à daretu seta, tè è spezii.
Grosse riservi d'idrucarburi sò stati individuati è istratti à u largu di
l'Arabia Saudita, Iranu, India, è Australia uccidintali. Circa u 40% di a
pruduzzioni mundiali di pitroliu offshore pruveni da l'Uceanu Indianu. Spiaghji
rinosi ricchi di minirali pisanti è ghjacimenti offshore sò attivamenti
sfruttati da i paesi custieri, in particulari India, Sudafrica, Indonesia, Sri
Lanka è Thailandia. L'uceanu Indianu uspiteghja inoltri i stradi maiori par u
trasportu di pitroliu, da l'Asia suduriintali versu i nazioni uccidintali. U
pitroliu hè u minirali più significativu, è hè istrattu principalamenti à u
largu di l'Arabia Saudita, di l'Iran, di l'India, è di l'Australia uccidintali.
Da l'uceanu Indianu pruveni u 40% di a pruduzzioni marina di pitroliu. A rena di
i spiaghji hè ricca di minirali pisanti, è dipositi marini sò attivamenti
sfruttati da l'India, da a Sudafrica, da l'Indonesia, da u Sri Lanka è da a
Thailandia.

Numarosi spezii marini in priculu viviani in l'uceanu Indianu, trà i quali i
dugonghi, i cuparchjati è i baleni. U Mari Arabicu, u Golfu Persicu è u Mari
Rossu suffrini d'un inguinamentu da risidui pitruliferi.

Vicinu à l'uceanu Indianu si sò sviluppati i più antichi civiltà cunnisciuti, in
i vaddi di u Nilu, di u Tigri è di l'Eufrate, in a vaddi di l'Indu è in l'Asia
suduriintali. Duranti a prima dinastia di l'Egittu (circa 3000 a.C.), una
spidizioni fù mandata à Punt, chì sicondu ciò chì si pensa facia parti di a
Sumalia oghjinca. I navi purtoni à daretu oru è schiavi. Grechi è Fenici
friquintoni u Mari Rossu à parta da u VII seculu a.C. à u soldu di l'Egiziani, è
prubabilamenti supiretini u strettu di Bāb el-Mandeb, righjunghjendu l'attuali
Sumalia. I Grechi chjamavani l'uceanu Indianu mari Eritreu. I Rumani
cummirciavani incù i porti di l'uceanu: l'anonimu autori di u periplu di u Mari
Eritreu discrivi porti, ropa è stradi longu i costi di l'Africa è di l'India
intornu à a mità di u I seculu d.C. Prubabilamenti duranti u I millenniu d.C.,
gruppi di parsoni parlendu lingui austrunisiani, simili à u malesu, travirsetini
l'uceanu Indianu è si stalletini in Madagascar. Marcu Polu (circa 1254-1324)
feci ritornu da l'Estremu Urienti passendu à traversu u Strettu di Malacca. I
spidizioni chinesi righjunsini l'Africa in u XV seculu, ma i cummircianti arabi
duminavani i stradi di l'uceanu Indianu prima ch'è Vascu da Gama duppiessi u
Capu di Bona Spiranza in u 1497 è ghjunghjissi à l'India, essendu u prima
auropeu à suvità sta strada. Dopu st'impresa, u Portugallu circò di duminà a
rigioni, ma duviti ceda à l'ulandesi à l'iniziu di u XVII seculu. Centu anni
dopu, sii a Francia ch'hè l'Inghilterra circoni di assicurà si u cuntrollu di
l'uceanu, ma solu l'inglesi ci riiscini. L'apartura di u Canali di Suez in u
1869 ravvivò l'intaressi auropeu par l'Urienti, ma nisciuna nazioni riiscì à
duminà l'altri in u cummerciu. Dopu à a siconda guerra mundiali, a Gran'
Britagna s'hè arritirata da l'uceanu Indianu, ma hè stata solu parzialamenti
rimpiazzata da l'India, da l'Unioni Suvietica è da i Stati Uniti. St' ultimi dui
putenzi ani pruvatu à duminà l'uceanu stabiliscendu basi navali, ma i nazioni
chì u circondani ani circatu di fà ni una "zona di paci" par pudè usà i stradi
cummirciali senza priculu.

Calcutta (India), Chennai (Madras; India), Colombo (Sri Lanka), Durban
(Sudafrica), Giacarta (Indonesia), Fremantle (Australia), Mumbai (Bombay;
India), Richards Bay (Sudafrica).



https://co.wikipedia.org/wiki/Nibulosa_%C3%A0_emissioni

Una nibulosa à emissioni (o nebulosa à emissione) hè un nivulu intarstiddari di
gasu iunizatu chì emetti luci di parichji culori. L'urighjina più cumunu di
l'iunisazioni sò fotoni à alta energia emessi da una stedda calda vicina. S'è a
stedda hè una ghjovana stedda massiccia, tipu O o B, a nibulosa hè chjamata
rigioni H II. S'idda hè prudutta da una stedda sfraiata in una nannara bianca, a
nibulosa hè chjamata nibulosa planitaria.

Di solitu, una ghjovana stedda iunizighja parti di u stessu nivulu da u quali
idda hè nata. Solu i grandi è caldi steddi poni rilascià a quantità d'energia
richiesta par iunizà una parti significativa di u nivulu. Più spissu, un ammassu
intrevu di ghjovani steddi cunveni in 'ssu scopu.

U culori di a nibulosa dipendi da a so cumpusizioni chimica è da u liveddu
d'iunisazioni. Par via di l'ampia privalenza d'Idrugenu in u gasu intarstiddari,
è i rilativamenti bassi energii richiesti par a so iunisazioni, monda nibulosi à
emissioni sò russi. S'idda hè dispunibili più energia, altri elementi poni essa
iunizati è sò pussibuli nibulosi verdi è turchini. Asaminendu u spettru di i
nibulosi, l'astrunomi ni diducini a so cumpusizioni chimica. A maiò parti di i
nibulosi à emissioni hè cumposta par circa u 90% da idrugenu, par u restu eliu,
ossigenu, azotu, è altri elementi.

Dui di i più belli nibulosi à emissioni visibili da l'emisferu buriali sò a
Nibulosa Laguna è a Nibulosa di Orione. U cumplessu nibulosu più lucicanti di u
celi hè inveci quiddu di a Nibulosa di a Carena.

I Nibulosi à emissioni ani spissu tacchi scuri chì sò u risultatu di nivuli di
polvara chì bloccani a luci. I cumbinazioni di nibulosi à emissioni è nivuli di
polvara "disegnani" formi chì s'assumigliani à ughjetti cunnisciuti, infatti
molti nibulosi portani u nomu di sti ughjetti, com'è a Nibulosa Nordu America o
a Nibulosa Conu.

Parichji nibulosi sò cumposti tantu da parti à riflissioni ch'è à emissioni,
com'è a Nibulosa Trifida.



https://co.wikipedia.org/wiki/NGC_1300

NGC 1300 hè una galassia spirali barrata distanti 69 milioni d'anni luci in a
custiddazioni d' Eridanu. Hè stata scuparta da John Frederick William Herschel
in u 1835.

In 2005 u telescopiu spaziali Hubble hà ussirvatu a galassia NGC 1300. Incù a so
risuluzioni, una miriadi di picculi dittagli parichji di i quali ùn erani mai
stati visti innanzi, si pò vida à traversu i bracci di a spirali, u discu è u
bulbu, supergiganti turchini è russi, ammassi stiddari è rigioni di furmazioni
stiddari sò beddi distinti à traversu i bracci è strisci di polvara
intarstiddari in u discu è in a barra. Monda altri galassii monda distanti sò
visibili in u fundu è sò visibili ancu à traversu i parti più densi di a
galassia NGC 1300.

In u cori di a struttura spirali di NGC 1300, u nucleu mostra à so volta una
struttura à spirali, chì hè larga circa 3 300 a.l.. Solu galassii incù barri
enormi sembrani avè sta prubità, una spirali drentu un'antra spirali. Parichji
mudeddi sughjiriscini ch'è u gasu in a barra pò essa incanalatu à l'internu è
ch'è dopu furmendu una spirali finisci in u nucleu, induva pudaria alimintà un
tafonu neru. A galassia hà un diamitru di circa 150 000 a.l..



https://co.wikipedia.org/wiki/Monte_Padru

U monte Padru (si sente ancu u Padre) hè una vetta muntosa di u massicciu di u
monte Cintu, in Corsica. S'inalza à 2390 metri d'altitudine, duminendu e valle
di l'Ascu (in Caccia) è di a Tartaghjine (in Ghjunsani).

Situatu annantu à un contraforte di a catena cintrale, à cavallu annantu à e
cumune d'Ascu è d'Olmi è Cappella, custituisce u culmine di Ghjunsani è u più
alta vetta in a sponda sinistra di a valle d'Ascu.

U monte Padru s'inalza trà a valle di a Tartaghjine è a valle di u fiume Ascu,
spicchendu Ghjunsani di a valle d'Ascu. Culminendu à 2390 metri d'altitudine, hè
u u più puntu altu d'una piccula serra muntosa custituita da a cima di a
Stattoghja, u capu à a Sellula è u monte Padru, fendu fronte à u virsante nordu
di u massicciu di u monte Cintu, culmine di a Corsica incù i so 2706 metri.

Parechji cunsidereghjanu u monte Padru cum'è a vetta di a Balagna. Hè difatti a
vetta di a regione di Ghjunsani. Vetta emblematica di u nordupunente di l'isula,
hè visibile dapoi a cala di Calvi, u massicciu di u Cintu ma ancu dapoi a costa
occidentale di Capicorsu o da e muntagne di u centru di l'isula (u monte Ritondu
per indettu).

E punte di frecce di l'età di a petra sò state ritruvate à a superficia di a
terra annantu à u monte Padru. E punte di frecce sò classificate in duie grande
categurie : certe di forma lungarina cum'è in l'isule situate trà l'Italia è a
Corsica, sò di tipu talianu ; d'altri più triangulari, incù e dinticature più
pronunciate è incù u picciolu megliu propurziunatu sò di forma francese. Omu ne
trova simile in e tole di e Causses, di a Lozère è di l'Hérault. Sò punte di
frecce di 'ssu tipu chì sò state scuperte annantu à u monte Padru, ma ancu in di
i lochi abbastanza prossimi : annantu à u piccu del Santu vicinu à Palasca,
sopra à Ochjatana, è vicinu à a bocca di a Battaglia annantu à u territoriu
attuale di Piogiula.

Hè abbastanza difficiulmente accessibile tanta dapoi a valle d'Ascu ch'è dapoi u
virsante Tartaghjine. U panorama in a punt hè eccezziunale: abbraccia u
litturale di Lisula, parte assai di a Balagna (frà altru u situ di
Sant'Antuninu), l'Agriate, a valle di l'Ostriconi, e creste di a Castagniccia, e
Penne Rosse vicinissime, l'inseme di a valle d'Ascu è a guasi tutalità di e
vette di a catena cintrale sin'à u monte Ritondu passendu in particulare da u
monte Grossu, u Paglia Orba, u monte Cintu è u monte Cardu senza sminticà
Capicorsu. Una scatula à lettere hè prisenta bè bè in a vetta per quellu chì
vole marcà u so passaghju.



https://co.wikipedia.org/wiki/Mezaretta

In giumitria, a mezaretta hè l'insemu furmatu da un puntu annantu à una retta
data è una di i dui parti in i quali 'ssa retta hè divisa da u puntu.

Una difinizioni furmali hè a siguenti: dati dui punti O è P esisti una retta r
chì i cunteni, a mezaretta difinita da O è P hè l'insemu di i punti di a retta r
cumpresi trà O è P (inclusi i stessi punti O è P) è di i punti di r tali chì P
hè cumpresu trà O è u puntu cunsidaratu. U puntu O hè dittu puntu d'urighjina di
a mezaretta. Ogni mezaretta hè univucamenti ditarminata da l'urighjina è da un
qualunqua antru puntu soiu. Presu un puntu Q di a retta r tali chì O hè cumpresu
trà P è Q, si hà ch'è O è Q definiscini un'antra mezaretta ditta mezaretta
opposta à r.

In u casu d'un puntu annantu à una retta uriintata hè pussibuli di dà a siguenti
difinizioni di mezaretta: fissatu un puntu O annantu à una retta uriintata, si
chjama mezaretta u suttuinsemu di a retta furmatu da u puntu O è da tutti quiddi
chì u suvitani (oppuri chì u pricedini, par uttena a mezaretta opposta).

Sighi V {\displaystyle V} un spaziu vitturiali. Presu quantunqua un vettori v ∈
V {\displaystyle v\in V} , una mezaretta chì esci da l'urighjina s hè l'insemu
di i multipli pusitivi di v {\displaystyle v} più l'urighjina.

Una mezaretta hè inveci un qualunqua insemu chì sighi u traslatu (sicondu un
qualunqua vettori u ∈ V {\displaystyle u\in V} ) d'una mezaretta chì esci da
l'urighjina.



https://co.wikipedia.org/wiki/Maria_Letizia_Ramolino

Maria Letizia Ramolino (Aiacciu, 24 austu 1749 - Roma, 2 frivaghju 1836) hè
stata una nobili di Corsica, mamma di Nabulionu Bonaparte.

Di famidda asgiata, fiddola d'un aspittori generali di u geniu civili di
Corsica, Ghjuvanni Ghjirolmu Ramolino (1723-1755) è di Anghjula Maria
Pietrasanta (1725-1790), si spusò u 2 ghjunghju 1764, à l'ità di 14 anni incù
Carlu Maria Buonaparte (a casata dopu sarà cambiata in "Bonaparte" da Nabulionu)
rimanindu viduva à 34 anni.

Fù prisenti in l'ambienti di a risistenza corsa, à fiancu à u so maritu, prima
di l'annissioni à a Francia in u 1768. Stavani tandu in Corti ind'è u so cucinu
Tumasgiu Arrighi de Casanova.

Letizia fughjì da a Corsica à causa d'una rivolta in u 1793 è si rifughjò prima
in Marseglia eppo trè anni dopu in Parighji. Dopu à avè accumpagnatu à Nabulionu
in l'isula d'Elba, si cullucò difinitivamenti in a cità chì vidarà a so morti,
Roma.

Un carattaru austeru com'è quiddu di Letizia s'accurdaia mali incù a stravaganza
di Ghjasippina di Beauharnais, ch'è u fiddolu Nabulionu spusò in u 1796;
cuntrariamenti à quantu lascia creda un famosu dipintu di David, Letizia ùn
assitò micca in u 1804 à l'incurunazioni com'è imperatori di so fiddolu, probbiu
par via di u disaccordu annantu à u matrimoniu è annantu à l'incurunazioni è par
quissa ebbi un grandi ricunniscimentu in u 1805: fù insignita di u titulu di
Madame mère. Vivindu luntanu da a curti, si stabilì à u casteddu di
Pont-sur-Seine, chì l'era statu uffertu da u fiddolu, stendu à l'albergu di
Brienne duranti i rari visiti in Parighji. Frà altru, ùn imparò mai a lingua
francesa.

A so ditarminazioni affiurò ancu quandu in u 1818 pruvò incù una lettara di fà
ottena a libartà à u fiddolu Nabulionu. Pari ch'idda avissi cunsirvatu, ancu in
l'anni di grandi gloria di Nabulionu, u sensu di a durezza è di
l'imprividibilità di a vita. Ma difatti cundussi una vita mudesta è ritirata.

Par quantu cuncerna u so carattaru, era una donna sivera, chì eppuri si
priaccupaia è si curaia monda di i fiddoli; si dici ch'idda era una donna fora
da u so tempu, ed hè incù raghjoni: par asempiu, era solita fà u bagnu à i so
fiddoli ogni ghjornu, mentri tandu s'usava à fà lu par u più una volta à a
sittimana, ancu in i classi più asgiati. Prufundamenti riligiosa, ghjà duranti
l'esiliu di Nabulionu si missi suttu à a prutizzioni di u Papa, è in u 1815 si
cullucò à Roma, stendu prima in via Giulia è Palazzu Falconieri vicinu à u mezu
frateddu cardinali Fesch, eppo da u 1818 in u palazzu Bonaparte hè Piazza
Vinezia. Cundussi l'ultimi anni in ritiru è prighera, assistuta da u patri
spirituali Rev. Sac. Fideli Marchianò.



https://co.wikipedia.org/wiki/Mari_liguru

U mari Liguru (o mare Liguru) hè a parti più sittintriunali di u mari Tarraniu
uccidintali.

U cunfini suduccidintali hè dilimitatu da una linia imaginaria chì cullega Punta
di Rivillata, à punenti di Calvi, in a Corsica sittintriunali, incù Capu Ferratu
à livanti di Nizza, mentri u cunfini suduriintali, chì u dilimiteghja da u mari
Tirrenu, corri trà u Capicorsu è u prumontoriu di Piumbinu, passendu à traversu
u canali di Corsica, l'Isula d'Elba è u canali di Piumbinu. Eppuri,
l'Urganisazioni idrugrafica internaziunali, in un ducumentu di u 1953 sempri in
vigori, stabilisci chì u cunfini suduccidintali hè dilimitatu da una linia
imaginaria chì cunghjunghji u Capicorsu incù u cunfini trà Italia è Francia
(Ponti San Luigi), mentri u cunfini suduriintali hè dilimitatu da una linia chì
và da u Capicorsu à l'isula di u Tinettu, cusì da una linia chì cunghjunghji
l'isula di u Tinu è a Palmaria finu a Punta San Petru, in i circonda di u golfu
di a Spezia. Quistu cunfini hè in via di ridifinizioni: infatti a stessa
Urganisazioni hà pubblicatu una abbozzu di u ducumentu difinitivu annantu à i
limiti di i mari chì faci cuincida u cunfini suduccidintali di u mari Liguru
incù una linia chì unisci a costa tuscana longu u 43º parallelu à u Capicorsu è
cusì finu à Capu Grossu. A difinizioni sempri in vigori sicondu l'Urganisazioni
idrugrafica internaziunali currispondi grossu modu a quidda tradiziunali, a
quali attribuisci l'intreia costa tuscana (finu à a foci di a Magra) à u mari
Tirrenu. Sta virsioni tradiziunali di i cunfini hà purtatu à parechji
cunsiquenzi: vicinu à Pisa ind'è l'anni trenta hè stata fundata una lucalità
balneari dinuminata Tirrenia; u quutidianu di Livornu si chjama U Tirrenu è
Viareggio com'è puri Castiglioncello sò pupularamenti difiniti com'è i Peruli di
u Tirrenu. Occorri puri à cunsidarà chì in i carti di l'Ottucentu u mari chì
bagnava a Tuscana era calchì volta chjamatu simpliciamenti Mari Tuscanu.
L'Istituto Idrografico di a Marina Militare Italiana usa par u più "Mar' Liguru"
(ma ancu, in parechji casi, "Mar' Tirrenu") in u purtulanu rilativu à a costa
tuscana sittintriunali.

U mari Liguru bagna i costi di a Liguria (a Riviera ligura), parti di quiddi di
a Tuscana (a Riviera apuana, a Versilia, u litturali pisanu è a costa di l'
Etruschi, vali à dì u litturali trà Livornu è Piumbinu), quiddi di a Corsica è
di l'Alpi Marittimi (Costa Azurra) è quiddi di u principatu di Monacu, è ancu i
rilievi sottumarini di a Meloria, l'isuli di Capraia è Gurgona è a costa
sittintriunali di l'Isula d'Elba, arii rinumati par i biddezzi paisaghijstichi è
u clima dolci. In a parti più sittintriunali si trova u golfu di Genuva chì ni
hè intiriamenti cumpresu. U mari ricevi da livanti l'acqui di l'Arnu è di molti
altri fiuma d'urighjina appinninica com'è u Serchiu è a Magra. Longu i so costi
si/ trovani impurtanti scali purtuali cummirciali di i quali u maghjori hè u
portu di Genuva. Altri porti di rilievu sò quiddi di Mentonu, Savona, di a
Spezia, di Carrara, di Piumbinu è di Livornu. U mari Liguru righjunghji à
nordupunenti di a Corsica una prufundità massima di più di 2 850 m.

In antichità u mari Liguru si chjamava, in latinu, Mari Ligusticum, u mari chì
bagnava i terri abitati da l'antichi Liguri. In u V seculu a.C. u tarritoriu
abitatu da sta pupulazioni si stindia ben' oltri i cunfini di l'attuali Liguria
è a stessa Ripubblica di Genuva, cumprindendu parti di l'attuali costa francesa
è di quidda tuscana finu à l'altezza di Livornu. U mari Tirrenu (Mari Tyrrhenum)
prendi inveci u nomu da u populu di i Tirreni (Tyrsenoi o Tyrrhenoi), megliu
cunnisciuti com'è Etruschi, i quali tarritorii in u VIII seculu a.C. si
stindiani finu à a foci di l'Arnu in i circonda di Pisa, è chì in i dui seculi
successivi amplifichetini u so raghju d'azzioni finu à a foci di u fiumu Magra.

À u scopu di pruteghja i numarosi spezii di cetacei prisenti in u mari Liguru, a
Francia è l'Italia l'ani classificatu in u 1999 com'è SPAMI Specially Protected
Areas of Mediterranean Importance (vali à dì aria di u mari Tarraniu di
particulari impurtanza). U Santuariu di i Cetacei di u mari Liguru copri un'aria
di 84 000 km² in a zona di mari apartu davanti à u cunfini trà Francia è Italia.
Hè una di i zoni di u Mari Tarraniu induva incù più faciulità hè pussibuli
avvistà gruppi di cetacei. In u 1996 l'Italia hà istituitu u Parcu Naziunali di
l'Arcipelagu Tuscanu grazia à u quali sò salvavardati i setti isuli maghjori di
l'arcipelagu è i fundali incù tutta l'impurtanti fauna sii di u mari Tirrenu sii
di u Liguru. Hè attualmenti u più grandi parcu marinu d'Auropa. In u 1999 hè
statu istituitu u Parcu naziunali di i Cinqui Terri, in Liguria, intiriamenti in
a Pruvincia di a Spezia, chì par i biddezzi naturalistichi di u so tarritoriu hè
un'impurtanti distinazioni turistica par chi hè intarissatu non esclusivamenti à
u turisimu balneari.



https://co.wikipedia.org/wiki/Mare_Terraniu

U Mari Tarraniu (o Mare Terraniu) hè un mari intercuntinintali situatu trà
Auropa, Africa è Asia. A so superficia apprussimativa hè di 2,51 milioni di km²
ed hà un sviluppu massimu longu i paralleli di circa 3 700 km. A lunghezza
tutali di i so costi hè di 46 000 km, a prufundità media essendu di circa 1 500
m, mentri quidda massima hè di 5 270 m vicinu à i costi di u Pelupunnesu. A
salinità media ammonta da 36,2 à 39 ‰.

A pupulazioni prisenti in i Stati bagnati da i so acqui ammonta à circa 450
milioni di parsoni. Sicondu a sturiugrafia hè tradiziunalamenti cunsidaratu, à
tempu cù u Prossimu Urienti è à u Mediu Urienti, com'è a culla di a civiltà
uccidintali à parta da u mondu anticu. Ci sfocia u fiumu più longu di u mondu: u
Nilu.

U Mari tarraniu hè culligatu à punenti à l'uceanu Atlanticu, à traversu u
strettu di Gibilterra. À livanti à traversu u mari di Marmara, par via di i
Dardaneddi è u Bosforu, hè culligatu à u Mari Neru. U mari di Marmara hè à
spessu cunsidaratu parti di u Mari tarraniu, mentri u Mari Neru hè in generali
cunsidaratu un mari distintu. U canali di Suez à sudu-livanti cullega u Mari
tarraniu à u Mari Rossu.

I marei sò assà limitati par via di u schersu culligamentu incù l'uceanu, chì
limiteghja a massa d'acqua tutali cuncirnata da u finominu.

À l'azzioni di u mari Meditarraniu com'è cistarra termica hè in bona parti
divutu u clima meditarraniu, carattarizatu generalamenti da inguerni umiti è
istati caldi è secchi. I culturi carattaristichi di a rigioni sò: alivu, uva,
agrumi, è lecci suvarini.

U terminu Meditarraniu diriveghja da a parola latina Mediterraneus, chì
significheghja à mezu à i terri. U mari Meditarraniu à traversu a storia di
l'umanità hè statu cunnisciutu incù parechji noma. L'antichi Rumani u
chjamavani, par asempiu, "Mari nostrum", veni à dì u nosciu mari (è infatti a
cunquista rumana tuccò tutti i rigioni affacciati annantu à u Meditarraniu).

A dinuminazioni البحر الأبيض المتوسط in arabu, à u-Biiḥr à u-Abyaḍ à
u-Mutawassiṭ, veni à dì "Mari Biancu di Mezu", hà inspiratu a dizioni turca di
Akdeniz, "Mari Biancu". In l'altri lingui di u mondu, di solitu si hà sia un
prestitu da u latinu o da lingui niulatini (par asempiu inglesa Mediterranean
Sea), sia, più spessu, un calcu da u sensu di "mari mediu, à mezu (à i terri)"
(par asempiu tedescu Mittelmeer, ebraicu Hayam Hatikhon (הַיָּם הַתִּיכוֹן), "u
mari di mezu", berberu ilel Agrakal, "mari trà-terri", giappunesa Chichūkai
(地中海), "mari à mezu à i terri", albanesa deti mesdhe, U mari à mezu à i terri).

Vera è probbiu ponti trà tarritorii, a rigioni di u Mari tarraniu hè cunsidarata
com'è a culla di parechji trà i più antichi civiltà di a Pianeta, è ancu u
tiatru principali di a storia è di a cultura di a civiltà uccidintali.
L'agricultura à tempu cù l'addivamentu si diffusi annantu à i so costi intornu à
u 6000 a.C. Più dopu, in a so parti uriintali, una più accintuata dinamicità
culturali purtò à a nascita d'arii urbani carattarizati da floridi attività
artisgianali è da un certu dinamisimu in i cummerci. Grazia à l'azzioni
mediatrici di i Critesi, da l'isula di Creta, centru di a civiltà minoica -
micenia - trà u III è u II millenniu a.C. - si svilupponi intensi flussi
cummirciali chì cuncirnàni i costi anatolichi, a Grecia, l'Egittu, i costi di u
Libanu, di l'Italia Miridiunali, di a Sicilia è di a Sardegna, cuntribuendu à
intinsificà i rapporti culturali trà i numarosi populi custieri. Dopu à a crisa
di u 1200 a.C., quandu u sistemu intreiu di i cummerci fù sconvoltu da
l'invasioni distruttivi di i Populi di u mari caghjunendu l'affundamentu di
l'Imperu ittitu è di a Civiltà micenia, i mutamenti pulitichi successivi criàni
in a zona siru-palistinesa i cundizioni par u sviluppu di i centri fenici è a
nascita di a statu ebraicu.

Abili navigatori è altrettantu abili in i cummerci i Fenici (nomu grecu par
riferiscia si à i Cananei) navigàni in longu è in largu par tuttu u Meditarraniu
spurtendu i prudutti di u so floridu artisgianatu in i centri è porti
cummirciali, dendu impulsu à a criazioni di cità custieri com'è Cartaghjina. In
u VII seculu longu i stradi cummirciali trà urienti è uccidenti, à i Fenici
s'affiancàni i Grechi chì impiantàni culonii in u bacinu ionicu, in u Mari
Tirrenu, in u Mari Egeiu finu à u Mari Neru. A custanti crescita di novi
insidiamenti criàni forti tinsioni frà i populi custieri par via di a
cuncurrenza in i marcati è l'espansioni greca in Uccidenti fù bluccata in u 541
a.C. da l'allianza trà Etruschi è Cartaghjinesi in a Battaglia di u Mari sardu.
In u seculu dopu i Grechi funi prutagunisti in l'epicu scontru chì in u 480 a.C.
l'opposi à i miri di Sersi in a Battaglia di Salamina, salvendu i so terri da
l'accupazioni pirsiana. I nascenti putenzi di Roma è Cartaghjina svaccaghjàni di
novu u Meditarraniu è longhi guerri si cunclusini incù a cunsacrazioni di a
putenza rumana è a distruzzioni di i Punichi. Da tandu u Meditarraniu divintò
par i Rumani u Mari nostrum è annantu à tuttu u so bacinu si irradiò a civiltà è
a putenza di a Roma ripublicana è imperiali. Dopu à a caduta di l'Imperu rumanu
d'Uccidenti è a stagnazioni di i cummerci in u bacinu uccidintali, in l'Imperu
rumanu d'Urienti i Bizantini mantensini intensi i traffichi marittimi finch'è in
u VII è in u VIII seculu l'espansioni islamica scambiò di novu l'intreiu bacinu,
oltripassendu u Strettu di Gibilterra è ghjunghjendu finu à a Spagna incù a so
civiltà.

I Ripublichi marinari d'Amalfi, Vinezia, Pisa è Ghjenuva l'intaressi cummirciali
in Urienti erani minacciati da i pirati saraceni, s'opposini efficaciamenti à
st'espansioni, ma sii i cuntrasti incù i marinarii aragunesi, in aspra
cuncurrenza annantu à i stradi versu Livanti, sii a caduta di Bisanziu in u
1453, purtàni à u diclinu di i traffichi meditarranii, diclinu chì s'accintuò
sempri di più dopu à u 1492 incù a scuparta di l'America è chì mancu a vittoria
in a Battaglia di Lepanto in u 1571 riiscì à firmà, ghjunghjendu in u seculu
XVII à a drastica riduzioni di a putenza navali viniziana. In u Setticentu i
dibulezzi di l'Imperu ottumanu favuritini i scopi espansiunisti di l'Inglesi in
u bacinu uccidintali, di l'Austriachi versu l'Adriaticu è di i Russii in u
bacinu uriintali. In u seculu XIX, duranti i guerri nabulionichi Francia è
Gran'Britagna si scuntràni viulintamenti in u Meditarraniu cumbattendu una
guerra chì vidi l'inglesi privalè è assicurà si cusì u duminiu incuntrastatu di
i mari. Sempri in l'Ottucentu, a custruzzioni di u canali di Suez resi pussibuli
u culligamentu di u Mari tarraniu à l'Uceanu Indianu è custituì un avvinimentu
di grandi impurtanza par i cummerci marittimi chì s'evitava in 'ssa menra a
circunnavigazioni di l'Africa par righjunghja via mari i ricchi marcati
asiatichi.

U mari tarraniu uccidintali cumprendi dui bacini principali, quiddu
algerianu-pruvinzali è u bacinu tirrenicu. U prima accupa un'aria più o menu
triangulari chì cumprendi u mari d'Alborán, u mari di i Baliari, u canali di
Sardegna, u mari di Sardegna, u mari di Corsica è u mari Liguru. Hà una
superficia di circa 240 000 km² è una prufundezza massima di circa 2 800 m. In
parechji zoni custieri, tipicamenti à i foci di l'Ebru è di u Rodanu a
piattaforma cuntinintali righjunghji ancu i 60 km di larghezza, incù un massimu
di 72 km vicinu à u Golfu di u Lionu. A larghezza minima occorri inveci trà
Ghjenuva è Tulonu, induva u fundali hè carattarizatu da ampii è prufondi canyon.
L'isuli di Maiorca è Minorca ani una piattaforma cumunu mentri Ibiza hè siparata
da un bracciu di mari prufondu 800 m. À u centru di u bacinu si trova a piana
abissali di i Baliari, prufonda da i 2600 à i 2800 metri. U bacinu tirrenicu hè
a parti più prufonda di u mari tarraniu uccidintali, è righjunghji infatti i
3800 m di prufundità (Fossa di u Tirrenu). U fundali hè carattarizatu da a
prisenza di numarosi dursali è di rilievi di tipu vulcanicu. Ci sò muntagni
sottumarini chì in parechji casi coddani insin'à -500 m com'è u Monti Marsili è
u Monti Vavilov.

Pochi è di mudesti diminsioni sò i piani abissali frà li quali si trovani a
piana di Corsica, a piana d'Orosei, a piana d'Olbia, a piana abissali tirrenica
è u rialzu plinianu. U bacinu hè praticamenti chjusu, hè missu in cumunicazioni
incù i bacini aghjacenti da pochi stretti passaghji. À u nordu un canali
prufondu circa 3/400 m u metti in cumunicazioni incù u Mari Liguru, u strettu di
Bonifaziu, micca prufondu più di i 50 m, u metti in cumunicazioni incù u bacinu
algerianu à tempu cù u prufondu canali di Sardegna, carattarizatu da a prisenza
di a fossa algerianu-tirrenica, metti in cumunicazioni i dui bacini à sudu di a
Sardegna.

U canali di Sicilia, incù un fundali bassu è carattarizatu da a prisenza di
banchi chì poni riducia a prufundezza à pochi dicini di metri, u metti in
cumunicazioni incù u Meditarraniu Uriintali.

Facini parti di u Meditarraniu uriintali u bacinu di u mari Adriaticu, u mari
Ioniu, u mari Egeiu, u mari Libicu è u bacinu di u mari di Livanti. L'Adriaticu
hà una superficia di circa 135 000 km² è una prufundezza massima di 1 230 m.

Da un puntu di vista murfulogicu pò essa divisu in trè arii: a parti
sittintriunali cumplittamenti duminata da u delta di u Pocu hè un lentu declivu
in u quali a prufundezza ùn supareghja micca i 75 m. A parti cintrali, trà
Ancona è u Gargano, hè carattarizata da a prisenza d'una diprissioni ditta
"fossa di u mediu Adriaticu" (266 m). A zona miridiunali hà una piattaforma
cuntinintali chì si ristringhji in currispundenza di a Puglia finu à circa 20
km. Frà a Puglia è l'Albania si trova a piana adriatica incù una prufundezza
media di circa 1 000 m è a massima di 1 200 m. Da quì a prufundezza ricodda à
circa 800 m in currispundenza di u canali d'Otranto chì sipara u Mari Adriaticu
da u Mari Ioniu.

U mari Ioniu si stendi annantu à una superficia di circa 616 000 km² da i costi
di a Libia è di a Tunisia fina à l'Albania, Grecia è à l'Italia miridiunali.
Righjunghji una massima prufundità (5 270 m) in a fossa Calypso (ditta ancu
fossa ellenica), à u largu di a costa miridiunali di u Peluponnesu. In u Mari
Ioniu si trova a più stesa piana abissali di u mari tarraniu.

U mari Egeiu hà una superficia di circa 80 000 km² è conta più di 200 isuli. U
cullega à u Mari Ioniu u Golfu di Corintu (56 m) è numarosi canali prufondi frà
i 300 m è i 800 m frà l'isuli di Rodi è Creta. Righjunghji a so massima
prufundità (2 500 m) in currispundenza di a fossa di Creta chì si stendi da u
Golfu di Argolide à Rodi.

U Mari di Livanti hè a parti più uriintali d u mari tarraniu, ed hà una
superficia di circa 320 000 km2. Hè dilimitatu à punenti da a linia chì
cunghjunghji Capu Ra's à u-Hilal, in Libia incù l'isula di Gavdos vicinu à
Creta. A piattaforma cuntinintali hè assà stesa sii vicinu à u delta di u Nilu
sii in u golfu di Iskenderun. A massima prufundezza hè di 4 384 m in
currispundenza di a fossa di Pliniu.

U clima di gran'parti di i paesa chì s'affacciani annantu à u bacinu di u
Meditarraniu hè carattarizatu da istati caldi è asciutti incù piuviusità
cuncintrata in u periodu vaghjimali è inguirnali. Sti carattaristichi climatichi
sò riscuntrati ancu in altri parti di a pianeta è pricisamenti in a California
centru-miridiunali, in Australia uccidintali, in Sudafrica è in a parti centru
sittintriunali di u Cili. L'influenza di i currenti marini ni custituisci unu di
i fattori fundamintali chì quiddi carrieghjani acqui incu una tampiratura più
alta rispettu à a latitudina. Inoltri a vicinanza di u tropicu parmetti in i
periodi estivi a pirmanenza di massi d'aria calda è asciutta, com'è in i climi
sub-trupicali.



https://co.wikipedia.org/wiki/Mantis_religiosa

A Ghjumenta di preti (Mantis religiosa) hè un insettu chì faci parti di a
famiglia di i Mantidae. U nomu latinu mantis religiosa è altri noma in parechji
lingui facini rifarenza à a riligioni. Veni da u fattu chì a ghjumenta di preti
teni i so patti da davanti di tal' manera chì si diciaria ch'edda hè in
pusizioni par prigà.

A ghjumenta di preti hè urighjinaria di l'Africa, di l'Auropa miridiunali è di
l'Asia minori. Hè mori cumuna in i cuntorni di u Mari Terraniu. S'hè ancu
diffusa in Nord'America a parta da 1899, essendu stata impurtata quà di manera
accidentali.

A ghjumenta di preti hè un predatori di l'altri insetti: manghja griddi, moschi,
sbarabattuli, bruga, varma o ragna.

S'accoppia a ghjumenta di preti d'aostu à uttrovi. Una carattaristica molta
cunnisciuta di l'accuppiamentu hè chì a femina, dopu à essa si accuppiata o ancu
duranti l'accuppiamentu, pò divurà u masciu, cumincendu pà a testa mentri ch'è
l'organi genitali cuntinueghjani l'attu sissuali. Accadi ancu, s'edda hè mori
famita a femina, ch'edda divuressi u masciu prima d'accupià si. 'Ssu
cumportamentu di cannibalisimu hè statu à l'urighjina di parechji
intarpritazioni: crudeltà di a femina, o succidiu di u masciu accumpagnatu di a
vulintà di trasmetta a so sumenti è u so cibu à i siguenti ginirazioni; et
cetara. Ma a spiigazioni muderna hè chì a femina attira u masciu par a so
sumenti è par nutriscia si, à un'ebbica chì i predi so schersi è chì a femina
t'hà bisognu di mori cibu par purtà i so ova (Flesh è Cardé 2009).

A ghjumenta di preti hè mori cumuna in Corsica. Si scontra in a Corsica sana, da
u cantu di u mari insin'à 1250 metri.

Altri noma corsi di a ghjumenta di preti sò: a levafrebba, a ghjumenta
cavallina, a ghjumenta di u diauli (Dizz. U Muntese), a cantamessa o ancu a mula
di u preti.



https://co.wikipedia.org/wiki/Maccaone

U maccaone (o maccaonu) (Papilio machaon) hè un tipu di farfalla chì face parte
di a famiglia di e Nymphalidae.

Hè una farfalla maiò, incù una apertura alare massima di 8 o 10 centimi. Per via
di quessa si vede è si scontra à spessu in a natura, da aprile à sittembre.
L'ale da daretu di i maccaoni hanu spezia di coda. Ci hè pocu dimurfisimu
sissuale è u masciu è a femina sò guasi listessi. U maccaone bula lestru è ùn hè
micca cusì faciule d'ossirvà lu annantu à un fiore.

I brughi sò verdi, incù anelli neri pichjulati di giallu. Si nutriscenu per u
più di finochji, ma ancu di rundoni. I brughi hanu un organu particulare, chì li
serve per difende si, situata daretu à u capu. 'Ssu organu hè arancinu è puzza
assai.

U maccaone s'assumiglia assai à a farfalla ferulaghja, una spezia di farfalla
endemica di a Corsica è a Sardegna. Ma esistenu qualchì differenze.

U maccaone hè cumunu in Corsica. Si scontra ind'ellu ci hè u finochju. Esiste
dinù in Corsica a farfalla ferulaghja, una spezia endemica di a Corsica è di a
Sardegna. E dui farfalle si ponu cunfonde, ma a coda di u maccaone hè più longa
ch'è quella di a farfalla ferulaghja.



https://co.wikipedia.org/wiki/Luiggi_Giafferi

Luigi Giafferi (1668-1748) hè statu un officiale è puliticante corsu, unu di i
trè generali fundatori di a nazione corsa incù Filibertu Evaristu Ciattoni è
Andria Ceccaldi. Prima ministru di u rè Teudoru di Neuhoff, quest'ultimu u
numineghja regente in u 1736 sin'à u so ritornu in u 1738.

Luiggi Giafferi hè natu in Talasani in 1668. D'una famiglia di capizzoni corsi,
diventa capitanu in l'armata viniziana in u 1694 à solu 24 anni induv'elli
servenu dighjà i so dui fratelli. Vultatu in Corsica, hè elettu nobile docedi in
u 1700 (i dodici nobili), ciò chì currisponde à l'attuali membri di l'Assemblea
di Corsica eppo, in u 1706 diventa oratore di Corsica.

In u 1730 apparisce cum'è unu sustegnu di a Ripublica di Genuva ma messu in
causa da i rivultati si lega cun elli. Incù l'aiutu di i Spagnoli, i rivultati
organizeghjanu una marchjata versu Bastia, è hè designatu tandu generale di a
Nazione corsa. U so prima attu hè di firmà unu armistiziu di quattru mesi incù i
rivultati. Esclusu dopu d'una pace accurdata da i Genuvesi à tutti i corsi chì
si sottumetterianu, scrive à Ghjuvanni Gastone de Medici, granduca di Tuscana, è
à Filippu V di Spagna, rè di Spagna, per dumandà li l'incurpurazione di a
Corsica in unu di 'ssi dui riami.

In 1732, dopu una vigata di battaglie Luigi Giafferi si rende à u principe di
Kulmbach eppo hè rimessu à unu cummissariu chì u chjude in una prighjò di
Bastia. Serà dopu dipurtatu à Genuva per esse finalmente assignatu in residenza
à Savone. A pena di morte pare inevitevule ma Giafferi hè sustenutu da u papa
Clemente XII, u rè Luigi XV di Francia, u rè Filippu V di Spagna, u granduca di
Tuscana, Ghjuvanni Gastone de Medici, u rè Fredericu Gugliemu Ia di Prussia o u
principe Eugène di Savoia Carignan. Serà finalmente cappiatu.

Cappiatu, Giafferi diventa culunellu in l'armata di u duca di Parme, futuru
Carlu III di Spagna, è dopu qualchì vultà clandestini in Corsica, d'aprile 1734,
à a Cunsulta di San Pancraziu di Biguglia hè numinatu davanti 4 000 persone capu
supremu è cummandante di a Nazione corsa. S'agisce tandu di u prima ghjornu di
l'indipendenza di a Corsica. Occuperà 'ssa funzione sin'à u ghjunta à u putere
di rè Teudoru.

Di maghju 1734, à a Cunsulta di Corti, 600 delegati ricunnoscenu Luigi Giafferi
cum'è capu è generale di l'armate corse è magistratu supremu di u riame. Hè
tandu ch'ellu principia u riarmamentu di e truppe corse per a vittoria tutale
contru à Genuva.

Di ghjinnaghju 1735 Giafferi hè elettu primatu di u Riame di Corsica è piglia a
decisione di spiantà parechji paesi per impidisce i Genuvesi di stallà si in
quelli paesi. Hè tandu cunfirmatu in e so funzione.

D'aostu 1735 cù l'aiutu di a maiuranza di i Corsi rispinghje i Genuvesi à u mare
è custruisce parechje furtificazione. Di sittembre 1735 prova una volta di più
di raccuncià i capi corsi è pripara incun elli un attaccu destinatu à rispinghje
definitivamente i Genuvesi. 'Ss'attaccu serà unu disastru, è Giafferi si pripara
tandu à l'esiliu. Acciacati, i Corsi stanu ind'è elli, è certi principianu
dighjà à neguzià a pace, ma incù Ceccaldi, Aitelli, Orticoni è Sebastianu Costa,
scontra Teudoru di Neuhoff. Organizeghjanu tandu unu viaghju à traversu l'Europa
per cunvince parechji autorità di righjunghje a so causa. A corte d'Inghilterra
furnisce una nave armata di 3000 fucili da a quale Giafferi sbarca incù Teudoru
di Neuhoff.

D'aprile 1736 hè numinatu Prima ministru è marchese ereditariu da Teudoru di
Neuhoff. Crea tandu una Custituzione munarchica chì privede unu impositu
mudestu, un'università, un ordine di nubiltà, decurazione (cum'è l'ordine di a
Chjave d'Oru o l'ordine di a Delivrande) è l'accessione di i Corsi à tutti
l'impieghi publichi ch'ellu appruverà u rè stessu. Ma sottu a prissione di i
Genuvesi, Teudoru Prima deve chittà l'isula per andà à circà u rinforzu.
Numineghja tandu Luigi Giafferi cum'è regente di nuvembre 1736.

Mentre l'assenza di Teudoru Prima, Giafferi affrimerà di manera custante u so
sustegnu à u rè è neguzierà incù i Genuvesi. Hè incaricatu di scrive un assaghju
in a quale ellu ferà parte di l'intentu di i Corsi di diventà sughjetti di u rè
di Francia. Dopu à una scunfitta di i Naziunali, parte finalemente in esiliu à
Napuli.

Giafferi hà datu u so nome à un carrughju di Bastia, u carrughju Luigi Giafferi.



https://co.wikipedia.org/wiki/Lingua_portoghese

A lingua portughese (ancu lingua portoghese, purtughese o purtughesa; in
portughese: português) hè una lingua rumanica chì si parla in u Brasile, u
Portugallu è qualchi paese è locu di l'Africa è di l'Asia. Hà circa 215 milioni
di locutori. Accantu u francese, hè a seconda più grande rispettivamente a
seconda più impurtante lingua rumanica (u portughese hè parlatu di più ghjente
cum'è lingua materna ch'è u francese, u francese hà più locutori secondi).

A lingua portughese hè risultata da a lingua galiziana - o detta più
precisamente - da u galizianu-portughese.

In 'ssi paesi, u portughese hè lingua ufficiale è guasi una seconda lingua
materna:

In 'ssu paesu rispettivamente 'ssa regione, u portughese hè lingua ufficiale è
lingua materna pè a magiurità di a pupulazione:

In 'ssi paesi è regioni, u portughese hè lingua ufficiale, ma micca (o solu
raramente) lingua materna:

In 'sse regioni, u portughese hè lingua materna pè a magiurità di a pupulazione,
ma micca lingua ufficiale:

In 'sse regioni, u portughese hè una lingua parlata di una moltu piccula
minurità:



https://co.wikipedia.org/wiki/Lingua_inglesa

L'inglesu (nomu nativu English, IPA: [ˈɪŋglɪʃ]) hè una lingua induaurupea
appartinenti à u ramu uccidintali di i lingui germanichi, incù l'ulandesu,
l'altu è bassu tedescu, u fiammingu è u frisonu. Cunserva sempri un'evidenti
parintedda cù u sassonu cuntinintali (dialettu di u bassu tedescu). L'inglesu
accupa una pusizioni tuttu à fattu particulari, micca solu rispettu à i lingui
germanichi, ma ancu à l'internu di u gruppu linguisticu induauropeu: hà talmenti
simplificatu è altiratu a so probbia struttura da avvicinà si oramai à una
lingua isulanti piuttostu ch'è à una lingua flessiva. Inoltri, da u puntu di
vista di u vucabulariu cunteni molti tarmini di urighjina non germanica, è in
particulari latina: si valuta in oltri u 50% l'afflussu di tarmini latini
dirivati da u francesu, pinitrati in u lessicu inglesu in bona parti grazia à
l'accupazioni nurmana in i seculi dopu u 1066 (quandu i Duchi di Nurmandia
cunquistàni l'Inghilterra anglo-sassonu incù a Battaglia di Hastings), ma ancu
in u Rinascimentu, par influssu di u latinu coltu è scentificu. Par sta
raghjoni, una di i carattaristichi più evidenti di u lessicu inglesu hè a
ricchezza di coppii di sinonimi, di i quali l'unu di urighjina germanica,
l'altru di urighjina latina, par indicà listessu ughjettu o cuncettu ma incù
accizioni è sfumaturi diversi, par asempiu: freedom/liberty, pig/pork,
spear/lance, first/prime, opening/aparture, fire/focus, amount/quantity (bench'è
in st'ultimu casu ancu amount diriveghja di manera indiretta da u latinu à
montem à traversu u francesu anticu amonter, chì hà purtatu ancu à u talianu
"ammuntà") etc.

Si calculeghja chì quiddi chì parlani inglesu com'è lingua materna (English as a
native language, ENL) siini circa 350 milioni, mentri sò circa 300 milioni i
parlanti di l' English as a second language (ESL), veni à dì chì parlani inglesu
accantu à a lingua naziunali o nativa. Sò infini circa 100 milioni i parlanti di
l' English as à foreign language (EFL), veni à dì chì ani amparatu l'inglesu à
scola, in paesi induva sta lingua ùn hè micca in usu. U numaru di quiddi chì
usani l'inglesu com'è lingua siconda o straniera supareghja dunqua quiddu di
quiddi chì u parlani da a nascita.

L'inglesu hè usatu com'è lingua materna (ufficiali o di fattu) in i siguenti
paesi:

L'inglesu hè imprudatu com'è lingua ufficiali in: Botswana, Bangladesh, Camerun,
Isuli Cook, Figi, Filippini, Gambia, Ghana, Hong Kong, India, Kenya, Kiribati,
Lesotho, Malawi, Malta, Mauritius, Namibia, Nauru, Nigeria, Pakistan, Palau,
Papua Nova Guinea, Portu Ricu, Samoa Uccidintali, Seychelles, Sierra Lione,
Singapore, Sudan di u Sudu, Isuli Salomone, Tuvalu, Swaziland, Tanzania, Uganda,
Vanuatu, Zambia è Zimbabwe.

In u so longu sviluppu l'inglesu si hè nutevulamenti altiratu.
Cunvinziunalamenti si dividi l'evuluzioni diacronica di a lingua in cinqui fasi:

Hè pussibuli estrapulà di i dati apprussimativi trà i molti pruposti, è dì chì
l'Anglusassonu và da l'invasioni di a Britannia à opara di Sassoni, Juti è Angli
(V seculu d.C.) finu à a più massiccia è siconda fasa di cristianisazioni di
l'isula. L'Inglesu anticu rimpiazza tandu l'Anglusassonu, ancu in virtù di a
supremazia di u dialettu West Saxon annantu à quiddu anglicu, divutu à u
rinfurzamentu di a situazioni ecunomica è pulitica di i stati di u sudu di
l'Inghilterra rispettu à quidda di u nordu (zona di i 5 regni) sinu à
l'invasioni nurmana.

U Prima inglesu mudernu copri un periodu di tempu, chì và da Shakespeare sinu à
a mità di u Setticentu. L'Inglesu mediu và da u Setticentu, incù a comparsa di
rumanzi com'è Robinson Crusoe di Defoe, insinu à i nosci ghjorna.

Bench'è a lingua parlata si sii evoluta in quiddi seculi (par asempiu, in
inglesu mudernu a prununcia di molti paroli usati in l'opari di Shakespeare hè
diffarenti da quidda di u prima inglesu mudernu), a so struttura hè ferma
sustanzialamenti immutata.

Sicondu u resucontu di u Venerabile Beda, i sterpi germanichi di l'Angli, di i
Sassoni è di l'Ghjuti, partiti da u Ghjutland è da l'Alimagna sittintriunali è
da a futura Danimarca, si stalletini in quidda rigioni di a Britannia chì hè
oghji l'Inghilterra in u 499 d.C. I Ghjuti si stabilini in u Cantium (Kent),
l'Angli in l'Anglia uriintali, in i Midlands è in Northumbria, i Sassoni in
l'Essex, in u Middlesex è in u Wessex - veni à dì rispittivamenti regnu di i
Sassoni uriintali, di mezu è uccidintali. Sottu a spinta di i novi vinuti i
Celti in parti si spustàni à punenti (North Walas, West Walas o Galles, Sûth
Walas o Cornuvaglia).

A parta da u X seculu l'atoni brevi à, è, o è u tendini à cunfluiscia in u sonu
indistintu schwa [ə] mori friquenti in l'inglesu mudernu. L'Inglesu anticu, à
diffarenza di u Mediu inglesu, pussedi una ricca flissioni, sii numinali ch'è
virbali. I genari sò trè, maschili, feminiccia è neutru. Com'è in tedescu, u
nomu in l'Anticu inglesu prisenta quattru casi: numinativu, genitivu, dativu,
accusativu.

U Mediu inglesu hè u nomu datu à a lingua storica chì hà com'è urighjina i
diversi formi di inglesu parlatu in u periodu cumpresu trà l'invasioni nurmana è
u tardu Rinascimentu inglesu. Grazia à Geoffrey Chaucer u Mediu inglesu emersi
com'è una lingua litteraria, soprattuttu grazia à a so più celebru opara, i
Canterbury Tales.

Incù Ghjuvanni Senzaterra guasgi tutti i pussidimenti francesi funi persi (fora
di l'Isuli di u Canali, ultimu branu di u Ducatu di Nurmandia). A parta da a
Guerra di i Cent'Anni i liami incù a Francia, dunqua, s'addibuliscitini. U
vechju pruvverbiu "Jack wold be à gentilman if he cold speke Frensk" cuminciò à
perda moltu di u so significatu. In Inghilterra cuminciò à pricisà si un novu
standard, basatu annantu à u dialettu di Londra è di i Home Counties.

L'intruduzioni di a stampa in Inghilterra à opara di William Caxton in u 1476
cuntribuì à a fissazioni di l'ortugrafia ma, apposta ch'è ebbi locu prima ch'è
si cuncludissi u grandi spustamentu vucalicu, ditarminò u prima grandi divariu
trà scrittura è prununcia. Dopu a nascita di a Ghjesgia d'Inghilterra nascì
l'esigenza di una virsioni inglesa di a Bibbia. In u 1611 fù data à i stampi
l'Authorized Version. A stampa, a Riforma è l'affirmazioni di u cetu mediu
("middle class") ebbini com'è cunsiquenza a diffusioni di quidda chì era in
traccia d'affirmà si com'è lingua standard.

L'espansioni culuniali di l'Inghilterra diffusi a parlata in vasti tarritorii di
l'America di u Nordu, di l'Africa, di l'Asia è di l'Uceania. L'indipindenza di
l' Stati Uniti currisposi à a furmazioni di una varietà d'inglesu, diffarenti da
u standard britannicu, chì s'hè affirmata dopu à liveddu mundiali in u XX
seculu.

U grandi spustamentu vucalicu hè a più impurtanti altirazioni funetica di a
storia di a lingua inglesa. Si pò affirmà chì eddu purtò l'inglesu à a so
prununcia attuali. U grandi spustamentu vucalicu ùn ebbi micca locu à listessa
ebbica in i diversi rigioni (in parechji, particularamenti à u Nordu, hè assenti
in i parlati lucali à i ghjorna d'oghji); si pò quantunqua pona u so iniziu à u
XV seculu è cunsidarà lu scumpiitu à a fini di u XVI.

Trà i dittonghi [iu] è [ɛu] cunfluiscini in [juː] (muti). [juː] tendi à
simplificà si in [uː] dopu l, r, [tʃ] è [dʒ] (rude, chew, June). [au] passa à
[ɔː] (law).

I spiranti allongani u sonu di una à chì i pricedi: mass [maːs], bath [baːθ],
staff [staːf].

L' r, frà altru distinata à scumpariscia dopu vucali, impidisci u grandi
spustamentu vucalicu intruducendu un schwa: door [door], clear [cliar].

Scumpariscini i soni [x] è [ç], fora di in prestiti com'è u scuzzesu loch [lɔx]
o in i grecisimi (è.g. chemistry [ˈxeːmiztri] , . U gh chì i ripprisintava perdi
ogni sonu incausendu l'allungamentu di a vucali pricidenti (bright, night)
([briçt] > [braɪt], [niçt] > [nait]) oppuri, spezii in fini di parola, diventa
[f] (cough). Casu particulari hè u prunomu di prima parsona I, chì diriveghja da
l'anticu igh (cfr. tedescu ich), ma in u passaghju da u Mediu inglesu à
l'Inglesu mudernu, oltri à u grandi spustamentu vucalicu subitu da a vucali
longa [iː], hà vistu cada ancu in a lingua scritta u digramma gh.

[j] tendi à fonda s'incù a cunsunanti pricidenti: ocean [ˈoːsjən] > [ˈoːʃən],
measure [ˈmeːziər] > [ˈmeːʒər], futuri [ˈfjuːtər] > [ˈfjuːtʃər], è cetara.

Un di i fatti più impurtanti hè a scumparsa di l' r postvucalica. Quissa hè una
carattaristica tipica di u Sudu, assenti sempri oghji da i Midlands versu u
nordu è in Scozia. È assenti in i Stati Uniti fora di in u New England uriintali
è in u Sudu.

U plurali in -s s'afferma dicisamenti. Fermani parechji formi incù umlaut (foot,
feet) è parechji plurali in nasali (oxen).

L'aghjittivi sò nurmalamenti invarievuli, ma ci sò casi in i quali u genaru di a
lingua antica s'hè prisirvatu, par asempiu blond cambia à blonde incù i
sustantivi feminicci.

Diminuiscini nutevulamenti i verbi forti (oramai chjamati "irregulari").
Indrentu à 'ssa catiguria scumparisci à spessu a distinzioni trà priteritu è
participiu passatu (cling, clung, clung). U cunghjuntivu si riduci finu guasi à
scumpariscia. In i rari casi in i quali hè adupratu hè indistinguibili da
l'indicativu fora di i casi in i quali hà una forma diffarenti (terza pers.
sing. adisinenziali [he do], forma be di u verbu essa).

A disinenza di a terza parsona singulari oscilla frà -(e)th (miridiunali) è (e)s
(sittintriunali). Sarà st'ultima forma à privala finalmenti.

A custruzzioni to be + participiu passatu (I am come) diventa molta rara incù
l'affirmazioni di to have in sta funzioni. Inoltri, à u priteritu, i verbi
rigulari tarmineghjani incù u sonu [d], [t] o [id] (asempiu: "Danced" [t],
"changed" [d], "Started" [id]).

Di solitu, quandu una parola straniera hè intrudutta in una lingua, subisci ciò
ch'è Baugh è Cable, adattendu un terminu da a butanica, chjamani "arrested
development". In inglesu hè pussibuli truvà molti paroli francesi in a "forma"
in a quali funi impurtati in Inghilterra à l'ebbica di u Medievu: si cunfronta
default (in inglesu) incù défaut (in francesu), subject (in inglesu) incù sujet
(in francesu). Si pò paragunà à u fattu chì dopu à un travasu, a pianta ùn
cresci più par un certu periodu, mentri un'altra di listessa ità cuntinueghja à
sviluppà si nurmalamenti: i paroli francesi, quandu ùn funi micca rimanighjati
da l'umanisti in u XVI seculu ani dunqua cunsirvatu a "forma" incù a quali erani
stati intrudutti in u Medievu in un cuntestu linguisticu à eddi stranieri.

À diffarenza di a forma, u significatu di i paroli impristati da u francesu (chì
in Francia firmeti sustanzialamenti immutati), duviti inveci adattà si in
l'inglesu à causa di a cuncurrenza di altri paroli anglusassoni incù listessu
significatu: à spessu cambiendu lu, o incausendu l'estinzioni di u terminu.
Cusì, par asempiu, mentri courir ùn fù micca accaticatu com'è run, i paroli chì
si rifirìani à a vita di l'alta sucità (francofuna) succesini megliu, com'è
court (francesu mudernu cour) è chivalry (sensu di cavaddaria). È dinò: par
"porcu" esistini dui paroli diffarenti: pig hè a bestia viva, chì divintava pork
quandu era cucinata da i ricchi nurmani (i paisani anglusassoni ùn pudiani micca
permetta si di manghjà mori carri di porcu, parò l'addivavani par i prubitarii
nurmani). Ma esistini parechji altri "coppii sinonimichi", in i quali u terminu
currenti hè di radica germanica (anglusassona) mentri quiddu "altu" hà una
radica latina (francesa). Si tratta di un finominu tipicu di a lingua inglesa,
non certu limitatu à u duminiu alimintariu, ma stesu ancu à cuncetti
metafisichi, induva l'accizioni elevata tendi sempri à sviluppà u terminu di
radichi latinu-francesi (à diffarenza, par asempiu, di ciò chì avveni in
tedescu). Ni sò asempii: - ox, cow, calf (boiu, vacca, viteddu); beef, carri di
manzu (da u francesu boeuf, boiu); - time (tempu crunulogicu); tense (tempu
grammaticali; da u francesu temps); - freedom (libartà); liberty (l'idea di
libartà); - strength (forza); force (forza in fisica). In altri casi hè ancu
difficiuli à truvà accizioni beddi distinti in i dui tarmini sinonimi, quiddu
germanicu è quiddu latinu, com'eddu accadi par asempiu incù wedding, marriage,
matrimony, espousal (matrimoniu).

Stu scenariu cumplessu in u quali i paroli di urighjina rumanza lottani par a
sopravvivenza contru à quiddi anglusassoni, rifletti u cunflittu beddu più
drammaticu trà civiltà anglusassona è nurmana: dopu u distaccu puliticu di
l'Inghilterra da a Francia (in u XIII seculu) u francesu persi, parò, vigori:
una tistimunianza ridicula ni hè u parsunaghju di a Monaca in i Canterbury Tales
(I raconti di Canterbury), chì parla di manera maccaronica, pruvuchendu cusì
l'ilarità di la ghjenti.

Bon'parechjii funi i paroli eliminati sii in l'anglusassonu sii in u
francu-nurmanu, par quantu in u lessicu l'avantaghju pendi nittamenti in favori
di u mondu rumanzu par l'influenza asercitata da u pristigiu litterariu di u
mondu rumanzu è dunqua da u Rinascimentu. In l'ità lisabettana si (ri)
introdussini tarmini francesi in forma più muderna è molti lemmi taliani prima
scunnisciuti (si pensa solu à l'influenza di i formi litterarii com'è u sunettu,
a cummedia di l'arti, a musica taliana è a tragedia senechiana pruvinenti di
mudeddi taliani). U tiatru lisabettanu sfruttò frà altru a prisenza di una
cumpagnia numarosa di attori è littarati taliani.

Stu prucessu di trasfurmazioni hè sempri in corsu à i ghjorna d'oghji: i verbi
irrigulari, influinzati da quiddi di urighjina rumanza, adoprani pocu à pocu -è,
par u passatu è u participiu passatu (par asempiu burnt > burned è dreamt >
dreamed) mentri i genitivi sassoni sò oramai usati in i formi più simplici: The
Oxford Police (induva Oxford hè usatu com'è simpliciu aghjittivu) hè moltu più
friquenti di Oxford's Police, è a -m di u dativu anglusassonu di whom (chì), hè
oramai assenti in a cunvarsazioni infurmali. Tutti 'ssi finomini sò indicatori
di u longu prucessu chì hà avvicinatu l'inglesu à u mondu rumanzu più ch'è tutti
l'altri lingui germanichi, senza perda puri i qualità fundamintali chì da eddu a
distinguiscini.

I vucali di l'inglesu varieghjani monda da un dialettu à l'altru, è par via di
cunsiquenza, i vucali si poni trascriva incù parechji simbuli sicondu i
diffarenti articulazioni.

Lu sistema vocalico di l'AI cunsta di sette vocali, chì possonu esse brevi ò
lunghe:

A partisce da lu X secolu le atone brevi a, e, o è u tendonu à cunfluisce in lu
sonu indistintu schwa [?] così frequente in l'inglese mudernu.

L'AI, à differenza di l'IM, possede una ricca flessione, sia nominale chì
verbale. li ghjeneri sò tre, maschile, femminile è neutru.

Come in tedescu, lu nome in l'AI presenta quattru casi: nominativu, ghjenitivu,
dativu, accusativu. Le classi di declinazione più frequenti sò tre:

Altre declinazioni menu frequenti sò la atematica, quella in -r-, quella di li
neutri cù plur. in -ru.

I sustantivi atematici, masch. è femm., cambianu à lu plurale la vocale tematica
in cunseguenza di un anticu umlaut: fôt, masch. "pede", plur. fêt.

L'aghjèttivi, secondu una caratteristica di le lingue ghjermaniche, segonu una
declinazione forte, cù le desinenze di li pronumi, è una debule, cù le desinenze
di li sustantivi in nasale. Un aghjèttivu segue la declinazione debule quandu hè
precedutu da un articulu, un dimostrativu ò un possessivu, la forte In l'altri
casi.

A grammatica inglesa mostra una quantità minima d'inflissioni rispettu à altri
lingui induaurupei. Par asempiu, l'inglesu cuntimpuraniu, diffarenti da u
tedescu, u nidirlandesu è i lingui rumanichi, manca di genaru grammaticali è
cuncurdanza aghjittivali. I casi sò tutti scumparsi è in parti sopravvivini in i
prunomi. A distinzioni trà verbi forti (calchì volta chjamati "irrigulari" par
asempiu speak/spoke/spoken) è quiddi debuli (chjamati "rigulari" par asempiu
call/called/called) d'urighjina germanica hè diminuita in l'inglesu
cuntimpuraniu, è l'inflissioni (par asempiu plurali irrigulari) sò divintati più
rigulari.

Parallelamenti, a lingua inglesa hè divintata più analitica, è l'usu di verbi
mudali è l' ordini di i paroli par cumunicà i diversi significati hè divintatu
più impurtanti. I Verbi ausiliari signalani i dumandi, a nigatività, a pularità,
a boci passiva è i tempi prugrissivi.

L'Inglesu Mediu, o Middle English, hè u nomu datu à a lingua storica chì hà
com'è urighjina i diversi formi d'inglesu parlati in u periodu cumpresu trà
l'invasioni nurmana è u tardu Rinascimentu inglesu. Grazia à Geoffrey Chaucer u
Mediu inglesu emersi com'è una lingua litteraria, soprattuttu grazia à a so più
celebra opara, i Canterbury Tales.

Incù Ghjuvanni Senzaterra guasgi tutti i pussidimenti francesi funi persi (fora
di l'Isuli di u Canali, ultimu strappeddu di u Ducatu di Nurmandia). À parta da
a guerra di i cent'anni i liami incù a Francia, cusì, si addibbulitini. U vechju
pruvverbiu "Jack wold be a gentilman if he cold speke Frensk" cuminciò à perda
moltu di u so significatu. In Inghilterra cuminciò à appariscia un novu
standard, basatu nantu à u dialettu di Londra è di i Home Counties.

U grandi spustamentu vucalicu (in inglesu Great Vowel Shift, GVS) hè a più
impurtanti altirazioni funetica di a storia di a lingua inglesa. Si pò affirmà
ch'eddu purtò l'inglesu à a so prununcia attuali. U GVS ùn ebbi micca locu in
listessa ebbica in i diversi rigioni (in parechji, particularamenti à u Nordu,
hè assenti in i parlati lucali à i ghjorna d'oghji); si pò quantunqua sità u so
iniziu à u XV seculu è cunsidarà lu compiu à a fini di u seculu XVI.

Trà i dittonghi [iu] è [ɛu] cunfluiscini in [juː] (mute). [juː] tendi à
simplificà si in [uː] dopu à l, r, [tʃ] è [dʒ] (rude, chew, June). Inoltri, [au]
passa à [ɔː] (law). I spiranti allongani u sonu d'una a chì i pricedi: mass
[maːs], bath [biiːθ], staff [hèːf]. L'r, frà altru distinata à spariscia dopu à
vucali, impidisci u GVS d'intruducia un schwa: door [door], clear [cliar].

Spariscini i soni [x] è [ç], fora di in prestiti com'è u scuzzesu loch [a/uɔx] o
in i grecisimi (par asempiu chemistry [ˈxeːmiztri]). U gh chì i ripprisintava
perdi ogni sonu incausendu l'allungamentu di a vucali pricidenti (bright, night)
([briçt] > [braɪt], [niçt] > [nait]) oppuri, spezia in fini di parola, diventa
[f] (cough). Casu particulari hè u prunomu di prima persona I, chì diriveghja da
l'anticu *igh (cfr. tedescu ich), ma in u passaghju da u MI à l'Inglesa mudernu,
più di à u GVS subitu da a vucali longa [iː], hà vistu cascà ancu in a lingua
scritta u digramma gh.

Un di i fatti più impurtanti hè a scumparsa di l' r postvucalica. Quissa hè una
caratteristica tipica di u Sudu, assenti sempri oghji da i Midlands versu u
nordu è in Scozia. Hè assenti in i Stati Uniti d'America fora di in u New
England uriintali è in u Sudu.

Diminuiscini assà i verbi forti (ormai chjamati "irrigulari"). Drentu à 'ssa
catiguria sparisci à spessu a distinzioni trà priteritu è participiu passatu
(cling, clung, clung). U cunghjuntivu si riduci finu guasgi à spariscia. In i
rari casi in i quali eddu hè impiigatu hè indistinguibili da l'indicativu fora
di i casi in i quali t'hà una forma diffarenti (terza pers. sing. adisininziali
[he do], forma be di u verbu essa).

A desinenza di a terza parsona singulari oscilla frà -(è)th (miridiunali) è (è)s
(sittintriunali). Sarà quidd'ultima forma chì privalarà.

A custruzzioni to be + participiu passatu (I am com'è) diventa mori rara incù
l'affirmazioni di to have in 'ssa funzioni. Inoltri, à u priteritu, i verbi
rigulari tarmineghjani incù u sonu [di], [t] o [id] (asempiu:"Danced" [t],
"changed" [di], "Started" [id]).

L'accentu britannicu cunnisciutu com'è "Received Pronunciation" hà i siguenti
carattaristichi:

A prununcia dialittali sittintriunali (da u Staffordshire, Leicestershire è
Lincolnshire versu u nordu) hè carattarizata da i siguenti fatti funetichi:

L'inglesu americanu hè un insemu di varianti di a lingua inglesa parlati in i
Stati Uniti d'America. Circa i dui terzi di la ghjenti di matrilingua inglesa
vivini in i Stati Uniti. L'accentu più neutrali di l'inglesu americanu si chjama
General American. Si basa annantu à l'accenti di u Midwest ed hà i siguenti
carattaristichi:

In u lessicu si scontrani termini particulari di urighjini gaelica, p.es. slean,
vanga.

U termini Hiberno diriveghja da u nomu latinu di l'isula, Hibernia, Template:Cn.



https://co.wikipedia.org/wiki/Lingua_di_i_cenni_taliana

A lingua di i cenni taliana, in acronimu LIS (lingua di i segni in talianu), hè
una lingua rumanza visuali dirivata di a famiglia di a Langue des Signes
Française (LSF).

I ricerchi linguistichi nantu à a Lingua di i cenni Taliana si sò sviluppati da
pochi dicennii nonustanti a lingua stessa avissi esistutu dipoi seculi. Tuttu hà
iniziu in 1960 quandu William C. Stokoe scrissi Sign Language Structure: An
Outline of the Visual Communication System of the American Deaf.

Ricunnosci a natura linguistica di a lingua di i cenni, l'elementu siquenziali
in l'urganisazioni di a lingua di i cenni è a suddividi in unità minimi. Da quì,
s'hè vistu esploda i ricerchi nantu à a lingua visuali in ogni Paesi di u mondu.
Ricerchi linguistichi è scentifichi nantu à a Lingua di i cenni Taliana
sorghjini solu versu l'anni uttanta di u XX seculu.

A lingua di i cenni taliana si distingui da a lingua taliana "sunora" in quantu
sputicamenti è esclusivamenti visuali, incù una probbia struttura funulogica,
murfulogica è sintattica ed hè particularamenti usata da a cumunità taliana di i
sordi è figlioli di parenti sordi.

A lingua di i cenni taliana hè una vera lingua da u puntu di vista sociulogicu,
in quant'è sprissioni d'un'cumunità: a cumunità di i sordi taliani.

Si tratta dunqua d'un apportu di i lingui urali chì a so influenza nantu à i
lingui di i cenni si manifisteghja par via d'un' educazioni oppressiva chì ùn
parmissi micca, è calchì volta ancu oghji ùn parmetti micca, l'usu naturali di a
lingua di i cenni à i sordi incù evidenti finalità dintigrazioni' (furzata è à
sensu unicu): molti sordi par asempiu sò avvezzi à pona u verbu in ultima
pusizioni (es: criaturu mamma eddu-i-parla) quand'eddi cumunicheghjani in LIS,
eppuri in i traduzioni televisivi u verbu hè à spessu postu in siconda pusizioni
com'è in talianu.

Hè impurtanti d'ùn fà micca cunfusioni trà tarmini apparintamenti equivalenti
com'è "a lingua di i cenni" è "u linguaghju di i cenni". Quissa parchì u terminu
"linguaghju", alminu sicondu u De Mauro Paravia, indicheghja genericamenti a
capacità innata di l'essari umani di cumunicà trà eddi in una (o più d'una)
lingua, indipindintamenti da u fattu ch'eddu s'improda a boci o u corpu par
veiculà 'ssa lingua. U terminu "lingua" si rifirisci cusì à un sottuinsemu beddu
spicificu di i varii "linguaghji".

A Lingua di i cenni Taliana, à diffarenza di a lingua taliana "auditiva" (o
"parlata") basata nantu à l'ordini SVO, hè basata annantu à l'ordini SOV, una
prubità ussirvata ancu in i lingui parlati, par asempiu in u latinu, u bascu è u
giappunesu.



https://co.wikipedia.org/wiki/Lavu_Tanganica

U Lavu Tanganica (o Tanganyika) hè un grandi lavu di l'Africa uriintali, è si
trova à u cunfini trà Tanzania, Ripubblica Democratica di u Congu, Burundi è
Zambia. I primi dui si dividini guasi ugualamenti l'80% di a tarriturialità di
l'acqui.

Hè u sicondu lavu africanu par estinsioni, dopu u lavu Vittoria, è u più
prufondu. Hè situatu à l'internu di una di i grandi fossi di a Rift Valley, chì
i so pareti muntagnosi ni custituiscini i cunfini. Hà una forma stretta è
allungata, è si stendi par 673 km in dirizzioni nordu-sudu incù una larghezza
media di 50 km. Hè u lavu d'acqua dolci più longu di u mondu (misurendu longu a
linia midiana). Copri un'aria di 32.900 km², hà unu sviluppu custieri di 1.828
km, una prufundità media di 570 metri, è una prufundità massima di 1.470 metri.
Si stima ch'eddu cuntenghi una quantità d'acqua para à 18.900 km³, essendu
dunqua u sicondu lavu d'acqua dolci di u mondu par vulumu dopu u Bajkal. U
bacinu idrugraficu di u lavu copri una superficia di 231.000 km². U lavu hà dui
immissarii principali: u fiumu Rusizi, chì entri da u nordu da u lavu Kivu, è u
fiumu Malagarasi, chì hè u sicondu fiumu più grandi di a Tanzania, è entri in u
lavu Tanganika da u livanti. U principali emissariu hè u fiumu Lukuga chì à so
volta riversa i so acqui in u fiumu Congu. L'enorma prufundità è a pusizioni
trupicali di u lavu impidiscini un ricambiu di l'acqua, fendu sì ch'è a parti
più fonda di u lavu cunsista principalamenti di acqua anossica, veni à dì priva
di ossigenu. U lavu fù scupartu par a prima volta da l'auropei in u 1858 grazia
à l'espluratori Richard Burton è John Speke, chì u scupritini duranti una
spidizioni finalizata à a scuparta di a surghjenti di u Nilu. Speke cuntinuò a
spidizioni par effittivamenti truvà dopu a surghjenti, u lavu Vittoria. Fin'à u
1961, u lavu Tanganica dividia i tarritorii belgichi (Congu Belgicu è
Ruanda-Urundi) da i tarritorii britannichi (Tanganika è Rhodesia
Sittintriunali).

U lavu uspiteghja almenu 300 spezii di pesci di a famiglia di i ciclidi è altri
150 spezii non-ciclidi, a maiò parti di i quali vivi vicinu à u fondu di u lavu
(zona bentonica). Eppuri, a più grandi biumassa di pesci vivi à u largu (zona
pilagica), è hè duminata da sei spezii, dui di a famiglia di i sardini è quattru
di a famiglia di i Lates (spezii simili à u persicu di u Nilu). U 98% di i
spezii di ciclidi di u Tanganica sò endemichi di u lavu. Stu altu tassu di
endimisimu si ritrova ancu in numarosi spezii di invirtibrati, spicialamenti
molluschi, granci, sanguisuchjuli, etc.

A fauna ittica in u lavu tanganica hè una risorsa primaria di sustintamentu par
i pupulazioni lucali. À u statu attuali ci sò circa 45.000 parsoni involti in
l'industria di a pesca, i quali upareghjani da circa 800 siti diversi. Più di un
milionu di parsoni dipindini da i piscadori, è u pesciu di u lavu Tanganica pò
essa truvatu in i marcati di tutta l'Africa di l'Estu. U cummerciu di u pesci
principiò à mità di l'anni 50 di u 1900 è hà avutu un impattu estremamenti
pisanti annantu à a vita di i spezii pilagichi, in u 1995 funi piscati 180.000
tonni di pesci. Molti sò l'industrii peschifari chì in l' anni 80 ani
cunnisciutu una grandi espansioni, ma chì successivamenti ani duvutu chjuda.



https://co.wikipedia.org/wiki/Larus_audouinii

U Gabbianu corsu (Larus audouinii) hè un acellu chì face parte di a famiglia di
i Laridae. A scuperta scentifica di u gabbianu corsu hè stata fatta per a prima
volta in Corsica, in 1826, in u golfu di Vintilegne è in l'isulotti Bruzzi, da
Charles Payraudeau. U nome latinu Larus audouinii hè statu datu in onore di u
naturalistu francese Jean Victoire Audouin. U gabbianu corsu hè un acellu
marinu, chì ùn friquenta ch'è u litturale è l'isulotti. À i ghjorni d'oghje, a
populazione mundiale hè stimata à circa 20 000 coppii, tutti situati in l'areale
di u Mare Terraniu. A populazione più impurtante si trova in Spagna, in u delta
di l'Ebru. In la rigione di Catalogna, ci hè circa 16000 coppii. In u sessanta
invece, a populazione mundiale tutale era stimata à 2000 coppii, è 'ssa spezia
era tandu in traccia di sparisce.

U gabbianu corsu hè longu 45-55 cm. A so apertura alare hè 115-145 cm. Pesa da
600 à 800 grammi. A cuvata di u gabbianu corsu hè di dui o trè ovi, d'aprile o
di maghju. I piulaconi sò allevati dopu durente 5 simane.

U gabbianu corsu pò essa cunfusu incù l'acula marina cumuna. Ma ci sò e
differenze trà e dui spezie: u gabbianu corsu hè bizzichirossa, invece l'acula
marina cumuna hè bizzichigialla. U gabbianu corsu hè dinù più chjuca è e so ale
sò più strette ch'è quelle di l'acula marina cumuna. Infine, e patte di u
gabbianu corsu sò grisge-verde, quand'elle sò gialle ind'è l'acula marina
cumuna.

U gabbianu corsu manghja picculi pesci. Accade ancu ch'ella catturessi insetti
maiori. Ma ùn friquenta micca i rumenzulaghji, cum'ella face l'acula marina
cumuna.

U gabbianu corsu hè un acellu schersissimu è minacciatu di sparizione, ancu s'è
a populazione mundiale tutale hà crisciutu un pocu 'ssi ultimi anni. Hè scrittu
annantu à a Lista Rossa di e spezie minacciate di l'IUCN. Hè prutetta da:

U gabbianu corsu hè prisente in Corsica. Si stima ch'ellu ci hè un centu di
coppii in Corsica. 'Sse populazione sò in Aiacciu in Asprettu, annantu à
parechji isulotti cum'è Finuchjarola, a Giraglia è Capense, i Lavezzi è e
Cerbicale. A culonia di gabbiani corsi di u Capicorsu hè rimarchevule, è per via
di quessa, l'isulotti Finuchjarola anu ottinutu u statutu di Riserva naturale.
Difatti, u gabbianu corsu hè diventatu unu di i simbuli di u Capicorsu.

E minacce per a populazione di l'isula di gabbianu corsu venenu in particulare
di l'accriscimentu recente di a populazione d'acule marine cumune. Difatti, u
gabbianu corsu soffre di 'ssa abundenza d'acule marine cumune, perchè li pò
manghjà i so ovi o i so piulaconi, ma li pì dinù catturà e so prede. Un' antra
minaccia per u gabbianu corsu, vene da a ghjente chì sbarcanu annantu à i siti
ind'ellu hè arrighjunatu, ancu quand'ellu hè difesu. Chì hè impurtante chì 'ssi
acelli ùn fussini micca diranghjati, perchè accade chì tandu, l'adulti fughjenu
da u nidu, lascendu i so piulaconi soli, chì ponu tandu esse catturati da i so
predatori.



https://co.wikipedia.org/wiki/Isula_d%27Elba

L'isula d'Elba o, simpliciamenti, Elba, hè un'isula situata trà u mari Liguru à
u nordu, u canali di Piumbinu à livanti, u mari Tirrenu à u sudu è u canali di
Corsica à punenti, posta à circa 10 chilomitri da a costa. Hè a più grandi di
l'isuli di l'Arcipelagu Tuscanu, è a terza più grandi d'Italia (223 km²). Hè
longa 29 km è larga 18,5 km. Hè pupulata di 31500 abitanti. L'Elba, incù l'altri
isuli di l'arcipelagu (Pianosa, Capraia, Gurgona, Monticristu, Gigliu è
Giannutri) faci parti di u Parcu Naziunali di l'Arcipelagu Tuscanu.L'isula era
chjamata à u tempu di l'Etruschi Aethalia.

L'isula era chjamata da i grechi Aithàle (Αιθάλη), Aithàleia (Αιθάλεια) è
Aithalìa (Αιθαλία), tutti noma derivanti da u terminu grecu aithàle
("fulighjina") in rifirimentu à l'attività di lavurazioni di u farru estrattu in
i mineri elbani. Par i Latini era inveci Ilva, tuponimu di prubabili urighjina
prirumana da i Liguri Ilvates, chì duranti u Medievu si trasfurmò in Ilba è
Helba.

L'isula d'Elba hè a più purzioni stesa chì ferma di l'anticu trattu di terra
emersa chì culligava a penisula italica à a Corsica, dopu l'altri isuli di
l'Arcipelagu Tuscanu. I costi sittintriunali sò bagnati da u mari Liguru, quiddi
uriintali da u canali di Piumbinu, quiddi miridiunali da u mari Tirrenu è quiddi
uccidintali da u canali di Corsica. U tarrenu hè moltu variu, è divisu in
parechji parti sicondu a so cunfurmazioni è l'era giulogica in a quali s'hè
furmatu:

L'isula hè distinta da a prisenza d'ampii inziccaturi rinosi, trà i quali i
golfi di Lacona, Marina di Campu, Procchio è Biodola.

L'isula hè divisa in ottu cumuni, tutti afferenti à a pruvincia di Livornu par
un tutali di circa trenta milla abitanti, chì aumentani nutevulamenti duranti
l'istati.

A costa sudu-uccidintali di l'isula, chjamata Costa di u Soli, hè, in a so parti
più miridiunali, una di i zoni più friquintati da i turisti par a biddezza di i
spiaghji, mentri u virsanti uriintali, dinuminatu Costa luccicanti, hè
carattarizatu da a prisenza di l'exi mineri di farru, incù particulari è unichi
carattarischi di luccicori è di culori in tuttu l'ambienti circustanti, è in
particulari à i spiaghji, biddissimi in quantu sempri pocu friquintati da
turisimu di massa.

Da i rilievi maiò di l'isula falani numarosi corsi d'acqua à rigimu di turrenti,
chì subraneghjani raramenti i 3 km. Duranti l'istatina, quandu i pricipitazioni
si riducini à u minimu, ni risulta à spessu chì quiddi di minori lunghezza è
purtata si n'assecchini, lascendu u lettu asciuttu. I più impurtanti, urdinati
par lunghezza, sò:

À i peda di u Monti Capanni, in una vaddi vicinu à u paesi di Poggio, hè
prisenti una surghjenti chjamata Fonti di Nabulionu (un tempu Fonti di
l'Acquaviva) chì hè imprudata da i citatini è imbuttigliata da a fabbrica
umonima incù u logu di u Parcu Naziunali di l'Arcipelagu Tuscanu.

U clima di l'isula prisenta par u più carattaristichi meditirranii, eccituatu
par u Monti Capanni induva l'inguerni tendini à essa mudaratamenti freti. I
pricipitazioni sò cuncintrati in u periodu vaghjimali. I valori medii chì si
righjistrani à Portufarraiu sò ripurtati quì sottu.

L'isula era dighjà abitata duranti u Paleuliticu, com'eddi a dimostrani i
ritruvamenti di strumenti litichi (Lacona è Procchio). U Niuliticu hè attistatu
da manufatti in petra è ussidiana (pioli, punti di freccia è lami) ritruvati
annantu à u Massicciu di u Monti Capanni (Cantonu à a Guata, Cantonu di l'Acula,
Serraventosa, A Stretta, Piana di Moncione, Chjusa Borsella), Marciana Marina,
Procchio, Lacona, Biodola, Portufarraiu, Cavo, Riu in l'Elba. Nutevuli tracci di
l'Ità di u Ramu è di l'Ità di u Bronzu sò stati nutati in parechji sittori di
l'isula; di grandi intaressu sò a Necropoli rupestra di Riu Marina, eneulitica,
l'insidiamenti protustorichi di u Monti Capanni è di u sittori uriintali (Cima
di u Monti, Volterraio) è i siti megalitichi di i Sassa Ritti, di i Piani à a
Sughera, di Monti Còcchero, Monte Ghjovi, Cantonu di l'Acula, Serraventosa,
Petra Murata è Cima di u Monti. Sicondu a tradizioni litteraria, in ebbica
protustorica l'Elba era abitata da i Ilvati, una pupulazioni appartinenti à
l'etnia di i Liguri, com'è sembra attistatu da i tuponimi Borandasco, Soleasco è
Marserasca incù u suffissu tipicu in "-asco"; da quì, sicondu parechji, u nomu
anticu di l'isula: Ilva.

Ricchissima di ghjacimenti di farru, l'isula d'Elba resi pussibuli u sorghja di
a civiltà etrusca, a quali custruì parechji paesi furtificati (Monti Casteddu,
Castiglione di San Martinu è Castiglione di Campu) incù a Necropoli ellenistica
di Capoliveri è a Necropoli di Casa di u Duca. In 453 a.C. l'isula fù
sacchighjata da a flotta siracusana cummandata da Apelles è Phayllos.

Più dopu, incù u duminiu di Roma, annantu à l'isula funi edificati almenu trè
villi marittimi (Villa di a Linguella, Villa di i Grotte è Villa di Capu
Casteddu). Sempri à l'ità rumana ricoddani parechji impurtanti relitti subacquei
(Relitti di Sant'Andrea, Relittu di u Nasuto, Relittu di Chiessi, Relittu di
Procchio è Relittu di Punta Cera). Un' intarissanti traccia tupunumastica d'ità
rumana hè custituita da a lucalità Remmiano vicinu à Cavoli, chì dirivaria da u
pussidimentu di un Remmius.

Dopu à a caduta di Roma, l'Elba divintò tarritoriu di l'Ostrogoti è dopu, in u
610, di i Longobardi; à quisti ultimi si devini numarosi tuponimi prisenti
sempri oghji annantu à l'isula, com'è Gualdo (da wald, "boscu"), Cafaio (da
gahagi, "ricintu") è Catro (da kater, "cancellu"). Cuntistualamenti l'Elba
divintò locu d'arimitoriu par i primi anacureti cristiani, trà i quali San
Cerbone in u 575. In 874 l'isula fù pisantamenti sacchighjata da i Saraceni,
mentri in u 1003 è in u 1016 fù assaltata da Mujāhid à u- ʿĀmirī.

À parta da u prima millenniu dopu Cristu, l'isula divintò parti di u tarritoriu
di a Ripublica di Pisa; funi edificati torri di surviglianza com'è a Torra di
San Ghjuvanni, u paesi furtificatu di Montemarsale è a Furtezza di u Volterraio,
situata annantu à un'altura inaccessibili par truvà rifughju da l'incursioni di
i pirati; à listessu periodu ricoddani parechji impurtanti edifizii riligiosi
com'è a Pievi di San Lorenzo, a Pievi di San Ghjuvanni è a Pievi di San Micheli.
In u 1399 l'Elba passò sottu a signuria di l'Appiano di Piumbinu. L'isula subì
impurtanti divastazioni da parti di cursari tunisiani in u 1442, è dopu par mani
di Khayr à u-Din in u 1534 è 1544 è di Dragut in u 1553 è 1555. In 1548 u
granduca di Tuscana Cosimu I fundò una cità furtificata simbulicamenti chjamata
Cosmopoli (oghji Portufarraiu), cuncipita com'è un presidiu militaru incù u
scopu di difenda i costi di u Granducatu è di l'Elba è ancu com'è sediu di i
Cavalieri di Santu Stefanu.

L'imperatori Nabulionu Bonaparte fù esiliatu à l'Elba in 1814 è ci firmò 10
mesa. À tistimunianza di a so pirmanenza restani dui beddi villi ind'eddu
sughjurnò: Villa di i Mulini in pusizioni duminanti à Portufarraiu, è Villa San
Martinu risidenza estiva di u Corsu à a periferia di a piccula capitali elbana;
da u 23 aostu à u 5 sittembri 1814 Bonaparte sughjurnò vicinu à u Santuariu di a
Madonna di u Monti (Marciana). I dui guerri mundiali ani vistu mora cintunari di
ghjovani elbani; è i dui dopuguerra ani vistu emigrà migliaii di lavuradori
elbani. Più ricintamenti, grazia à u turisimu internaziunali, l'isula hè
divintata famosa (ancu à u stranieri) par u so vinu, in particulari l'aleaticu,
dolci vinu licurosu da dessert chì spessu accumpagna u dolci lucali, a schiaccia
briaca. In u 2002 è in u 2011, parechji Cumuni di l'isula ani subitu catastrofi
naturali di tipu alluviunali chì ani purtatu danni impurtanti annantu à i
tarritorii culpiti; l'ultimu di quisti, successu u 7 nuvembri 2011, hà incausatu
ancu una vittima à Marina di Campu.



https://co.wikipedia.org/wiki/Ibn_Battuta

Abū ‘Abd Allāh Muḥammad Ibn ‘Abd Allāh à u-Lawātī à u-Tanjī Ibn Baṭṭūṭa, notu
simpliciamenti com'è Ibn Baṭṭūṭa (arabu: ابن بطوطة, Ibn Baṭṭūṭa; Tangeri, 24
frivaghju 1304 - Fez, 1368-69), hè statu un espluratori è viaghjadori maruccanu.

Natu à Tangeri in u Maroccu da una famiglia di etnia berbera, par guasi
trent'anni si avvinturò trà Africa, India, Sudu-Estu asiaticu è China. Hè
cunsidaratu unu di i più grandi viaghjadori è espluratori di a storia.

Iniziò i so perigrinazioni in u 1325, à vinti unu anni, partendu da Tangeri à a
volta di a Mecca, induva studiò u drittu.

In seguitu si ricò à Aden, in Yemen, è in Kenya, par dirighja si dopu versu
l'India, travirsendu Siria, Russia miridiunali è Afghanistan, finu a ghjunghja à
Delhi. In a cità indiana fù numinatu ghjudici da u sultanu, u quali
successivamenti l'imprighjunò par suspetta cuspirazioni.

U sultanu cambiò di novu idea è inviò Ibn Battuta in China com'è ambasciatori,
ma a spidizioni faddì a causa di un assaltu à a so caravana; in un sicondu
tantativu u viaghjadori feci naufraghju vicinu à Calcutta.

Duranti u sughjornu succissivu à i Maldivi, ripartì dopu versu Ceylon
(l'oghjincu Sri Lanka), Malesia, Giava, Sumatra, è riiscì infini à righjunghja
Pechinu.

In u 1349 vultò in patria, ma subitu dopu si ricò in Mali. Firmeti setti mesa à
Timbuctu è, in u viaghju di ritornu, vissi incù i Tuareg di u Sahara, finu à
riintrà, in u 1354, à u Maroccu, vicinu à Sigilmassa. Sicondu fonti arabi
trascorsi l'ultimi anni di a so vita rindendu sirviziu com'è ghjudici in i
cuntorri di Fez. Impiigò dui anni par scriva i so mimorii di viaghju, incù
l'aiutu di u pueta andalusu Ibn Juzayy.

U titulu par u quali hè nota a so opara annantu à i viaghji effittuati hè Riḥla
(arabu:ﺭﺣﻠـة), chì significheghja "Viaghju", ma in rialità hè in arabu:تحفة
النظار في غرائب الأمصار وعجائب الأسفار Tuḥfat à u-naẓār fī gharāʾib à u-amṣār wa
ʿajāʾib à u-asfār, chì hè traducibuli com'è "Un donu di grandi valori par chì
voli lampà u sguardu annantu à cità insolitu è peripli d'incantu". L'opara fù
cummissiunata da u sultanu di u Maroccu Abu Inan Faris.

Par l'impurtanza è vastità di i so splurazioni giugrafichi hè cunsidaratu u
Marcu Polu di u mondu arabu.



https://co.wikipedia.org/wiki/Gurgoni

I Gurgoni (o Gurgone) sò mostri di a mitulugia greca, erani figli di Forcu è di
Cetu.

Erani trè sureddi, Stenu, Euriale è Medusa. D'aspettu mustruosu, aviani ali
d'oru, mani incù sgrinfii di brunzu, sanni di singhjari è sarpi inveci di i
capiddi è chiunqua i vardaia dirittamenti in l'ochji firmaia pitrificatu. A
gurgona par antunumasia era Medusa, unica murtali frà i trè è a so righjina,
chì, par vulè di Parsifuna, era u custodiu di l'Inferni. I Gurgoni
ripprisintaiani a pirvirsioni in i so trè formi: Euriale ripprisintaia a
pirvirsioni sissuali, Steno a pirvirsioni murali è Medusa a pirvirsioni
intillettuali.

U mitu narra ch'è Perseiu, avendu ricivutu l'ordini di cunsignà a testa di
Medusa à Polidette, signori di l'isula di Serifu, si ricò prima sicondu i Graie,
sureddi di i Gurgoni, custringhjindu i à indicà li a via par righjunghja i
Ninfi. Da quiddi riciviti sandali alati, una bisgiacca è un elmu chì rindia
invisibili: doni chì li si aghjunsini un spichju da parti d'Atena è un falcinu
da parti di Ermes.

Cussì armatu, Perseiu bulò contru i Gurgoni è, mentri erani addurmintati,
vardendu ni l'imaghjina in u spichju divinu d'Atena par evità di firmà
pitrificatu, taddò a testa à Medusa è a chjusi subitu in a bisgiacca di i Graie.
Da u troncu decapitato di Medusa iscini, à tempu cù i schizzati di sangui, u
cavaddu alatu Pegasu è Crisaore, babbu di Gerionu.

Perseiu dunò a testa di a gurgona à a dea Atena, a quali a fissò à u centru di u
so probbiu scudu par tarrurizà i numichi.



https://co.wikipedia.org/wiki/Ghjallinetta

A ghjallinetta d'acqua si ricunnosce per via di u so piumaghju neru in e parte
anteriore è marrone scuru annantu à a parte pusteriore di u corpu è annantu à
l'ale; u bizzicu giallu hè dutatu à a basa d'una cera rossa. L'ale chjuse
prisentanu una striscia di penne bianche, cum'ellu hè biancu u pusteriore sottu
a breve coda. A lunghezza supareghja i 30 cm. I pedi sò dutati di diti assai
longhi, è e zampe sò di culore giallu virdicciu.

A ghjallinetta si nutrisce d'insetti acquatichi, di picculi pesci, di crustacei,
di molluschi, di germi di piante acquatiche. Custruisce u nidu in a parte folta
di a vegetazione acquatica è à spessu vicinu à a riva ma ancu annantu à isulotti
precarii, oppuru annantu à a riva di u corsu d'acqua. E femine ci diponenu da
cinqui à deci ovi di culore marrone machjate incù tacche più scure ch'elle
covanu durante più di vinti ghjorni. I chjuchi suvitanu a matre da a quale sò
curati per parechji sittimane. I chjuchi ponu esse predati da u sperghjorne
cinnarinu.

A ghjallinetta, incù parechje sottuspezie, hè diffusa in Europa, Africa è Asia.
Hè nidificante in Europa cintrale, in Europa meridiunale è in Europa
occidentale. Hè ancu nidificante estiva in Europa orientale. Ùn hè micca
cunsiderata una spezia in priculu.

A ghjallinetta hè ancu chjamata a gallina d'acqua, a gallinella, o ancu a
pullezza.



https://co.wikipedia.org/wiki/Francisco_Coloane

Francisco Coloane (Quemchi, 19 lugliu 1910 - Santiago di u Cili, 5 aostu 2002)
hè statu un scrittori cilenu. Hè cunsidaratu un di i più grandi rumanzieri
latinu-americani di u XX seculu. Parechji critichi l'ani ancu paragunatu à
autori com'è Ghjaseppu Conrad è Herman Melville. Si riteni ch'è i so opari
aghjini furtamenti influinzatu, aldilà di un'intreia generazioni di scrittori
sudamericani, ancu l'opara di Bruce Chatwin.

U sensu di grandezza è di putenza di a natura, da i muntagni à i pianuri di a
Patagunia, da a scunfinata sulitudina di i diserti à l'uceanu, hè diffusu in
tutti i so opari.

Francisco Coloane nascì in Cili, à Quemchi, in a pruvincia di u Chiloé. U so
babbu, Juan Agustín Coloane, fù capitanu di a prima baliniera cilena è a so
mamma, Humiliana Cárdenas, era una piccula prubitaria tarrania.

À l'ità di 15 anni avia dighjà persu tremindù i parenti. Truvendu si custrettu à
stantà u so pani, abbandunò a scola salesiana ind'eddu studiava è truvò
travagliu com'è marinaru, annantu à i barchi longu i canali, com'è pidonu in i
tinuti agriculi di a pampa australi, è participò ancu à i ricerchi pitrulifari
in a zona di u Strettu di Magellanu.

À l'iniziu di l'anni Trenta, Francisco Coloane si tramutò in Santiago di u Cili,
in cerca d'oppurtunità migliori. Quì truvò travagliu com'è ridattori par u
ghjurnali L'Ultimi Nutizii. Calchì annu dopu cuminciò à scriva raconti chì funi
publicati da parechji ghjurnala è rivisti.

Coloane conta i so numarosi viaghji, cumpiiti à cavaddu, in navi, barca,
vilieri. In u 1947 participò à una spidizioni di carattaru scentificu-militara
in l'Antartidi; viaghjò in a rigioni australi di u Cili incù Etvušenko, u pueta
russiu. Trascorsi dopu dui anni in China, viaghjendu à traversu a Mongulia, chì
li ricurdò cusì da vicinu l'infiniti distesi di a Patagunia, ind'eddu avia
trascorsu parti di a so ghjuvantù. Viaghjò dopu finu à i Galapagos, ussirvendu è
discrivendu incù passioni un patrimoniu naturali inparagunevuli è senza difesa.

Coloane hà fattu cunnoscia aldilà di i so probbii cunfini i rigioni più isulati
è scunnisciuti di u Cili: a parti più australi di a terra, a pruvincia di u
Strettu di Magellanu è, di manera particulari, a Terra di u Focu. U mondu à a
fini di u mondu di Coloane hè un uceanu grisgiu è burrascosu, è i so acqui sò
pupulati di baleni è balinieri, vechji marini, piscadori è timpesti.

Ci conta Marcu Biancarelli una passata chì cuncerna Francisco Coloane,
quand'eddu intrì in l’Accademia Cilena di a Lingua, in 1980 è ch'eddu citò in u
so discorsu d’intrunisazioni i paroli di i lingui minacciati di l'Indiani di a
Terra di u Focu è di Patagunia, chì dimostra u cuncernu di Coloane cù i lingui
minacciati di sparizioni è a prutizzioni di a diversità linguistica è culturali.

Coloane riciviti u Premiu Naziunali di a Litteratura in 1964 è murì in a so casa
di Santiago di u Cili u 8 aostu 2002.



https://co.wikipedia.org/wiki/Flora_di_Sardegna

A Flora di Sardegna hè dirivata da un sustratu cumunu mediterraniu, ma hè
carattarizata da mori spicificità ed endemisimu. Quissa hè duvuta à un
adattamentu cuntinuu d'issa flora à certi cundizioni climatichi particulari, à
l'insularità è à a storia giulogica di l'isula. Di fatti, a flora attuali hè
carattarizata da spezii chì in u Cenuzoicu, 60 milioni d'anni fà, si sò diffusi,
custituendu furesti primigenii di tassi, lecci è caracuti, spezii mesufili
adattati à u clima caldu-umitu dipendenti da u pianu equaturiali passendu pa u
Sudu di l'Auropa. Circa 25-28 milioni d'anni fà, a Sardegna appartinia à a
placca corsu-sarda-calabra chì, staccata si da a placca auropea à pocu pressu à
u liveddu di a Pruvenza attuali, subì tandu una rutazioni di 90 gradi, migrendu
400 km più à u sudu in u Mari Mediterraniu. In u Miucenu, prima ch'è issu
prucessu si fussi cumplittatu, a Sardegna divia essa cuparta à furesti
impunenti, com'è ducumintatu da i resti fossili di furesta pitrificata ussirvati
vicinu à u lavu Omodeu è a Perfugas. Dopu l'isulamentu fù intarrottu brevimenti
da finomini liati à a chjusura di u strettu di Gibilterra (5,6 milioni d'anni
fà) è à i glaciazioni (l'ultimu massimu glaciali intarvensi circa 15.000 anni
fà) favurendu u sviluppu di evuluzioni autottoni di spezii ed interi biucinosi.
Par via di cunsiquenza, a Sardegna hè oghji carattarizata da endemisimi
tipicamenti sardi, altri essendu cundivisi incù a vicina Corsica, o ancu incù
Corsica è Baleari, altri ancora tipichi di areali più ristretti di u bacinu di u
Mari Mediterraniu soprattuttu uccidintali.



https://co.wikipedia.org/wiki/Euro

L'Euru (ευρώ in grecu, евро in bulgaru, evro in slovenu, è ewro in maltese) hè a
muneta cumuna in quindici paesi di l'Europa. I paesi sò l'Austria, a Belgica,
Cipru, a Finlandia, a Francia, a Germania, a Grecia, l'Irlanda, l'Italia,
Lettonia, Lituania, u Lussemburgu, Malta, i Paesi Bassi, u Portugallu, a
Slovenia, a Slovachia è a Spagna.

L'euru hè l'erede di l'European Currency Unit. Fù privistu da u Trattatu di
Maastricht di u 1992, è hè diventatu a muneta officiale di a zona euru in u
1999, prima di diventà ancu a muneta fiduciaria in u 2002.

In 2010, l'euru cunnosce una crisi importante per causa di una crisi di
cunfidenza di i mercati finanziarii in e debite suvrane. Quessa crisi si scrive
in quella, longa è profunda, di a crisi economica di u 2008. Cuminciò cù una
speculazione nant'i tituli di u tesoru grecu, à a fine di l'annu 2009. Stu paese
cunnuscìa una debita di 120% di u PIB . Avìa digià mentitu à propositu di e so
statistiche ecunomiche è budgetarie. Per quesse ragione, a Grecia ebbe
difficultà pè finanzià si, ciò chì era un prublemu tamantu postu chì u tassu di
deficitu budgetariu era di 13%. L'agenze di nutazione finanzarie anu dunque
sgradatu a debita greca, dendu la una nota di BBB+ (Standard and Poor's).

A Grecia dumandò dunque un aiutu da l'Unione Auropea, dicendu chì ne avìa
bisognu pè ùn esse in fallita, è chì, senza aiutu auropea, dumandarìa l'aiutu di
u FMI. Invece, pè assicurà i mercati finanziarii, u guvernu grecu (socialistu)
dichjarò chì vulìa riduce u so deficitu da 13% à 2,8%, un tassu di deficitu
cumpativule cù i criterii di Maastricht. Senza surpresa, e mesure annunziate pè
parvene à 'ssu scopu cagiunonu manifestazione tamante in u paese sanu.

Ma i dirigenti auropei mettenu tempu à mette si d'accunsentu pè stabilì un pianu
d'aiutu, perchè Angela Merkel, a cancilliera tedesca, ci era opposta. Quessa
fece calà a muneta unica. Di maghju, dopu a terza greva generale in u paese, u
Cunsigliu Auropeu si mette finalmente d'accunsentu pè un creditu di 110
milliardi d'euri à a Grecia, in trè anni. Ma 'ssu aiutu ùn essendu bastante,
deve esse cumpiettatu da un aiutu di u FMI, ciò chì hè statu interpretatu cumu
un sintumu di l'assenza di guvernanza economica di a zona euru, è di sulidarità
frà i paesi membri.

A crisi greca si spartò pocu à pocu in altri paesi auropei, cumu u Portugallu, è
a Spagna. A a fine di u mese di maghju, u novu guvernu inglese di David Cameron
(conservatore-liberale) annuncia anc'ellu un pianu d'austerità, seguitatu da u
guvernu talianu, è tedescu. Ancu in Francia u guvernu annunciò misure pè riduce
u deficitu. Di ghjunghju, u guvernu ungherese di Viktor Orbán (conservatore)
pruvucò à u so tornu una panica, fendu calà ancu a borsa di New York, dicendu
chì u guvernu sucialistu à u putere fin'à maghju averebbe mentitu nant'i conti
publichi, è i pronostichi economichi, nanzu di rivenè nant'à 'sse dichjarazione.

A pulitica monetaria auropea hè decisa di manera independente da a Banca
Centrale Europea, in Francfort, in Germania.

Verde: Jan-1999: €1 = $1,18 ; aostu 2007: €1 = $1,37 Rossu: Jan-1999: €1 =
¥133 ; aostu 2007: €1 = ¥162 Turchinu: Jan-1999: €1 = £0,71 ; aostu 2007: €1 =
£0,67

Fin'à 1999 è 2002, a muneta impiegata in Francia è dunque ancu in Corsica era u
francu francese.



https://co.wikipedia.org/wiki/Etruscu

L' Etruschi funi un populu di l'Italia antica chì accupava un'aria dinuminata
Etruria, currispundenti à l'incirca à a Tuscana, à l'Umbria finu à u fiumu
Tibaru è à u Laziu sittintriunali, incù un' estinsioni in Liguria è versu a zona
padana di l'Emilia-Rumagna è di a Lumbardia, à parta da l'VIII seculu a.C..

In a so lingua si chjamavani Rasenna o Rasna, in grecu Tyrsenoi (in ionicu è in
atticu anticu: Τυρσηνοί, Türsenòi; doricu: Τυρσανοί, Türsanòi, tremindù cù u
significatu di "Tirreni" è dopu "Etruschi" o "Tusci", abitanti di a Τυρσηνίη,
Türsenìe, "Etruria").

A civiltà etrusca, ritinuta da parechji studii com'è discindenti di a cultura
villanuviana, fiurì à parta da u X seculu a.C. è fù difinitivamenti inglubata in
a civiltà rumana, influinzata da l'etruschi, à u terminu di u I seculu a.C. Stu
longu prucessu di cunquista è assimilazioni culturali cuminciò incù a data
tradiziunali di a cunquista di Veio par opara di i rumani in 396 a.C..

Nantu à l'urighjina è a pruvinienza di l'Etruschi hè fiurita una nutevuli
litteratura, micca solu storica è archiulogica. I nutizii chì ci pruvenini da
fonti storichi sò infatti piuttostu discurdanti. In l'antichità funi elaburati
principalamenti trè tesi diffarenti: a prima chì susteni a pruvinienza uriintali
ripurtata da Erodutu, storicu grecu vissutu in u V seculu a.C.; a siconda chì
susteni l'autuctonia di l'Etruschi elaburata da u grecu Dionigi d'Alicarnassu
vissutu in u I sec. a.C., è a terza chì susteni a pruvinienza sittintriunali
elaburata nantu à a basa di un strattu di Titu Liviu.

In tempi più ricenti, studii muderni ani iputizatu una quarta tesa, vali à dì a
cuesistenza di tutti è trè tiurii classichi. Sempri più novi studii, cundutti
grazia à tecnulugii di nova generazioni di siquinzamentu di u DNA (NGS), dariani
inveci raghjoni à a virsioni di Dionigi d'Alicarnassu.

L'Etruschi sò sempri stati cunsidarati com'è à un populu unitariu dipoi a so
preistoria. Eppuri l'Etruschi, com'è unità, ani esistutu solu à parta da l'VIII
seculu a.C. incù una probbia lingua è incù probbii usanzi, bench'eddi ùn fussini
cusì omugeni in i varii rigioni ind'eddi sariani stati par pudè nigà chì eddi,
com'è unità etnica, funi u risultatu di l'unioni di parechji populi. Hè certu,
infatti, sicondu ciò chì hè statu tramandatu di a so storia è da ducumenti
munumintali chì sò fermi, ci sò elementi italichi, egizziani, grechi,
siriu-fenichi, mesuputamichi, urartei, induiranichi. In ogni modu, hè
cumunamenti accittatu chì u populu etruscu si sii furmatu in a terra cunnisciuta
com'è Etruria, trà i fiuma Tibaru è Arno, da a costa tirrenica à i cateni di
l'Appinninu.

I fonti storichi nantu à l'urighjini di l'Etruschi, sippuri incù calchì
variazioni, si poni sustanzialamenti riducia à trè iputesi diffarenti:
pruvinienza uriintali, tesa di l'autuctunia è pruvinienza da sittentrionu (u
nordu).

Sicondu una tradizioni lidia rappurtata da u storicu grecu Erodutu di u V seculu
a.C. l'Etruschi sariani ghjunti da a Lidia (attuali Turchia anatolica
miridiunali), salpati da u portu di Smirne dopu à una caristia. Sottu a vida di
Tirrenu, figliolu di Ati, (o sicondu un'antra tiuria, di Tirrenu è di u frateddu
Tarconte, in stu casu figlu di u rè Telefo di Misia), intornu à u XIII seculu
a.C., avariani à u principiu "oltripassatu molti populi" è sariani infini
ghjunti " vicinu à l'Umbri (nantu à i costi uccidintali di l'Italia) è in u so
paesi ani custruitu 12 cità, induva sempri oghji viviani". I Lidii ghjunti in
Italia avariani dopu cambiatu u so nomu in Tirreni da u nomu di un di i dui
cunduttieri, più tardi incù u terminu latinu di Tusci, derivanti da u ritu
sacrificali.

A tesa erudutea di a pruvinienza uriintali, hè stata accittata guasi
unanimamenti da i scrittori antichi è hà cundiziunatu ancu i studii muderni,
basati annantu à i tratti uriintali prisenti in parechji manifistazioni di a
civiltà etrusca. I numarosi affinità di l'Etruschi incù u mondu egeu-anatolicu,
prisenti in i custumi, in a lingua, in l'arti è in a riligioni, poni eppuri essa
duvuti ancu à i cuntatti cummirciali è culturali incù sti pupulazioni è da
l'immigrazioni in Etruria di gruppi di variu liveddu suciali appartinenti à
quiddi civiltà (cultura uriintalizanti)

À l'internu di a tesa di a pruvinienza uriintali, in antichità fù dighjà
elaburata un'iputesa pelasgica. Sicondu Ellanico di Lesbo, storicu grecu di u V
seculu a.C., l'Etruschi sariani stati Pelasgi, un populu miticu urighjinariu di
a Grecia sittintriunali chì s'hè stallatu dopu in parechji rigioni di u Mari
tarraniu, i quali si sariani stabiliti in a zona di l'Etruria dendu si u nomu di
Tirreni.

Un antru sustinidori di a tiuria di i Pelasgi fù Anticlide, un storicu vissutu à
a fini di l'IV seculu a.C., sicondu u quali i Pelasgi, dopu à avè culunizatu
l'isuli di Lemno è Imbro in u Mari Egeiu, si sariani aggrigati à Tirrenu è
avariani participatu à a spidizioni versu i costi di l'Italia.

L'iputesa uriintali pari cunfirmata da parechji muderni studii genetichi
effittuati da l'Università di Turinu nantu à i pupulazioni di Murlo è Volterra,
situati in u nucleu uriginali di a civiltà etrusca, chì prisintaria aplugruppi è
mDna moltu simili à quiddi di i pupulazioni oghjinchi di i costi anatolichi è di
u Vicinu Urienti.

Un'antra tradizioni, rappurtata da u storicu Dionigi d'Alicarnassu (vissutu
duranti l'imperu augusteu - I seculu a.C.), susteni l'urighjina autuctona di u
populu etruscu. In particulari afferma chì trà l'Etruschi, i Lidii è i Pelasgi
ùn ci erani micca affinità culturali, riligiosi è linguistichi è chì l'Etruschi,
chì chjamavani sè stessi Rasenna (è l'avaristi saputu da l'etruschi stessi;
infatti, pari chì avendu dumandatu à un etruscu quali eddi erani, li fù
rispostu: Rasna o Rasenna), ùn erani micca un populu "vinutu da fora", ma un
populu antichissimu, attribuiscendu - frà altru - probbiu à l'antichità
l'indecifrabilità di a lingua etrusca (Antichità Rumani I, 25-30). Sta
tradizioni ùn hè parò micca suppurtata da ughjetti archiulogichi (com'è a stela
di Lemno, incù scrizzioni affini à l'etruscu, è u fecatu di Piacenza), grazia à
qualessi si pò suppona chì u terminu "Rasna" o "Rasenna" ùn indicaria micca u
nomu di l'etnia etrusca, ma pudaria essa intesu com'è "Ra-sna" chì in anticu
lessicu significaria "eiu sò figliolu di..." oppuri "discendu da...".

Da un strattu contruversu di Titu Liviu, chì alludi à a dirivazioni di i Reti,
pupulazioni alpina di i vaddi di u Trentinu-Altu Adige, da l'Etruschi (Storii,
V, 33, 11), si pudaria inveci diducia chì quist'ultimi erani da u sittintrionu
(u nordu) à traversu l'Alpi. Sta tiuria, cunsidarata dopu infundata, hè stata
introdutta in u XVIII seculu (Fréret) ed hè stata sviluppata dopu in u XIX
seculu (Niebuhr è Müller) suvitendu l'affirmazioni liviana è a sughjistiva
sumiglianza di u nomu di i Reti (Rhaeti) incù quiddu di i Rasenna. Ferma puri
sempri pussibuli l'iputesa di Titu Liviu chì l'Etruschi avariani culunizatu ancu
u Trentinu-Altu Adige, assumendu ci u nomu di Reti.

Parechji linguisti russii (Sergei Starostin, Vladimir Orel, Igor M. Diakonoff)
mettini in rilazioni i lingui tirrenichi è i lingui caucasichi nordurientali,
basendu si nantu à a presunta currispundenza in i strutturi grammaticali, in a
funulugia, in i numerali, trà a lingua etrusca, i lingui hurru-urartei, è i
lingui caucasichi nordurientali.

A tiuria furmulata da u linguista Massimu Pittau si basa nantu à a supposta
dirivazioni di a lingua sarda è di quidda etrusca da l'antica lingua lidia.
Sicondu sta tiuria, l'Etruschi pruvinariani da a Lidia, in accordu incù u
racontu d'Erodutu. 'Ssa migrazioni, eppuri, saristi avvinuta par tappi, prima in
Sardegna, induva avaria datu urighjina à a civiltà nuragica intornu à u XIII
seculu a.C., è dunqua nantu à i costi tirrenichi di l'Italia cintrali, induva a
civiltà etrusca si saria sviluppata à parta da u IX seculu a.C.

In u libru Etruscu: una forma arcaica di ungaresu u gluttologu Mario Alinei
pruponi, in cuerenza incù a Tiuria di a Cuntinuità da u Paleuliticu,
d'idantificà l'etruscu com'è una fasa arcaica di l'attuali lingua ungaresa,
appartinenti à i lingui ugrichi (o ugru-finnichi). Sicondu Alinei tantu
l'etruscu ch'è l'ungaresu sariani dui lingui agglutinanti, incù accentu nantu à
a prima sillaba, è avariani listessa armunia vucalica, è solu cunsunanti
occlusivi sordi. L'iputesa d'Alinei ùn escludaria micca un'affinità di
l'etruschi incù l'attuali pupulazioni anatolichi, parchì l'Ungaresi, sicondu i
risultati di ricenti ricerchi genetichi risultani "una pupulazioni affine à
l'Iraniani (in quantu discindenti di i Sciti è l'Osseti di u I millenniu a.C.) è
à i Turchi". I turchi spartariani incù l'ungaresi l'appartinenza à listessu
gruppu linguisticu uralu-altaicu (chì cumprendi ancu i lingui ugru-finnichi), è,
sicondu Alinei, ancu l'appartinenza à a listessa pupulazioni chì invasi in u III
millenniu a.C. u bacinu Carpaticu, pruvinenti da a cultura kurgan, fiurita à i
cunfini trà l'Auropa uriintali è l'Asia cintrali. Da u bacinu carpaticu, sempri
sicondu l'iputesa d'Alinei, una parti di a pupulazioni saristi partita in u II
millenniu a.C. versu a penisula taliana, induva deti vita à a civiltà etrusca.
Mentri solu in ebbica altu-mediivali, si sariani furmati i pupulazioni ungaresi
è turchi, incù l'invasioni di l'attuali Ungaria (in l'896) è Turchia (trà u V è
u X seculu d.C.).

Sicondu Ghjuvanni Ugas, l'Etruschi sariani piuttostu di urighjina autuctona,
incù a soprappusizioni di culunisazioni nuragichi duranti u I millenniu a.C. A
migrazioni di u XII seculu a.C. saristi par via di cunsiquenza avvinuta à
parechji ripresi da l'uccidenti versu l'urienti, piuttostu ch'è u cuntrariu.
Quissa saria cunfirmata da i ducumenti egizziani chì citani i Tereš o Turšà
(Tyrsenoi o "Tirreni") accantu à i Shardana (o Sardi) trà i Populi di u Mari. U
stessu terminu "Tyrsenoi" in lingua greca pudaria significà "custruttori di
torri", fattu chì dimustraria l'affinità frà a civiltà nuragica è quidda
etrusca.

Sicondu u scrittori latinu Festo, i rè Etruschi erani Sardi o d'urighjina sarda:

Da quissa hè faciuli à prisenta chì ùn si parla micca di l'urighjina Sarda di
l'Etruschi nè mancu si alludi à una prisenza di rè Sardi frà i Rasna. U puntu
essinziali di l'infrasata inveci hè a toga chì era indussata in i Ludi
Capitulini. Infatti senex cum toga praetexta, bulla-que aurea, quo cultu reges
soliti sunt esse Etruscorum significheghja chì un vechju indussava a toga
pritesta (in latinu toga praetexta) è una bulla d'oru (un brevu). A toga è a
bulla erani avvezzi à purtà i rè di l'Etruschi, chì sò da a cità di Sardi in
Lidia.

Ancu Plutarcu sustinia chì l'Etruschi erani cunsidarati com'è culoni da
l'abitanti di Sardi è Veiu era una cità etrusca.

Un di i populi di u mari citati in i testi egizziani sò i Tereš o Turšà, populu
di sterpa prubabilamenti micca induaurupea cullucatu in a parti sittintriunali
di l'Anatulia, chì parini culligati à i Tirsenoi o "Tirreni", veni à dì à
l'Etruschi. 'Ss'idantificazioni pari cunfirmà u racontu d'Erodutu cuncirnendu
l'urighjina anatolica di stu populu, ma soprattuttu a mitica parintedda di
l'Etruschi incù i Troiani cantata da Virghjliu in l'Eneidi. I rapporti di i
Tirreni o Etruschi cù u mondu Meditarraniu uriintali di l'isula di Lemno (chì si
trova à pochi migli innanzi à Troia) simbraria esista in seguitu à u
ritruvamentu di a cusidditta Stela di Lemno, una scrizzioni scuparta in 1885, in
qualessa hè attistata a Lingua lemnia, un dialettu simili à l'etruscu. Una stela
simula hè quantunqua ughjettu di studii in quantu pari culligata à u VI seculu
a.C.

Ùn hè micca menu impurtanti l'upinioni di Massimu Pallottino, u quali hà
sottuliniatu, in l'intruduzioni di u so manuali Etrusculugia (Milanu, 1984), chì
u prublemu di l'urighjina di a civiltà etrusca ùn saria micca cintratu nantu à a
pruvinienza, ma piuttostu nantu à a furmazioni. Hà mustratu chì, par a maiò
parti di i populi, micca solu di l'antichità ma ancu di u mondu mudernu, si
parla sempri di furmazioni, mentri par l'Etruschi inveci s'hè postu sempri u
prublemu di a pruvinienza. Sicondu Pallottino, a civiltà etrusca s'hè furmata in
un locu chì ùn pò ch'è essa quiddu di l'antica Etruria; à a so furmazioni ani
senza dubbitu cuntribuitu elementi autuctoni è elementi uriintali (micca
sulamenti Lidii o Anatolichi) è grechi, par via di i cuntatti di scambiu
cummirciali intrattinuti da l'Etruschi incù l'altri populi di u Mari Tarraniu.
In a civiltà etrusca chì era in traccia di furmà si, lasciàni dunqua a probbia
impronta i cummircianti uriintali (si pensa à l'elementi uriintali in a lingua
etrusca o à u periodu artisticu cusiddittu uriintalizanti) è i culoni grechi chì
approdani in u Meridione d'Italia in l'VIII seculu a.C. (u santacroci stessu
aduttatu da l'Etruschi hè chjaramenti un santacroci di matrici greca, è l'arti
etrusca hè influinzata da i mudeddi artistichi di l'arti greca).

Un cuntributu à a problematica di l'urighjini di l'Etruschi ci veni ancu da a
genetica di i pupulazioni. In 2004 Guido Barbujani di u dipartimentu di biulugia
di l'Università di Ferrara hà analizatu u DNA di parechji schelatri pruvinenti
da tombi etruschi dislucati in parechji zoni di l'antica Etruria. Da u studiu hè
emersu chì u DNA di l'antichi Etruschi saristi abbastanza simili à quiddu di
l'attuali abitanti di l'Anatulia, mentri ùn ni risultaria micca particulari
affinità incù quiddu di l'attuali pupulazioni di i zoni d'Italia chì funi
abitati da l'Etruschi.

In 2007, una squatra vidata da Antonio Torroni di l'Università di Pavia hà
studiatu u DNA di l'abitanti viventi da almenu trè generazioni in i centri di
Murlo, Volterra è di a Vaddi di u Casentino incù quiddu d'altri pupulazioni
taliani è estari. Da a cumparazioni hè emersu chì u codici geneticu di
l'individui di Murlo, Volterra è di u Casentino hè moltu più simili à quiddu di
l'abitanti di i costi turchi chì dani nantu à u Mari Egeiu.

Un antru studiu cunduttu da a squadra di Paolo Ajmone Maran di l'Università
Cattolica di u Sacru Cori di Piacenza hà analizatu u DNA di i buini tuscani (di
razza Chianina è Maremmana), chì hè risultatu geneticamenti simili à quiddi di i
buini di l'Anatulia.

A più antica minzioni di l'Etruschi firmata hè quidda di u scrittori Esiodu,
scritta in u so puema Tiugunia, in u quali, à u versu 1016, minziuneghja "tutti
i populi illustri di a Tirrenia" vuluntariamenti à u plurali, postu ch'eddu
intindia cumprenda la ghjenti micca greca d'Italia. Esiodu scrivia i so versi à
l'iniziu di u VII seculu a.C.: à stu periodu (690 a.C.-680 a.C.) ricoddani i più
antichi scrizzioni etruschi cunnisciuti, i quali, parò, facini dighjà usu di
quidd'salteriu chì senza dubbitu i cummercianti etruschi aviani amparatu par via
di cuntatti incù i Grechi à u centru cummerciali di Cuma, almenu settant'anni
prima.

Tandu, postu ch'è ùn hè micca pussibuli chì a nazioni etrusca si sii affirmata à
l'impruvisu, hè chjaru chì a so furmazioni fù u risultatu di un lentu è
prugrissivu cunsulidamentu in terra italica. Incù tutta prubabilità, par quissa,
esistia dighjà una cultura chì tindia à furmà si nantu à u tarritoriu di a
Penisula in parechji rigioni, ancu distanti trà eddi: è quista ùn pò essa ch'è
quidda di a civiltà villanuviana.

U terminu "villanuvianu" deriveghja da u nomu di un picculu paesi in a periferia
di Bologna induva, in u 1853, u conti Ghjuvanni Gozzadini, passiunatu
archiulogu, scuprì una tomba chì avia carattaristichi moltu particulari.
L'elementu chì distinguia i sipulturi era u vasu ussuariu (veni à dì cuntinenti
i resti di u defuntu) à forma biconica, incù un picculu scudeddu par
cuparchjulu, dipostu in una stanza prutetta da pareti di petra.

I studii ritenini chì ci saria stata una fasa "priparatoria" di sta cultura,
ditta protuvillanuviana riferita à l'Ità di u Bronzu finali (XII-X seculu a.C.);
cultura diffusa in u Mantovanò, in l'Umbria, in Tuscana, in u Laziu, in
Campania, in Sicilia è in l'isula di Lipari. Ci sò ghjà tutti i premissi chì
cunduciarani dopu à u villanuvianu veru è probbiu; ùn ebbini micca ultiriori
sviluppu in i paesi miridiunali par via di a nascita pricoci di quiddi influssi
chì purtàni à a culunisazioni greca (VIII seculu a.C.). Un di l'elementi chì più
à spessu si notani - probbiu parchì liatu à a sipultura di i cennari di i
defunti (incinnarazioni) - hè l'ussuariu. Ni esistini molti tipi, spessu
travagliati incù un arti moltu fini: l'effettu artisticu hè datu da linii
dritti, sigmenti, diprissioni è disegni giumetrichi; eppuri, à spessu a pasta di
arzilla, chì era chjamata "ceramica d'impastu", hè piuttostu roza.

In calchì casu, di manera evidenti si tratta di sipulturi di guerrieri  u vasu
biconicu hè cupartu da un elmu di bronzu. Quandu quist'usanza ghjunsi in u
Laziu, i cennari di u defuntu pudiani essa posti in un'urna in terracotta chì ci
vulia ch'edda t'avissi a forma d'una capanna.

In a penisula italica, parò, emerghjini è si rinforzani culturi rigiunali, chì
sò spessu liati à a natura di u tarritoriu in u quali eddi s'affermani:
cuntinueghja a vita numadi è pasturali in i Marchi sittintriunali, in Abruzzu,
in u Laziu sittintriunali, in Irpinia, in u Sanniu è in Calabria, mentri in u
Laziu sittintriunali, in a Tuscana custiera è in l'arcipelagu tuscanu approdani
naviganti pruvinenti da u Mari Tarraniu uriintali à a ricerca di metalli, u
farru essendu à l'ebbica un di i minirali più priziosi. Si cuntinueghja à
travaglià ancu u bronzu, ma stu matiriali ùn hè micca d'usu cumunu com'è u
pricidenti; servi par picculi ughjetti dicurativi, par statuetti vutivi o par
recipienti liati à u cultu. Ancu s'è i diffirinziazioni rigiunali sò enormi,
pari chì in stu periodu si fessi senta a nicissità di una vita in cumunu, di
calchì forma d'assuciazioni frà i varii tribù di u tarritoriu italicu:
cumincetini à furmà si i primi agglumerati urbani incù i so cimiterii.

I tombi, infatti, tistimunieghjiani a prisenza di un anticu allucamentu.
Isulati, parini firmà com'è i duminii di l'Etruria interna, in i rigioni più
inuspitali, mentri i paesi in vicinanza di u mari o di vii di cumunicazioni
fluviali si rivelani moltu attivi. I principali cità custieri sorghjini à pochi
chilomitri da a costa, l'unica cità abitata etrusca nantu à u mari essendu stata
prubabilamenti Populonia (in lingua etrusca Pupluna o Fufluna), mentri l'altri
cità custieri parini di solitu dutati d'insidiamenti marittimi com'è Regisvilla
par Vulci, l'insidiamentu etruscu vicinu à a culonia rumana di Gravisca è u
scalu di Pyrgi par Cerveteri. Quissa significheghja chì calchiadunu, siguendu i
stradi parcorsi da i Critesi è da i Micenii, cuntinuava à visità i costi taliani
in cerca di farru, chì n'erani ricchi i terri tirrenichi.

Ci sò quantunqua, lucalità com'è Populonia, situata nantu à u mari, di fronti à
l'Isula d'Elba, di qualessa avemu boni tistimunianzi. Fù forsi, in u periodu
villanuvianu un di i principali porti par l'imbarcu di u ramu o di l'arghjentu
travagliatu; solu più tardi, in u periodu etruscu, divintò "portu di u farru".
Un scrittori anticu, di u quali ignuremu u nomu è chì l'autori di studii
chjamani Pseudu Aristoteli, afferma chì à Populonia si estraiia u ramu: u
provani, infatti, scorii di a lavurazioni di stu minerali è resti di furnaci chì
erani impiigati à stu scopu. Più tardi Populonia divintò tantu impurtanti chì in
u so tarritoriu si travagliava u farru estrattu in l'Isula d'Elba.Intornu à u
portu, situatu in l'attuali arcu di u Golfu di Baratti, ci erani dui paesi,
com'è dimostrani i dui distinti necropuli: una ditta San Cerbone è l'altra
chjamata Poggio di i Granate. Ci sò tombi à pozzu d'incinnarazioni è tombi à
fossa più ricenti. Sii in quist'ultimi, sii in quiddi à camara i ninnuli funebri
sò listessi.

Cusì i Villanuviani si didicàni par longu tempu à l'estrazioni di minirali è di
matiriali da custruzzioni. Quissa hè attistata da i resti di minieri in Tuscana
è in l'altu Laziu. In i cuddini, ditti par appuntu Metallifari, è in a zona
campiglia si estraiia ramu, piombu arghjintifaru è cassiteriti; in a Val' di
Cecina ramu, piombu è arghjentu; in u massicciu di u Monti Amiata c'erani rocci
mercurifari; in i Monti di a Tolfa minirali farrosi, piombu, zingu è mercuriu;
farru in l'Isula d'Elba; tufi vulcanichi, arenarii è calcarii in l'altu Laziu;
travertinu è alabastru in l'Etruria sittintriunali.

Sicondu i più ricenti richerchi, pari chì i più antichi Villanuviani di
l'Etruria probbia si fussini cuncintrati in trè grandi centri: unu hè quiddu chì
cumprendi a rigioni di i Monti di a Tolfa, frà Tarquinia è Cerveteri; un sicondu
hè quiddu situatu in a media vaddi di u fiumu Fiora, frà a zona archiulogica di
Vulci è a selva di u Lamone à punenti di u Lavu di Bolsena; u terzu hè
custituitu da i fasci cuddinari intornu à a Cetona frà Radicofani, Chjusi è Cità
di a Pievi. Prubabilamenti i trè allucamenti, di qualessi i dui miridiunali si
diffarinzieghjani maghjuramenti rispettu à u centru di Cetona, si riferiscìani à
ecunumii distinti è autusufficienti, à a basa di qualessi c'erani, quantunqua,
l'estrazioni è a lavurazioni di i minirali, com'è attività carattaristica, chì
erani purtati à a costa par l'imbarcu.

I Villanuviani, dunqua, à u mumentu culminanti di a so espansioni, diviani essa
diffusi annantu à un'aria molta vasta, chì và da l'Emilia-Rumagna à l'Italia
miridiunali in u situ di Pontecegnano in Campania. Ci sò parechji iputesi nantu
à a so urighjina ma pudariani essa i discindenti diretti di i populi di a
civiltà appenninica chì scendi duranti tutta l'Ità di u Bronzu finali è chì hà i
so centri maiò di scuparta longu a dursali muntosa di l'Italia cintrali. Si
trattava di ghjenti didicati à un'ecunumia pasturali, da a quali i Villanuviani,
è dopu l'Etruschi, amparetini l'amori di a terra è di l'animali.

Cusì si capisci ch'è i civiltà italichi aghjini carattari probbii è antichi,
liati à tradizioni particulari di u paesi in u quali si sviluppàni; solu incù u
cummerciu marittimu chì esplosi da u VIII seculu a.C. s'aprarani i traffichi è i
scambii soprattuttu incù l'Urienti grecu è l'ambienti feniciu cartaghjinesu.

In u IX seculu a.C. in l'arii carattarizati da a civiltà villanuviana si
righjistreghja a tindenza marcata di i pupulazioni à abbandunà l'altupiani,
annantu à i quali s'erani cullucati in u periodu protuvillanuvianu (XII seculu-X
seculu a.C.), par spustà si annantu à pianuri è cuddini annantu à i quali
surghjarani i principali cità etruschi, dendu vita à centri di diminsioni maiò.
'Ssu cambiamentu radicali rispondi à esigenzi ecunomichi liati à u più raziunali
sfruttamentu di i risorzi agriculi è minerarii è à a scelta di cullucà si in
prussimità di vii di cumunicazioni naturali è di approdi fluviali, lacustri è
marittimi par raghjoni di natura cummirciali.

Da i scavi effittuati, u tarritoriu apparisci divisu in vasti zoni articulati in
gruppi di paesi vicini trà ieddi, ma incù necrupoli distinti (ni ani fattu
ughjettu di studiu Gilda Bartoloni è Ghjuvanni Culonna).

Par quantu riguarda l'urganisazioni interna di i paesi, s'hè ussirvatu chì i
capanni sò distanziati l'uni da l'altri da spazii bioti di misura varievuli,
prubabilamenti imprudati par l'attività agriculi. S'hè fattu dopu l'iputesa chì
i capanni quadrangulari avissini una funzioni abitativa, mentri quiddi di forma
rittangulari o uvali fussini imprudati com'è staddi è magazeni. Frà altru
l'impussibilità d'accirtà a cuntimpuraneità di l'usu di i parechji strutturi ùn
parmetti micca di cunfirmà o infirmà l'iputesi. Si pò quantunqua affirmà chì i
strutturi chì ùn prisentani micca u fuculari pudariani essa intarpritati com'è
avendu funzioni diffarenti di quidda abitativa.

A struttura suciali di i cumunità villanuviani pò essa didutta da a
ducumintazioni archiulogica è in particulari da i matiriali funerarii. I
matiriali di u villanuvianu più anticu (IX seculu a.C.) sò piuttostu povari. A
tipulugia di l'ughjetti parmetti quantunqua l'idantificazioni di u sessu di u
defuntu. I dipusizioni maschili si carattarizeghjani par a prisenza di rasoghji
à forma rittangulari o semilunata, di fibuli à arcu sarpighjanti, spiddoni è,
bench'è raramenti, armi. Calchì volta a cupartura di l'ussuariu hè custituita da
un elmu in terracotta chì parmetti di diducia a qualità di guerrieri di u
defuntu. U matiriali funebri feminicciu hè custituitu da cinturoni, fibuli à
arcu simpliciu o ingrussatu, cannetti, rocchi. L'urni à capanna (scuparti in
Etruria miridiunali, à Vetulonia è forsi à Populonia), di manera diffarenti di
ciò chì accadi in a cultura laziali, ùn sò micca di esclusiva prerugativa
maschili ma riguardani ancu i donni. In ogni casu i matiriali di l'urni à forma
di capanna ùn sò micca più impurtanti cà quiddi rilativi à i vasi biconichi.

A ducumintazioni archiulogica di a prima fasa di u villanuvianu faria dunqua
pinsà à una sucità di tindenza ugualitaria. Frà altru a simplicità di i
matiriali pudaria ancu ùn rispichjà micca di manera fideli a sucità ma essa
ditarminata da ideulugii riligiosi o funirarii. In ogni casu, ancu par u
villanuvianu più anticu, ùn mancani micca ughjetti scuparti da qualessi
emerghjini segni di diffirinziazioni suciali. In Tarquinia, par asempiu, in a
necropula di Poggio Selciatello, si trovani parechji dipusizioni, maschili è
feminicci, incù matiriali particularamenti significativi par a qualità è/o
quantità di l'elementi. Inoltri, in parechji dipusizioni maschili di u IX seculu
a.C. (à Bologna, Tarquinia, Cerveteri, Veio) sò stati ritruvati verghi di bronzu
o d'ossu intarpritati com'è "scettri" è dunqua com'è attributi di u pristigiu è
di a funzioni di u defuntu. Sottu un prufilu diffarenti hè statu ussirvatu
(Jean-Paul Thuillier) chì i formi d'insidiamentu di u villanuvianu,
carattarizati da u spustamentu versu pianuri è cuddini è da l'accintramentu di
l'individui in u duminiu di paesi più grandi rispettu à u periodu pricidenti,
parini currisponda à un veru è probbiu disegnu puliticu è facini dunqua ritena
l'esistenza di sceffi in u duminiu di 'ssi cumunità.

Da u litturali è da u tarritoriu tuscanu, ind'eddi praticavani l'agricultura
ancu grazia à l'opari di migliuramentu di zoni paludosi, l'Etruschi si espansini
in seguitu sii à u nordu, in a Pianura Padana (fini VI seculu a.C.), sii à u
sudu, in l'attuali Laziu. In u duminiu ecunomicu sviluppàni l'estrazzioni è u
travagliu di i mitalli grazia à i minieri, soprattuttu di farru, prisenti nantu
à u so tarritoriu; l'artisgianatu etruscu fù in l'antichità particularamenti
apprizziatu è quissa favurì a crescita di i cummerci via mari, praticati
soprattuttu da i cità di Cerveteri, Vulci è Tarquinia chì ghjunsini à cuntrullà
i scambii in u Mari Tirrenu. S'edda hè valida l'affirmazioni di Titu Liviu chì i
Reti cullucati in l'attuali Trentino-Altu Adige fussini di dirivazioni etnica
etrusca, pò essa chì l'Etruschi cuntrullavani ancu i vii di scambiu versu u
Nordu di l'Auropa.

Ùn hè parò mancu stampa esclusa l'iputesa, avanzata frà l'altri da Mario
Torelli, chì l'etruschi avissini pupulatu praticamenti dipoi l'urighjini a Vaddi
Padana è soprattuttu l'Emilia è certi zoni di a Rumagna, induva era prisenti un
impurtantu nucleu villanuvianu (soprattuttu trà Bologna è Rimini),
simpliciamenti in u corsu di u VI seculu novi migrazioni, d'etruschi più ricchi,
urganizati è "civilizati", si soprapposini à un nucleu più povaru è "primitivu"
d'abitanti, puri etruschi, ma sempri liati à una civilisazioni stabiliti in i
paesi, pocu o par nudda diffarinziati sucialamenti è incù una schersa divisioni
di u travagliu.

L'Etruschi erani urganizati in cità-statu è si ricunnisciani in una federazioni
di 12 populi, chì sicondu a tradizioni tramandata ci da Strabonu, nascì dipoi u
fundatori Tirrenu. Currispundia à l'insidiamenti di dodici cità: Caisra
(Cerveteri), Clevsi (Chjusi), Tarchuna (Tarquinia), Vei(s) (Veiu), Velch
(Vulci), Vetluna (Vetulonia), Pupluna (Populonia), Velathri (Volterra), Velzna
(Orvietu), Curtun (Cortona), Perusna (Perugia), Aritim (Arezzu). I primi paesi
etruschi erani capanni à pianu quatratu, rittangulari o tondu incù un tettu
moltu inclinatu (generalamenti in paglia o arzilla). I cità etruschi si
diffarinziavani da l'altri insidiamenti italichi parchì ùn erani micca disposti
à l'accasu, ma suvitavani una logica ecunomica o strategica bedda pricisa. Par
asempiu, parechji cità erani posti in altura, cosa chì rindia pussibuli u
cuntrollu di vasti arii piazzati sottu, ch'eddi sii terrestri o marittimi. Altri
cità, com'è Veiu è Tarquinia, sorghjini in un tarritoriu particularamenti
fertili è adattu à l'agricultura. A cità etrusca era fundata à u principiu
traccendu incù un aratu dui assi principali frà eddi perpindiculari, ditti
"cardu" (nordu-sudu) è "decumanu" (livanti-punenti), dividendu dopu i quattru
sittori cusì ottinuti in isuli, par via di un reticulu di stradi paralleli à u
cardu è à u decumanu. Sta dispusizioni pricisa urbanistica hè visibuli sempri
oghji in parechji cità di l'antica Etruria, currispundenti à l'ingrossu à
l'attuali Tuscana, Umbria è parti di u Laziu. L'idea di fundà i cità partendu da
dui stradi perpindiculari rapprisenta un primatu di l'etruschi rispettu à i
grechi, anticipendu di guasi dui seculi l'intarventi di Ippudamu di Miletu. Più
dopu, stu sviluppu urbanu fù ripresu ancu da i Rumani par fundà accampamenti è
cità (com'è par asempiu Augusta Praetoria è Augusta Taurinorum, l'attuali Aosta
è Turinu). I cità sò spessu cinti da mura, moltu spessu ciclopichi. I matiriali
usati erani l'arzilla, u tufu è a petra calcaria; u marmaru inveci era guasi
scunnisciutu. L'intrata di a cità avveni à traversu i porti, chì erani di solitu
setti o quattru (ma avemu tistimunianzi di parechji cità à cinqui è sei
intrati), i più impurtanti in currispundenza di l'estremità di u cardu è di u
decumanu. À l'iniziu erani semplici architravi, ma à parta da u V seculu a.C. i
porti assunsini carattaristichi impunenti à forma d'arcu, custruiti incastrendu
à seccu trà eddi enormi blocchi di tufu, chì erani insiriti in i mura. I porti
d'ebbica tardu-etrusca, com'è par asempiu a Porta à l'Arcu di Volterra, erani
inoltri dicurati incù sfrisgi è bassurilievi in i so parti principali (a chjavi
di volta è u pianu d'imposta).

I primi casi di l'Etruschi erani fatti in legnu è in fanga; ùn ci sò dunqua
micca molti resti di i so cità di l'ebbica villanuviana è uriintalizanti. A maiò
parti di l'infurmazioni annantu à stu populu ci pruveni da i tombi, chì erani
custruiti in petra: cuntiniani molti ughjetti è nantu à i so pareti erani pinti
à spessu sceni di vita cutidiana. Sti tistimunianzi ci dicini chì a civiltà
etrusca era ricca è raffinata.

L'abitazioni erani generalamenti à pianu rittangulari, ripartiti in parechji
stanzi da mura purtanti chì appughjavani annantu à fundazioni à seccu in tufu. I
sulaghji erani in generali in terra battuta è i muraturi à grati o in mattona,
incù travi è pilastri purtanti in legnu. I tetti erani cuparti da teguli in
terracotta; in altirnativa era praticata a tecnica di u pisè, prittendu arzilla
drentu à casciona; 'ssi mura erani più rubusti è pudiani essa purtanti senza
bisognu d'aghjunghja travi è pilastri.

In u corsu di u periodu arcaicu s'assisti à a nascita di fundazioni abitativi
più stabili, chì ani lasciatu evidenti traccia di sè in i cità di Kainua à
Marzabotto, à Gonfienti è à Pratu. Si tratta d'edifizii à pianu cintrali,
strutturati intornu à un porticu apartu incù impluvium è ambienti chì spessu
nantu à u latu di a strada principali erani distinati à fondachi o attività
cummirciali. U mudeddu annantu à qualessu si strutturavani era quiddu chì hè
difinitu oghji com'è "domus pumpeiana", micca solu in a so dislucazioni ma ancu
in u so funziunamentu effettivu: l'acqui di piuviti erani cunvolti versu un
pozzu in u curtili cintrali o à traversu canaletti versu i zoni esterni à
l'edifiziu. I tetti erani rializati incù teguli, in modu moltu simili à ciò chì
si pò truvà attualmenti in Tuscana, è erani pinti è dicurati da mascari. Nantu à
a summità erani ancu posti statui. Un gruppu d'edifizii arcaichi chì hà
ristituitu una simili dicurazioni architittonica hè visibuli in a lucalità di
Poggio Civitate (Murlo) è ricodda à a mità di u VII seculu a.C.: ci pudemu nutà
un lunghissimu fregiu in terracotta è sculturi di prima trinca.

À Castelnuovo di Val di Cecina (in a lucalità di U Bagnu), à u centru di un
tarritoriu riccu di surghjenti naturali nurmalamenti sfruttatu par a giutermia,
hè statu custruitu da l'Etruschi, in l'ebbica tardi-ellenica, u cumplessu di
Sassu Pisanu, chì rapprisenta l'unicu asempiu di termi etruschi ghjunti finu à
no.

À a fasa più antica (III seculu a.C.) inveci ricoddani i resti di un porticu
quadrangulari custituitu da grandi blocchi rigulari di calcariu di u postu è, un
seculu dopu, funi aghjunti dui impianti tirmali cuparti da un tettu in teguli.
Ci erani ancu parechji stanzi quadrangulari, forsi distinati à i visitadori.

U boddu incù a scrizzioni etrusca SPURAL (littiralamenti "di a cità") HUFLUNAS
scupartu annantu à i teguli di u tettu tistimunieghja di a distinazioni pubblica
di i termi: u cumplessu hè forsi da idantificà incù i AQUAE VOLATERRAE o i AQUAE
POPULONIAE ripprisintati in a TABULA PEUTINGERIANA, copia di u Medievu di una
carta di l'ità rumana cunsirvata vicinu à a Bibbiuteca Naziunali di Vienna.

A donna in a sucità etrusca, à a diffarenza di a donna greca è in parti ancu di
a donna rumana, ùn s'accupava micca solu di l'attività dumestichi.
L'impignamentu suciali di a donna etrusca trova significativi cunfirmazioni in a
ducumintazioni archiulogica è in i sturiugrafia latina è greca. In i scrizzioni,
a donna etrusca, com'è l'omu, apparisci furnita di formula onumastica doppia -
nomu individuali o numucciu, è casata - à parta da u VII seculu a.C. (par
asempiu annantu à una gerra di ceramica nera di Montalto di Castro, di a fini di
u VII seculu a.C. si leghji "mi ramunthas kansinaia" = "eiu (sò) di Ramuntha
Kansinai", mentri annantu à un vasu da Capua di u V seculu a.C. ci si trova
scrittu "mi culixna v(è)lthura(s) venelus" = "eiu (sò) u vasu di Velthura
Venel"). Si sà chì i donni rumani erani inveci individuati solu cù a so casata.

In l'epigrafia etrusca, inoltri, rilativamenti à i figlioli, si righjistreghja
accantu à a minzioni di a casta paterna, ancu quidda materna (par asempiu in
Tarquinia annantu à u sarcufagu di a Tomba di i Partunu, datata di u III seculu
a.C., si leghji "Velthur, Larisal clan, Cucinial Thanxvilus, lupu aviils XXV" =
"Velthur, di Laris figliolu, (è) di Cuclnei Thanchvil, mortu in anni 25"). Sta
tradizioni s'hè mantinuta in terra d'Etruria ancu duranti a prima ità imperiali,
com'è attistatu da numarosi scrizzioni latini (par u più à Chjusi, Perugia è
Volsinii).

A donna, inoltri, cuntinuava à purtà a so casata probbia o u so nomu probbiu
ancu da spusata (par asempiu annantu à un sarcufagu di Tarquinia di u V-I seculu
a.C. si leghji "Larthi Spantui, figliola di Larc Spantu, moglia di Arnth
Partunu"). Sicondu ciò chì si deducii da i scrizzioni di pussessu annantu à
ughjetti (vasi ancu da simposiu, statuetti, fibuli, exi votu) a donna, dapoi u
periodu uriintalizanti, hè com'è l'omu, titulari di dritti riali: in calchì casu
a donna si trova distinataria di u donu (annantu à un vasu di u VI seculu a.C.
si leghji "mi(ni) aranth ramuthasi vestiricinala muluvanice" = "mi dunò Aranth à
Ramutha Vestiricinai"), in altri hè a donna stessa chì disponi di un bè probbiu
(par asempiu annantu à una fibula d'oru di u 650 a.C. si leghji "mi velarunas
atia" = "eiu (sò) di a mamma di Velaruna").

Simbulu di u puteri etruscu, spurtatu dopu à Roma da u quintu rè Tarquinio
Prisco, funi l'aneddi, u scettru, u paludamentum, a trabea, a sedda curule, i
faleri (a falera era un discu laterali di l'elmu), toga pritesta è i fasci
littorii. Sempri à l'Etruschi si devi u prima trionfu cilibratu annantu à un
quadriga duratu à quattru cavaddi, vistutu incù una toga raccamata d'oru è una
tunica palmata (incù disegni di foglii di palma), vali à dì incù tutti i
dicurazioni è l'insegni par i quali risplendi l'auturità di u cummandu.

In a vistitura etrusca, i principali tissuti erani a lana, generalamenti assà
culurata, è u linu, usatu in u so culori naturali. L'Etruschi imprudavani
vistiti adatti par tremindù sessi, accantu à altri tagliati aspressu par omu o
par donna.

Un vistitu probbiu maschili era u stringu, simili à certi calzunetti. Tantu
l'omini ch'è i donni inveci, indussavani indiffarentamenti longhi tunichi,
calchì volta assuciati incù un cappeddu. L'etruschi inoltri mustravani un
intaressu particulari par i scarpi, rializati in coghju o in stofa raccamata.
Moltu eleganti erani i sanduli incù una punta sopra d'aspettu uriintali. A
sandula incù basa in legnu avia una snudatura à u centru chì parmittia di piigà
u pedi. L'eleganza di l'etruschi era pruvirbiali, è a sprissioni "vesta si à
l'etrusca" fù in voga frà i rumani par indicà una grandi raffinatezza. Siont'è i
scuparti archiulogichi si sà chì raccamavani ancu tissuti à filu d'oru.

I donni, ma ancu l'omini, parfizziunavani l'andatura è u vistitu incù ghjuveddi
di raffinata fattura (diademi, pindini, braccialetti, aneddi è fibuli). I
ghjuveddi erani di bronzu, d'arghjentu, d'elettru è d'oru. L'elettru era una
leia assà usata d'arghjentu è d'oru.

L'ingridienti di basa par l'alimantazioni etrusca fù par moltu tempu a farina di
farru, u più tipu di granu anticu cultivatu è faciuli da cultivà. Prima d'essa
usati com'è cibu, i graneddi di farru diviani essa abbrustuliti, par toglia li a
gluma (una spezia di buchjula chì i ricopra) è eliminà ni l'umidità.

Incù a farina di farru erani priparati papparinati, budditi incù acqua è latti.
L'alimantazioni di l'Etruschi cumpurtava dinò a biada, ancu parechji spezii di
ligumi, com'è lintichji, ceci è favi.

Bench'è l'alimantazioni basata annantu à a biada è i ligumi furnischi tutti i
principali sustanzi nutritivi, era quantunqua assuciata incù a carri di porcu,
di caccia, u cinghjali, a carri di pecura è tutti i prudutti dirivati da u
latti. Moltu apprizziatu era ancu u pesciu, in particulari vicinu à Populonia è
Portu Erculu.

L'etruschi cunnisciani inoltri a furcina: ni sò stati ritruvati certi idantichi
à quiddi oghjinchi, veni à dì incù i quattru rebbii incurvati, ma incù un fustu
lebbiu cilindricu è una paddina in cima. Si supponi parò chì l'usu ùn era micca
individuali ma sirvia à tena a carri par taglià la in una vanchjera.

L'Etruschi pussidiani una bona cunniscenza di a medicina, asimplificata da i
nuzioni di anatumia è fisiulugia, da a pratica di a trapanazioni cranica è di i
protesi dintarii in oru, evidinziati da i resti umani è da i tarracotti. Era
praticata a circuncisioni, è i sizioni anatomichi mettini in evidenza molti
organi interni, com'è u cori è i pulmoni. Stunanti sò i uteri cuntinenti à
l'internu una paddina, chì pudaria essa a più antica raffigurazioni di vita
intrauterina di a storia.

Parechji sò i ghjochi è i passatempi etruschi chì si n'hè tramandata
tistimunianza, ancu grazia à i pitturi ritruvati in i tombi, com'è u cottabu
(ghjocu d'abilità incù ancu valenzi erotichi), una spezia di currida (attistata
in a Tomba di l'Auguri à Tarquinia), u ghjocu di a partica (paragunevuli à
l'arburi di a cuccagna).

Pliniu u ghjovanu discrivi l'Etruria, da a so risidenza di Cità di Casteddu in
stu modu:

Parechji pueti ani spessu discrittu l'Etruria com'è un tarritoriu opulenti,
fertili è riccu, par l'abbundanza di fauna è a ricchezza di i racolti è di i
vindemii. Eppuri quissa ùn valia micca par parechji arii custieri è interni:
l'attuali Maremma è a Val di Chiana erani infatti malsani è padulosi, fonti di
cuntinui epidemii malarichi è difficiuli da cultivà. Par quissa i rè etruschi
invistitini molti risorzi à u fini di rializà una bonifica cumpletta di i so
tarritorii è di quiddi vicini; ancu Roma subì un'impurtanti opara di risanamentu
à traversu opari di canalisazioni è drenaghju, criazioni di cistarri è fogni.

L'Etruria diventa dighjà un impurtanti pruduttori di biada in u V seculu a.C.
Roma mostra una forti dipindenza da u granu pruduttu da l'etruschi,
spicialamenti da quiddu di Chjusi è Arezzo. Da Pliniu u Vechju ci veni à
cunniscenza chì trà i grana prudutti ci era u siligu imprudatu par u più par a
pruduzzioni di pani, fucacci è pasta tennara. Ovidiu, megliu cunnisciutu par
scritti com'è l'Ars amatoria, discrivi i prubità di i farini etruschi è i
cunsiglia, data a so finezza, com'è pulvaretta par imbiddiscia i volti di i
donni rumani.

Ancu s'ùn si pò datà asattamenti l'iniziu di l'attività viticula da parti di
l'etruschi, si pò suppona ch'edda cuminciò à u principiu di l'ità di u farru,
ancu s'è cirtamenti a vigna era dighjà cunnisciuta in ebbichi pricidenti.

Di 'ssu tipu d'attività i pupulazioni italichi fecini una vera è probbia impresa
cummirciali tantu chì Varrone cita in un scrittu di soiu:

A viticultura etrusca diffaria da quidda di a Magna Grecia apposta ch'edda usava
à appuntiddà a vigna liendu la à altri arburi (era chjamata tandu "vigna
maritata" o "à tutori vivu") nanzi ch'è à un bassu palettu o ceppu ("à tutori
mortu"). L'usu di l'Etruschi si diffusi ancu in l'arii sughjetti à a so
influenza, com'è quiddi abitati da Sanniti è Galli cisalpini, è sopravvissi par
seculi à a so scumparsa.

Molti grechi apprizziavani u vinu Etruscu: Dionisiu d'Alicarnassu signalava
com'è di prima trinca quiddu di i Coddi rumani, mentri altri prifiriani i vini
prudutti in l'aria di u Vinu Nobili di Montepulcianu, di u Brunellu è di tutta
l'aria di l'oghjincu Chianti par u so aromu è par u so rossu lucicanti. Sempri
moltu cunnisciuti, ancu par fà capiscia l'entità è l'impurtanza di a pruduzzioni
viticula, erani i vini di Luni, Adria, Cesena, u rusatu di Veiu, i vini dolci
d'Orvietu, Todi è Arezzu, famosi à l'ebbica par essa particularamenti forti.

Sempri à l'Etruschi si devini i primi studii nantu à i cultivazioni di vigni,
l'insitaturi, a criazioni d'ibridi, a dispusizioni di l'impianti, tantu chì funi
apprizziati com'è cultivatori di valori in tuttu u bacinu di u Mari tarraniu.

Ùn ci sò micca cirtezzi riguardu a pruduzzioni da parti di l'etruschi d'oliu
d'aliva, chì ni erani consumatori, prima di u VII seculu a.C. A cultivazioni di
l'alivu ùn era micca ducumintata à i tempi di Tarquiniu Prisco 616 a.C. Spurtata
in Calabria è dopu in Cicilia par opara di i grechi, l'alivicultura, presi pedi
versu u nordu. Duranti a dicadenza di i lucumoni (rè etruschi), si principia à
truvà traccia di i primi impianti in u tarritoriu di l'Etruria. Quissa, in
virità, ùn escludi micca chì l'oleicultura fussi praticata ancu prima, com'è
pararia più prubabili. Fù solu dopu a fusioni di u populu Etruscu incù quiddu
Rumanu chì s'ebbi una vera è ampia diffusioni di a pianta d'alivu,
'ss'espansioni di l'impianti era indutta tantu da l'altu valori cummirciali di
l'oliu ch'è da u clima favurevuli truvatu da a pianta d'alivu in Tuscana, Umbria
è altu Laziu.

U cummerciu di u farru, di u ramu è di u piombu incù Roma ripprisintò ancu un
elementu di stabilità in i rilazioni trà i dui civiltà: l'Etruschi funi di fattu
rispittati fintantu ch'eddi ani pussutu furniscia armi di qualità à i Rumani
stessi.

L'Etruscu fù una lingua parlata è scritta in parechji zoni d'Italia è
pricisamenti in l'antica rigioni di l'Etruria (l'oghjinchi Tuscana, Umbria
uccidintali è Laziu sittintriunali), in a pianura padana - l'attuali Lumbardia è
Emilia-Rumagna, induva l'Etruschi funi espulsi successivamenti da i Galli è in a
pianura campana, induva funi dopu assurbiti da i Sanniti. Eppuri, u latinu
rimpiazzò cumplittamenti l'Etruscu, lascendu solu parechji ducumenti è molti
prestiti linguistichi in u Latinu, è numarosi tuponimi, com'è Tarquinia,
Volterra, Perugia, Mantova, (forsi) Parma, è un pocu tutti quiddi chì finiscini
in "-ena" (Cesena, Bolsena, è cetara.). Altri asempii di tarmini di prubabili
urighjina etrusca sò: atrium, fullo, histrio, lanista, miles, mundus, populus,
radius, subulo. L'usu di a lingua etrusca hè attistatu trà u IX è u III seculu
a.C.

Era una lingua, sicondu a maiò parti di l'autori, chì ùn era micca induaurupea,
ma parechji linguisti, par asempiu Adrados, ani prupostu ricintamenti una
(contruversa) filiazioni da una fasa assà antica di i lingui induaurupei di tipu
Anatolicu, particularamenti u luviu (si vedi ancu l'analogu prublemu di u
tartessicu è l'iputesa di Wikander). A lingua etrusca, à l'iniziu diffusa in
l'Etruria probbia (Altu Laziu - Tuscana, trà Tibaru è Arnu), s'affirmò dopu in
un'aria più vasta, in parti di a pianura padana è di a Campania, in seguitu à a
nutevuli espansioni di a cultura etrusca intornu à u VI seculu a.C. In
particulari u dialettu di Comacchio, chì prisenta una funetica particulari è
diffarenti da tutti i dialetti cunfinanti, saria, sicondu un'iputesa a lingua
parlata attualmenti più simili à l'anticu etruscu, chì s'hè mantinuta grazia à
l'isulamentu tarrituriali in u quali hè fermu u tarritoriu finu'à i ghjorna
d'oghji.

Ghjacumu Devoto pruposi è sustensi parechji volti a difinizioni di a Lingua
etrusca com'è peri-induaurupea. Altri autori (Helmut Rix) cullegani l'etruscu
ancu à a lingua retica, parlata da i Reti in l'aria alpina finu à u III seculu
d.C.

U versu di a scrittura hè bustrufedicu in i più antichi scrizzioni, mentri
quiddi classichi ani l'andamentu versu sinistra com'è in u punicu. Pochi
scrizzioni suvitani l'andamentu da sinistra à dritta, è in 'ssu casu i carattari
etruschi sò riflessi. À l'iniziu i paroli erani scritti l'una di seguitu à
l'altra senza puntighjatura o carattari di siparazioni. Ma si principiò dopu à
insiriscia da unu à quattru punti soprapposti par siparà i paroli. Ùn esistia
micca tandu u tipu di carattaru maiusculu o minusculu.

Impurtanti infurmazioni nantu à l'architittura etrusca pruvenini da u De
Architectura di Vitruvio, chì i classificava (in particulari i culonni) sottu un
novu ordini, quiddu di "Tuscanicae dispositiones", sottuliniendu u metudu
elementari di tracciamentu di l'impiantu tipicu è i carattari escinziali di a
struttura architittonica. U tempiu era accessibili par via di un crepidoma
perimitrali, ma à traversu una scalinata fruntali, uriintata à meziornu, veni à
dì versu a parti favurevuli di u celi. L'aria di u tempiu era divisa in dui
zoni: una anticidenti o prudromu incù ottu culonni disposti in dui fili di
quattru, una pustiriori custituita da trè celluli uguali è cuparti, ognuna
essendu didicata à una divinità particulari. À a diffarenza di i tempia grechi è
egizziani, chì ani evuluatu à tempu cù à a civiltà è à a sucità, i tempia
etruschi sò fermi sustanzialamenti uguali in i seculi, forsi à causa di u fattu
chì in a mentalità etrusca ùn erani micca a dimora tarrena di a divinità, bensì
erani un locu induv'eddu si pudia stà par prigà (è spirà d'essa ascultatu).
L'elementi dicurativi di u tempiu etruscu sò par u più applicazioni fittili, in
bona parti rializati serialamenti à stampu. Frà quissi, in particulari, si pò
mintuvà l'acruterii è l'antefissi in terracotta dipinta.

A scultura in petra di duminiu funirariu era prisenti in rilievi annantu à
lastri, nantu à u tamburu esternu di i tombi à tumulu o sculpita in a roccia à
l'internu di i stanzi sipulcrali; era prisenti in opari di statuaria distinati à
l'arii esterni in i circonda di i tombi o in a figura di u defuntu ghjacenti
annantu à i sarcofaghi; si pò mointuvà trà l'altri u sarcofagu calcariu di a
tomba di i Partunu, opara d'ottima fattura, datevuli à l'ità ellinistica. In a
lavurazioni di a terracotta un impurtanza particulari hè quidda di a dicurazioni
in terracotta di duminiu architittonicu.

A pittura etrusca ripprisenta una di i manifistazioni più alti di l'arti è di a
civilisazioni etrusca. Si sviluppa in u corsu di parechji seculi da u VIIIu sinu
à u IIu seculu a.C. à tempu incù a più evuluata pittura greca da a quali hè
influinzata in parechji aspetti, puri sviluppendu una probbia autunumia. A
pittura etrusca ci hè parvinuta da diversi fonti: l'affreschi funerarii in
parechji nicropuli di l'Etruria, a pittura vasculari, parechji frammenti di
pittura in edifizii publichi. Eppuri a gran' parti di i tistimunianzi
sopravviventi di pittura etrusca pruveni da i tombi, chì erani affriscati incù
sceni di vita cutidiana (caccia, banchetti) à affrescu, incù culori vivaci è a
priduminanza di a figura umana. I culori erani ottinuti par via di a
pulvarisazioni di sustanzi minirali è i pinneddi erani in seta animali. I pareti
di i tombi erani pinti à culori vivaci (imitendu, in certi casi, a volta
cilesta, o sceni di vita vissuta) par cuntrastà l'oscurità, simbulu di a morti
spirituali. Dicurati à affrescu annantu à un stratu lighjeri di scialbu,
prisintavani sceni di carattaru magicu-riligiosu raffiguranti banchetti funebri,
baddadori, sunadori di aulós, ghjochi, paisaghji. Dopu u V seculu a.C. figuri di
dimonia è divinità s'affiancani à l'episodii di cungediu, in l'accintuamentu di
u mustruosu è di u pateticu.

L'artisgiani etruschi funi in gradu di praticà i più sufisticati tecnichi di
travagliu di i mitalli priziosi: repoussé, incisioni, filigrana è granulazioni.

In particulari, a granulazioni hè una tecnica raffinata di travagliu di l'oru
grazia à a quali l'Etruschi erani cunsidarati veri maestri di l'arti di
l'urificiaria. Sta tecnica cunsistia in u fattu d'applicà picculissimi sferi
(granuli) d'oru in particulari dicurazioni annantu à i ghjuveddi. Si partia da
suttilissimi fili d'oru (di pochi decimi di millimetru di diamitru) tagliati in
minusculi parti finu à ottena una suttili "paglia". Quidda, mischiata incù
carboniu in polvara, era cumpressa in un scaraghjolu (sugiddatu incù l'arzilla)
è sottuposta à tampiraturi alti finu à righjunghja a fusioni. A riazzioni
chimica pruvucata da u carboniu impidia à l'oru fusu, duranti u prucessu
succissivu di riffriddamentu, di ricumpona si di manera uniforma, custinghjendu
lu - inveci - à "straccià si" furmendu cusì una seria di minusculi graniddini.
Una volta rinfriscatu cumplittamenti l'oru era lavatu. À quiddu puntu, par
applicà i graneddi annantu à u ghjuveddu era imprudata una incodda spiciali
(cumposta principalamenti di carbunatu di ramu, acqua è incodda di pesciu)
spalmata dirittamenti nantu à a superficia di u ghjuveddu. I granuli pudiani,
cusì, essa applicati di manera à furmà una dicurazioni particulari o un disegnu.
Par saldà i sferi d'oru pirmanintamenti à u ghjuveddu si sottupunia l'ughjettu à
u calori, à l'internu di una muffula chjusa. In stu modu u ramu di l'incodda si
ni fundia, liendu si à l'oru. L'ultima fasa di a travagliu cunsistia in u fattu
di lascià u ghjuveddu à l'aria, di manera chì i sferi d'oru acquistessini
lucintezza, pirdendu quidda carattaristica patina scura furmata si duranti a
fusioni incù u carboniu di u prima prucessu di u travagliu.

Dighjà in usu in i tempi di l'antichi Egizziani, a tecnica fù intrudutta in
Etruria in ebbica uriintalizanti, induva righjunsi un gradu elevatu di
raffinatezza.



https://co.wikipedia.org/wiki/Elea

Elea (Velia per i Rumani, Velia in latinu) era una cità greca situata annantu à
a costa tirrenia, in Campania, vicinu à u golfu di Salerna. Hè quà ch'ella fù
creata a scola eleatica, una scola filusofica fundata da Parmenide è Xenufanu à
a quale anu participatu Zenone d'Elea è Melisse.

Da un puntu di vista amministrativu, l'attuale Velia hè un paisolu di a cumuna
d'Ascea (dapoi u 2003, Ascea-Velia) (SA), chì cumporta circa milla abitanti.
Velia ùn deve esse micca cunfusa incù Novi Velia, una cumuna vicina.

Elea fù fundata in circa 535 innanzi à Cristu da i Greghi di Focea chì eranu
scappati dopu à l'invasione da i Persi in Asia minore. A creazione di a cità hè,
frà altre, mintuvata da Strabon in a so Geografia, è da Erodote. 'Ssi coloni anu
righjuntu quesse altre culonie di l'Italia suttana chì furmavanu a Grande
Grecia. Elea hè firmata independente cum'è numerose cità in Italia. In circa 275
AC, Elea s'hè alliata incù Roma. Ma a cità fù abandunata dopu à u Medievu. À i
ghjorni d'oghje, u situ archeologicu chì ferma si trova in u parcu naziunale di
u Cilento.



https://co.wikipedia.org/wiki/Cuppulata

A cuppulata d'Hermann (testudo hermanni) (in Castagniccia a chjamanu a
testughjine) (o cuperchjata d'Hermann) hè un rettile di u generu testudo. Hè una
testughjine di terra, chì si trova in particulare in Italia, nu u Sud di a
Francia, in Corsica, in Catalogna, i Baleari, in Sardegna è in Cicilia. Si trova
da u liturale sin'à 700 metri, ma raramente più sopra. U so culore hè neru è
giallicciu. A testughjine d'Hermann pò campà sin'à 80 anni. U so pesu pò andà da
1 à 3 chilò. Una particularità: u mascu hè più chjucu chè a femina. A
testughjine d'Hermann s'accoppia di veranu (di marzu o d'aprile) o à a fine di
l'estate (di settembre o d'ottobre).

A testughjine d'Hermann hè unu di i rettili più miniacciati à u liveddu europeu.
E pupulazioni sò assai diminuite in iSpagna, in Italia è in Francia
cuntinentale. In Corsica è in Sardegna, a pupulazione si mantene più o menu. In
Francia, a testughjine d'Hermann hè sparita da i Pirenei in 1960. Ne fermanu
pochei nu u Var. A sparizione di a testughjine d'Hermann hè stata causata da
l'incendii, e presi illecite, e custruzzioni smisurate nantu à u liturale è a
calata di l'agricultura tradiziunale.

A sottuspezia di testughjine d'Hermann chì hè prisente in Corsica hè: testudo
hermanni hermanni. Si trova da vicinu à u mare sin'à 600 metri. À spessu, a
testughjine d'Hermann hè ligata à i suvereti. A testughjine d'Hermann hè
minacciata di sparizione in Europa. In Corsica, a pupulazione hè più impurtante
in Pumonte (in particulare nu u Vallincu è nu e parti di Portuvechju) chè in
Cismonti. Si trova in piaghja, à spessu vicinu à u litturale. A pupulazione di
testughjine d'Hermann in Corsica si trova in parechji lochi: u Vallincu, Portu
Vechju è Bonifaziu, a Piaghja, a Castagniccia, u golfu d'Aiacciu...

In Corsica, a minaccia pè a pupulazione di testughjini d'Hermann pò vene da a
calata di l'agricultura è da l'incendii.

I predatori di a testughjine d'Hermann adulta sò i cani, i cignali è i topi. Trà
i predatori di i giovanii, ci hè dinò a volpe, u ricciu, u corbu, a curnachja è
a ghjandaghja.

A testughjine d'Hermann ghjughje à a maturità sessuale à l'età di 9 anni pè u
mascu è à 10 anni pè a femina. L'accuppiamentu si face durante tuttu l'annu, ma
più suvente di veranu o à a fine di a statina. L'ove sò poste nu un tufone chì
dopu hè cupertu di terra.



https://co.wikipedia.org/wiki/Cungittura_di_Goldbach

In matematica, a cungittura di Goldbach (o congettura di Golbach) hè un di i più
vechji prublemi irrisuluti in a tiuria di i numari. Afferma ch'è ogni numaru
paru più maiò ch'è 2 pò essa scrittu com'è a somma di dui numari primi (chì poni
essa ancu uguali).

In 1742, u matematicu prussianu Christian Goldbach scrissi una lettara à Eulero
ind'eddu li pruposi a siguenti cungittura:

A virsioni di Eulero hè a forma in a quali a cungittura hè furmulata à i ghjorna
d'oghji ed hè calchì volta dinuminata cungittura forti di Goldbach. A cungittura
debuli di Goldbach, chì hè implicata da a cungittura forti, asserisci ch'è tutti
i numari dispari più maiori ch'è 7 poni essa scritti com'è somma di trè primi
dispari.

A cungittura di Goldbach hà attrattu l'attinzioni di molti tiurichi di i numari.
A maiò parti di i matematichi riteni ch'è a cungittura hè vera, basendu si par u
più annantu à cunsidarazioni statistichi è prubabilistichi ottinuti incù u
tiurema di i numari primi.

In u 1923 Hardy è Littlewood ani dimustratu ch'è s'è l'iputesi di Riemann
generalizata hè vera, tandu a cungittura debuli di Goldbach hè vera par tutti
l'intrei dispari abbastanza grandi. In u 1937, Ivan Vinogradov cacceti
l'assunzioni di l'iputesa di Riemann generalizata, mustrendu ch'è ogni numaru
disparu n > 3 3 15 {\displaystyle n>3^{3^{15}}} hè somma di trè primi. Inoltri,
basendu si nantu à l'idei di Vinogradov, Chudakov, van der Corput, è Estermann
ani dimustratu ch'è guasi tutti i numari pari poni essa scritti com'è somma di
dui primi, veni à dì ch'è a frazzioni di i numari chì poni essa scritti in 'ssu
modu tendi à 1. In 1975, Hugh Montgomery è Robert Vaughan ani datu una virsioni
più pricisa di stu risultatu mustrendu ch'è u numaru d'intrei pari più minori
ch'è N chì ùn sò micca ripprisintevuli com'è somma di dui primi hè più minori
ch'è C N 1 − c {\displaystyle CN^{1-c}} par dui custanti c , C > 0
{\displaystyle c,C>0} .

Parechji altri risultati parziali sò stati dimustrati in u corsu di l'anni. In u
1939 L.G. Schnirelmann pruvò ch'è ogni numaru paru n ≥ 4 pò essa scrittu com'è
somma di à u più 20 numari primi.Stu numaru hè statu abbassatu dopu da numarosi
matematichi, in particulari Olivier Ramaré in u 1995, hà dimustratu ch'è ogni
numaru paru n ≥ 4 si pò scriva com'è somma di à u più 6 numari primi. Si ussirvò
dinò ch'è a cungittura debuli di Goldbach implicheghja u listessu risultatu, ma
incù soli 4 numari primi.

In 1951, Linnik hà dimustratu ch'eddu esisti un intreiu k tali ch'è ogni numaru
paru abbastanza grandi si pò scriva com'è somma di dui primi è à u più k putenzi
di dui. In u 2002 Roger Heath-Brown è Jan-Christoph Schlage-Puchta ani
dimustratu ch'è k = 13 hè sufficienti è in u 2003 Pintz è Ruzsa ani migliuratu
stu risultatu mustrendu ch'eddu si pò piglià k = 8.

Un antru risultatu impurtanti hè quiddu ottinutu da Chen Jingrun chì in u 1966
hà dimustratu ch'è ogni numaru paru abbastanza grandi pò essa scrittu com'è
somma o di dui primi, o d'un prima è un mezu primu (u pruduttu di dui primi -
par asempiu, 100 = 23 + 7·11).

Infini, in u corsu di l'anni ci sò stati parechji risultati par abbassà a limita
3 3 15 {\displaystyle 3^{3^{15}}} minziunata sopra aldilà di a quali a
cungittura debuli di Goldbach hè dimustrata. Trà quiddi, ci hè a dimustrazioni
di Deshouillers, Effinger, te Riele è Zinoviev ch'è l'iputesa di Riemann
generalizata implicheghja a cungittura debuli di Goldbach. In u 2013 Harald
Helfgott hà annunciatu d'avè dimustratu 'ssu risultatu senza l'assunzioni di
l'iputesa di Riemann, risulvendu tutalamenti dunqua a cungittura debuli di
Goldbach.



