https://gv.wikipedia.org/wiki/Nerin

Ta Nerin (Yernish: Éire, Baarle: Ireland, Ullanish: Airlann) yn trass ellan smoo
'syn Oarpey as ny feedoo ellan smoo 'sy Chruinney. T'ee ny soie ayns sheear
hwoaie ny h-Oarpey as t'ee cruinnit lesh keeadyn dy ellanyn as ellaneenyn. Ta'n
Vretyn Vooar soit da'n shiar as ish scarrit veih Nerin liorish Mooir Vannin. Ta
Pobblaght Nerin coodaghey 5/6 dy eaghtyr yn ellan. Ta Nerin Hwoaie, cooid jeh'n
Reeriaght Unnaneysit, coodaghey'n chooid elley, as t'ee ny soie ayns shiar
hwoaie yn ellan. Ta'n ellan jeant seose jeh cruink as sleityn injil ta
cruinnlaghey strah rea lheeadagh as ta awinyn yn-shiaulley sheeyney stiagh çheu
sthie. Ta glasseraght rank 'syn ellan - troar jeh'n speyr faarkagh vog ayn. Va
çheshvean yn ellan coodit liorish keylljyn gloo derrey ny 1600yn agh jiu t'ee ny
h-ard smoo jee-cheyllit 'syn Oarpey. Ta shey sheeintee ghooghyssagh as feed ayns
Nerin. Ta'n shynnagh ruy, yn arkan sonney, as y broc so-akin dy mennick, agh
ta'n mwaagh Yernagh, y feeaih ruy as kiyt ny miljyn ry-gheddyn chammah.

T'eh oolit dy vel 6.2 millioonyn dy 'leih ayns Nerin. Ta beggan ny sloo na 4.5
millioonyn dy 'leih cummal ayns Pobblaght Nerin as ta beggan ny sloo na 1.8
millioonyn dy 'leih cummal ayns Nerin Hwoaie. Ta ny h-earrooyn shen taishbyney
bishaghey mooar ayns sleih-earroo yn ellan veih'n 4.2 millioonyn va cummal ayn
ayns ny 1960yn, agh t'eh foddey ny sloo veih'n 8 millioonyn va cummal er yn
ellan ayns ny 1840yn leah roish çheet y Ghortey Mooar.

Ayns ny Mean Eashyn haink ny Normanee dys Nerin as fo-yerrey haink jerrey lesh y
lhing Normanagh as toshiaght lesh y chioneys Sostynagh ayns ny 1500yn. Ayns ny
1600yn, va corys dy chioneys Sostynagh Protestoonagh er ny chummey dys
neuvondeish dy chur er y vooar chooid Chatoleagh Raueagh as Phrotestoonagh
yiooldagh, as v'eh sheeynt car ny 1700yn. Ayns 1801, haink er Nerin dy ve ny
cooid jeh'n Reeriaght Unnaneysit. Rere caggey er son seyrsnys 'sy 20-oo eash
leah haink er y çheer dy ve rheynnit ayns daa ayrn - Steat Seyr Nerin as Nerin
Hwoaie. Haink er Steat Seyr Nerin dy ve ny smoo seyr harrish ny jeihaghtyn agh
hannee Nerin Hwoaie lesh y Reeriaght Unnaneysit. Haghyr boirey theayagh ayns
veih ny 1960yn jeianagh derrey ny 1990yn. Huitt y mooadys dy voiraghyn lurg
conaant politickagh ayns 1998. Ayns 1973, hie'n daa ayrn jeh'n ellan stiagh 'sy
Voodeeys Tarmaynagh Oarpagh (yn Unnaneys Oarpagh jiu). Haghyr bishaghey
tarmaynagh neusampleyrit ayns Pobblaght Nerin veih ny 1990yn meanagh derrey'n
gheyre-ghaue argidoil Yernagh ayns 2008-2010.

Va'n chooid smoo dy Nerin coodit lesh rio derrey jerrey ny h-eash rioee
jerrinagh ny smoo na 9,000 bleeantyn er dy henney. Va yrjidyn marrey ny
s'inshley ec y traa shen as va Nerin, myrane lesh y nabooys eck y Vretyn Vooar,
kianglt rish yn Oarpey vooar-heeragh as cha row ad nyn ellanyn. Haink sleih mean
chlaghagh car Eash ny Claghyn gys yn ellan mychione ny bleeaney 8,000 RC as
haink yn eirinys ny yei lesh çheet yn Eash-Chloaie Noa mychione 4,500 derrey
4,000 RC tra va kirree, goair, ollagh as grineyn currit stiagh veih lieh-innys
ny h-Ibeir. Ayns Achaidh Chéide, ta corys rheaymyssagh dy vagheryn, y corys
shinney 'sy dowan foddee, freilt fo coodagh dy voaney ayns Coontae Vay Eo
noa-emshiragh, as ta'n corys shen çheet ass y lhing shen, ny beggan ny yei. Ta'n
corys shen jeant seose jeh rheynnagyn beggey ta scarrit veih nyn geilley liorish
boallaghyn cloaie-çhirrym, as va ny magheryn lhiassit er feie shiartanse dy
cheeadyn eddyr 3,500 as 3,000 RC. V'ad curnagh as oarn ny troaryn smoo
scanshoil. Hoshee yn Eash Ooha – ta meenit liorish ymmyd meain – mychione ny
bleeaney 2,500 RC tra va'n çhaghnoaylleeaght caghlaa seihill y phobble car y
lhing shen liorish noaidyn lheid as y wheel, goaill greienys er dew, jannoo
fidderaght er eggaghyn feeit, gimbylagh alcoal, as obbyr-veainey schleioil, cur
magh greieyn caggee as greieyn noa, as jesheenaghey airh vraew as cliejeeneydys,
lheid as jialgyn broghil as torcyn.

Ta'n Eash Yiarn ayns Nerin kianglt dy tradishoonagh rish sleih t'er enney myr ny
Celtiee. V'eh er credjal dy cadjin dy ren ny Celtiee coloinaghey Nerin ayns
straih dy ruegyssyn eddyr y 8-oo as y 1-d cheead-bleeaney RC. V'eh raait, dy ren
ny Gaeil, y straih yerrinagh jeh ny Celtiee, rheynn magh yn ellan ayns queig ny
ny smoo reeriaghtyn lurg y choloinaghey j'ee oc. Ansherbee, ta ard-schoillaryn
jiu cur foayr ayns reartys ta cur trimmid da skeaylley dy chultoor veih ardjyn
çheumooie jeh'n ellan as nagh haghyr coloinaghey cahnagh. Ta feddynyn magh lheid
as Fear Chluain Uí Chaomháin taishbynit myr feanish jeh'n reayrtys shen.

Ta ny recortyssyn screeuee s'leah er Nerin çheet ass çheer-oaylleeyn classicagh
Greagagh-Raueagh. Ta Ptolemy ayns yn Almagest echey çheet er Nerin myr Mikra
Brettania (Y Vretyn Veg), ayns cosoylaght rish yn ellan smoo, va enmyssit Megale
Brettania echey (Y Vretyn Vooar). Ayns yn obbyr ny s'anmey echey, Geographia, ta
Ptolemy çheet er Nerin myr Iwernia as er y Vretyn Vooar myr Albion. Va ny
h-enmyn "noa" shen goit ass enmyn dooghyssagh er ny h-ellanyn ec y tra shen. Va
ny shenn-enmyn, ayns neu-chosoylaght, crooit roish cur fys dy jeeragh rish sleih
ynnydagh. Ren ny Rauee ny s'anmey çheet er Nerin lesh yn ennym shen chammah agh
ayns y chummey Ladjynaghey, Hibernia, ny Scotia. Ta Ptolemy recortyssey shey
cleinyn jeig va cummal ayns dagh ayrn dy Nerin 'sy vlein 100 BNJ. Cha nel eh
baghtal cre'n torçh dy chiangley v'ayn eddyr yn Impiraght Raueagh as ny cleinyn
ayns Nerin henndeeagh. Ta screeuyn moyllee er çheu mooie er mayrn çheet ass
screeuyn Raueagh, er wheesh dy vel coontyssyn dooghyssagh çheet ass feeleeaght
as feayn-skeealleydaght Yernagh. Agh, ta mooarane dy chooinaghyn Raueagh er ny
gheddyn ayns Nerin, myr sampleyr ayns Sí an Bhrú.

Va Nerin ny mestey jeh cleinyn trughanagh agh, goaill toshiaghey 'sy 7-oo
cheead-bleeaney BNJ, va sheiltynys dy reeoilaght ashoonagh oltit dy keimagh
trooid yn eie jeh Ard Ree Nerin. Ta lettyraght Yernagh vean-eashagh soilshaghey
straih begnagh gyn baarney jeh Ard Reeaghyn ta sheeyney sheear harrish millaghyn
dy vleeantyn, agh ta screeuderyn shennaghys noa-emshiragh credjal dy row yn
sleim shen cummit 'sy 8-oo cheead-bleeaney dy chur trimmid er staydys ny
possanyn politickagh troshtagh as ad croghey bun y reill oc jeeragh stiagh ayns
ny traaghyn shenndeeagh. V'eh raait dy ren yn Ard Ree reirey ny reeriaghtyn
queiggagh va jannoo seose Nerin. Va ree er lheh ec dagh fer jeh ny reeriaghtyn
shen agh v'ad fo-viallys da'n Ard Ree ayns ennym er y chooid sloo. Haink yn Ard
Ree magh ass ny reeaghyn queiggagh as ren eh reirey reeriaght ny Mee, lesh
preeu-valley jesh-chliaghtagh ayns Teamhair. Cha daink er yn eie dy ve ny feerid
agh ayns Eash ny Loghlynee agh cha row ee ny h-eie chohassooagh erbee. Agh va
reill ynrican dy leigh ayns Nerin: y corys briwnagh screeuee va enmyssit ny
Leighyn Briwnagh, as va reirit ec lught keirdey dy leigh-oaylleeyn va enmyssit
briwnyn.

Ta Recortys Nerin recortyssey da daink yn Aspick Palladius gys Nerin er mishoon
sushtal 'sy vlein 431 BNJ veih Paab Celestine II dys ny Yernee dy hushtallaghey,
agh tra haink eh gys Nerin va'n pobble "credjal ayns fockle Chreest" hannah Ta'n
recortys hene recortyssey dy daink Noo Perick, yn ard-noo Yernagh share er
enney, 'sy vlein lurg shen. Ta resoonaght foast ayn er mishoonyn Phalladius as
Pherick, agh ta co-choardailys ayn er taghyrt y daa vishoonyn as ta shickyrys
ayn er tuittym y hradishoon druaiaghtagh shinney noi'n chredjue noa. Va ny
schoillaryn Creestee Yernagh nyn sur-schoillaryn ayns Ladjyn as Greagish as ayns
jeeghtys Creestee. 'Sy chultoor maynaghoil lurg goaill Creestee Nerin, va
studeyrys er y Ladjyn as y Ghreagish freilt ayns Nerin car ny Mean Eashyn Leah
ayns neu-chosoylaght rish buill elley 'syn Oarpey, raad haghyr ny h-Eashyn
Dorraghey lurg tuittym yn Impiraght Raueagh. Haghyr blaaghey ayns ny h-ellynyn,
lheid as daahghey laue-screeuyn, obbyr-veainey as jallooderys as va tashtee
lheid as Leabhar Cheanannais troarit, myrane lesh cliejeeneydys ornaidagh as
shiartanse dy croshyn cloaie grainnit ta foast ry-akin er feie'n ellan jiu.

Veih'n 9-oo eash, ren straihyn dy ruegyssyn Loghlynagh craghey mannishteryn as
baljyn Yernagh. Chur ny ruegyssyn shen lesh taghyrt cadjin dy chraghey as caggey
va ry-gheddyn dy dowin ayns Nerin hannah.

Er 1 Boaldyn, 1169, haink turrys-contoyrtys dy reejereeyn Bretnagh-Normanagh er
y çheer ec Cuan an Bhainbh ayns Coontae Logh Garman lesh sheshaght chaggee va
jeant seose jeh mygeayrt shey keead dy hidooryn. Va'n turrys stiurit liorish
Richard de Clare, as eh enmyssit Strongbow ("bow troshtagh") rere y lajerid
echey myr sideyr. Va'n ruegys shen, va taghyrt ec tra cheddin jeh bishaghey
Normanagh noa, jeant ec cuirrey Diarmait Mac Murchada, ree Lion.

'Sy vlein 1166, hie Mac Murchada gys Anjou, y Rank lurg caggey lesh Tighearnán
Ua Ruairc, veih Breifne, as ren eh shirrey er cooney veih'n ree Angevin, Inry
II, as eh geearree e reeriaght dy aaghoaill. 'Sy vlein 1171, haink Inry gys
Nerin dy yannoo aavriwnys er immeeaght chadjin y hurrys-contoyrtys. V'eh
geearree kioneys reeoil dy aachur er y ruegys as eh bishaghey magh veih'n smaght
echey. Ren Inry chur kioneys er Strongbow as ny çhiarnyn-caggee
Bretnagh-Normanagh reesht, as ren eh cleayney er ny reeaghyn Yernagh eh dy
ghoaill rish myr ard-hiarn, red va shickyrit ayns Conaant Windsor 'sy vlein
1175.

Va'n ruegys lowit liorish kiarailyn y Vulley Paabagh Laudabiliter, va soilshit
magh liorish Adrian IV 'sy vlein 1155. Ren y bulley cur creeaght er Inry dy
ghoaill greim er Nerin son aa-reaghey argidoil as reiragh yn Agglish Yernagh as
e mestey stiagh 'sy chorys Agglishagh Raueagh dy oaseiraghey. Va aastrughtoorey
er ny toshiaghey hannah ec keim agglishagh lurg Ard-choyrle Cheanannais 'sy
vlein 1152. Ta arganys ayn mychione y vulley, agh ta'n varrantoilid echey goit
dy mie jiu. Hug eh çhiarnys er Nerin gys Inry ayns ennym y phaabaght. 'Sy vlein
1172, ren y paab noa, Alistair III, cur creeaght er Inry son yn Agglish Yernagh
dy ghoaill stiagh ny smoo lesh yn Agglish Raueagh. V'eh lhiggit da Inry jaghee
dy phing 'sy çhiollagh myr contoyrtys bleeanagh dy chur er y phobble. Ta'n
jaghee shen, va enmyssit pingyn Pheddyr, foast ry-akin ayns Nerin myr toyrtys
arryltagh. Reir garraghyn, ghow Inry lesh yn enmys Çhiarn Nerin ren Inry bronney
er e vac aeg, John Lackland, 'sy vlein 1185. Ren eh cur sheese y steat Yernagh
myr Çhiarnaght Nerin. Tra hooar eiyrtyssagh Inry baasedy doaltattym ayns 1199,
ren John eiraghey crooin Hostyn as dreill eh Çhiarnaght Nerin.

Harrish y cheead-bleeaney lurg shen, ren leigh Normanagh cur stiagh ayns ynnyd y
Leigh Briwnagh as ec jerrey y trass eash jeig yeianagh va corys feudagh
Normanagh currit er bun er feie'n chooid smoo dy Nerin liorish ny Normanee
Yernagh. Va buill chummaltit cowrit liorish bunneeaght ny barranaghtyn, ny
mannoryn, ny baljyn as toshiaght y chorys coontae noa-emshiragh. Va lhieggan
jeh'n Çhiart Vooar (Çhiart Vooar Nerin), soilshit magh 'sy vlein 1216, as eh cur
Divlyn ayns ynnyd Lunnin as yn Agglish Yernagh ayns ynnyd Agglish Hostyn, as va
Parlamaid Nerin bunnit 'sy vlein 1297.

Ansherbee, veih mean y 14-oo eash, lurg y Ghorley Doo, hie buill chummaltit
Normanagh ayns Nerin stiagh ayns lhing voalaghey. Ren reileyderyn Normanagh as
sleih mullee Yernagh dooghyssagh eddyr-phoosey as haink er ny h-ardjyn fo smaght
ny Normanee dy ve jeant Gaelgagh. Ayns ayrnyn ennagh, dirree cultoor
Yernagh-Normanagh mestit ayn. Myr freggyrt da shen, va Slattyssyn Cheeill
Chennee currit er bun ayns 1367 liorish y Pharlamaid Yernagh. Va ne leighyn shen
nyn bossan dy leighyn va cummit dy chur lhiettal er lheie ny Normanee stiagh
ayns sheshaght Nerin as ren ad cur feme er y theay Sostynagh ayns Nerin y Vaarle
dy loayrt, cliaghtaghyn Sostynagh dy ghoaill rish, as gow rish y leigh
Hostynagh. Ansherbee, ec jerrey y 15-oo eash va'n kioneys Sostynagh meanagh
begnagh immeeit as va cultoor as çhengey Yernagh aanoa, lesh cleanaghyn
Normanagh, ayns yn ard-voayl reesht. Agh hannee stiurey fo Crooin Hostyn gyn
brishey gyn crampys ayns ard mygeayrt Divlyn as yn ard shen enmyssit y Phaal as
fo conaantyn Leigh Poyning veih'n vlein 1494, va slattys jeh'n Pharlamaid
Yernagh fo-viallys da lowal rish Parlamaid Hostyn.

Va reill Sostynagh aaniartit as bishit 'sy 16-oo eash, ansherbee, as ren eh shen
leeideil gys aaghoaill Hiudaragh Nerin. Va ruegys begnagh slane cooilleenit
roish toshiaght y 17-oo eash lurg Caggey ny Nuy Bleeaney as Immeeaght ny
h-Eearlaghyn. Va'n gurneil shen niartit car ny caggaghyn (lheid as Caggaghyn ny
Tree Reeriaghtyn as y Caggey Illiamagh) as y choloinaghey Sostynagh as Albinagh
(Plandailyn Nerin) 'sy 17-oo eash. T'eh er credjal dy hooar 20,000 sidooryn
Yernagh baase car Caggey ny Tree Reeriaghtyn, as t'eh oolit dy hooar 200,000
shivoilee baase myr eiyrtys er cochiangle jeh gonney, scughey, gastid cheylley
as paitt car y chaggey. Va 16,000 shivoilee elley prowit as shiaullit myr
sleabyn gys ny h-Injyn Sheear. Ta screeuderyn shennaghys ennagh gooley dy hooar
seose gys lieh-chooid dy sleih-earroo Nerin baase myr eiyrtys jeh'n chaggey.

Ren kestalyn crauee jeh'n 17-oo eash cur rheynn scarreydagh ayns Nerin. Ren
ammys crauee feddyn magh y tastid 'sy leigh er y leighaltys da'n Ree as da'n
Pharlamaid Yernagh. Lurg goaill rish y Test Act 1673 as lesh barriaght ny
forseyn jeh'n reeriaght ghooblit jeh Illiam as Moirrey harrish ny Jamyssee, va
lhiettrimys currit er Catolee Raueagh as er Protestoonee Neuchoardailagh
anchochredjuagh rish soie myr olteynyn ayns Parlamaid Nerin. Fo ny leighyn
kerree, va cairyn deiney ny smoo as ny smoo goit ass ny Catolee Raueagh as ny
Protestoonee Neuchoardailagh goaill stiagh cairyn da eirys. Va tooilley
slattyssyn kerree cooyllagh currit rish ayns ny bleeantyn 1703, 1709 as 1728.
Ren eh creaghney corys slane dy chur neuvondeish er Catolee Raueagh as
Neuchoardailee Phrotestoonagh, as lhig ny slattyssyn shen lhiasaghey sleih
mullee jeh Coardailee Anglicaanagh. Va'n lught reill Anglo-Yernagh shen enmyssit
Eaghtyrys Protestoonagh.

Ren emshir neuchadjin, myrane lesh çheet lheeah praase veih America Hwoaie, cur
failleil ny praaseyn er bun. Myr eiyrtys jeh shen, haghyr gonney 'sy vlein 1740.
T'eh er ooley dy hooar mychione 250,000 baase (mychione un 'er ayns dagh hoght
fer jeh'n phobble) rere y phaitt as yn asslaynt ny lurg. Ren y reiltys Yernagh
cur lhiettrimys er assphurtal arroo as va'n çheshaght chaggee freilt ayns nyn
marrickyn oc, agh cha ren ad ny smoo na shen. Ren sleih ooasle as reagheydyssyn
jeirk kiarail couyr agh cha row ad jaral cur streeaney er y vaasoilid ny lurg.
'Syn eiyrtys lurg y ghonney, ren bishaghey ayns troarey çhynskylagh as freayney
ayns traght cur rish troggalys 'syn ellan. Haghyr mooadaghey mooar ayns earroo
yn phobble 'sy lieh jerrinagh jeh'n eash shoh as va leggad ard-obbrinagh
Horshagh Nerin troggit. 'Sy vlein 1782, va Leigh Poynings mooghit as hug eh shen
da Nerin far-heyrsnys slattysagh veih'n Vretyn Vooar da'n chied cheayrt veih
tra'n ruegys Normanagh. Ansherbee, va'n kiart freilt ec y reiltys Goaldagh
reiltys Nerin dy enmys harrish co-choardail y pharlamaid Yernagh.

'Sy vlein 1798, haink olteynyn jeh'n tradishoon Protestoonagh Neuchoardailagh
(Presbyteyree son y chooid smoo) ry-cheiley lesh ny Catolee Raueagh ayns irree
magh pobblaghtagh va cur ardsmooinaght da as stiurit ec Sheshaght ny Yernee
Unnaneysit as v'eh yn dean oc steat seyr dy chur er bun ayns Nerin. Dyn y wooise
da'n chooney veih'n Rank, va'n irree magh currit fo chosh liorish ny reiltyssyn
Goaldagh as Yernagh as liorish forseyn kern. 'Sy vlein 1800, hie Slattys
Unnaneys trooid ny parlamaidyn Goaldagh as Yernagh, as haink eh stiagh ayns bree
er 1 Jerrey Geuree 1801. Ren eh unnaneysey Reeriaght Nerin as Reeriaght ny
Bretyn Mooar stiagh ayns reeriaght hingil va enmyssit Reeriaght Unnaneysit ny
Bretyn Mooar as Nerin. Va shiaulley yn Slattys 'sy Pharlamaid Yernagh jeant
liorish y vooar-chooid, agh cha hie eh trooid y Pharlamaid 'sy chied cheayrt
ayns 1799. Rere docamadyn jeh'n traa as scrutaghey shendeeagh, hie eh trooid y
Pharlamaid lesh cooney sollaghey laueys, lesh cooney argid va kiarit liorish Oik
y Çhirveish Folliaghtagh Ghoaldagh, as liorish bronney ooashlidyn, buill as
onnoryn son voteyn dy hickyraghey. Lesh shen, haink er Nerin dy ve ny cooid
jeh'n Reeriaght Unnaneysit heeynt, va reirit dy jeeragh veih'n pharlamaid 'sy
Vannishter Heear ayns Lunnin. Va shirveishaght lhiass-reeoil currit er bun
myrane lesh yn Ard-Scrudeyr ec Cashtal Ghivlyn.

Hooar mychione un villioon Yernee baase 'sy Ghortey Mooar car ny 1840yn as daag
ny smoo na un villioon deiney elley. Rish jerrey ny jeihaght, va lieh-chooid jeh
sthie-arraghey gys ny Steatyn Unnaneysit çheet ass Nerin. Haink er yn arraghey
magh dy ve ny chooid ghowin jeh'n aigney as ren y sleih-earroo tuittym gys mean
y 20-oo eash. Jeeragh roish y ghortey, va'n coontey-pobble recortyssey 8.2
millioon dy 'leih 'syn ellan. Agh cha nel earroo yn phobble er roshtyn gys ny
h-earrooyn shen veih'n traa shen. Huitt earroo yn phobble gys ny 1961 as ayns
2006 ren y coontae jerrinagh (Coontae Lheeahtrim) y chied irree ayns
sleih-earroo veih'n vlein 1841.

Dirree eie yn ashoonaghys Yernagh, mastey Catolee Raueagh son y chooid smoo, car
y 19-oo as y 20-oo eash. Va Daniel O'Connell ny ghooinney ard-cheimnagh mastey
ny fir jeh'n eie shen. V'eh reiht myr oltey yn pharlamaid son Innys ayns eiyrtys
yindyssagh ga nagh vel eh jargal e hoiag y ghoaill er oyr dy row eh ny
Chatoleagh Raueagh. Ren O'Connell stiurey troddan breeoil va goit ec
Ard-Vinishter Duic Wellington, va ny hidoor as ny steateyr va ruggit ayns Nerin.
Ren eh stiurey yn Slattys trooid pharlamaid ny Mannishter Heear, lesh cooney
veih'n ard-vinishter ry heet Robert Peel, as ren Wellington geddyn barriaght er
Shorys IV y billey dy fo-screeu as dy fockley magh myr leigh. Ren ayr Horys goll
noi plan yn eear-Ard-Vinishter, Pitt the Younger, e lheid billey dy chur stiagh
'sy pharlamaid lurg yn Unnaneys 'sy vlein 1801 er yn oyr dy row eh credjal dy
row eh ayns contraartys rish Slattys Coloinaghey 1701.

Cha row y troddan eiyrtyssagh son mooghey yn Slattys Unnaneysey ec O'Connell
raahoil. Ny s'anmey 'sy cheead-blein, ren Charles Stewart Parnell as fir elley
troggal troddan er son hene-reiltys çheu-sthie 'syn Unnaneys, ny "Reill Thie".
Va ny h-Unnaneyseyryn, goaill stiagh ad 'sy chooid hwoaie jeh'n ellan er lheh,
noi eie yn Reill Thie, er yn oyr dy row ad credjal dy beagh y sorçh reill shen
fo kioneys anaaseyn Catoleagh. Lurg shiartanse dy eabyn billey Reill Thie dy
hiaulley trooid y pharlamaid, v'eh begnagh kinjagh dy beagh fer goll trooid y
pharlamaid 'sy vlein 1914. Son lhiettrimys dy chur er shen, va Arryltee Ulley
currit er bun 'sy vlein 1913 fo stiurey Çhiarn Carson. Va Arryltee Nerin currit
er bun myr eiyrtys er shen 'sy vlein 1914, as y dean oc son y Billey Reill Thie
dy hickyraghey as eh goll trooid y pharlamaid. Hie'n Slattys trooid y pharlamaid
lesh shaghney "shallidagh" er ny shey coondaeghyn ayns Queiggey Ulley.
Ansherbee, roish lowal y Slattys v'eh currit tayrnit magh car y Chaggey Mooar.
Va Arryltee Yernagh rheynnit ayns daa phossan. Ghow y vooar-chooid, mychione
175,000 dy 'leih, fo John Redmond, yn ennym Arryltee Ashoonagh as chur ad cooney
da cassey Nerin 'sy chaggey. Dreill y vyn-chooid, mychione 13,000 dy 'leih, yn
ennym, Arryltee Nerin, as v'ad goll noi cassey Nerin 'sy chaggey.

Va Irree Magh anraahoil y Chaisht 'sy vlein 1916 stiurit liorish y possan shen
jerrinagh, as ren y freggyrt Goaldagh, cur gys baase jeh ny fir hoshee, caghlaa
yn teaym ashoonagh gys Reill Thie. Hooar y partee currit rish seyrsnys, Sinn
Féin, screeuyn-drommey mooarey ayns Ard-Reihys ny bleeaney 1918 as 'sy vlein
1919 va parlamaid as reiltys lhieu hene fogrit magh - Pobblaght Nerin. Ren ny
h-eaghtyryssyn Goaldagh eab y doolane shen dy chur fo chosh, agh haghyr caggey
keylley myr eiyrtys veih'n vlein 1919 derrey Jerrey Souree ny bleeaney 1921, as
y caggey shen creaghney ayns scuirr caggee. Va'n Conaant Anglo-Yernagh creaghnit
eddyr y Reiltys Goaldagh as çhaghteryn jeh'n Chied Dáil (Çhionnal Nerin) 'sy
vlein 1921. Hug y conaant slane seyrsnys da Nerin ayns cooishyn thie as begnagh
slane seyrsnys ayns polasee joarree. Ansherbee, lhisagh da dagh çhaghter Yernagh
jean loo ammys da'n Chrooin Ghoaldagh. As va steat reill thie jeant jeh Nerin
Hwoaie çheu sthie jeh Steat Seyr Nerin noa, agh va olt reih magh eck, olt va
jeant jeeragh ny lurg. Ren arganeyssyn mychione ny kiarailyn rheynn 'sy
ghleashaght ashoonagh as haghyr caggey theayagh eddyr y reiltys noa 'sy Steat
Seyr as adsyn va goll noi'n chonaant, as ad stiurit liorish Éamon de Valera.
Haink jerrey oikoil lesh y chaggey theayagh ayns Mee Voaldyn 1923 tra ren de
Valera fogrey magh oardagh er scuirr-chaggee.

Dy tradishoonagh, ta Nerin rheynnit stiagh ayns kiare queiggaghyn: Queiggey
Connaghtey (sheear), Queiggey Lion (shiar), Queiggey Mooan (jiass), as Queiggey
Ulley (twoaie). Rere corys v'er ny lhiassaghey eddyr y 13-oo as y 17-oo eashyn,
ta daa choontae tradishoonagh jeig as feed ayns Nerin. Ta shey coondaeghyn as
feed jeu nyn soie ayns Pobblaght Nerin as ta shey coondaeghyn nyn soie ayns
Nerin Hwoaie. Ta dagh fer jeh ny shey coondaghyn ayns Nerin Hwoaie soit ayns
Queiggey Ulley myrgeddin (as nuy coondaeghyn 'sy wheiggey 'sy clane). Lesh shen,
ta'n ennym Ullee currit dy mennick er Nerin Hwoaie myr co-cheayllagh, ga nagh
vel y daa enmys co-chagliagh.

Ayns Pobblaght Nerin, ta ny coondaeghyn jannoo bunneydys da corys gurneilys
ynnydagh. Ta ny coondaeghyn Divlyn, Corkee, Limmeragh, Galliu, Purt Largey, as
Çhybbyrt Aarey er nyn rheynn magh ayns unnidyn reiragh ny sloo. Agh, t'ad
coontit myr coondaeghyn er son cooishyn cultooragh as cooishyn reiragh ennagh,
lheid as shirveishyn postagh as Ordnance Survey Ireland, ansherbee. Cha nel ny
coondaeghyn ayns Nerin Hwoaie coontit ymmydit er son cooishyn gurneilys reiragh,
agh, myrane lesh y Phobblaght, ta ny joaraghyn tradishoonagh ymmydit ry hoi
cooishyn neu-formoil lheid as leegyn spoyrt as ayns co-hecksyn cultooragh as
turrysagh myrane lesh ayns enmyssyn postagh.

Ta staydys ard-valley ayns Nerin er ny vriwnyssey rere kaart reeoil ny
slattyssagh. She Divlyn, lesh ny smoo na 1 villioon dy chummaltee ayns Ard
Ghivlyn Mooar, yn ard-valley smoo er yn ellan. T'ad ny h-ard-valjyn elley
na:[Note 1]

Foddee Keeill Chennee (22,179 cummaltee), ee dy chur sheese myr ard-valley rere
leigh, ga nagh vel ee ny h-ard-valley dy h-oikoil ny smoo. Ta ny smoo cummaltee
ayns baljyn ennagh na t'ayn ayns ny h-ard-valjyn ta currit 'sy rolley heose agh
cha nel ad er enney myr ard-valjyn er yn oyr nagh vel kaartyn shendeeagh ny
staydys slattyssagh oc.

Dyn y wooise da'n rheynn pholitickagh, ta ellan Nerin foast gobbraghey myr un
unnid ayns ram magheryn ta goaill harrish bingyn reiltysagh. Ta un chorys
arraghee, çhellinsh, bree as ushtey ec y daa reiltys. Lesh kuse veg dy limmaghyn
ardghooagh, ta'n ellan ny unnid reiragh da reagheydyssyn as sheshaghtyn crauee,
cultooragh as spoyrt. Ta un 'wirran eddyrashoonagh ec yn ellan ayns y chooid
smoo jeh spoyrtyn, lheid as ayns ruggyr, as ta'n 17-oo Mart er ny chelloorey er
feie'n ellan myr feailley tradishoonagh Yernagh Noo Perrick. She limmey da'n
chorys ooilley-ellanagh t'ayns y toccer as daa 'wirran eddyrashoonagh ayn.

Ta Conaant Veeal Feirshtey 1998 cour rish co-obbraghey politickagh eddyr y daa
reiltys. Ta'n Choonseil Hirveishagh Hwoaie-Yiass, va currit er bun fo conaantyn
y Chonaant, ny h-undinys raad dy vel shirveishee reiltysagh veih'n jiass as
veih'n twoaie jargal çheet ry-cheilley dys polaaseyn ooilley-ellanagh dy chur er
bun as dy chur ayns focklyn ayns daa "ard co-obbraghey" jeig lheid as eirinys, y
çhymmyltaght as arraghey. Ta "bingyn cooilleenaght" ooilley-ellanagh ec shey jeh
ny h-ardjyn shen. Myr sampleyr, ta sauçhys bee stiurit ec y Food Safety
Promotion Board as ta Tourism Ireland geddyn margey da'n ellan er feie. Ta tree
parteeghyn politickagh mooarey, Sinn Féin, Partee Glass Nerin as, er y gherrid,
Fianna Fáil reaghit er bunneydys ooilley-ellanagh. Cha nel agh soiagyn ec Sinn
Féin ayns y daa reiltys, ansherbee.

Dyn y wooise da'n firrinaght dy vel y daa reiltys goaill ymmyd jeh daa argid
cadjin er lheh (yn oarey as y punt Sostynagh), ta kuse vooar dy traght gurneilit
er bunneydys ooilley-ellanagh. Ta olteynys 'syn Unnaneys Oarpagh lhiggey da
shen, dy paartagh. Ta olteynyn veih'n cho-phobble dellal as veih crooderyn
polaase geamagh er son "tarmaynys ooilley-ellanagh" er yn oyr dy nod ad goaill
vondeishyn ass tarmaynyssyn scaailley as dys cohirreydaght dy hroggal. Ta'n
ellan gobbraghey myr margey singil ayns ard lectraghys as ta claareyn ayn dys
margey singil dy chur er bun da gas najooragh. Ta pohlldey da ventyryssyn shen
çheet dy mennick veih'n reiltys Yernagh as veih parteeghyn politickagh ashoonagh
ayns Çhionnal Nerin Hwoaie.

Ta fainey dy sleityn slystagh cruinnlaghey strahyn rea injil ayns çheshvean yn
ellan. She Corrán Tuathail (Baarle: Carrauntoohill) ayns Coontae Cherree y
slieau s'yrjey nyn mast'oc, as eh 1,038 m er yrjid. Ta'n thalloo smoo traauoil
soit ayns Queiggey Lioin. Foddee ardjyn sheear dy ve sleitagh as creggagh lesh
reayrtyssyn glassey. Ta Awin ny Shannon, yn awin s'liurey 'syn ellan as ee 386
km er lhiurid, girree ayns Coontae yn Chavan 'sy neear hwoaie as t'ee roie dys
ard-valley Limmeragh 'sy neear meanagh.

Rere y ghlasseraght rank er yn ellan, troar jeh'n speyr vog as fliaghey mennick,
ta'n far-ennym "Ellan Sheear-ghlass Nerin" currit urree. Ta speyr vooiragh vog
ry-gheddyn ayns Nerin lesh kuse veg dy feeganyn. Ta'n speyr ny speyr ellanagh as
honderagh dy cadjin as t'ee scapail veih ny çhiassidyn geyrey ta ry-gheddyn er
dowan-lheeadyn cheddin elley er feie ny Cruinney. T'eh shen ny eiyrtys jeh ny
geayaghyn fliughey tempreilagh ta baardaghey veih sheear yiass y Cheayn Sheear.

Ta frassaghey tuittym car ny bleeaney agh t'eh eddrym son y chooid smoo, 'sy
niar er lheh. Ta'n neear ny s'fliaghey dy meanagh as eh crommey hug sterrymyn
ass y Cheayn Sheear, 'syn 'ouyir jeianagh as car meeghyn y gheuree er lheh. T'ad
cur geayaghyn jeeillagh lhieu as fliaghey lane ny smoo da ny h-ardjyn shen,
myrane lesh sniaghtey as sniaghtey garroo. Ta ny h-ardjyn ayns twoaie Choontae
ny Galliu as 'sy niar jeh Coontae Vay Eo recortyssey yn chooid smoo jeh tendreil
er yn ellan as ee taghyrt er eddyr queig as jeih laaghyn 'sy vlein ayns ny
h-ardjyn shen. Ta'n chooid sloo jeh sniaghtey ry-gheddyn ayns Queiggey Mooan 'sy
jiass, as ta'n chooid smoo jeh sniaghtey ry-gheddyn ayns Queiggey Ulley 'sy
twoaie.

Ta ny h-ardjyn sthie beggan ny s'çhoe car y tourey as beggan ny s'feayrey car y
gheurey. Dy cadjin, ta 40 laaghyn 'sy vlein ny sloo na'n poynt rio 0 °C (32 °F)
ec stashoonyn emshir sthie, ayns cosoylaght rish 10 laaghyn ec stashoonyn
slystagh. Ta Nerin cleaynit liorish skallaneyn çhiass ny keayrtyn, ayns 1995,
2003 as 2006 er y gherrid. Myrane lesh y chooid elley jeh'n Oarpey, va Nerin fo
chleaney jeh emshyr feer feayr car geurey ny bleeaney 2009-2010. Huitt
çhiassidyn dys -13 °C (9 °F) ayns buill ennagh as huitt kuse vooar dy niaghtey,
seose dys 1 m ayns ardjyn sleitagh.

Ta'n ellan jeant seose jeh queiggaghyn creg-oaylleeagh eigsoylagh. Foddey 'sy
neear, mygeayrt Coontae ny Galliu as Coontae Ghoon ny Ghoal, ta co-hroggalys
aileagh as ceaghlagh jeh keim eddyr meanagh as ard, jeh cleunys Caledoneedagh
ry-akin, cosoylagh rish Gaeltaght ny h-Albey. Harrish Ullee hiar yiass as
sheeyney sheear yiass dys y Lhongfort as jiass dys yn Ooive ta queiggey ta jeant
seose jeh creggyn Ordoveeshagh as Shillooragh ry-akin, lesh cosoylaghtyn rish
Thalloo Ard ny h-Albey. Ny s'odjey da'n jiass, rish coose Choontae Logh Garman,
ta ard ta jeant seose jeh imlee hryalagh stiagh dys creggyn ny smoo Ordoveeshagh
as Shillooragh ry-akin, cosoylagh rish adsyn t'er ny gheddyn ayns Bretyn. 'Sy
neear yiass, mygeayrt Bá Bheanntraí as na Cruacha Dubha, ta ard jeh creggyn
Devonagh, feer vee-chummit, agh nagh vel ceaghlagh, ry-gheddyn. Ta'n fainey
neuchorrymagh shen dy chreg-oaylleeaght "chreg chreoi" coodit liorish
lane-choodaghey dy clagh eayil Carboanar harrish çheshvean ny çheerey, as eh
shen lhiggey da reayrt çheerey troaragh as rank. Ta'n clyst heear mygeayrt Lios
Dún Bhearna - Boirinn - jeant seose jeh troyn karst mie-lhiassit.

Ta ronsaghey da hiddracarboanyn goll er shooyl lurg y chied feddyn magh mooar
ayns magher gas Chione Sailey magh veih coose Choontae Chorkee ayns ny 1970yn
meanagh. Ny s'anmey, 'sy vlein 1999, va tashtyn scanshoil dy ghas najooragh
feddynit magh ayns Magher Gas an Choirib magh veih coose Choontae Vay Eo. Ta
magher ooil Heilbhic, er ooley dy vel ny smoo na 28 millioonyn dy stoandaghyn
(4,500,000 m3), ny ronsaghey noa elley.

Ta tree Buill Eiraght Ghowanagh er yn ellan: Brú na Bóinne, Sceilig Mhichíl as
Clochán an Aifir. Ta buill ennagh elley er y rolley treealagh, lheid as Boirinn
as Moin Stíobhaird.

Ta buill hurryssagh ennagh elley ayns Nerin goaill stiagh Cashtal Vun Raite,
Carraig Phádraig, Aillte an Mhothair, Mainistir na Croise Naofa as Cashtal an
Bhlarna. Ta buill vaynaghoil scanshoil hendeeagh goaill stiagh Gleann Dá Loch as
Cluain Mhic Nóis, as ad freillt myr Cowrey Ashoonagh ayns Pobblaght Nerin.

She Divlyn y boayl smoo turryssagh as t'eh ny valley da shiartanse jeh ny
cleaynyn smoo pobbylagh lheid as Thie Stoyr Guinness as Leabhar Cheanannais.
Ta'n neear as y neear yiass, ta goaill stiagh Loghyn Cheeill Airney as Corca
Dhuibhne ayns Coontae Cherree as Conamara as Ellanyn Aran ayns Coontae ny
Galliu, nyn muill hurryssagh phobbylagh chammah. Ta thieyn steatagh, v'er nyn
droggal car y 17-oo, y 18-oo, as y 19-oo eash ayns aghtyn Pallaadagh,
noa-Chlassicagh, as noa-Ghothagh, lheid as Caisleán an Bhardaigh, Teach Bhaile
an Chaisleáin, Teach Bheanntraí, nyn muill hurryssagh myrgeddin. Ta thieyn
ennagh er ny aahroggal myr thieyn oast, lheid as Caisleán Dhrom Ólainn.

Er yn oyr dy row Nerin scarrit magh veih'n Oarpey vooarheeragh rere yrjidyn
marrey va girree lurg yn eash rioee yerrinagh, ta ny sloo sorçhyn dy veiyn as dy
lossreeyn ayn na t'ayn 'sy Vretyn Vooar na 'syn Oarpey. Cha nel agh 26 dooieyn
dy heeintee çheet ass Nerin er dooghyssaght. Ta dooieyn ennagh, lheid as y
shynnagh, yn arkan sonney, as y broc nyn nooieyn feer lhieenar, tra ta dooieyn
elley lheid as y mwaah Yernagh, y feeaih ruy as kayt ny miljyn er nyn vakin ny
s'anvenkey. Ta beiyn marrey, lheid as y turtyl, y sharkagh, y meeyl mooar as y
doraid, ry-akin magh veih'n choose dy mennick. Ta mychione 400 dooieyn dy
ushagyn er nyn recortyssey ayns Nerin. Ta kuse vooar jeh ny h-ushagyn shen nyn
ushagyn arraghee, goaill stiagh y gollan geayee soailt. Ta'n chooid smoo jeh
dooiyn ushag ayns Nerin çheet ass yn Eeslynn, Greenlynn as yn Affrick.

Ta shiartanse dy horçhyn dy oayldyn ry-gheddyn ayns Nerin, goaill stiagh thalloo
eirinagh, thalloo keylley foshlit, keylljyn lhean-ghuillagagh sonderagh as
mestit, keylljyn dy viljyn-cughlin, curreeyn moaney as sorçhyn eigsoylagh dy
oayldyn slystagh. Agh ta'n eirinys stiurey rheynnyn dy ymmyd thallooin ayns
Nerin, ansherbee, as y stiurey shen cur caglee er thallooyn er lheh da oayldyn
najooragh, da sheeintee feie mooarey er lheh as ad er laccal ny smoo thalloo
dauesyn. Er yn oyr nagh vel cragheyder baarelagh ayns Nerin, ta earrooyn dy
veiyn, lheid as feeaihee lieh-feie, nagh vel streeanit ec cragheyderyn beggey,
lheid as y shynnagh, streeanit ec jeelymyn bleinoil.

Dy h-ard-ghooagh, cha nel aarnieuyn ayns Nerin as cha nel agh un pheisht (y
jiolgan leaghyr cadjin) ta çheet ass yn ellan. Ta dooieyn anvio goaill stiagh y
feeaih mooar Yernagh, y filliu Yernagh as yn awk vooar. Ta dooieyn dy ushagyn
eear-anvio, goaill stiagh yn urley buigh, er nyn gur stiagh reesht lurg
jeihaghtyn dy neuveays.

Derrey ny traaghyn mean-eashagh, va Nerin gloo-choodit rish darree, juyssyn as
beihyn. Jiu ta keylljyn coodaghey mychione 9% (4,450 km² ny un villioon
d'acyryn) eaghtyr Nerin, as ta'n earroo shoh taishbyney dy vel Nerin ny h-ard
smoo jee-cheyllit 'syn Oarpey. Ta cooid vooar jeh'n thalloo coodit rish thalloo
fassee, as ta ram dooieyn dy lossreeyn feie. Ta aittin (Ulex europaeus), conney
frangagh feie, ry-gheddyn dy mennick ayns thallooyn ard, as ta renniee
ry-gheddyn dy mennick ayns ny h-ardjyn smoo bog, 'sy neear er lheh. Ta Nerin ny
balley da keeadyn dy ghooieyn dy lossreeyn, as fir oc nagh vel ry-gheddyn magh
ass yn ellan, as t'ee er ny ve "coloinit" rish faiyryn, lheid as Spartina
anglica.

Ta'n vlaanid algagh as famlee jeh'n torçh feayr sonderagh. Ta 574 dooieyn jeu
'sy clane as foddee ad dy rang-oardraghey myr shoh:

Ta'n ellan er ny ve coloinit liorish algaghyn ennagh, as fir jeu feer fondit.
Myr sampleyr:

Er oyr y speyr vog ayns Nerin, ta ram dooieyn, goaill stiagh dooieyn
fo-ghrianchryssagh lheid as biljyn palm, er ny aase ayns Nerin.

Ta'n shennaghys foddey dy troarey eirinagh, kianglt rish aghtyn eirinagh
noa-emshiragh lheid as ymmyd smaghtaghey noidyn as eoylley, as teaumey veih
sollaghar jeeragh stiagh ayns glish, awinyn as loghyn builley er ny
h-eggo-choryssyn ushtey oor najooragh as cur broo er bea-neuchaslid ayns Nerin.

Ta thalloo dy vagheryn glassey er son lhiassaghey troaryn as troggal ollee cur
cagliagh er y thalloo t'er geddyn da soiaghey seose dy ghooieyn feie
dooghyssagh. Ansherbee, ta cleighee, ymmydit dy tradishoonagh dy freayll as dy
chur creeagh er joaraghyn thallooin, shassoo seose myr thalloo coadee da blaanid
feie ghooghyssagh. Ta'n eggo-chorys shen sheeyney magh harrish ny çheerey as
t'eh gobbraghey myr moggyl dy chianglaghyn as ad freayll remladyn jeh'n çhenn
eggo-chorys v'er ny heeyney magh er feie'n ellan. Ta argidyn coonee fo'n
Pholaase Eirinagh Cadjin, as ad cur pohlldey da aghtyn eirinagh va freayll
cleighee, goll trooid aachummaghyn. Ayns ny shenn traaghyn, hug y Polaase
Eirinagh Cadjin argidyn coonee da aghtyn eirinagh jeeillagh, foddee, as ad cur
trimmid er troarey gyn joaraghyn y chur er ymmyd neulhietrimmagh dy eoyllaghyn
as dy smaghtyn noidyn myr sampleyr, agh ta ny h-aachummaghyn, t'er çheet magh er
y gherrid, jee-chiangley argidyn coonee veih cormidyn troaragh as t'ad er ny
chur stiagh shirreydyssyn çhymmyltagh as shirreydyssyn elley.

Ta keylljyn coodaghey mychione 10% dy eaghtyr ny çheerey, as ta'n chooid smoo
jeu enmyssit da troarey traghtee. Ta ardjyn keyllagh jeant seose dy cadjin jeh
garaghyn dy viljyn un-chultooragh neu-ghooghyssagh, as foddee dy vel eh shen cur
er bun oayldyn nagh vel cooie da dooieyn dooghyssagh dy neu-vertebree. Ta
remladyn jeh'n cheyll ghooghyssagh ry-akin skahit er feie'n ellan, ayns Pairk
Ashoonagh Cheeil Airney er lheh. Ta ardjyn najooragh gymmyrçh cleighee as faalyn
dys ro-yndyragh dy lhiettal liorish feeaihee as kirree ta shooyl trood ardjyn
neu-lhiassit. Ta'n yndyraght 'syn aght shen cur lhietrimmys er aaghiennaghtyn
najooragh ny keylljyn ayns ram ardjyn ny çheerey.

Cha daink y çhyndaa çhynskylagh dys Nerin da'n chooid smoo. Ta deiney ennagh
credjal nagh daink y çhyndaa çhynskylagh dys Nerin dys Nerin er oyr gennid
gheayil as yiarn, as ad nyn roie-chonaantyn da çhyndaaghyn çhynskylagh rere
reayrt ennagh. Ta cremeyderyn jeh'n reayrt shen cowraghey magh çheeraghyn elley
raad nagh row ny cooid shen ayn agh raad haghyr y çhyndaa çhynskylagh as t'ad
cur cooishyn elley ayn myr oyryn. Ta screeudeeyryn shennaghys ennagh cowraghey
magh yn unnaneys doaltattym lesh y tarmaynys share dy strughtooragh ayns Sostyn.
T'ad cowraghey magh dy row leaghyn yiarn as geayil ayns Nerin cha neugheyr as
ayns buill ennagh ayns Sostyn – as beggan ny s'inshley er leagh ayns buill
ennagh – as er ny bleeantyn jeeragh roish yn unnaneys lesh y Vretyn Vooar, va
çhynskylaghey ry-akin ayns Nerin ('sy çhynskyl lieen er lheh). Lesh y chovestey
eddyr y daa harmaynys dy doaltattym, rere y reayrt shen, hoshee Nerin
gassphurtal bee as obbreeyn dys y 'vooar-heer' ayns ynnyd e çhynskylaghey hene.

Haghyr arraghey magh mooar lurg y Ghortey Mooar ayns ny 1800yn meanagh as darr
eh shen derrey ny 1980yn. Ansherbee, haghyr caghlaa mooar ayns tarmaynys Nerin
car ny 1990yn, as bishaghey tarmaynagh neuchadjin taghyrt car ny bleeantyn shen
ayns Pobblaght Nerin, ayns phenomenon t'er enney myr "Yn Teegyr Celtiagh", as
lesh çheet shee ayns Nerin Hwoaie. 'Sy vlein 2005, va Pobblaght Nerin currit 'sy
chied ynnyd myr y boayl share er y theihll myr balley cummal, rere scrutaghey
"quallid-vea" liorish yn earish-lioar The Economist. Ghow Pobblaght Nerin
olteynys ayns cryss yn oarey ayns 1999, tra hannee Nerin Hwoaie lesh y phunt
Sostynagh. Hie Pobblaght Nerin as Nerin Hwoaie stiagh ayns goll ergooyl ayns
2008 as ayns 2009, va'n chormid vee-staartaght ayns Pobblaght Nerin ec 12.5%
rere geyre-ghaue argidoil Nerin ayns 2008-2010.

Ta queig kied phurtyn aer eddyrashoonagh ayns Nerin: Purt Aer Ghivlyn, Purt Aer
Eddyrashoonagh Veeal Feirshtey (An Gearrán Fearnóige), Purt Aer Chorkee, Purt
Aer ny Shannon and Purt Aer Eear Nerin (Cnoc Mhuire). Ta Purt Aer Ghivlyn ny
purt aer smoo tarrooagh, as 22 villioon dy hroailtee goll trooid y phurt aer
dagh blein, as ta terminal as roievollagh noa er ny hroggal ec y traa t'ayn. Ta
dagh fer jeu cour shirveishyn aer dys y Vretyn Vooar as yn Oarpey vooar-heeragh,
as ta purtyn aer Beeal Feirshtey Eddyrashoonagh, Divlyn as y Çhannon cour
shirveishyn harrish yn Atlantagh. Er feie shiartanse dy jeihaghtyn va'n Çhannon
ny purt aalhieeney scanshoil da bollee harrish-Atlantagh. Er y gherrid, ta
shirveish roie-vynscrutaghey er ny foshley ayn as ee lhiggey da troailtee goll
trooid custymyn sthie-arragh Americaanagh roie faagail Nerin. Ta shiartanse dy
phuirt aer ny sloo ayn chammah: Purt Aer Chaayr Veeal Feirshtey George Best,
Purt Aer Chaayr Ghoirrey, Purt Aer ny Galliu, Purt Aer Cherree (An Fearann
Fuar), Purt Aer Shliggee (An Leathros), Purt Aer Phurt Largey as Purt Aer Ghoon
ny Ghoal (An Charraig Fhinn). Ta shirveishyn skedjalit veih ny buill ardjynagh
shen goll dys buill elley ayns Nerin as 'y Vretyn Vooar son y chooid smoo. Ta
lhuingyssyn aer ta bunnit ayns Nerin goaill stiagh Aer Lingus (eear-lhuingys aer
ashoonagh Phobblaght Nerin), Ryanair, Aer Arann as CityJet.

Ta ard-phuirt ec Nerin ayns Divlyn, Beeal Feirshtey, Corkee, Ros Láir, Doirrey
as Purt Largey. Ta puirt ny sloo ry-gheddyn ayns Inver Mooar, Beeal yn Aah,
Droghad Aah, Doon Jialgan, Doon Laoire, Faing, Galliu, Laarney, Limmeragh, Ros
Vic Treoin, Shliggagh, An Pointe as Keeill Mantan. Ta 3.6 millioonyn dy
hroailtee goll trooid puirt 'sy Phobblaght as ad goll tessen y vooir eddyr Nerin
as y Vretyn Vooar dagh blein. Ta'n vooar chooid dy hraght chooid hrome
leeideilit liorish y vooir. Ta ny puirt ayns Nerin Hwoaie stiurey 10 millioonyn
dy hunnaghyn (11 villioon dy hunnaghyn giare) jeh traght chooid lesh y Vretyn
Vooar dagh blein, tra ta ny puirt ayns Pobblaght Nerin stiurey 7.6 millioonyn dy
hunnaghyn (8.4 millioonyn dy hunnaghyn giare).

Ta shirveishyn assaig eddyr y Vretyn Vooar as Nerin trooid Mooir Vannin as t'ad
goaill stiagh bollee veih Abertawe dys Corkee, veih Abergwaun as Penfro dys Ros
Láir, veih Caergybi dys Doon Laoire, veih Stroin Roauyr dys Beeal Feirshtey as
veih Machair an Sgithich dys Laarney. Myrane lhieusyn ta kiangley assaig eddyr
Lerphoyll as Beeal Feirshtey trooid Doolish ayns Mannin. Ta'n baatey assaig
gleashtan smoo, yn MV Ulysses, stiurit ec Irish Ferries er y vollagh eddyr
Divlyn as Caergybi. Myrane lesh shen, ta baataghyn assaig goll veih Ros Láir as
Corkee dys y Rank.

Va'n moggyl dy raaidyn yiarn ayns Nerin lhiassit ec ram colughtyn preevaadjagh
car y 19-oo eash, as fir oc geddyn argid choonee reiltysagh 'sy 19-oo eash
yeianagh. Rosh y moggyl y roshtynys smoo ayns 1920. V'eh coardit dy beagh towse
lheanagh jeh 1,600mm (5 tr 3 oar) myr towse stundayrtit er yn ellan, ga dy row
keeadyn dy chilometeryn dy raaidyn yiarn lesh towse keyl jeh 914mm (3 tr).

Ta traenyn troailtagh liauyr ayns Pobblaght Nerin stiurit ec Iarnród Éireann as
t'ad kiangley yn chooid smoo jeh ny baljyn smoo. Ayns Nerin Hwoaie ta dagh
shirveish stiurit ec Northern Ireland Railways. Ayns bishaghey lesh shen, ta fer
jeh ny raaidyn yiarn lught çhymnit smoo 'syn Oarpey soit ayns Nerin ta stiurit
ec Bord na Móna as ta beggan ny sloo na 1,400 km er lhiurid.

Ayns Divlyn, ta daa voggyl raaidey yiarn kiarail arraghey 'syn ard-valley as
ayns yn ard ta cruinnlaghey yn ard-valley. Ta'n Dublin Area Rapid Transit ny yn
DART ("Arraghey Tappee Ard Ghivlyn") kiangley çheshvean yn ard-valley rish ny
fo-valjyn slystagh. Hoshee corys raaidey yiarn eddrym, y Luas ("Leahys"),
gobbraghey ayns 2004 as t'eh gymmyrkey troailtee dys ny fo-valjyn meanagh as
heear. Ta shiartanse dy linnaghyn Luas plannit myrane lesh raad yiarn fo-halloo.
Ta'n DART stiruit ec Iarnród Éireann as ta'n Luas stiurit ec Veolia fo kiartys
dellal veih'n Railway Procurement Agency ("Bing Feddyn Streebee Raaidey Yiarn").
Fo conaantyn plan y reiltys Yernagh, Transport 21, va'n raad yiarn eddyr Corkee
as Mainistir na Corann aa-oshlit ayns 2009. Ta aa-oshley yn raad yiarn yn
Ooive–Cluain Saileach as Bollagh Raad Yiarn Sheear coontit mastey obbraghyn
ry-heet jeh'n phlan cheddin.

Ta ny shirveishyn ayns Nerin Hwoaie feer ghoan ayns cosoylaght rish y chooid
elley jeh Nerin ny rish y Vretyn Vooar. Va moggyl raad yiarn mooar giarrit ayns
ny 1950yn as ny 1960yn. Ta shirveishyn roie goaill stiagh bollee fo-valjagh dys
Laarney, yn Euar, as Beannchar, myrane lesh shirveishyn dys Doirrey. Ta
crouw-linney goll veih Cooil Rhennee dys Port Rois.

Ta gleashtaneyryn ayns Nerin gimman er y chlee. Ta moggyl rheamyssagh dy raaidyn
as moggyl lhiassagh dy vayryn gleashtanagh sheeyney magh veih Divlyn as Beeal
Feirshtey er lheh. Dy shendeeagh, va'n chooid smoo jeh raaidyn ayns shelloo
shellooderyn thallooin as ny s'anmey ren Barrantyssyn Giat Cassee çhaglym
keeshyn er son ny raaidyn as ayns y vlein 1800 va 16,100 km dy raaidyn ayns
Nerin. Ayns ny bleeantyn caie, chur Reiltys Nerin plan arraghee noa er bun as y
plan shen ny halee argidagh smoo ayns corys arraghee Nerin: baihaghey €34
billioonyn veih 2006 derrey 2015. Ta obbyr er shaleeyn raaidey er ny hoshiaghey
as ta fir jeu er ny chreaghney.

Va ny kied shirveishyn baroose post ayns Nerin conaantit liorish John Anderson
lesh William Bourne ayns 1791 as eh er ny yeeilley er son lhiasaghey stayd ny
raaidyn. Va'n corys dy varooseyn post, dy charriadsyn as dy "vianyn" lhiasit ny
smoo ec Charles Bianconi, soit ayns Cluain Meala, veih'n vlein 1815 myr
roie-haghter y chorys arraghee Yernagh. Jiu, t'ad ny h-ard-cholughtyn baroose na
Bus Éireann ayns Pobblaght Nerin as Ulsterbus ayns Nerin Hwoaie, as y daa jeu
garral shirveishyn troailtagh rheamyssagh ayns dagh paart jeh'n ellan. Ta Bus
Átha Cliath garral shirveishyn baroose da ard Ghivlyn mooar as ta Metro stiurey
shirveishyn ayns ard Veeal Feirshtey mooar.

Er y chooid smoo jeh'n tammylt va ny moggylyn lectraghys ayns Pobblaght Nerin as
Nerin Hwoaie scarrit veih nyn geilley. Va'n daa voggyl jeu cummit as troggit dy
neuchroghagh lurg y rheynn magh. Agh, myr eiyrtys jeh caghlaaghyn harrish ny
bleeantyn jeianagh, t'ad kianglt nish ry-cheilley lesh tree eddyr-chianglaghyn
as t'ad kianglt trooid y Vretyn Vooar rish yn Oarpey vooar-heeragh. Ta'n
soiaghey ayns Nerin Hwoaie ny smoo co-chast er yn oyr nagh vel colughtyn
preevaadjagh kiarail Northern Ireland Electricity (NIE) lesh dy liooar
lectraghys. Ayns Pobblaght Nerin, cha ren yn ESB jeianaghey ny stashoonyn
lectraghys echey as ta feddynaght stashoonyn lectraghys çheet er 66% de meanagh,
nane jeh ny cormidyn s'messey 'syn Oarpey Heear. Ta EirGrid troggal linney
ym-skeaylley HVDC eddyr Nerin as y Vretyn Vooar lesh mooadys eck er 500 MW, ny
mychione 10% jeh shirreydys mullee.

Ayns cosoylaght rish y lectraghys, ta'n moggyl rheynn dy ghas najooragh er
bunneydys ooilley-ellanagh nish, lesh piob-linney ta kiangley Baile Mhic
Ghormáin ayns Coontae ny Mee as Bealach Cláir, Coontae Aontrym. Ta'n chooid smoo
jeh'n ghas ayns Nerin çhet stiagh trooid eddyr-chianglaghyn eddyr Twynholm ayns
Nalbin as Baile an Lonfoirt, Coontae Aontrym as Loch Sionnaigh, Coontae Ghivlyn.
Ta ymmyrkey leodagh çheet ass magher gas Chione Sailley magh veih coose Choontae
Chorkee as cha nel Magher Gas an Choirib magh veih coose Choontae Vay Eo er ny
foshley dys shoh. Ta'n magher ayns Coontae Vay Eo çheet ny whaiyl lesh condaigys
ynnydagh mychione briwnys arganeagh dys y gas dy aaghlenney er çheer.

Er y gherrid ta eabyn er ny n'gholl ersooyl ayns Nerin dy ghoaill ymmyd ass bree
yn-aanooaghey lheid as bree gheayee. Ta ynnydyn mwyljyn-geayee er nyn droggal
ayns coondaeghyn slystagh lheid as Doon ny Ghoal, May Eo, as Aontrym. Ta ynnyd
mwyljyn-geayee er ny ve troggit magh veih coose Choontae Cheeill Mantan ec Ynnyd
Mwyljyn-Geayee Vullagh Inver Mooar as bee eh ny ynnyd mwyljyn-geayee smoo er y
theihll. T'eh er credjal dy nee'n ynnyd mwyljyn-geayee ayns Inver Mooar troarey
10% dy lectraghys Nerin tra t'eh creaghnit. Ta troggalys ynnydyn mwyljyn-geayee
er ny ve moalit rere condaigys veih co-phobbylyn ynnydagh, as fir jeu credjal
nagh vel ny trubeenyn-geayee dy h-aalin. She Cnoc an Turlaigh jeh chooid yn ESB
yn un heyrraad ry hoi tastey bree 'sy steat.

Ren ny kied deiney cummal ayns Nerin mychione 9,000 bleeantyn er dy henney, agh
cha nel mooarane fys er enney ain mychione ny cummaltee henn-chlaghagh ny
noalittagh. Ta ronsaghey gien-oaylleeagh 'sy vlein 2004 coyrlaghey dy daink ny
kied chummaltee dys yn ellan as ad çheet harrish ny sheelogheyn rish coose y
Cheayn Sheears veih'n Spaainey. Rere sheiltynyssyn ny s'leah, haink ad veih'n
Oarpey veanagh. Ta recortyssyn shendeeagh as caardyssagh goaill baght er beays
dussanyn dy chynneeyn eigsoylagh foddee v'ad feayn-skeealleydagh ny firrinagh,
lheid as ny Cruthinee, ny h-Attacotti, ny Conmaicne, ny h-Eóganachta, ny
h-Érainn, as ny Soghain, mastey kynneeyn elley. Harrish y 1,000 bleeaney
jerrinagh haink ny Loghlynee, ny Normanee, ny h-Albinee, as ny Sostynee as ad
cur lesh y phobble dooghyssagh.

Ta'n Chreestiaght ny possan crauee smoo ayns Nerin. She Catoleaghys Raueagh y
rheynn chrauee smoo as eh cowraghey 73% jeh pobble yn ellan (as mychione 87% jeh
pobble Phobblaght Nerin). Ta'n chooid elley jeh'n phobble nyn gooid jeh rheynnyn
Protestoonagh eigsoylagh (mychione 53% jeh pobble Nerin Hwoaie). She Agglish
Anglicaanagh Nerin y nah agglish smoo. Ta'n pobble Islamagh ayns Neirn gaase,
rere arraghey stiagh son y chooid smoo. Ta pobble beg dy Ewagh ry-gheddyn ayns
Nerin chammah. Ta 4% pobble ny Pobblaght jannoo cur sheese orroo hene myr deiney
gyn craueeaght. Ta 14% pobble Nerin Hwoaie jannoo y cur sheese cheddin orroo.

Dirree sleih-earroo Nerin dy tappee veih'n 16-oo eash derrey'n 19-oo eash
veanagh. Haghyr gonney craaynagh ayns ny 1840yn, as myr eiyrtys, hooar un
villioon dy 'leih baase as daag ny smoo na millioon dy 'leih yn ellan jeeragh
lurg y ghonney. Harrish y keead-bleeaney eiyrtyssagh huitt sleih-earroo yn ellan
dys earroo va lieh chooid jeh'n çhenn earroo, traa va bishaghey tree-filley ayns
sleih-earroo ry-akin ayns çheeraghyn Oarpagh elley.

Chur arraghey magh ass Nerin lesh sleih-earroo Hostyn, ny Steatyn Unnaneysit, ny
Canadey as ny h-Austrail raad ta eebyrtys Yernagh mooar cummal jiu. Va ny
cooseyn sheear as jiass jeeillit son y chooid smoo rere yn arraghey magh shen.
Roish y Ghortey Mooar, va'n ghlooaght cheddin, begnagh, ayns queiggaghyn
Connaghtey, Lion as Mooan as cha row Queiggey Ulley cha glooit as y tree
queiggaghyn elley. Jiu, ta'n ghlooaght foddey ny s'trimmey ayns Ullee as Lioin,
ayns Divlyn er lheh, na ayns y Vooan as Connaghtey.

Rere raahys aasagh veih'n jeihaght yerrinagh jeh'n 20-oo eash, haink er Nerin dy
ve ny boayl da sthie-arraghey. Veih ren yn Unnaneys Oarpagh sheeyney magh dys y
Pholynn dy ghoaill stiagh ayns 2004, ta ny Polynnee 'sy chied ynnyd rere earroo
sthie-arree (ny smoo na 150,000), as sthie-arree elley er nyn jeet veih'n
Litaan, y Phobblaght Çheck, as y Latvey. Ta sthie-arraghey mooar er ny akin ayns
Pobblaght Nerin er lheh. Rere coontey-pobble 2006, v'eh recortyssit dy row
420,000 fir whaagh, ny 10% jeh'n sleih-earroo, cummal ayns Pobblaght Nerin. Ta
cooid vooar jeh ny sthie-arree neu-Oarpagh jeant seose jeh Sheenee as Naigeeree,
myrane lesh deiney ass çheeraghyn Affrickagh elley. T'eh er credjal, ansherbee,
dy daag seose dys 50,000 obbreeyn arraghee veih'n Oarpey Hiar roish jerrey ny
bleeaney 2008.

Ta'n Vaarle Yernagh er ny loayrt ayns Nerin veih ny Mean Eashyn as, rere
arraghey çhengagh car y 19-oo eash, ta'n Vaarle er ny chur stiagh ayns ynnyd y
Yernish myr y phreeu-hengey da'n chooid smoo jeh'n phobble. Cha nel y Yernish
loayrit dy mennick magh ass y chorys ynsee agh ec mysh 10% sleih-earroo
Phobblaght Nerin as ta 38% jeu ta ny smoo na 15 bleeaney d'eash rang-oardit myr
"Yernisheyryn". Ayns Nerin Hwoaie, she'n Vaarle y çhengey oikoil de facto, agh
ta staydys ec y Yernish as ec yn Ullanish, as ee loayrit çheu yiass veih'n
joarey chammah. Ayns ny jeihaghtyn jeianagh, rere'n sthie-arraghey, ta ram
çhengaghyn elley er ny çheet stiagh dys Nerin, as ad çheet as yn Aishey as yn
Oarpey Veanagh son y chooid smoo.

Ta cultoor Nerin jeant seose jeh meeryn cultoor y çhenn sthie-arraghee as
cleaynaghyn (lheid as cultoor Gaelgagh) as, er y gherrid, Sostnaghey as
Americaanaghey myrane lesh commeeys ayns cultoor ny h-Oarpey. Rere keeal
lheeadagh, Ta Nerin coontit myr nane jeh ny hashoonyn Celtiagh 'syn Oarpey,
gollrish Nalbin, Bretyn, y Chorn, Mannin as y Vritaan. Ta'n cochiangle shen dy
cleaynaghyn cultooagh ry-akin ayns cummaghyn cam ta enmyssit fee Yernagh ny
Cruint Cheltiagh. T'ad ry-akin ayns ornaidys ny h-obbraghyn crauee as neuvonnagh
mean-eashagh. Ta'n aght shen foast ennoil jiu ayns cliejeeneydys as ellyn
ghraafagh, myrane lesh yn aght er lheh jeh kiaull as daunse Yernagh
tradishoonagh, as t'ad er ny ve cowreydagh da cultoor "Celtiagh" noa-emshiragh
son y chooid smoo.

Va paart mooar ec craueeaght ayns lhiasaghey yn theihll cultooragh 'syn ellan
veih ny shenn traaghyn (as veih ny plandailyn 'sy 17-oo eash va'n chraueeaght ny
focys da enney politickagh as rheynnyn er yn ellan). Ren eiraght roie-Chreestee
Nerin roie ry-cheilley lesh yn Agglish Cheltiagh lurg sushtallaghtyn Noo Perrick
'sy 5-oo eash. Ren ny sushtallaghtyn Yernagh-Albinagh, er nyn doshiaghey ec y
vaynagh Yernagh Colum Keeilley Noo, sheeyney reayrt Yernagh ny Creestiaght dys
Sostyn phaganagh as dys Impiraght ny Frankee. Hug ny sushtallaghtyn shen çhengey
screeuee dys pobble neulettyragh ny h-Oarpey car yn Eash Ghorraghey lurg tuittym
ny Raue, as ad cur y far-ennym "ellan ny nooghyn as ny scollagyn" er Nerin. Ayns
ny bleeantyn jeianagh, ta thieyn oast Yernagh er nyn ve coontit myr noa-phostyn
y chultoor Yernagh er feie ny Cruinney.

Ta'n Abbey Theatre ("Theater ny Mannishter"), va bunnit ayns 1904 ayns Divlyn,
ny heater ashoonagh as ta'n Taibhdhearc, va bunnit ayns 1928 ayns Galliu, ny
heater Yernish ashoonagh. Ta screeuderyn cloie lheid as Seán O'Casey, Brian
Friel, Sebastian Barry, Conor McPherson as Billy Roche er enney er feie ny
Cruinney.

Ta shiartanse dy hengaghyn goll er loayrt ayns Nerin. Ta'n Yernish y
phreeu-hengey ghooghyssagh 'syn ellan. Veih'n 19-oo eash yeianagh, haink er y
Vaarle dy ve ny preeu-hengey da'n chooid smoo dy 'leih as haink ee stiagh ayns
Nerin ayns ny Mean Eashyn. Ta mynlaght vooar foast loayrt ayns Yernish jiu, agh
cha nel ee ny kied çhengey agh ec cooid veg jeh'n phobble. Fo bunraght
Phobblaght Nerin, ta staydys oikoil ec y daa hengey, agh ta staydys ashoonagh ec
y Yernish as t'ee coontit myr y chied hengey. Ayns Nerin Hwoaie, ta'n Vaarle ny
preeu-hengey, as ta staydys mynlagh ardjynagh er y Yernish as er y Vaarle
Albinagh Ultagh.

Ta cohortys mooar jeant ec Nerin ayns lettyraght ny cruinney ayns dagh banglane,
'sy Vaarle er lheh. Ta feeleeaght ayns Yernish coontit myr y feeleeaght
ghooghyssagh shinney 'syn Oarpey, as ta ny sampleyryn s'leah çheet ass y 6-oo
eash. 'Sy Vaarle, va enney mooar er Jonathan Swift ayns ny traaghyn echey er son
e obbraghyn lheid as Gulliver's Travels as A Modest Proposal, as t'eh foast
enmyssit dy mennick myr y grinder toshee 'sy Vaarle, as ta enney mooar er Oscar
Wilde son ny keeayllidyn echey ta aaraait dy mennick. 'Sy 20-oo eash haink kiare
cosneyderyn jeh Aundyr Nobel ayns Lettyraght ass Nerin: George Bernard Shaw,
William Butler Yeats, Samuel Beckett as Seamus Heaney. Faagail magh nagh row
Aundyr Nobel bronnit er James Joyce, t'eh coontit myr nane jeh ny screeuderyn
smoo scanshoil jeh'n 20-oo eash. Ta'n noa-skeeal veih'n vlein 1922 Ulysses
coontit myr nane jeh ny h-obbraghyn smoo scanshoil ayns lettyraght yeianagh as
ta e heihll kelloorit dagh blein er 16 Mean Souree ayns Divlyn, as y laa shen
enmyssit "Bloomsday". Ta lettyraght Yernagh noa-emshiragh kianglt dy mennick
rish yn eiraght çheerey eck trooid screeuderyn lheid as John McGahern as
feeleeghyn lheid as Seamus Heaney.

Ayns ny bleeantyn jeianagh, ta kiaull hradishoonagh as daunse Yernagh çheet dy
ve ennoil reesht, trooid y phenomenon Riverdance er lheh, cloie theateragh jeh
daunse tradishoonagh Yernagh. Ayns ny bleeantyn meanagh jeh'n 20-oo eash, tra va
Nerin jeianaghey, huitt y chiaull hradishoonagh ass foayr, ayns ardjyn baljagh
er lheh. Car ny 1960yn, as tayrn stiagh ennal veih gleashaght chiaullee çheerey
Americaanagh, haghyr aavioghey ayns anaase ayns kiaull hradishoonagh Yernagh, as
va'n aavioghey shen stiurit liorish possanyn lheid as The Dubliners, The
Chieftains, Emmet Spiceland, The Wolfe Tones, ny Clancy Brothers, Sweeney's Men
as fir er lheh lheid as Seán Ó Riada as Christy Moore. Hug possanyn as
kiaulleyderyn, goaill stiagh Horslips, Van Morrison, as Thin Lizzy meeryn dy
chiaull hradishoonagh stiagh 'sy chiaull chraaee noa-emshiragh as, car ny 1970yn
as ny 1980yn, haink er yn anchaslys eddyr kiaulleyderyn tradishoonagh as
kiaulleyderyn craaee dy ve millit, as cooid vooar dy 'leih goll harrish ny
linnaghyn ayns aghtyn cloie. Ta'n cleayney shoh ry-akin ayns obbyr jeianagh jeh
ellyneyryn lheid as Enya, The Saw Doctors, The Corrs, Sinéad O'Connor, Clannad,
The Cranberries, Black 47 as The Pogues mastey possanyn elley. Car ny 1990yn,
haink fo-horçh dy chiaull veainagh çheerey magh ayns Nerin as ee mestey kiaull
veainagh hrome lesh kiaull Yernagh as Celtiagh. V'ad ny possanyn toshee jeh'n
fo-horçh shen na Cruachan, Primordial, as Waylander. Ta possanyn kiaullee
noa-emshiragh ennagh goaill ny s'gerrey da feaym "tradishoonagh", goaill stiagh
Altan, Téada, Danú, Dervish, Lúnasa, as Solas. Ta fir elley goaill stiagh
ymmodee dy chultooryn myr co-haaghey dy horçhyn, lheid as yn Afro Celt Sound
System as Kíla. Ta'n chooish ry-akin mastey biallyssyn Yernagh gys yn Eurovision
Song Contest, co-hirrey kiaullee ooilley-Oarpagh ta cosnit shiaght keayrtyn ec
Nerin, ny ny smoo na un çheer elley.

T'ad yn ellyn ghraafagh as y jallooderys Yernagh s'leah na grainnaghyn ta
ry-akin ayns buill lheid as Sí an Bhrú as t'ad ry-gheddyn trooid jeantaneyn
veih'n Eash Ooha as ny grainnaghyn crauee as laue-screeuyn daahit veih'n eash
veanagh. Car y 19-oo as y 20-oo wash, haink tradishoon dooghyssagh lajer jeh
daahghey magh, goaill stiagh fir lheid as John Butler Yeats, William Orpen, Jack
Yeats as Louis le Brocquy.

Va'n fallsoonagh as y jeeaghteyr Yernagh Johannes Scotus Eriugena coontit myr
nane jeh lught share yn tushtey ayns ny Mean Eashyn. Va'n Reejerey Ernest Henry
Shackleton, ronseyder Anglo-Yernagh, nane jeh ny h-ard-phersoonyn ayns ronsaght
yn Antarctagh. Ren eh, marish lught y hurrys echey, y chied drappal er Slieau
Erebus as ronsaghey magh dy voayl faggyssagh y Phoull Magnaidagh Jiass. Va
Robert Boyle ny fallsoonagh najooragh, ny chemmigagh, ny 'ishigagh, ny
ynlaghteyr as ny oayllee ooasle jeh'n 17-oo eash. T'eh ammyssit myr nane jeh
bunneyderyn ny kemmig noa-emshiragh as ta enney share er son cur ayns focklyn
Leigh Boyle. Ghow y fishigagh jeh'n 19-oo eash, John Tyndall, magh eiyrtys
Tyndall, sheiltynys ta meenaghey cre'n fa dy vel daah gorrym er y speyr. Ta
enney share er yn Ayr Nicholas Joseph Callan, Olloo Fallsoonys Najooragh ayns
Colaashtey Vaanoot, son ynlaght y chaslag indughtee, y chaghlaader, as feddyn
magh aght leah dy ghalvaanaghey 'sy 19-oo eash.

Ta fishigee Yernagh ard-ghooagh elley goaill stiagh Ernest Walton, cosneyder yn
Aundyr Nobel ayns Fishig 'sy vlein 1951. Marish y Reejerey John Douglas
Cockcroft, v'eh ny chied ghooiney ren skeiltey çheshvean y vreneen rere saaseyn
ellynagh as hug eh contoyrtyssyn da lhiasaghey sheiltynys noa jeh cormid honn.
Ta unnid çhiassid absoloidagh, y Kelvin enmyssit ayns onnor William Thomson, ny
yn Çhiarn Kelvin. Ren y Reejerey Joseph Larmor, fishigagh as maddaghteyr,
noaidyn ayns toiggalaght y lectraghys, niartallaght, çhiass-niartallaght as
sheiltynys lectrane dy stoo. V'eh yn obbyr smoo cleaynagh ayn na Aether and
Matter, lioar er fishag sheiltynagh va soilshit 'sy vlein 1900.

Chur George Johnstone Stoney stiagh yn enmys lectrane 'sy vlein 1891. V'eh John
Stewart Bell noader dy Çhoarym Bell as pabyr bentyn rish feddyn magh anleigh
Bell-Jackiw-Adler as v'eh enmyssit son aundyr Nobel. Ta maddaghteyryn
ard-ghooagh goaill stiagh lheid as y Reejerey William Rowan Hamilton, as
ard-ghoo er son ynlaght y chiarneen. Va cleayney mooar ec Francis Ysidro
Edgeworth ayns lhiasaghey tarmaynys noa-chlassicagh, as eh goaill stiagh kishtey
Edgeworth. Va John B. Cosgrave ny hur-oayllee ayns sheiltynys earrooee as ghow
eh magh ard-earroo lesh 2000 bun-earrooyn 'sy vlein 1999 as earroo Fermat
covestagh recortyssit 'sy vlein 2003. Ren John Lighton Synge immeeaght ayns
magheryn ennagh dy oaylleeaght, goaill stiagh obbrinaght as saaseyn
towse-oaylleeagh ayns conastaght chadjin. Va'n maddaghteyr John Nash myr nane
jeh ny scollagyn echey.

Ta hoght ollooscoillyn as ram Undinyssyn Çhaghnoaylleeaght ayns Nerin myrane
lesh Undinys Ard-Studeyrys Ghivlyn, va bunnit ayns 1940 marish y fishigagh Erwin
Schrödinger myr stiureyder.

She bluckaneyrys Gaelgagh y spoyrt smoo cadjin ayns Nerin rere cronneyderyn as
cassey co-phobbylagh, as t'eh jannoo seose 34% jeh frastylyn spoyrt lane ec
taghyrtyn ayns Nerin as harrish mooir, as ta'n immanaght çheet ny yei as ee
jannoo seose 23%. Ta soccer 'sy trass ynnyd lesh 16% dy chronneyderyn as ta
ruggyr 'sy cherroo ynnyd 8%. She Kione-chloie Bluckaneyrys Ooilley-Nerin y
taghyrt spoyrt smoo fakinit ayns feaillere spoyrtoil Nerin. T'ad snaue, golf,
aeroabee, soccer, bluckaneyrys Gaelgagh as snooker ny spoyrtyn lesh y commeeys
cloie s'yrjey. She soccer y spoyrt smoo cadjin ta goaill stiagh fwirranyn
eddyrashoonagh.

Ta ram spoyrtyn elley goll er chloie as fakin, goaill stiagh bluckan bascaidagh,
doarneyrys, criggad, eeasteyraght, golf, ratçhal cooyn liauyrey, bluckan laue,
hockee, ratçhal cabbil, spoyrtyn gleashagh, lheimyraght chabbil as leddoge.

T'ad yn immanaght, bluckaneyrys Gaelgagh, bluckan laue, as cloie cruinn spoyrtyn
ashoonagh Nerin as ad enmyssit ry-cheiley myr cloiaghyn Gaelgagh. Ta cloiaghyn
Gaelgagh stiurit rish Cumann Lúthchleas Gael (CLG), faagail magh bluckaneyrys
Gaelgagh mreih as cammageeaght (lhieggan mreih jeh'n immanaght), as ad stiurit
liorish sheshaghtyn er lheh. Ta kione-cherroo y CLG (as y phreeu-staid) soit
ayns Páirc an Chrócaigh ayns twoaie Ghivlyn. Ta ard-chloiaghyn y CLG cloit ayn,
goaill stiagh Feniaghtys Bluckaneyrys Shinsharagh Ooilley-Nerin as Feniaghtys
Immanaght Shinsharagh Ooilley-Nerin. Car aahroggal staid Bóthar Lansdún, va
ruggyr as soccer eddyrashoonagh cloit ayn. Ta dagh cloieder y CLG, myrane lesh
ad er y chorrym s'yrjey, nyn ancheirdee nagh vel cur failt er faillee.

Va'n Irish Football Association (IFA) ny reagheydys reirey son soccer harrish yn
ellan. Ta'n gamman er ny ve cloit ayns cummey reirit ayns Nerin veih ny 1870yn.
She Cliftonville F.C. ass Beeal Feirshtey y club shinney ayns Nerin. V'eh cloit
son y chooid smoo, ayns ny kied jeihaghtyn er lheh, mygeayrt Beeal Feirshtey as
ayns Queiggey Ulley. Ansherbee, va clubyn ennagh va bunnit çheumooie jeh Beeal
Feirshtey credjal dy row yn IFA cur foayr da clubyn Protestoonagh ta bunnit ayns
Ullee ayns cooishyn lheid as reih da'n fwirran ashoonagh. Ayns 1921, lurg
taghyrt raad, dyn y wooise da gialdyn ny s'leah, scugh yn IFA aa-chloie
lieh-yerrinagh 'syn Irish Cup veih Divlyn gys Beeal Feirshtey as, myr eiyrtys,
daag clubyn va bunnit ayns Divlyn y çheshaght as chur ad Football Association of
the Irish Free State er bun. Jiu, ta'n çheshaght 'sy jiass enmyssit myr Football
Association of Ireland (FAI). Dyn y wooise da'n neu-hashtey er y çheshaght veih
ny sheshaghtyn ayns h-Ashoonyn Thie, va'n FAI currit er enney ec FIFA ayns 1923
as va'n chied chloie eddyrashoonaght reaghit as cloit ayns 1926 (noi'n Iddaal).
Ansherbee, va ny fwirranyn ec daa heshaght yn IFA as yn FAI reiht veih deiney as
ooilley Nerin, as hooar sleih ennagh capyn da cloiaghyn as ad cloie er son y daa
'wirran. Ren y daa jeu cur sheese er nyn vwirranyn myr Nerin.

Ayns 1950, ren FIFA gurneil ny sheshaghtyn cloiederyn dy reih veih ny thallooyn
er lheh oc as, ayns 1953, ren eh gurneil dy nee "Pobblaght Nerin" yn ennym va
currit er fwirran ashoonagh yn FAI, as "Nerin Hwoaie" yn ennym va currit er
fwirran yn IFA veih shen magh (lesh lhimmaghyn er lheh). Ghow Nerin Hwoaie ayrn
ayns kione-chloiaghyn Cappan y Theihll ayns ny bleeantyn 1958 (as ad er nyn rosh
gys ny cloiaghyn kerroo-yerrinagh), 1982 as 1986. Ghow Pobblaght Nerin ayrn ayns
kione-chloiaghyn Cappan y Theihll ayns 1990 (as ad er nyn rosh gys ny cloiaghyn
kerroo-yerrinagh), ayns 1994 as ayns 2002 as ghow ad ayrn ayns Feniaghtys ny
h-Oarpey ayns 1988. Ta anaase mooar Yernagh ayns leegyn soccer Sostynagh as
Albinagh.

Ayns neu-chosoylaght rish soccer, ta Nerin cur un 'wirran ashoonagh ruggyr magh
er y vagher, as ta'n fwirran as y spoyrt er feie Nerin stiurit ec un heshaght,
yn Irish Rugby Football Union (IRFU). Ghow fwirran ruggyr Nerin ayrn ayns dagh
Cappan Ruggyr y Theihll, as rosh ad gys ny cloiaghyn kerroo-yerrinagh ayns kiare
jeu. Va cloiaghyn ruggyr cloit ayns Nerin car Cappanyn y Theihll ayns ny
bleeantyn 1991 as 1999. Ta kiare fwirranyn keirdey Yernagh ayn as da dagh fer
jeu cloie 'sy Magners League as tree jeu cloie er son Cappan Heineken. Ta ruggyr
Yernagh er ny heet dy ve ny smoo cohirreydagh ec corrymyn eddyrashoonagh as
queiggagh veih'n vlein 1994 tra haink er y spoyrt dy ve ny spoyrt keirdey. Car y
traa shen, ren Ullee (1999), y Vooan (2006 and 2008) as Lion (2009) cosney y
Cappan Heineken. Ayns bishaghey rish shen, ta fwirran eddyrashoonagh Nerin er
gheddyn ny smoo as ny smoo rah ayns Feniaghtys ny Shey Ashoonyn noi ny fwirranyn
reiht elley Oarpagh. Haink y rah shen, goaill stiagh Tree-Chrooinyn ayns 2006 as
2007, ry-cheiley lesh greim glen dy varriaghtyn, ta enmyssit Grand Slam, ayns
2009.

Va fwirran criggad Nerin mastey ny h-ashoonyn coheshaghtagh chossyn ayrn ayns
Cappan Criggad y Theihll 2007. Chur Nerin y Phakistaan fo haart as ren ad
creaghney 'sy nah ynnyd 'sy cho-rheynn, as hooar ad ynnyd ayns keim y Super 8
jeh'n feniaghtys. Ghow y fwirran ayrn 'syn ICC World Twenty20 2009 lurg e
cho-varriaght ayns ny qualleeaghtyn, raad ghow ad ayrn ayns keim y Super 8.
Myrane lesh shen chossyn Nerin y Whalleeaght da Cappan ICC y Theihll as ad
shickyraghey nyn ynnyd ayns Cappan Criggad y Theihll 2011, myrane lesh staydys
ODI oikoil derrey 2013.

Ta fwirran ruggyr leeg Nerin jeant seose son y chooid smoo jeh cloieyderyn ta
bunnit ayns Sostyn lesh kianglaghyn lught thie Yernagh, as cloiederyn elley
çheet magh ass cohirrey ynnydagh ass yn Austrail. Rosh Nerin ny cloiaghyn
kerroo-yerrinagh ayns Cappan Ruggyr Leeg y Theihll 2000.

Ta ratçhal cooyn liauyrey as ratçhal cabbil nyn spoyrtyn ennoil as cadjin ayns
Nerin. Ta ram sleih frastyl er staidyn cooyn liauyrey as ta ram cruinnaghtyn
ratçhal cabbil goll er taghyrt ayn. Ta ard-ghoo er yn ellan son fuilleeaght as
ynsaghey cabbil roie as ta ram cooyn roie er nyn assphurtal magh dagh blein. Ta
rheynnag ratçhal cabbil co-ghlooit ayns Coontae Cheeill Darey son y chooid smoo.

Ta roortaghys Yernagh er ny lhiassaghey ayns ny traaghyn jeianagh, as daa voyn
ard-ghooagh er nyn gosney ec Sonia O'Sullivan ayns ratçhyn 5,000 meteryn; boyn
airhey ec Feniaghtyssyn y Theihll 'sy vlein 1995 as boyn argid ec Cloiaghyn
Olympagh sy vlein 2000 ayns Sydney. Chossyn Gillian O'Sullivan boyn argid 'sy
ratçh shooill 20k ec Feniaghtyssyn y Theihll ayns 2003, as chossyn cleeader
ratçhal Derval O'Rourke boyn airhey ayns Feniaghtyssyn Çheusthie y Theihll 'sy
vlein 2006 ayns Moscow. Chossyn Olive Loughnane boyn argid ayns ratçhal shooil
20k ayns Feniaghtyssyn Roortaghys y Theihll ayns Berleen ayns 2009.

Ta doarneyrys reirit ec yn Irish Amateur Boxing Association. Ayns 1992, chossyn
Michael Carruth boyn airhey son y doarneyrys ayns Cloiaghyn Olympagh Barcelona
as 'sy vlein 2008 chossyn Kenny Egan boyn argid son doarneyrys ayns Cloiaghyn
Olympagh ayns Beijing.

Ta golf feer-chadjin ayns Nerin as she çhynskyl mooar t'ayn turrysid ghalf as ee
tayrn ny smoo na 240,000 keayrtee golf dagh blein. Va Cappan Ryder 2006 cloit
'sy K Club ayns Coontae Cheeill Darey. Haink er Pádraig Harrington dy ve ny
chied Yernagh veih Fred Daly ayns 1947 dys y British Open ayns Càrn Fheusda dy
chosney ayns Jerrey Souree 2007. Chossyn eh e ard-ennym ayns Jerrey Souree 2008
roish chossyn eh y PGA Championship ayns Luanistyn. Haink er Harrington dy ve ny
chied Oarpagh dys y PGA Championship dy chossyn er feie 78 bleeaney as v'eh ny
chied chosneyder veih Nerin.

Ta traieyn da markiaght tonn ry-gheddyn er coose heear Nerin, ayns An Leacht as
Cooan Ghoon ny Ghoal er lheh, as ad foshlit da'n Cheayn Sheear. Ta cummey funnyl
er Cooan Ghooan ny Ghoal as t'eh goaill greim er geayaghyn neear/neear yiass
veih'n Cheayn Sheear, as t'ad croo emshyr vie da markiaght tonn, 'sy gheurey er
lheh. Ayns ny bleeantyn jeianagh, haink markiaght tonn feniaghtagh ny h-Oarpey
dys Bun Dobhráin. Ta thummey scuba çheet dy toshiaght ayns Nerin er oyr ny
h-ushtaghyn gilley as earrooyn mooarey dy vioys marrey, rish y choose heear er
lheh. Ta ram lhongvrishaghyn ry-akin rish coose Nerin lesh fir jeh ny thunnaghyn
lhongvrishaghyn share ry-akin magh veih Cionn Mhálanna as magh veih coose
Choontae Chorkee.

Ta Nerin ny kione-jurnaa cadjin as ennoil son eeastagh lesh millaghyn dy loghyn,
ny smoo na 14,000 km (8,700 mi) dy awinyn ta gymmyrkey eeastyn as ny smoo na
3,700 km (2,300 km) dy choose. Ta speyr honderagh Nerin cooie da eeastagh
spoyrt. Tra ta breckeragh braddan as brick foast ennoil lesh breckeyderyn, hooar
eeasteyragh braddan aaniartaghey ayns 2006 lesh dooney eeasteragh lhieen troa
braddan. Ta eeasteyragh garroo lhiassaghey dy beayn. Ta eeasteragh marrey
lhiassit lesh ram traieyn currit er caslyssyn-çheerey as cowrit, as ta mychione
80 dooieyn dy eeastyn marrey.

Ta bee as coagyraght Yernagh goaill cleanaghyn veih ny troaryn ta lhiassit as ny
beiyn ta troggit ayns speyr honderagh yn ellan as veih ny coryn sheshoil as
politickagh ayns shennaghys Nerin. Myr sampleyr, car yn eash veih ny Mean Eashyn
derrey çheet y phraase 'sy 16-oo eash v'eh ny chowrey smoo jeh tarmaynys Nerin
na bochillaght ollee, as va earroo ollee ec peiagh corrym rish y stayd sheshoil
echey. Er yn oyr shen, cha ren bochillyn buitçheraghey baa va troarey bainney.
Er yn oyr shen, va feill vuc as feill vane ny smoo cadjin na feill vart, as ta
slissagyn roauyr dy vagoon saillit as eeym hailjey nyn droyn sampleyragh jeh'n
vee Yernagh veih ny Mean Eashyn. Va aght dy choyrt folley veih ollagh as dy
mestey'n fuill lesh bainney as eeym (cosoylaght son y chooid smoo rish ny
Maasai) ry-akin dy mennick as ta putage ghoo, ta jeant seose jeh fuill, grine
(oarn son y chooid smoo) as blasstalys, foast ny h-anjeeal undinagh ayns Nerin.
Ta dagh fer jeh ny cleanaghyn shen ry-akin ayns y "rolley anjeeal".

Chur çheet stiagh y phraase ayns lieh jerrinagh y 16-oo eash cleayney mooar er y
choagyraght Yernagh veih shen magh. Chur boghtinys mooar creeaght ayns aght
croit as 'sy 19-oo eash veanagh va'n chooid smoo jeh'n phobbyl gee bee va jeant
seose jeh praaseyn as bainney. Dee lught thie sampleyragh, va jeant seose jeh
fer, ben, as kiare paitçhyn 18 claghyn (110 kg) dy phraaseyn dagh shiaghtyn.
Rere shen, ta lhongaghyn ta coontit myr lhongaghyn ashoonagh cur seose
neu-ghalaantaght vunneydagh rish coagyraght, lheid as yn anvroie Yernagh, bagoon
as caayl, bacstaí (sorçh dy phannag phraase), ny caayl kionnan, lhongey ta jeant
seose jeh praaseyn lahnit as anvroie caayl ny caayl.

Veih'n cherroo jerrinagh jeh'n 20-oo eash, lesh çheet magh reesht yn argid ayns
Nerin, ta "Coagyraght Yernagh Noa" er ny heet magh as ee bunnit er mynayrnyn
tradishoonagh agh goaill stiagh cleanaghyn eddyrashoonagh. Ta'n choagyraght shen
bunnit er glassraghyn oorey, eeastyn (braddanyn, brick, ooastyryn, gobyn doo as
eastyn shliggagh elley), myrane lesh arranyn soda tradishoonagh as y reamys
lheeadagh jeh caashaghyn laue-jeant ta troarit er feie ny çheerey. Ta'n praase
foast ny hro bunneydagh jeh'n choagyraght shen as ta ny Yernee gee y chooid smoo
jeh praaseyn rere dooiney mastey eederyn 'syn Oarpey. She sampleyr jeh'n
choagyraght shen na "Dublin Lawyer": gimmagh ta aarlit ayns ushtey bea as key.
Ta bee ardjynagh tradishoonagh ry-gheddyn er feie ny çheerey, lheid as cadal
ayns Divlyn ny drisín ayns Corkee, y daa jeu nyn sorçh dy phronnag, ny blaa,
arran teaystagh bane ta ry-gheddyn ayns Purt Largey.

Keayrt va Nerin ny çheer smoo scanshoil son troarey ushtey bea, as va 90% jeh
ushtey bea 'sy theihll troarit ayn rish toshiaght y 20-oo eash. Ansherbee, myr
eiyrtys jeh ny smuggleyderyn alcoal car y veelowalys ayns ny Steatyn Unnaneysit
(as ushtey vea jeh drogh-whaalid er ny chreck lesh enmyn "Yernagh" orroo as eh
shen jeeilley yn foayr cadjin son cowraghyn Yernagh) as myr eiyrtys jeh ny
custymyn er ushtey bea Yernagh harrish yn Impiraght Ghoaldagh car y Chaggey
Traghtee Anglo-Yernagh ayns ny 1930yn, huitt creck jeh ushtey bea Yernagh er
feie ny cruinney gys 2% rish mean y 20-oo eash. Ayns 1953, rere creear veih'n
reiltys Yernagh, v'eh feddynit magh nagh row ushtey bea Yernagh er fys ec 50%
jeh iuderyn ushtey bea ayns ny Steatyn Unnaneysit. Ansherbee, va iu yn ushtey
bea Yernagh foast ennoil ayns Nerin, as ayns ny jeihaghtyn jeianagh, ta'n ushtey
bea Yernagh girree ny smoo scanshoil er feie ny cruinney. Dy cadjin, cha nel
ushtey bea Yernagh cha jaaghagh as ushtey bea Albinagh, agh cha nel eh cha
millish as ushtey bea Americaanagh ny Canadagh. Ta'n ushtey bea ny vun da
liggooryn kay, lheid as Baileys, as ta'n "caffee Yernagh" (jinlag dy chaffee as
ushtey bea va cummit, rere rish, ayns stashoon etlan marrey Faing) coontit myr y
jinlag Yernagh smoo ennoil, foddee.

Ta bainney ny baa doo, sorçh dy lhune doo, as Guinness er lheh, kianglt rish
Nerin dy mennick, agh v'eh kianglt rish Lunnin dy bunneydagh. Ta bainney ny baa
doo foast ennoil ayns Nerin, agh t'eh er choayl e foayr veih mean y 20-oo eash
da lhune freillagh. Ta lhune ooyl, as Bulmers er lheh (t'er ny chreck çheumooie
jeh Pobblaght Nerin myr Magners), ny yough ennoil chammah. Ta'n jough ghlass
limonaid yiarg iuit lhee hene as myr mesteyder, lesh ushtey bea er lheh.



https://gv.wikipedia.org/wiki/Gaelg

She Gaelg (graït: /gɪlg/) çhengey Ghaelagh Vannin. Haink y Ghaelg woish
Shenn-Yernish, as t'ee cosoylagh rish Yernish as Gaelg ny h-Albey.

Ayns 1974, hooar yn çhenn loayrtagh dooghyssagh s'jerree, Ned Maddrell, baase,
agh ny laaghyn t'ayn jiu ta loayrtee dooghyssagh noa ayn. Myr sampleyr, ta
ymmoddee paitçhyn ec y Vunscoill Ghaelgagh, raad she yn Ghaelg yn çhengey t'ad
gynagh ayn.

Ghow Gaelg toshiaght scarrey voish Yernish Veanagh traa ennagh eddyr yn 10oo- as
yn 17oo-eash. Eer ayns yn 18oo-eash, va’n Ghaelg yn çhengey s'moo loayrit ayns
Mannin. Agh ayns 1765 hie çhiarnys yn Ellan er creck dys Crooin Hostyn trooid yn
Isle of Man Purchase Act son £70,000. Ren caghlaaghyn politickagh as sheshoil
cur er sleih gynsagh y Vaarle. Tra haink yn 19oo-eash va'n çhengey goll er
loayrt ec ny sloo sleih, as haink y Vaarle stiagh myr yn çhengey smoo ayns
Mannin. Ayns 1848, ren J.G. Cumming screeu: cha nel monney sleih (veg jeh ny
aegid, foddee) gyn Baarle erbee as ayns 1874, er lesh Henry Jenner dy row mysh
30% jeh'n sleih cliaghtit rish loayrt Gaelg (12,340 ass 41,084). Rere
kione-earroo oikoil ayns 1901, dooyrt 9.1% jeh'n phobble dy row Gaelg oc, agh ec
y traa cheddin, cha row monney jeu ny sloo na 50 bleeaney d’eash; ayns 1921 she
1.1% va'n earroo. Fakin dy row keimeeaght imlee er jeet er yn çhengey, as shen
kyndagh rish cooishyn er lheh myr Saasilaght ayns ayrn, cha row oyr ec sleih
aasit dy ynsaghey Gaelg da nyn baitçhyn; er lhieu ngh beagh ymmyd erbee ec Gaelg
cosoylit rish Baarle.

Kyndagh rish yn Gaelg goll magh 'sy 19oo eash, hug adyr Yn Çheshaght Ghailckagh
er bun ayns 1899.

Ec mean yn 20oo eash cha row monney loayrtee dooghyssagh er mayrn. Hooar Ned
Maddrell, yn fer s'jerree, baase er yn 27oo laa Mee ny Nollick, 1974, agh va
sleih elley er n'ynsaghey Gaelg myr nyn naa jengey ny roish shen. Va ram cooney
currit dys yn aavioghey trooid ny recortyssyn va jeant 'sy 20oo eash. Er lhieh
obbyr Chommishoon Beeal-Arrish Nerin (Yernish: Coimisiún Béaloideasa Éireann) as
Eamon de Valera. Chammah as shen, ren Brian Stowell, studeyr Ghoolish y
Karagher, ram obbyr.

Ta Gaelgeyryn dooghyssagh noa ayn nish, son dy vel paarantyn ayn as Gaelg oc, as
dy vel y Vunscoill Ghaelgagh ayn. Chammah as shen, ta Gaelg goll er ynsaghey myr
naa çhengey ec bunnys dagh scoill 'sy çheer, ec Colleish Ellan Vannin as Laare
Studeyrys Manninagh. Ta qualleeaghtyn 'sy Ghaelg ry-gheddyn trooid yn Reiltys,
ennmyssit yn Teisht Chadjin Ghaelgagh as yn Ard-Teisht Ghaelgagh. Ta possanyn
dramey Gaelgagh ayn neesht, as ta Mooinjer Veggey jannoo ymmyd jeh Gaelg myr yn
ynrickan çhengey ayns ny queig ro-scoillyn t'ad roie. T'ad co-roie yn Bunscoill
Ghaelgagh myrgeddin.

Ayns kione-earroo 2001, dreggyr 1,689 ass 76,315 (2.2% yn pobble) dy row Gaelg
oc. Ta sleih jannoo ymmyd jeh enmyn Gaelgagh reesht. Ta Tinvaal jannoo ymmyd
jeh'n çhengey, as Yn Lhaihder lhaih magh leighyn noa ayns Gaelg as Baarle. Er yn
14oo laa Jerrey Geuree 2008, ren SIL caghlaa coad ISO y Ghaelg voish marroo dys
bio

Haink Ny Kirree Fo Niaghtey, yn chied scanaane 'sy Ghaelg, magh ayns 1983. Hie
eh er cloie ec yn Wheiggoo Feailley Celtiagh as Çhellveeish ayns Cayr Deeth ayns
1984. Ren Shorys Y Creayrie stiurey eh er son Foillan Films, Laksaa, as ta’n
fillym bentyn rish yn arrane y theay Ny Kirree Fo Niaghtey. Ta’n straih
çhellveeish Caarjyn as Fenee ry gheddyn ‘sy Ghaelg.

Cha nel monney stoo screeuit 'sy Ghaelg, as s'liklee nagh row ee screeuit roish
ny 1600yn. Va Gaelg currit er yn Lioar Padjer Cadjin as yn Bible ayns ny 17oo-
as 18oo- cheeadyn.

Cha nel Gaelg goll er lettraghey er yn aght cheddin as Yernish ny Gaelg ny
h-Albey, er yn oyr nagh vel ee geiyrt er bun-ocklaght Gaelagh. Ta Bretnish as
Baarle er chur beggan da (myr shen, ymmyd 'y' as 'w', as daaghooaghtyn gollrish
'oo' as 'ee'). Myr sampleyr, ayns Yernish yinnagh ad screeu 'Ellan Vannin' myr
Oileán Mhanainn, as ayns Gaelg ny h-Albey she Eilean Mhanainn t'ayn; agh ta'd
goll er gra bunnys er yn aght cheddin.

Tra hie Gaelg er screeu son y chied cheayrt, beign d'adyr croo aght screeeuee.
Dy cadjin, t'adyr gra dy chroo John Philips eh da hene. She Aspick Sodor as Man
(1605-1633) v'eshyn as hug eh Gaelg er yn Lioar Padjer Cadjin. Ta kuse dy
hampleyryn jeh Gaelg ny h-Albey scruït syn aght shoh. Myr sampleyr, Lioar Dean
Lios Moir as docamad Fernaig.Lioar Dean Lios Moir as docamad Fernaig

She çhengey Gaelagh y Ghaelg, as adsyn ooilley nyn jengaghyn Celtiagh Ellanagh,
as oltaghyn jeh’n lught-çhengah Indo-Oarpagh. Haink ee woish Shenn Yernish as
Yernish Meanagh. Ga dy vel anchaslyssyn eddyr nyn aghtyn screeuee, ta’n Ghaelg
ry-hoiggal liorish Gaelgeyryn elley. Ren Ned Maddrell cummal seose e hengey
trooid loayrt rish Gaelgeyr Yernagh as Albinagh er baatyn. Ta mooinjerys faagys
eddyr Gaelg, Yernish as Gaelg ny h-Albey foast, agh ta troyn er lheh oc. Ta daa
foghlaare fo'n ennym Gaelg Vanninagh: Gaelg y Twoaie as Gaelg y Jiass.

* Cha nel ny sheeanyn shoh nyn myn-heeanyn hene rere Thompson as Broderick, agh
ta ny sheeanyn ry-chlastyn er coontey obbraghyn sheeanchoryssagh, as myr shen
t’ad er nyn gur ‘sy taabyl. Jeeagh er Çhengoaylleeaght ny Gaelgey son ny smoo
fys.

Ta ennalaghey ec ny corocklyn bleastagh neuchronnaneagh /p k/, myr shen, t’ad
goll er fockley magh myr [pʰ] as [kʰ].

Son y chooid smoo, ta trimmid currit er y chied shillab jeh fockle ‘sy Ghaelg,
agh dy mennick, my vees breeockle liauyr ec y nah hillab, bee y trimmid ersyn.
Myr sampleyr:

Myr dagh çhengey Celtiagh jeinagh, ta ceaghlaghyn corockle toshee ayn 'sy Gaelg.
She obbyraghyn çhengagh adsyn, caghlaa kied chorockle yn 'ockle.

Ta daa sorçh dy cheaghley corockle toshee ayn 'sy Ghaelg: boggaghys as
stronnaghys.



https://gv.wikipedia.org/wiki/Reeriaght_Unnaneysit

She çheer ayns sheear hwoaie ny h-Oarpey Reeriaght Unnaneysit ny Bretyn Mooar as
Nerin Hwoaie (Baarle: United Kingdom of Great Britain and Northern Ireland) ny
yn Reeriaght Unnaneysit, yn RU, yn Vretyn Vooar ny Çheer ny Goal ny keayrtyn.
T'eh ny heer ellanagh ta goll reish y Vretyn Vooar, shiar hwoaie Nerin, as ram
ellanyn beggey. Cha nel joarey thallooin ayns y Reeriaght Unnaneysit agh ayns
Nerin Hwoaie liorish Pobblaght Nerin. Faagail magh y joarey shoh, ta'n RU caglit
liorish y Cheayn Sheear, Mooir Hostyn, Mooir yn Eeaght, as Mooir Vannin. Ta'n
ellan smoo, yn Vretyn Vooar, kianglt rish y Rank liorish Thiollane Vooir Eeaght.

Ta'n Reeriaght Unnaneysit ny steat unnaneagh as t'eh jeant seose jeh kiare
çheeraghyn: Bretin, Nalbin, Nerin Hwoaie as Sostyn. T'eh reillit liorish corys
ard-whaiylagh lesh soiaghey yn reiltys ayns y preeu-valley Lunnin, agh ta tree
reiraghyn ashoonagh jeeveanit ayns Beeal Feirshtey, Cayr Deeth as Doon Edin,
preeu-valjyn Nerin Hwoaie, Vretin, as ny h-Albey. Ta'n RU ny reeriaght
vunraghtoil lesh Benrein Ealisaid II myr ben hoshee y steat. She
Croghaneyn-Crooin Ellanyn Vooir Eeaght as Mannin as cha nel ad nyn gooid jeh'n
RU, agh t'ad jannoo conastey lesh. Ta kiare thallooyn har mooir Goaldagh jeig ec
yn RU, as t'ad nyn remladyn jeh'n Impiraght Ghoaldagh, yn impiraght smoo ayns
shennaghys y theihill. Ta'n Venrein Ealisaid II foast ny ben hoshee er
Co-unnaneys ny h-Ashoonyn as ny ben hoshee er dagh ream co-unnaneysagh.

Er 1 Boaldyn 1707, va yabanagada Reeriaght ny Bretyn Mooar crooit rere unnaneys
politickagh eddyr Reeriaght Hostyn (as eh goaill stiagh Bretin) as Reeriaght ny
h-Albey. Va'n taghyrt shen ny eiyrtys jeh Conaant yn Unnaneys as eh fo-screeuit
er 22 Jerrey Souree 1706, as eh shickyrit liorish Ard-whaiyl Hostyn as
Ard-whaiyl ny h-Albey lesh çheet Aght yn Unnaneys ayns 1707. Begnagh keead ny
s'anmey, va Reeriaght Nerin kianglt rish Reeriaght ny Bretyn Mooar liorish çheet
Aght yn Unnaneys 1800. Faagail magh dy row Sostyn as Nalbin nyn steatyn
anchaslagh roish 1707, v'ad ayns unnaneys persoonagh veih Unnaneys ny Crooinyn
ayns 1603, tra va troyn Reeriaghtyn Hostyn as Nerin eirit ec Jamys VI Ree ny
h-Albey as va'n cooyrt reeoil arraghit veih Doon Edin gys Lunnin.

'Sy chied cheead, va paart mooar ayns lhiasaghey eieyn heear y chorys
ard-whaiylagh as va cohortysyn mooarey jeant ec y çheer ayns lettyraght, ellynyn
as oaylleeaght. Cheaghil y Çhyndaa Çhynskylagh y çheer as hug eh cooney er
lhiasaghey yn Impiraght Ghoaldagh. Ec y traa shen, chammah as çheeraghyn mooarey
elley, va paart ec yn RU ayns y choloinaghys, goaill stiagh cochionneeaght sleab
yn Atlantagh, ga dy dy hie Aght Cochionneeaght Sleab 1807 ny hrooid. Va'n RU ny
chied çheer dy chur jerrey lesh cochionneeaght sleabyn.

Lurg traastagh Napoleon ayns ny Caggaghyn Napoleonagh, dirree yn RU dy ve ny
phreeu-chummaght lhuingyssagh y 19oo eash as hannee yn stayd shen echey derrey
yn 20oo eash meanagh. Daase yn Impiraght Ghoaldagh gys y cheim smoo ayns 1921,
as hooar eh anney Leeg ny h-Ashoonyn harrish shen-choloinyn ny Germaan as yn
Impiraght Turkagh lurg y Chied Chaggey Dowanagh.

She trooid çhionnidyn broie ayns Nerin, haghyr rheynn magh yn ellan ayns 1920,
as seyrsnys Heyr Steat Nerin ayns 1922 ny lurg. Hannee Nerin Hwoaie lesh yn RU.
Myr eiyrtys, ayns 1927, va ennym formoil ny çheerey çhyndaait gys y lhieggan
roie, Reeriaght Unnaneysit ny Bretyn Mooar as Nerin Hwoaie.

Rish ny 1920yn, va'n BBC, kied ghreasane creeley eddyr-ashoonagh y theihll,
currit er bun. Ren yn RU caggey rish y Ghermaan Natseeagh myr nane jeh
cummaghtyn Cochaarjagh y Nah Chaggey Dowanagh as hug eh cooney da'n theihll
heear-chaggeeagh. By chyndagh rish y Nah Chaggey Dowanagh va'n Reeriaght
Unnaneysit jeeyllit rere argidys. Hug eeasaghtyn costallagh veih'n Chanadey as
veih ny Steatyn Unnaneysit cooney da'n RU as eh geearree slaanaghey.

Ayns bleeantyn jeeragh ny lurg y chaggey, va'n steat lhiasee Goaldagh currit er
bun, goaill stiagh Shirveish Ashoonagh ny Slaynt, nane jeh ny kied corysyn
ooilley-ghoaillagh y torçh shen. Rere aggyrtysyn y claanaghey, haink earroo
mooar dy 'leih veih'n Cho-unnaneys as va'n Vretyn Vooar yl-chynneeagh currit er
bun. Faagail magh dy row joaraghyn heear-chaggeeagh noa phaart politickagh ny
Bretyn Mooar shickyrit liorish Geyre-ghaue Huez ny bleeaney 1956, va sheeyney
magh eddyr-ashoonagh ny Baarle çheet er cleayney beaynagh lettyraght as cultoor
Goaldagh. Veih ny 1960yn hooar cultoor phobble Ghoaldagh cleayney ass y çheer.

Lurg keyllaghey tarmaynagh dowanagh as boirey çhynskylagh ayns ny 1970yn, va
bishaghey çheetyn stiagh ooill Vooir Hostyn as lhiasaghey tarmaynagh ayns ny
1980yn. Car toshiaghys Margaret Thatcher va çhyndaa ayns troa politickagh as
tarmaynagh y Reeriaght Unnaneysit; troa t'ayn derrey yn laa t'ain fo currym
reiltys Phartee yn Lught Obbyr Noa fo stiurey Tony Blair as Gordon Brown veih
1997.

Va'n Reeriaght Unnaneysit nane jeh 12 chiaddeyder yn Unnaneys Oarpagh ec y
toshiaght ayns 1992 lesh fo-screeuyn Conaant Vaastricht. Roish eh shen, v'eh ny
oltey jeh'n çheshaght roish shen, Cohionnal Tarmaynagh ny h-Oarpey (CTO), veih
1973. Ta ymmyrkey reiltys Phartee yn Lught Obbyr rish mestey stiagh lesh y
çheshaght mestit, lesh ny Condaigee, yn Partee Cumaadagh, as ad shassoo er son
freayltys cummaghtyn as cummeydysyn.

Ec jerrey yn 20oo eash haghyr ceaghlaghyn mooarey ayns reiltys y Reeriaght
Unnaneysit lesh bunneeaght reiltysyn ashoonagh jee-veanit da Nerin Hwoaie,
Nalbin as Bretin ny lurg refraneyn roie-slattyssagh.

Ta'n Reeriaght Unnaneysit ny reeriaght vunraghtoil: ta Benrein Ealisaid II ny
ben hoshee er yn RU chammah as er queig çheeraghyn jeig y Cho-unnaneys, as eh
cur yn RU ayns unnaneys persoonagh lesh ny steatyn shen. Ta ny Croghaneyn-Crooin
Mannin, Jersee as Guernsey fo reealtys y Chrooin, as cha nel ad nyn gooid jeh'n
Reeriaght Unnaneysit ga-reih ta cooishyn joarree as coadey fo stiurey reiltys yn
RU.

Ta'n Reeriaght Unnaneysit nane jeh tree çheeraghyn y theihill lesh bunraght nagh
vel currit ayns coad. Ta Bunraght y Reeriaght Unnaneysit jeant seose, son y
chooid smoo, jeh geillyn screeuit, goaill stiagh slattysyn, leigh caseyn
briwnyssit, as conaantyn eddyr-ashoonagh. Er y fa nagh vel anchaslysyn eddyr
slattysyn cadjin as "leigh bunraghtoil", foddee Ard-whaiyl yn RU "aachroo
bunraghtoil" y yannoo rere çheet Aghtyn yn Ard-whaiyl ny hrooid, as myr shen ta
niart echey geillyn screeuit ny neu-screeuit y vunraght dy cheaghley ny dy
scryssey magh. Ansherbee, cha nel Ard-whaiylyn billaghyn goll er hrooid y yannoo
as ad noi-cheaghlagh.

Ta corys ard-whaiylagh ec y Reeriaght Unnaneysit as eh bunnit er corys y
Vannishter Heear, as t'eh eiyrtit mygeayrt ny Cruinney - sheckteraght yn
Impiraght Ghoaldagh. Ta daa hie - Quaiyl Hostyn reiht as Quaiyl ny Çhiarnyn
teihyssagh - ayns Ard-whaiyl y Reeriaght Unnaneysit as t'ad çheet ry-cheilley
ayns Plaase y Vannishter Heear. T'eh ny reiltys slattyssagh jerrinagh 'sy
Reeriaght Unnaneysit er y fa nagh vel ard-whaiyl jee-veanit ayns Nalbin as
cruinnaghtyn jee-veanit ayns Nerin Hwoaie as Bretyn seyr as foddee reiltys yn RU
adsyn y ghooney, faagail magh dy row ad currit er bun rere coontey theayagh ayns
refraneyn.

Ta ynnyd yn Ard-vinishter, fir toshee y reiltys, bentyn da Oltey yn Ard-whaiyl
quoi ec ta smaght echey er y chooid smoo ayns Quaiyl Hostyn. Dy cadjin ta'n
Ard-vinishter ny 'er toshee er y phartee politickagh smoo 'sy thie. Ta'n
Ard-vinishter as Lugh ny h-Airaghtyn enmyssit ec y Venrein dy chroo Reiltys yn
Ard Ooashley. Ta olteynyn ny h-Airaghtyn reiht veih olteynyn partee yn
Ard-vinishter ayns y daa hie slattyssagh, agh veih Quail Hostyn son y chooid
smoo.

Er son reihysyn da Quaiyl Hostyn, ta'n RU rheynnit magh ayns 646 co-heiyderysyn,
lesh 529 jeu ayns Sostyn, 18 ayns Nerin Hwoaie, 59 ayns Nalbin as 40 ayns
Bretin, agh bee 650 co-heiyderysyn veih'n Ard-reihys s'niessey. Ta un Oltey yn
Ard-whaiyl reiht ec dagh co-heiyderys rere yl-raght neuchramp. Ta ard-reihysyn
eieit ec y Venrein lurg coyrle yn Ard-vinishter. Cha nel çheorey er traa yn
Ard-whaiyl, agh rere Aght yn Ard-whaiyl (1911) shegin reihysyn noa dy ve ayn
çheusthie jeh queig bleeaney veih'n reihys jerrinagh.

T'ad Partee yn Lught Obbyr, y Partee Cumaadagh as y Partee Libraalagh Deynlagh
ny tree parteeghyn politickagh smoo 'sy Reeriaght Unnaneysit, as va 616 ass 646
ynnydyn cosnit ec ny tree parteeghyn shen 'sy reihys jerrinagh. Va'n chooid smoo
jeh ny h-ynnydyn faagit cosnit ec parteeghyn slystagh yn RU lheid as Partee
Ashoonagh ny h-Albey (Nalbin ynrican), Plaid Cymru (Bretin ynrican), as Partee
Unnaneysagh Deynlagh, Partee Soshiallagh Deynlagh y Lught Obbyr, Partee
Unnaneysagh Ullee, as Sinn Féin (Nerin Hwoaie ynrican, agh ta olteynyn y phartee
gleckey noi ynnydyn ayns Nerin myrgeddin). Ayns freggyrtys politickaght y
phartee, cha ghow oltey erbee yn phartee ynnyd ayns Quaiyl Hostyn er y fa dy
shegin daue guee er y Ree ny er y Venrein.

Ta 78 OAEyn ec y Reeriaght Unnaneysit ayns ard-reihysyn da Ard-whaiyl ny
h-Oarpey as t'ad reiht ayns 12 co-heiyderysyn. Va feyshtyn er seyrsnys yn RU
currit er oaie rere olteynys ny çheerey 'syn Unnaneys Oarpagh.

Ta reiltys ny kiannoortys ec Bretin, Nalbin as Nerin Hwoaie, as t'ad fo stiurey
Kied-vinishter, as quaiyl un-hamyragh jee-veanit. Cha nel kiannoortys ny quaiyl
jee-veanit ec Sostyn, y çheer smoo 'syn RU, as t'ee jeeragh fo reirey reiltys as
parlamaid yn RU ayns dagh keisht. Ta'n stayd shen enmyssit myr Feysht Lodainn
Heear as eh mychione y nhee dy vel OAyn veih Bretin, Nalbin as Nerin Hwoaie abyl
votal, dy briwnyssagh ny keayrtyn, er nheeghyn bentyn rish Sostyn quoi ta
loaghtit liorish cruinnaghtyn jee-veanit da ny co-heiyderysyn oc hene.

Ta cummaghtyn lheeadagh er dagh nhee nagh vel 'freaylt' ec Parlamaid yn RU ec
Reiltys as Parlamaid ny h-Albey. Ta ny cumaghtyn shen goaill stiagh nheeghyn
lheid as edjaghys, currym slaynt, leigh as gurneilys ynnydagh. Lurg barriaght
partee ashoonagh ny h-Albey, Partee Ashoonagh ny h-Albey, ayns reihys Parlamaid
ny h-Albey, 2007, va reiltys mynlagh fo reirey yn PAA currit er bun fo stiurey
yn 'er toshee, Alex Salmond, as haink er dy ve ny Chied-vinishter.

Ta cummaghtyn ny s'jeorit na t'ayns Nalbin ec Reiltys Cruinnaght Vretin as
Çhionnal Ashoonagh Vretin agh ny lurg çheet Aght Reiltys Vretin 2006 ny hrooid,
foddee yn Chruinnaght jannoo slattys er nheeghyn ennagh trooid Oardee Cummeydys
Slattyssagh as ad giootit er bunneydys case er chase. Va Reiltys Cruinnaght
Vretin roie crooit shiartanse shiaghtinyn ny yei reihys da Çhionnal Ashoonagh
Vretin, 2007, lurg traa giare reirey mynlagh. Ta'n reiltys roie ny cho-chiangley
eddyr Plaid Cymru as Partee yn Lught Obbyr as she Kied-vinishter Rhodri Morgan.

Ta cummaghtyn begnagh myr ta jee-veanit ayns Nalbin ec Kiannoortys Nerin Hwoaie
as Çhionnal Nerin Hwoaie. Ec y traa t'ayn ta Kiannoortys Nerin Hwoaie fo stiurey
yn Chied-vinishter Peter Robinson (Partee Unnaneysagh Deynlagh) as y lhiass
Chied-vinishter Martin McGuinness (Sinn Féin).

Ta shennaghys gurneilys ynnydagh 'sy Reeriaght Unnaneysit cowrit liorish
ceaghlaghyn beggey ayns reaghysyn roish yn Unnaneys derrey yn 19oo eash. Veih
shen ta aafilley beayn ayns paart as obbraghey. Cha haghyr ny ceaghlaghyn ayns
oash cullee ayns Bretin, Nalbin, Nerin Hwoaie as Bretin as ta jee-veanaghey
cummaght harrish gurneilys ynnydagh gys Bretin, Nalbin as Nerin Hwoaie
keayllaghey nagh vel ceaghlaghyn ry-heet ayns oash cullee.

Ta reagheydys gurneilys ynnydagh ayns Sostyn co-chast, lesh livrey-ys obbraghey
anchasley rere reaghysyn ynnydagh. Ta slattyssyn kianglt lesh gurneilys ynnydagh
ayns Sostyn reaghit liorish parlamaid yn RU as reiltys y Reeriaght Unnaneysit,
er y fa nagh vel parlamaid jee-veanit ec Sostyn. Ta'd ny h-aarheynnyn ayns
Sostyn na ny nuy ardjyn oik y Reiltys ny ardjyn oik reiltys yn Unnaneys Oarpagh.
Ta cruinnaght as meoir jeeragh-reiht veih'n vlein 2000 ec un ard ny çheerey,
Lught-reill Lunnin Vooar ny yei bhut er son y treealtys ayns refrane 'sy vlein
1998. V'eh kiarit dy vel cruinnaghtyn ardjynagh ennagh ec ny h-ardjyn elley, agh
va'n eie shen jiooldit ny yei refrane ayns Shiar Hwoaie Hostyn 'sy vlein 2004.
Heese veih'n leval ardjynagh, ta Lunnin jeant seose jeh 32 valley corpagh as
ta'n chooid elley dy Hostyn jeant seose jeh coonseilyn coontae as coonseilyn
ardjynagh ny lught-reill unnaneagh. Ta ny cooinseilee reiht ayns wardysyn
un-oltey as wardysyn yl-oltey.

Ta gurneilys ynnydagh ayns Nerin Hwoaie, veih'n vlein 1973, reaghit ayns 26
coonseilyn ardjynagh, as ad reiht liorish un-vote yn-astreeaghey lesh cummaghtyn
ta jeorit da shirvishyn lheid as çhaglym smooirlagh, stiuree moddee, as
meansalaght pairkyn as ruillickyn. Er 13 Mart 2008, ansherbee, va'n kiannoortys
ayns coardailys rish treealtysyn un choonseil jeig y chroo as ad y chur ayns
ynnyd y chorys roie as bee ny reihysyn s'niessey shlearit gys 2011 dy chooney
lesh y çhyndaa.

Ta gurneilys ynnydagh ayns Nalbin rheynnit er bunneydys 32 ard conseilagh lesh
anchaslysyn mooarey ayns mooadys as earroo yn phobble. Ta ard-valjyn Glaschu,
Doon Edin, Aberdon as Dùn Dèagh nyn ardjyn coonseilagh lhieu hene chammah as
Cooinseil ny Gaeltaght as goaill stiagh un trass eaghtyr ny h-Albey agh lesh
200,000 cummaltee. Ta'n cummaght currymit ayns ny lughtyn-reill ynnydagh fo
stiurey coonseilee reiht, as ta 1,222 jeu ec y traa t'ayn. T'ad geddyn çheet
stiagh paart-emshiragh. Ta ny reihysyn gurneilit liorish un-vote yn-astreeaghey
ayns wardysyn yl-olteynagh as ad reih tree ny kiare coonseilee. Ta Smaghteyr ny
Symneyder reiht dy stiurey cruinnaghtyn. Ta ny coonseilee biallagh da coad
aghtey as eh currit ayns bree liorish Commishoon Stundayrtyn ny h-Albey. She
Co-chruinnaght Lughtyn-reill Ynnydagh ny h-Albey (CLYA) sheshaght reihdagh
coonseilyn ynnydagh ny h-Albey.

Ta gurneilys ynnydagh ayns Bretin jeant seose jeh 22 choonseil unnaneagh, goaill
stiagh ard-valjyn Cayr Deeth, Abertawe as Casnewydd, as ad nyn goonseilyn
ynnydagh lheu hene. Ta reihysyn ayn dagh kiare bleeaney liorish voteyn singil
neu-astreeaghey. Va ny reihysyn jerrinagh ayns Mee Voaldyn ny bleeaney 2008. Ta
Sheshaght Gurneilys Ynnydagh Vretin soiaghey magh parteeasyn ny coonseilyn
ynnydagh ayns Bretin.

Ta'n Reeriaght Unnaneysit mygeayrt 245,000 kilometeryn kerrinagh (94,600 mi ker)
er eaghtyr slane as eshyn jeant seose jeh ellan ny Bretyn Mooar, çheu hiar
hwoaie ellan Nerin (Nerin Hwoaie) as ellanyn beggey elley. T'eh soit eddyr y
Cheayn Sheear as Mooir Hostyn, as eh 35 kilometeryn magh veih slyst hwoaie ny
Frank ec boayl unnaneagh. Eddyr y daa heer ta Mooir yn Eeaght. Ta'n Vretyn Vooar
soit ayns dowan-lheeadyn eddyr 49° as 59° Hwoaie (ta Shetlynn sheeyney magh da
61° Hwoaie), as ayns dowan-liuridyn eddyr 8° Heear gys 2° Hiar. She boayl
meenaghey y Phreeu-linney Vunlaa Thie Rollageydys Reeoil Ghreenwich, faggys da
Lunnin. Ta'n Vretyn Vooar beggan ny smoo na 1,100 km (700 mi) er liurid as
begnagh 500 km (300 mi) er lheead ayns y boayl s'lhea, agh she 1,350 km (840 mi)
yn 'oddeeaght s'liurey eddyr daa voayl as ee ny foddeeaght eddyr Penn an Wlas
'sy Chorn as Thie Yuan Ghroat ayns Gallaibh ny h-Albey. Ta'n joarey thallooin
eddyr Nerin Hwoaie as Pobblaght Nerin 360 kilometeryn (224 mi) er liurid.

Ta speyr tempreilagh 'sy Reeriaght Unnaneysit, lesh palçhid dy 'liaghee car ny
bleeaney. Ta'n çhiassid arraghey rish ny raiee, agh t'eh neuchadjin çhiassidyn
ny sloo na -10 °C (14.0 °F) ny ny smoo na 35 °C (95 °F) dy gheddyn. Ta ny
geayaghyn baardee çheet veih'n sheear yiass, as ad cur emshyr fliugh as bog lheu
veih'n Cheayn Sheear. Ta ny ronnaghyn hiar ny smoo fasteeagh veih'n gheay shoh,
as myr shen t'ad nyn muill smoo çhirrym. Ta ny strooghyn Atlantagh, as adsyn
çhiowit liorish Stroo yn Eearvooir, cur lheu geuraghyn boggey, ayns y çheu heear
er lheh, raad dy vel ny geuraghyn fliughey, er thalloo ard er lheh. Ta ny
souraghyn ny s'çhoe ayns shiar yiass Hostyn, as y boayl shen ny s'faggys da'n
vooarheer Oarpagh, as ny s'feayrey ayns y twoaie. Ta'n ceau niaghtee jantagh 'sy
gheurey as ayns arragh gheuree.

Ta lieh chooid eaghtyr y Reeriaght Unnaneysit jeant seose jeh Sostyn, as ee
130,410 kilometeryn kerrinagh (50,350 mi ker) er eaghtyr. Çheer injil t'aynjee
son y chooid smoo agh ta çheer sleitagh ry gheddyn sheear hwoaie jeh linney
Tees-Exe as goaill stiagh Sleityn Cumbria ayns Slyst ny Loghyn, Sleityn Pennine
as cruink chlagh eayil ayns Slyst ny Binn, Exmoor as Dartmoor. She y Thaimish, y
Severn as y Humber preeu-awinyn as inveryn Hostyn. She Scafell Pike (978 m er
yrjid), as eh soit ayns Slyst ny Loghyn, y slieau s'yrjey. Ta ram baljyn as
ard-valjyn mooarey ayns Sostyn as, rere Cryssyn Baljagh Mooarey, ta shey jeh ny
50 Cryssyn smoo yn Unnaneys Oarpagh soit aynjee.

Trass eaghtyr y Reeriaght Unnaneysit t'ayns Nalbin as ee 78,772 kilometeryn
kerrinagh (30,410 mi ker) er eaghtyr as t'ee goaill stiagh begnagh 800 ellanyn,
çheu heear as hwoaie jeh'n vooarheer son y chooid smoo, ny h-Ellanyn Heear, yn
Orkaid as Shetlynn er lheh. Ta boayloaylleeaght ny h-Albey cowrit liorish
Scoltey Joaree ny Gaeltaght - scoltey creggey creg-oaylleeagh - ta goll harrish
mooarheer ny h-Albey veih Balley Eaylee gys Cala na Creige. Ta'n linney scoltey
rheynn magh daa ard anchasley; yn Ghaeltaght ayns y twoaie as y sheear as y
Ghoaltaght ayns y jiass as y shiar. Ta'n Ghaeltaght chregganagh goaill stiagh y
chooid smoo jeh çheer sleitagh ny h-Albey, goaill stiagh slieau s'yrjey ny
h-Ellanyn Goaldagh Beinn Nivish as ee 1,343 m (4,406 tr) er yrjid. Ta'n
Ghoaltaght, y chryss cheyll eddyr Keyllys y Chleayee as Linne Foirthe enmyssit
myr "y Chryss Veanagh", ny s'inshley as ny s'rea as ta'n chooid smoo dy 'leih
nyn gummal ayn goaill stiagh Glaschu, yn ard-valley smoo ayns Nalbin, as Doon
Edin, preeu-valley as ynnyd politickagh ny h-Albey.

Cha nel Bretin agh 20,758 kilometeryn kerrinagh (8,010 mi ker) er eaghtyr, ny
jeihoo eaghtyr y Reeriaght Unnaneysit. Çheer sleitagh t'aynjee son y chooid
smoo, agh cha nel Bretin Jiass cho sleitagh na myr t'ayns y twoaie. Ta ny
preeu-ardjyn çhynskylagh as y chooid smoo dy chummaltee ayns jiass Vretin, as ee
goaill stiagh baljyn slystagh lheid as Cayr Deeth (preeu-valley as ynnyd
politickagh as tarmaynagh), Abertawe, Casnewydd as Glionyn Vretin Yiass. Ta ny
sleityn s'yrjey ayns Bretin ayns Eryri (Baarle: Snowdonia) as t'ad goaill stiagh
yr Wyddfa as eh 1,085 m er yrjid - y slieau s'yrjey ayns Bretin. Ta ny smoo na
1,200 km (750 mi) oirr ny marrey ec Bretin. Ta shiartanse ellanyn magh ass
mooarheer Vretin, as t'eh Moan (Bretnish: Ynys Môn, Baarle: Anglesey) yn ellan
smoo as eh soit sheear hwoaie veih'n çheer.

Çheer sleityn beggey t'ayns Nerin Hwoaie as ee 14,160 kilometeryn kerrinagh
(5,470 mi ker) er eaghtyr. Ta Logh Nay, as eh 388 kilometeryn kerrinagh, ny logh
smoo ayns ny h-Ellanyn Goaldagh. She Slieau Dónairt (849 m) y slieau s'yrjey 'sy
çheer.

T'ad preeu-valjyn ny çheeraghyn ennagh 'syn RU na: Beeal Feirshtey (Nerin
Hwoaie), Cayr Deeth (Bretin), Doon Edin (Nalbin) as Lunnin (Sostyn); ta Lunnin
ny phreeu-valley er y çheer slane.

Ta coontey-pobble ayns dagh çheer yn Reeriaght Unnaneysit dagh jeih bleeaney. Ta
Oik ry hoi Staydraa Ashoonagh freggyrtagh er son çhaglym fysseree ayns Sostyn as
Bretin, as ta Offish Chadjin Recortyssyn ny h-Albey freggyrtagh er son Nalbin as
Jantys Staydraa as Ronsee Nerin Hwoaie er son Nerin Hwoaie.

Rere coontey-pobble ny bleeaney 2001, va 58,789,194 cummaltee 'sy Reeriaght
Unnaneysit, y treeoo çheer smoo 'syn Unnaneys Oarpagh, y wheigoo çheer smoo 'sy
Cho-unnaneys as y chied çheer as feed smoo er y theihll. Ec lieh vlein 2007,
v'eh er credjal dy row 60,975,000 cummaltee 'sy çheer. Ta'n inymmyrkey, yn
leahys ruggyryn as jerkallys-vea ny share cur lesh bishaghey roie earroo yn
phobble. Hug staydraa shen er fys dooin, son y chied cheayrt, dy row ny smoo
penshyneyryn na paitçhyn ny s'aa na 16 bleeaney d'eash.

Rere staydraa ny bleeaney 2007, v'eh er credjal dy row 51.1 millioonyn dy
chummaltee ayns Sostyn. T'ee nane jeh ny çheeraghyn smoo clannit er feie ny
cruinney lesh 383 cummaltee ayns dagh kilometer kerrinagh ayns 2003, lesh
co-ghlooaghey er lheh ayns Lunnin as y shiar yiass. Ta oolaghyn ny bleeaney 2007
cur sleih-earroo ny h-Albey ec 5.1 millioon dy chummaltee, Vretin ec 3
millioonyn as Nerin Hwoaie ec 1.8 millioonyn lesh glooaghtyn foddey ny sloo na
Sostyn. Cosoylit rish glooaght pobble Hostyn (383 cummaltee/km²) t'ad shoh ny
h-earrooyn co-reggyrtagh: Bretin (142 cummaltee/km²), Nerin Hwoaie (125
cummaltee/km²) as Nalbin (65 cummaltee/km²).

'Sy vlein 2007, v'eh mean-leahys slane troaraght (LST) harrish y Reeriaght
Unnaneysit na 1.90 paitçhyn da dagh ben. V'eh oolit 'sy vlein 2008 dy daase
troaraght yn RU gys 1.91 paitçhyn ny ben. Choud's ta'n leahys troaraght ta gaase
cur lesh bishaghey earroo yn phobble, t'eh foddey ny sloo na binn "visheydys ny
lhiennoo" ec 2.95 ayns 1964, , ny sloo na leahys son cur er ash (2.1), agh t'eh
ny smoo na'n earroo ayns 2001 (1.63 - yn earroo s'loo). She 1.92 as 1.90 ny
leahysyn troaraght ayns Sostyn as Bretin, 1.73 ayns Nalbin, as 2.02 ayns Nerin
Hwoaie. Ta leahys ruggyryn ny s'yrjey mastey mraane joarree-ruggit na mraane
Goaldagh, agh ta'n leahys gaase mastey mraane Goaldagh ynrican.

Ta kiart ec seyranee yn Unnaneys Oarpagh cummal as obbraghey 'sy Reeriaght
Unnaneysit agh ta oardee shallidagh currit ayns bree lesh Romaainee as
Bulgeyree, çheeraghyn v'er heet stiagh ayns yn UO ayns Jerrey Geuree ny bleeaney
2007.

Cosoylit rish çheeraghyn Oarpagh elley, ta'n inymmyrkey cur lesh bishaghey
earroo yn phobble as eh freggyrtagh er son lieh y visheydys ayns ny bleeantyn
eddyr 1991 as 2001. Va nane ass shey jeh ny sthie-arree ass yn Oarpey Hiar, lesh
y chooid vooar çheet ass çheeraghyn y Cho-unnaneys Noa. Ta earrooyn oikoil
taishbyney dy haink 2.3 millioonyn arree gleney gys yn RU veih'n vlein 1997, as
va 84% jeu ass çheeraghyn çheumooie jeh'n Oarpey, as ta 7 millioonyn ny smoo jeu
jerkit roish ny bleeaney 2031. Ta ny h-earrooyn by yerree (2006) taishbyney
inymmyrkey glen gys yn RU fo 191,000, ny smoo na'n 185,000 'sy vlein 2005.
Ansherbee, rere yn arraghey magh, ta ny smoo na 5.5 millioonyn Goaldee nyn
gummal ass y çheer, as t'ad ny king jurnaa ennoil na'n Austrail, y Spaainey, y
Rank, y Teelynn Noa as ny Steatyn Unnaneysit.

Ansherbee, ta studeyrys liorish faaishneyder yn ard-valley soilshaghey magh nagh
vel earrooyn yn inymmyrkey shoh heose barrantoil as va mygeayrt 400,000
sthie-arree gleney 'sy vlein 2005. Ta coreir 'ir quaagh 'sy Reeriaght Unnaneysit
beggan ny sloo na t'ayns çheeraghyn Oarpagh ennagh elley, ansherbee. Bee yn
inymmyrkey daa cheayrt ny smoo harrish y daa yeihaght ry heet gys 9.1
millioonyn, er coontey veih 31 Jerrey Geuree ny bleeaney 2008.

Ta pobble roie yn RU ny sluight jeh kynneeyn fuilleeaght anchasley,
roie-Celtiee, Celtiee, Romanee, Anglo-Hostnee as Normanee son y chooid smoo. She
sheckteraght kianglaghyn va crooit liorish yn Impiraght Ghoaldagh inymmyrkey
soogh veih'n Affrick, y Charib as yn Aishey Yiass veih'n vlein 1945. Veih'n
vlein 2004 haink mooarane dy 'leih veih'n Oarpey Veanagh as yn Oarpey Hiar, agh,
ays 2008, ta'n troa goll ergooyl as ta ram jeh ny sthie-arree shoh goll er ash
dy valley, as adsyn faagail mooadys ny kynneeyn shen gyn fys. Rere
coontey-pobble ny bleeaney 2001, va 92.1% sleih-earroo ny çheerey nyn vir baney
as 7.9% cur enney orroo hene myr fir mestit ny jeh mynlagh kynneeagh.

Ta'n neuchaslid kynneeagh anchasley harrish yn RU. Ayns Mean Souree ny bleeaney
2005, rere oolaghyn she possanyn kynneeagh neu-vaney 30.4% sleih-earroo Lunnin
as 37.4% sleih-earroo Leicester, raad nagh vel agh 5% sleih-earrooyn Hiar Hwoaie
Hostyn, Vretin as Heear Yiass Hostyn jeh mynlee kynneeagh rere coontey-pobble ny
bleeaney 2001. 'Sy vlein 2007, va 22% scollagyn ny bun-scoillyn as 17.7%
scollagyn ny mean-scoillyn ayns scoillyn pohlldit Hostyn jeh sluight kynneeagh
mynlagh.

Cha nel çhengey oikoil de jure 'sy Reeriaght Unnaneysit agh she Baarle, çhengey
Ghermaanagh, preeu-çhengey ny çheerey. Myr eiyrtys yn Impiraght Ghoaldagh son y
chooid smoo, ren y çhengey skeaylley tessen y dowan, as haink urree dy ve
çhengey eddyr-ashoonagh dellal chammah as çhengey ynsit smoo lheeadagh. Ta'n
Vaarle Albinagh, çhengey ta çheet magh ass Mean-Vaarle Hwoaie, er enney ec y
leval Oarpagh as cha nel ee ny h-abbyrt jeh'n Vaarle. Ta kiare çhengaghyn
Celtiagh ymmydit 'syn RU: Bretnish, Cornish, Gaelg Albinagh as Yernish. 'Sy
vlein 2001 dooyrt 21% sleih-earroo Vretin dy row ad abyl loayrt trooid Bretnish,
earroo ta ny smoo na'n 18% ayns Coontey-pobble ny bleeaney 1991. Chammah as
shen, t'eh oolit dy vel 200,000 loayreyderyn ny Bretnish nyn gummal ayns Sostyn.
Va ablid ennagh ny Gaelg Albinagh ec 92,000 cummaltee ny h-Albey (ny begnagh 2%
sleih-earroo ny h-Albey), goaill stiagh 72% dy chummaltee ayns ny h-Ellanyn
Heear. Ta'n Vretnish as y Ghaelg Albinagh loayrit mygeayrt ny cruinney lesh
beggan Ghaelg foast ry-gheddyn ayns Nalbin Noa, y Chanadey, as y Vretnish ayns
Patagonia ny h-Argenteen.

Harrish y Reeriaght Unnaneysit, dy chadjin t'eh eginagh da scollagyn studeyrys y
yannoo er nah çhengey: gys 14 bleeaney d'eash ayns Sosyn, as gys 16 bleeaney
d'eash ayns Nalbin. T'ad Frangish as Germaanish ny nah çhengaghyn smoo ynsit
ayns Sostyn as Nalbin. Ayns Bretin ta lesoonyn gys 16 bleeaney d'eash ynsit
trooid Bretnish ny ta'n Vretnish ynsit myr nah çhengey.

Ta tradishoonyn foddey ny Creestiaght 'sy Reeriaght Unnaneysit as ayns ny
çheeraghyn er gholl roish crooaght yn RU as ta kiangley eddyr yn agglish as y
steat foast ayn. Ta ronsee coyrlaghey dy vel credjue ayns Jee ec 38%
sleih-earroo ny çheerey as dy vel 40% ny smoo credjal ayns 'spyrryd ny
bea-lajerys'. Ta'n pobble cur adsyn hene er enney lesh craueeaght er son
cooishyn cultooragh as crauee as t'eh aahoilshit ayns meereggyraght eddyr
earrooyn sleih as ad fockley magh credjue ayns Jee as sleih as ad cur adsyn hene
er enney lesh craueeaght unnaneagh. Ta'n Chreestiaght ny preeu-chraueeaght: er
Creearey Tearfund ny bleeaney 2007 dooyrt 53% dy reggyrtee dy row ad nyn
Greestee as ny h-earrooyn shen cosoylit rish creearey British Social Attitudes
Survey ny bleeaney 2004, as rish Coontey-pobble ny bleeaney 2001 as eh gra dy
vel 71.6% sleih-earroo ny çheerey nyn Greestee, (faagail magh dy vel y feysht
'sy Choontey-pobble ny s'boggey). Ny yei'n Chreestiaght ta'n Islam, y
Hindooghys, y Seeckaghys as yn Ewaghys rere earroo eiyrtyssee.

Ta Agglish Hostyn, quoi va scarrit magh veih Agglish ny Raue ayns 1534 (jeeagh
er Aachummey Hostyn), ny h-Agglish 'steat' ayns Sostyn: ta'n agglish freayll
tuarystallys ayns Parlamaid yn RU as ta'n ree ny yn venrein Goaldagh ny oltey
jeh'n Agglish (shirrit fo Olt 2 jeh Conaant yn Unnaneys) chammah as ny
Ard-chiannoort. Ayns ny bleeantyn shoh caie ta cummaght yeeragh ny h-agglish
goll sheese agh ta kiart towseyn slattyssagh (bentyn rish reirey crauee) freaylt
eck trooid yn Ard-choyrle Chadjin as foddee orroo dy v'er heet nyn drooid
liorish y Pharlamaid.

Ta'n Agglish Albinagh (enmyssit dy neuformoil myr y Kirk), quoi va scarrit magh
veih'n Raue ayns 1560 (jeeagh er Calveenaghys as Aachummey ny h-Albey) ny
h-agglish Phresbyteyragh, as t'ee er enney myr agglish ashoonagh ny h-Albey, as
cha nel ee fo smaght y steat. Ta'n venrein ny h-oltey chadjin jeh'n Agglish, as
ta shirreydys urree guee er shickyrys ny h-Agglish y choadey ec y chrooinaghey.
Ta Agglish Aspickagh ny h-Albey, quoi ta ny cooid jeh'n Chommeeys Anglicaanagh,
goaill toshiaght veih bunneeaght yerrinagh ny Presbyteyraght ayns Nalbin ayns
1690 nar v'ee rheynnit magh veih'n Agglish Albinagh, as cha nel ee ny
'fo-agglish' Agglish Hostyn. Myr eiyrtys skeiltyn elley 'syn Agglish Albinagh,
'sy nuyoo eash jeig er lheh, va agglishyn Presbyteyragh anchasley elley, goaill
stiagh Agglish Heyr ny h-Albey, currit er bun.

Ayns ny 1920yn, va'n Agglish ayns Bretin scarrit magh veih Agglish Hostyn as
haink urree dy ve 'jee-vunnit'. Ta'n Agglish ayns Bretin foast 'sy Chommeeys
Anglicaanagh. Ta'n Saasilaght as agglishyn seyrey elley troshtagh dy
tradishoonagh ayns Bretin.

Va'n agglish Anglicaanagh, Agglish Nerin jee-vunnit 'sy nuyoo eash jeig. T'ee
goaill stiagh ellan slane Nerin (Nerin Hwoaie hene as Pobblaght Nerin hene).
Ayns Nerin Hwoaie, ta ny Protestoonee nyn mooar-chooid. agh ta Agglish ny Raue
ny h-Agglish smoo. Ta'n Agglish Phresbyteyragh ayns Nerin, as ee bentyn rish yn
Agglish Albinagh rere jeeoilys as shennaghys, ny h-Agglish Phrotestoonagh smoo.

Ta Agglish ny Raue ny nah rheynn chredjue ny Creestiaght smoo 'syn RU. Lurg yn
Aachummey Protestoonagh, va leighyn geyrey currit ayns bree nyn oi, agh v'ad
scughit liorish leighyn Seyrey ny Catolee ayns 1829. Ta reiltysyn Catoleagh er
lheh ayn da Sostyn as Bretin, Nalbin, as Nerin.

T'ad agglishyn Creestee mooarey elley na Saasilee, bunnit ec John Wesley ayns
Lunnin, as Bashtee. Ta agglishyn Sushtallagh as Kingeeshagh aasagh chammah, as y
chooid smoo jeu bishaghey lesh inymmyrkey veih'n Cho-unnaneys as çheu hoal. Ta
ny h-agglishyn Kingeeshagh 'sy treeoo ynnyd ny yei Agglish Hostyn as Agglish ny
Raue rere fieaumanys.

T'eh er credjal dy vel mygeayrt 1.8 millioonyn Moslymee. Ta moskyn ry gheddyn
ayns dagh ard. T'ad ny possanyn islamagh smoo jeh'n sluight Pakistaanagh,
Bengaalagh as Injinagh. Er y gherrid, ta kemmyrkee veih'n Tomaal, y Chyprys
Hwoaie, ny Çheeraghyn Balkanagh as çheeraghyn Arabagh cur lesh bishaghey mooad
ny Moslymee Goaldagh. Ta arganys ny bleeaney 2006 fo'n burqa, ayns cohaggloo
liorish y pholitickeyr Jack Straw, aahoilshaghey scarrey eddyr Goaldee ennagh as
ad cur feyshtyn er mestey stiagh ny Moslymee lesh y çheshaght Ghoaldagh, as ad
t'er credjal dy vel ceau ny breid freggyrtagh lhee, 'syn RU.

Ta craueeaghtyn Injinagh ry-gheddyn foast, lheid as Hindooghys, Seeckaghys,
Buddhaghys as Jainaghys. Rere coontey-pobble ny bleeaney 2001, va mygeayrt
560,000 Hindooee as 340,000 Seeckee 'syn RU. Ta'n Buddhaghys cliaghtit ec
150,000 dy 'leih. Ta un reagheydys neu-reiltysagh ooley dy vel 800,000 Hindooee
'syn RU. Ta nane jeh ny çhiambleyn gonney çheu mooie jeh'n Injey soit ayns
Leicester.

Ta mygeayrt 270,000 Ewnyn 'sy Vretyn Vooar, rere coontey-pobble ny bleeaney
2001.

Ta co-phobble anjee as meechredjuagh aasagh lesh mygeayrt 9.1 millioonyn dy
'leih (15% sleih-earroo yn RU) gaggyrt nagh vel craueeaght erbee oc ayns
coontey-pobble ny bleeaney 2001.

Ta tarmaynys yn RU jeant seose (ayns oardagh lhargee mooadys) jeh tarmaynysyn
Hostyn, ny h-Albey, Vretin as Nerin Hwoaie. Rere leahysyn coonree margee, ta'n
Reeriaght Unnaneysit ny wheigoo tarmaynys smoo er y theihll as ny nah harmaynys
moo 'syn Oarpey lurg ny Germaan.

Hoshee yn Çhyndaa Çhynskylagh 'sy Reeriaght Unnaneysit lesh co-ghlooaghey toshee
er çhynskylyn eddrymey lheid as troggal lhongyn, meaineyrys geayil, obbragh
staillin, as çhynskyl ny feederaght. Chroo yn impiraght margey har mooir da
troaryn Goaldagh, as eh lhiggey da'n RU jannoo kioneys er traght eddyr-ashoonagh
'sy 19oo eas. Ansherbee, lesh çhynskylaghey çheeraghyn elley, myrane lesh parail
tarmaynagh ny yei daa chaggey dowanagh, hoshee yn Reeriaght Unnaneysit e
vondeish chohirreydagh y choayl as haghyr parail ayns çhynskyl eddrym veggan as
ny veggan, trooid y 20oo eash. Ta'n jantyssaght foast ny chooid trome-cheeallagh
y tarmaynys, agh cha row eh coontit agh er son sheyoo y troar ashoonagh 'sy
vlein 2003. Ta'n çhynskyl gleashtanagh Goaldagh ny vooar-chooid jeh'n ronney
shoh, agh haghyr pareil ayn lesh cohuittym yn MG Rover Group, ansherbee, as ec y
traa t'ayn ta'n chooid smoo jeh'n çhynskyl fo shellooderaght colughtyn joarree.
She BAE Systems, y colught Oarpagh EADS, shellooder Airbus, ny colughtyn smoo
ayns obbragh etlanyn theayagh as coadee. Ta ronney mooar margee jeshaghtyn
etlanys y theihill ec Rolls-Royce. Ta'n çhynskyl kemmigagh as potacareeagh lajer
'syn RU, lesh y nah as y sheyoo colught potacareeagh er y theihll,
GlaxoSmithKline as AstraZeneca.

Ta ronney shirveishyn yn RU bishaghey, ansherbee, as nish t'eh freggyrtagh son
73% LTS ny çheerey. Ta'n ronney shirveishyn jannoo kioneys er shirveishyn
argidoil, ayns bancaght as urryssaght er lheh. Ta Lunnin ny ynnyd argidoil smoo
er y theihll lesh Boorse Lunnin, Boorse Lunnin ry hoi Conaantyn ry-heet Argidoil
as Reihyn Eddyr-ashoonagh (LIFFE), as y margey urryssagh Lloyd's of London
bunnit ayns Ard-valley Lunnin. Ta Lunnin ny ynnyd scanshoil ry hoi dellal
eddyr-ashoonagh as cochionneeaght as t'eh ny valley toshee er tree "ynnydyn
anney" ry hoi y tarmaynys dowanagh (myrane lesh York Noa as Tokyo). Ta'n
co-ghlooaghey banglaneyn bancyn joarree smoo er y theihll ayn. 'Sy yeihaght
jerrinagh, ta ynnyd argidoil trughanagh gaase ayns ny Lhonglannyn, lesh HSBC as
Barclays Bank aahoiaghey ny h-ard-offishyn ayns shen. Ta mooarane colughtyn
eddyr-ashoonagh nagh vel bunnit 'syn RU son y chooid smoo, lheid as Citigroup,
aahoiaghey ny kione-cherrooyn Oarpagh gys Lunnin. Ta nane jeh ny h-ynnydyn
argidoil smoo ny h-Oarpey 'sy phreeu-valley Albinagh, Doon Edin as ta
kione-cherroo yn Royal Bank of Scotland Group, nane jeh ny bancyn smoo 'sy
dowan, soit ayn.

Ta'n turrysid feer feer scanshoil da tarmaynys y Reeriaght Unnaneysit. Lesh
çheet ny smoo na 27 millioonyn turryssee 'sy vlein 2004, ta'n Reeriaght
Unnaneysit rang-oardraghit myr y sheyoo kione jurnaa smoo scanshoil 'sy dowan.
Ta Lunnin, er oirr mooar, ny valley smoo shirrit 'sy dowan lesh 15.6 millioonyn
keayrtee ayns 2006, roish Bangkok (10.4 millioonyn) as Paarys (9.7 millioonyn).

Ta ny çhynskylyn crootagh freggyrtagh son 7% LTF ny çheerey ayns 2005 as daase
eh er mean-leahys 6% 'sy vlein eddyr 1997 as 2005.

Ta tashtey beg geayil 'syn RU myrane lesh tashtaghyn tuittymagh gas najooragh as
tashtaghyn ooill. Ta ny smoo na 400 millioonyn thunnaghyn dy hashtaghyn geayil
er enney 'syn RU. 'Sy vlein 2004, va lane ymmyd geayil yn RU (goaill stiagh
cooid kionnit stiagh) mygeayrt 61 millioonyn hunnaghyn, as eh lhiggey da'n RU dy
ve hene-haieagh ayns geayl er feie 6.5 bleeaney, ansherbee rere leahysyn tayrn
magh roie, bee ny meainyn foast tayrn geayl magh ayns 20 bleeantyn. She
caghlaays lostit lectraghys gientyn geayl-lostit gasaghey geayil keillit (GGK).
She tilgey stiagh gaal as ocsygien trooid towl meainey GGK, as eh tilgey magh
gas veih'n gheayl as cur y mestey gys y thalloo - foddee saase seyrey geayil
lesh towseyn injil carboan. T'eh er credjal dy vel eddyr 7 billioonyn as 16
billioonyn thunnaghyn GGK ayns eaghtyryn er çheer, foddee. Er ymmyd roie geayil
'syn RU, ta ny towseyn shoh cowraghey tashtaghyn as ad abyl cour er feie 200 as
400 bleeantyn ec yn RU.

Ta cassey yn reiltys 'sy tarmaynys fo stiurey Shansyleyr y Rheynn Argidys
(Alistair Darling ec y traa t'ayn) as eh ny 'er toshee er Staaitchishtey yn AO,
agh ta'n Ard-vinishter (Gordon Brown, MP ec y traa t'ayn) ny Chied-hiarn y
Staaitchishtey; ta Shansyleyr y Rheynn Argidys ny Nah-hiarn y Staaitchishtey.
Ayns ny bleeantyn jerrinagh, va'n RU stiurit ayns freggyrtys lesh prinsabylyn
feoiltaghey margee as keeshyn as curmaghey injil. Veih'n vlein 1997, ta Bing
Pholasee Argidoil Vanc Hostyn, fo stiurey Chiannoort Vanc Hostyn, freggyrtagh
son lhie leahysyn use ec cormidyn as ad ymmyrçhagh dy chooilleeney lane deanyn
bolgey da'n tarmaynys. Ta ny leahysyn shen currit nyn lhie ec y Shansyler dagh
blein. Ta Reiltys ny h-Albey, rere lowal rish Parlamaid ny h-Albey, abyl leahys
bunneydagh keeshyn er çheet stiagh ry-eeck ayns Nalbin y chaghlaa rere 3 pingyn
ny smoo ny ny sloo 'sy phunt, agh cha row y cummaght shen cliaghtit derrey yn
laa t'ayn.

She punt Sostynagh, cowrit liorish y chowrey £ argid oikoil yn RU. She Banc
Hostyn y banc meanagh as t'eh freggyrtagh er son cur magh yn argid. Ta bancyn
ayns Nalbin as Nerin Hwoaie freayll kiart noteyn hene y chur magh, as ad
smaghtit fo freaylley mie dy liooar noteyn Vanc Hostyn ayns tashtaghyn. Ec
launshey yn euro v'eh reiht ec yn RU çheet lesh yn argid shen, as er yn
Ard-vinishter Goaldagh, Tony Brown, ta olteynys y phossan argidoil reillt magh
lesh ny bleeantyn ry heet. Dooyrt eh dy row eh ny vriwnys kiart da'n Vretyn
Vooar as yn Oarpey. Ren reiltys Tony Blair gioal refrane y ghoaill er olteynys y
phossan argidoil my vel "queig prowalyn tarmaynagh" er n'gheddyn. Ayns 2005, va
55% sleih-earroo yn RU noi'n argid, as va 30% son yn argid.

Ta edjaghys 'sy Reeriaght Unnaneysit ny red jee-veanit lesh corysyn er lheh ayns
Bretin, Nalbin, Nerin Hwoaie as Sostyn.

Ta Screeudeyr y Steat ry hoi Lhiennoo, Scoillyn as Lught-thie as Screeudeyr y
Steat ry hoi Noaid, Ollooscoillyn as Schleiyn freggyrtagh son edjaghys ayns
Sostyn, agh ta Lught-reill Ynnydagh Ynsee freggyrtagh ry hoi stiurey laa dy laa
as argid. Va edjaghys steat cadjin currit stiagh ayns Sostyn as Bretin 'sy vlein
1870 da scollagyn ny bunscoillyn as 'sy vlein 1900 da scollagyn ny meanscoillyn.
Ta'n edjaghys anneydagh da scollagyn eddyr queig bleeaney as shey bleeaney jeig
d'eash (15 my vel ad ruggit ayns Jerrey Souree jeianagh ny Luanistyn). Ta'n
chooid smoo dy scollagyn ynsit ayns scoillyn y steat, as coreir beg jeu reih
scoillyn er bun ablid acadoil. Faagail magh dy row parail ayns earrooyn ny
scollagyn as ad goll gys scoillyn preevaadjagh, ta coreir scollagyn ayns Sostyn
ayns ny scoillyn shen ny yei er heet ny smoo na 7%. Va beggan ny smoo na
lieh-chooid dy scollagyn ny h-ollooscoillyn Chambridge as Aah yn Ollee nyn
eear-scollagyn scoillyn y steat. Ta shiartanse dy ny h-ollooscoillyn share er y
theihll ayns Sostyn; ta Ollooscoill Chambridge, Ollooscoill Aah yn Ollee, as
Ollooscoill Lunnin rang-oardit mastey ny 20 ollooscoilyn share ayns THES - QS
World University Rankings ny bleeaney 2007. Ansherbee, rere parail ayns earrooyn
ny scollagyn ta gynsaghey çhengaghyn joarree, ta aggle ayn dy beagh eiyrtys
jiooldagh er dellal, as nish ta yllee ayn tosheeaght ny smoo dy chur er
çhengaghyn.

Ta Screeudeyr Arrey ry hoi Edjaghys as Ynsaght Seihill freggyrtagh son edjaghys
ayns Nalbin, agh ta Lught-reill Ynnydagh freggyrtagh ry hoi stiurey laa dy laa
as argid. Ta paartyn ogheragh ayns edjaghys ny h-Albey ec colughtyn theayagh
neu-rheynnagh: ta Lught-reill Qualleeaghtyn ny h-Albey freggyrtagh er son
lhiasaghey, credjoonaght, scrutaght as teishtys qualleeaghtyn faagail magh
keimyn as ad seyrit ayns mean-scoillyn, colaashtaghyn ynsee sodjey
eear-vean-scoillaragh as ynnydyn elley; as ta Learning and Teaching Scotland
kiarail coyrle, cooid as lhiasaghey fwirran da'n lught ynsee dy cur lhiasaghey
coorse er oaie as dy chroo cultoor noaid, gloyrvian as erbaghtallys. Va ynsagh
anneydagh currit ayns leigh ayns Nalbin 'sy vlein 1496. Ta beggan ny smoo na 4%
dy scollagyn ny h-Albey, agh ta'n earroo shen gaase ayns ny bleeantyn jerrinagh.

Ta Arrey Ynsee, Caitríona Ruane (Sinn Féin) ec y traa t'ayn, freggyrtagh son
edjaghys ayns NerinHwoaie, agh er y leval ynnydagh t'eh fo stiurey queig
Boayrdyn Ynsee as Lioarlannyn. Ta'n Cooinseil ry hoi Coorse, Scrutaght as
Meihaghey freggyrtagh er son coyrle er coorse ny scoillyn ayns Nerin Hwoaie,
stundayrtyn scrialtee as cur magh qualleeaghtyn.

T'eh lesh Çhionnal Ashoonagh Vretin freggyrtys ynsee ayns Bretin. Ta mooarane dy
scollagyn ynsit dy bollagh ny son y chooid smoo ayns Bretnish;ta lessoonyn ayns
Bretnish anneydagh da scollagyn ny s'aa na 16 bleeaney d'eash. Ta planyn ayn
bishaghey kiarail scoillyn Bretnish dy chur ayn as y plan shen ny choid jeh'n
pholasee Bretin ghaa-hengagh y chroo.

Rere Claare ry hoi Scrutaght Eddyr-ashoonagh ny Scollagyn ta'n RU 'sy 14oo ynnyd
ayns oaylleeaght, as eh ny s'yrjey na mean yn RCTL.

Ta'n Jantys Raaidyn Mooarey ny jantys obbree ry hoi raaidyn mooarey as bayryn
gleashtanagh ayns Sostyn faagail magh y raad preevaadjagh M6 Keesh. Ta'n Rheynn
Arraghey gra dy vel gloo traght nane jeh ny crampysyn traght smoo
trome-chooishagh, as mannagh vel red erbee jeant ayn, bee eh costal Sostyn
£22 villioon brash rere traa juaillit. Rere tuarastyl y reiltys Eddington ny
bleeaney 2006, bee yn tarmaynys jeeyllit liorish y ghloo traght, mannagh vel
laue currit rish liorish priseil raaidyn as bishaghey yn voggyl arraghey.

Ta Rheynn Treealys, Arraghey as Ynsaghey Beayn ny h-Albey freggyrtagh son moggyl
arraghey ny h-Albey, as she Transport Scotland (Arraghey ny h-Albey) yn jantys
ta freggyrtagh rish Screeudeyr Arrey Argidys as Bishaghey Yn-Ymmyrkey ry hoi
raaidyn mooarey as moggylyn raaidyn yiarn ny h-Albey. Ta mygeayrt 340 stashoonyn
traenagh ayns moggyl raad yiarn ny h-Albey as 3,000 kilometeryn raaidyn yiarn
lesh ny smoo na 62 villioon troailtee er dagh blein.

Harrish yn RU, ta moggyl raaidyn lieh-chrantessenagh lesh 46,904 kilometeryn
(29,145 mi) dy raaidyn mooarey as moggyl bayryn gleashtanagh ta 3,497
kilometeryn (2,173 mi) er lhiurid. Ta 213,750 kilometeryn (132,818 mi) dy
raaidyn peamadit ayn foast. Ta'n moggyl raaidyn yiarn, ta 16,116 km (10,072 mi)
er lhiurid 'sy Vretyn Vooar as 303 km (189 mi) er lhiurid ayns Nerin Hwoaie,
ymmyrkey ny smoo na 18,000 traenyn troailtee as 1,000 traenyn traghtee dagh laa.
Ta moggylyn raaidyn yiarn baljagh mie lhiasit ayns Lunnin as ayns baljyn elley.
Va ny smoo na 48,000 km (30,000 mi) dy raaidyn yiarn 'syn RU, agh eddyr ny
bleeantyn 1955 as 1975, va'n chooid smoo jeh'n voggyl leodit, as y leodaghey
shen lurg tuarastyl liorish yn 'er-choyrlee reiltys Richard Beeching ayns ny
mean 1960yn (currit er enney myr Giarrey Beeching). Ta'n lught reill
smooinaghtyn er raaidyn yiarn ard-vieauid dy hroggal roish ny bleeaney 2025.

Ta Purt Aeragh Lunnin-Heathrow, ta soit 24  km (15 mi) eear veih'n
phreeu-valley, ny purt aeragh smoo tarrooagh 'syn RU as ta ny smoo troailtee
eddyr-ashoonagh aynjee na t'ayns purt aeragh elley erbee er feie ny cruinney.

Ghow spoyrtyn mooarey, goaill stiagh soccer, ruggyr, criggad, tennys as golf,
toshiaght 'sy Reeriaght Unnaneysit. Rere co-earroo ny bleeaney 2006, she soccer
y spoyrt smoo ennoil 'sy Reeriaght Unnaneysit.

Er yn ardan eddyr-ashoonagh, ta Bretin, Nalbin, Nerin Hwoaie, as Sostyn cohirrey
ayns ram sleih-ghammanyn, chammah as ayns Cloiaghyn y Cho-unnaneys, as ayns
co-hecks spoyrt ta'n ennym ny h-Ashoonyn Thie currit orroo. Ta fwirranyn
ashoonagh ayns bluckan bascaidagh as ayns ny Cloiaghyn Olympagh shassoo er son y
Reeriaght Unnaneysit.

Ta Sostyn, Nalbin, Bretin as Nerin Hwoaie cloie myr çheeraghyn ennagh ayns
cohirraghyn eddyrashoonagh as, myr eiyrtys, cha nel fwirran sockyr er lheh ec yn
RU. Ta treealtysyn ayn fwirran ashoonagh sockyr da'n RU dy chroo ayns Cloiaghyn
Olympagh ny bleeaney 2012 agh ta sheshaghtyn ny h-Albey, Vretin as Nerin Hwoaie
ny yei commeeys y yiooldey, as ad credjal dy vel y stayd oc er nyn maggyrt -
baggyrt ta feeraghit liorish eaghtyrane FIFA, Sepp Blatter. Ta Sostyn ny fwirran
ashoonagh smoo ladoosagh mastey ny çheeraghyn thie, lesh Cappan y Dowan ny
bleeaney 1966 cosnit eck. Ta trughanys lajer ayns soccer eddyr Sostyn as Nalbin.

Ta corys leeg sockyr Hostyn goaill stiagh keeadyn dy leegyn eddyr-chianglt as ad
jeant seose jeh thousaneyn dy rheynnyn. Ta Preeu-rheynn Hostyn (Premiership) ec
baare y leeg ny leeg smoo ard-ghooagh er feie ny cruinney as t'eh feer ennoil
'syn Aishey. Sheese, ta'n Leeg Sockyr (The Football League) jeant seose jeh tree
rheynnyn as ta rheynn ashoonagh ec y Football Conference lesh daa leeg ardjynagh
artagh. Ny yei shen ta'n structoor ny smoo ardjynagh. Ta clubyn mooarey ennoil
lheid as Liverpool, Manchester United, Chelsea, as Arsenal. Va clubyn Sostynagh
feer ladoosagh ayns Cohirraghyn Oarpagh lheid as cosneyderyn y Chappan
Oarpagh/Leeg Fenee UEFA: Liverpool (queig keayrtyn), Manchester United (tree
keayrtyn), Nottingham Forest (daa cheayrt) as Aston Villa. Ta'n Cappan Oarpagh
cosnit ec ny smoo clubyn Sostynagh na ec clubyn ass çheeraghyn elley (kiare
fwirranyn cosoylagh rish tree ass yn Iddaal, y Ghermaan, as y Çheer Injil).
Erskyn ooilley, ta Sostyn 'sy nah rhenk ayns rolley cosneyderyn cappanyn Oarpagh
lesh 35 cohirraghyn cosnit oc (ta 36 ec clubyn ny h-Iddaal). Ta cohirrey yn
Chappan Oarpagh çheet magh myr eiyrtys speeideilys club Sostynagh elley,
Wolverhampton Wanderers noi clubyn Oarpagh mooarey ayns ny 1950yn. She Staid
Wembley, lesh soiagyn da 90,000 cronneyderyn, preeu staid spoyrtagh Hostyn.

Ta daa leeg ashoonagh ayns corys leeg sockyr ny h-Albey: Preeu-rheynn ny
h-Albey, yn ard rheynn, as Leeg Sockyr ny h-Albey, lesh tree rheynnyn. Sheese
jeu, ta tree leegyn ardjynagh ayn agh cha nel ad kianglt lesh ny leegyn
ashoonagh: Leeg Sockyr ny Gaeltaght, Leeg Sockyr ny h-Albey Hiar as Leeg Sockyr
ny h-Albey Yiass. Ta un chlub Sostynagh, Berwick Rangers, cloie ayns y chorys
Albinagh. Ta daa chlub mooarey ard-ghooagh ayns Nalbin as enney orroo er feie ny
cruinney, Celtic as Rangers. Ta clubyn Albinagh lesh speeideilys ayns
Cohirraghyn Oarpagh goaill stiagh lheid as Celtic (y Cappan Oarpagh ayns 1967),
Rangers (Cappan Cosneyderyn Cappanyn UEFA ayns 1972) as Aberdeen (Cappan
Cosneyderyn Cappanyn UEFA ayns 1983 as Ard-chappan Oarpagh ayns 1983). Va Celtic
ny chied chlub Goaldagh y Cappan Oarpagh y chosney.

Ta corys leeg sockyr Bretnagh goaill stiagh Preeu-rheynn Vretin as leegyn
ardjynagh. Ta'n club Bretnagh The New Saints cloie nyn gloiaghyn er çheu
Hostynagh y joarey ayns Oswestry. Ta ny clubyn Bretnagh Cardiff City F.C.,
Colwyn Bay F.C., Merthyr Tydfil F.C., Newport County A.F.C., Swansea City A.F.C.
as Wrexham F.C. cloie 'sy chorys Sostynagh. She Staid y Villey Bleeaney ayns
Cayr Deeth, lesh soiagyn da 76,250 cronneyderyn, preeu-staid spoyrtagh Vretin.

Ta corys leeg sockyr Nerin Hwoaie goaill stiagh Preeu-rheynn yn IFA. Ta un chlub
ass Nerin Hwoaie, Derry City cloie nyn gloiaghyn çheu mooie jeh'n RU ayns corys
leeg sockyr Phobblaght Nerin.

Ta Ruggyr yn Unnaneys reaghit er bun er lheh da Sostyn, Nalbin, Bretin as Nerin
as ta corys leeg as fwirran eddyr-ashoonagh er lheh oc, agh dagh kiare bleeaney
ta fwirran ny Leionyn Goaldagh as Yernagh cloie 'syn Austrail, 'sy Teelynn Noa
ny 'syn Affrick Yiass, as ny cloiederyn reiht veih ny h-Ashoonyn Thie. Va Cappan
Ruggyr Unnaneys y Dowan cosnit ec Sostyn ayns 2003, agh she yn treeoo ynnyd y
boayl s'yrjey ec Bretin, as y kiaroo ynnyd ec Nalbin. Cha jagh Nerin gys ny
kerrooghyn-yerrinagh rieau. Ta bun Ruggyr y Leeg ayns Sostyn Hwoaie as va
fwirran singyl 'ny Bretyn Mooar' cloie ayns Cappan Ruggyr Leeg y Dowan derrey
2008, tra chloie Sostyn, Nalbin as Nerin myr fwirranyn er lheh.

Va'n criggad currit er bun ayns Sostyn as she fwirran criggad Hostyn, ta fo
stiurey Boayrd Criggad Hostyn as Vretin, fwirran ashoonagh ynrican 'syn RU lesh
stayd prowallagh. Ta ny h-olteynyn çheet magh ass ny fwirranyn coontae mooarey,
as t'ad goaill stiagh criggadee Sostynagh as Bretnagh. Ta'n criggad anchasley
rish Soccer as Ruggyr c'raad dy vel fwirranyn ashoonagh er lheh cloie. Chloie
criggadee Yernagh as Albinagh lesh fwirran Hostyn er y fa nagh vel stayd
prowallagh ec Nalbin ny ec Nerin. Er y gherrid, hoshee ad cloie ayns Cloiaghyn
Eddyr-ashoonagh Un-laa. Chloie Nalbin, Sostyn (goaill stiagh Bretin), as Nerin
(goaill stiagh Nerin Hwoaie) ayns Cappan Criggad y Dowan, as raink Sostyn tree
keayrtyn gys y kione-chloie. Ta feniaghtys leeg gerrymoil ayn c'raad dy vel
clubyn ass 17 coondaeghyn Sostynagh as 1 choontae Bretnagh cohirrey.

Ta snooker nane jeh assphurtanyn ny Bretyn Mooar. Ta feniaghtysyn y dowan cloiet
dagh blein ayns Sheffield. Ta'n spoyrt bishaghey er feie ny cruinney, lesh
bishaghey mooar 'sy Çheen.

Va tennys currit er bun ayns Birmingham eddyr ny bleeantyn 1859 as 1865. Ta The
Championships, Wimbledon ny taghyrtyn tennys ayns Wimbledon ayns jiass Lunnin
dagh sourey as t'eh er credjal dy vel ad nyn daghyrt smoo ooashley ayns lioar
imbee tennys ny cruinney.

Ta'n ratçhal cabbil fuilloilagh, lesh y bun echey fo Çhalse II Hostyn myr
"spoyrt ny reeaghyn", feer ennymoil harrish yn RU lesh ratçhalyn mooarey lheid
as y Grand National, yn Epsom Derby as Royal Ascot. T'eh er credjal dy vel
Newmarket ny chree ratçhal Hostyn, er bun Coorse Ratçhal Newmarket.

Ta golf ny sheyoo spoyrt smoo ennoil, rere commeeys, 'syn RU as ta The Royal and
Ancient Golf Club of St Andrews, ayns Nalbin, coorse thie yn spoyrt.

Ta'n cammag Albinagh (ny camanachd) feer ennoil ayns Gaeltaght ny h-Albey, as ta
thousaneyn dy chronneyderyn ec ram cloiaghyn, chammah as ec kione-chloie yn
phreeu-hournamint, y Cappan Camanachd.

Ayns Nerin Hwoaie, ta'n bluckaneyrys Gaelgagh as yn immanaght nyn
sleih-ghammanyn ennoil, rere commeeys as cronneyderyn.

Ta cultoor y Reeriaght Unnaneysit - y cultoor Goaldagh - çheet magh ass
shennaghys y Reeriaght Unnaneysit myr çheer ellanagh lhiasit, reeriaght,
cummaght impiroil as, son y chooid smoo, myr unnaneys politickagh jeh kiare
çheeraghyn, lesh eiraght er lheh, oashyn as cosoyley. Myr eiyrtys ny h-Impiraght
Goaldagh, ta cleayney Goaldagh ry-akin ayns çhengey, cultoor as corysyn leighoil
ny shenn-choloinyn lheid as y Chanadey, yn Austrail, yn Injey as ny Steatyn
Unnaneysit.

Va'n Reeriaght Unnaneysit cummaghtagh ayns lhiasaghey ny scannaneaght, lesh
Ealing Studios gaggyrt dy vel ad nyn seyrlanyn shinney er y theihll. Faagail
magh dy vel shennaghys fillmyn scanshoil as ladoosagh 'syn RU, ta'n çhynskyl
cowrit lesh resoonaght veayn er yn enney echey, as cleayney ny scannaneaght
Americaanagh as Oarpagh.

Ta 'lettyraght Ghoaldagh' cur sheese da'n lettyraght ta kianglt lesh y Reeriaght
Unnaneysit, Mannin as Ellanyn Vooir Eeaght, chammah as da'n lettyraght t'er heet
magh ass Sostyn, Bretin as Nalbin roish crooaght y Reeriaght Unnaneysit. Ta'n
chooid smoo jeh'n lettyraght Ghoaldagh ayns Baarle.

Tan bard as y screeudeyr cloie Sostynagh William Shakespeare ammyssit myr y
dramadeyr share 'sy çhennaghys. Ta Geoffrey ass Monmouth (12-oo eash), Geoffrey
Chaucer (14-oo eash), as Thomas Malory (15-oo eash) mastey ny screeudeyryn
Sostynagh s'lheah. 'Sy 18-oo eash, va Samuel Richardson treishtit lesh crooaght
y noaskeeal noa-emshiragh. 'Sy 19-oo eash, haghyr noaidyn ny smoo liorish Jane
Austin, ny shuyryn Brontë, yn troddanagh sheshoil Charles Dickens, y najooree
Thomas Hardy, y bard ashlinagh William Blake as y bard romansagh William
Wordsworth. Ta screeudeyryn y 20-oo eash goaill stiagh lheid as screeudeyr
far-skeealyn skeeandagh H. G. Wells, D. H. Lawrence arganagh, y noa-emshiragh
Virginia Woolf, y noa-skeealagh faaishnagh George Orwell as y bard John
Betjeman. Er y gherrid ta screeudeyr lioaryn ny far-skeealyn sheiltynys paitçhyn
Harry Potter liorish J. K. Rowling aachooinaghtyn er ennoilid J. R. R. Tolkien.

Ta cohortys ny h-Albey goaill stiagh y screeudeyr cronneydagh Arthur Conan
Doyle, lettyraght romansagh liorish y Reejerey Walter Scott as contoyrtysyn
Robert Louis Stevenson. Ta'n bard ennoil Robert Burns, chammah as William
McGonagall ass Nalbin myrgeddin. Er y gherrid, hug ny noa-emshiree as yn
h-ashooneyderyn Hugh MacDiarmid as Neil M. Gunn mooarane da Aavioghey ny
h-Albey. Ta reayrt groamagh ry-gheddyn ayns skeealyn Ian Rankin as 'sy chloie
shicklaagagh aitt-grayn liorish Iain Banks. Ta preeu-valley ny h-Albey, Doon
Edin, enmyssit myr kied ard-valley ny lettyraght liorish UNESCO.

'Sy vean-eash lheah, screeu screeudeyryn Bretnagh y Mabinogi. 'Syn eash
noa-emshiragh, hug ny bardyn R. S. Thomas as Dylan Thomas cultoor Vretin gys y
lught eaishtagh eddyr-ashoonagh.

Va cummal er screeudeyryn ass çheeraghyn elley, ass Nerin dy mynchooishagh, ny
ass çheeraghyn y Cho-unnaneys, 'syn RU. Ta sampleyryn ennoil jeu goaill stiagh
lheid as Jonathan Swift, Oscar Wilde, Bram Stoker, George Bernard Shaw, Joseph
Conrad, T. S. Eliot as Ezra Pound, as er y gherrid ughtaryn Goaldagh va ruggit
ass y çheer lheid as Kazuo Ishiguro as y Reejerey Salman Rushdie.

Ayns theater, hug co-emshiree Shakespeare Christopher Marlowe as Ben Jonson ny
smoo da. Er y gherrid ren Alan Ayckbourn, Harold Pinter, Michael Frayn, Tom
Stoppard as David Edgar cochiangle ass elmintyn sur-rieughid, rieughid as
fraueoilaght.

Ta aghtyn eigsoylagh kiaull ennoil 'sy Reeriaght Unnaneysit, kiaull çheerey
Hostyn, Nerin Hwoaie, Vretyn as ny h-Albey, as kiaull veain hrome ny mast'oc. Va
cohortys Glaschu ayns kiaull currit er enney 'sy vlein nar v'eh enmyssit myr
Ard-valley Kiaull jeh cooid ny h-Ashoonyn Unnaneysit, as eh nane jeh tree
ard-valjyn ynrican er feie ny cruinney lesh yn aundyr shen.

Va The Beatles, Pink Floyd, Eric Clapton, The Rolling Stones, Status Quo, Slade,
Led Zeppelin, The Who, Queen, as Black Sabbath mastey ny cohoyrtee ayns ny
1960yn as ny 1970yn ayns lhiasaghey ny craa-chiaull. Haink kiaull veain hrome,
craa-chiaul chraaee, craa-chiaull sponk as kiaull honn noa ny yei myr eiyrtys.
Ayns ny 1980yn leah, haink rah er bannyn kiaull Romansagh Noa Goaldagh lheid as
Duran Duran, Depeche Mode, Spandau Ballet, Soft Cell as Ultravox. Ayns ny
1990yn, va rah eddyr-ashoonagh fowit ec bannyn Britpop as kiaull electronica. Ta
kiaulleyderyn Goaldagh jeianagh ayns pop-chiaull goaill stiagh The Smiths,
Oasis, Amy Winehouse, Leona Lewis, Coldplay, as ny Spice Girls.

Ta cummeyderyn kiaull chlassicagh ennoil ass y Reeriaght Unnaneysit as ny
çheeraghyn v'ayn roish goaill stiagh William Byrd, Henry Purcell, y Reejerey
Edward Elgar, Gustav Holst, y Reejerey Arthur Sullivan (kiaulleyder ard-ghooagh
er son yn obbyr echey lesh y screeuder levreag, y Reejerey W. S. Gilbert) Ralph
Vaughan Williams, as Benjamin Britten, kioneraadagh y chiaulldramey Goaldagh
noa-emshiragh.

Ta enney share er y Reeriaght Unnaneysit er son y tradishoon "Treealaght
Ghoaldagh", banglane jeh fallsoonys fys ta gra nagh vel fys gyn taghyrt breeoil.
T'ad ny fallsoonee smoo scanshoil jeh'n tradishoon shen na John Locke, George
Berkeley as David Hume. Ta enney share er y Vretyn Vooar er son çhoarym
fallsoonys moralagh, Vondeishaghys, as eh ymmydit da'n chied cheayrt liorish
Jeremy Bentham as, ny s'anmey, liorish John Stuart Mill 'syn obbyr giare echey
Utilitarianism. Ta fallsoonee ard-ennymagh elley ass y Reeriaght Unnaneysit
goaill stiagh Duns Scotus, William ass Ockham, Thomas Hobbes, Bertrand Russell,
Adam Smith as Alfred Ayer. Ta fallsoonee quaagh as cummal orroo 'syn RU goaill
stiagh Isaiah Berlin, Karl Marx, Karl Popper, as Ludwig Wittgenstein.

Ta'n Colaashtey Reeoil soit ayns Lunnin. Ta scoillyn mooarey ellyn elley goaill
stiagh Slade School of Fine Art; ny shey scoillyn ayns Ollooscoill yn Ellyn
Lunnin, as ad goaill stiagh Central Saint Martins College of Art and Design as
Chelsea College of Art and Design; Scoill Ellyn Ghlaschu, as Goldsmiths,
Ollooscoill Lunnin. Ta'n ventyr traghtee shoh nane jeh sheshaghtyn toshee ny
Bretyn Mooar ayns ellyn reayrtagh. Ta ellyneyryn Goaldagh goaill stiagh y
Reejerey Joshua Reynolds, Thomas Gainsborough, John Constable, William Blake, J.
M. W. Turner, William Morris, L. S. Lowry, Francis Bacon, Lucian Freud, David
Hockney, Gilbert as George, Richard Hamilton, Peter Blake, Howard Hodgkin,
Antony Gormley, as Anish Kapoor. Rish ny 1980yn as ny 1990yn, hug y Saatchi
Gallery ayns Lunnin possan ellyneyryn yl-cheirdagh gys arrey yn phobble as yn
ennym Ellyneyryn Aegey Goaldagh currit orroo. Tan possan shoh goaill stiagh
lheid as Damien Hirst, Chris Ofili, Rachel Whiteread, Tracey Emin, Mark
Wallinger, Steve McQueen, Sam Taylor-Wood, as ny Braaryn Chapman.



https://gv.wikipedia.org/wiki/%C3%87hengoaylleeaght

She studeyrys oaylleeagh er glare ee çhengoaylleeaght, my t'ee sheiltynagh ny
feamagh. Sleih ta goaill ayns laue yn studeyrys shoh, t'ad nyn jengoayllee. Ta
"çhengoaylleeagh" ny çhaglymockle son ooilley oaylleeaghtyn ta jannoo studeyrys
er lheid ennagh jeh glare ny çhengaghyn. Dy cadjin t'eh goll er rheynn myr ayrn
jeh cowroaylleeaght (studeyrys er cowraghyn). Cha nel e olteynys jeh'n possan
shoh gyn argane ennagh. Ta kuse dy sleih credjal dy vel çhengoaylleeaght ny
h-ellyn. Dy cadjin, ayns ollooscooillyn, t'eh currit rish ny h-ellynyn.

Ta çhengoaylleeaght goaill stiagh ymmodee magheryn cadjin, as adsyn feer
anchasley rish-y-cheilley. Ta studeyrys er glare cadjin, veih troggal ghlare
(grammeydys) dys keeall (semantaght). Ta studeyrys grammeydys combaasey
jalloo-oaylleeaght (jannoo as caghlaa), 'ocklyn as co-ordrail (reillyn ta
reaghey ny aghtyn ta focklyn cochiangley dys raaghyn as abbyrtyn).

Mychione sheeanyn ghlare, ta sheeanchoryssaghtys studeyrys er coryssyn sheean as
unnidyn neuloaghtagh sheean, as ta sheeanaghtys bentyn rish troyn hene heeanyn
ghlare, sheeanyn neu-ghlare, as ny aghtyn t'ad goll er jannoo as toiggal.

Ta çhengoaylleeaght feamagh eiyrt er sheiltynyssyn çhengoaylleeagh ayns ayrnyn
myr ynsaghey çhengaghyn joaree, glare-lheeys, çhyndaa as gorley-oaylleeaght
ghlare.

Ta çhengoaylleeaght cosoylaghey çhengaghyn (çhengoaylleeaght soylee) as
ronsaghey nyn shennaghtyssyn, dys feddyn co-hroyn ghlare as cur coontey da'n
aase as bunneydys echey (çhengoaylleeaght shennaghyssagh).

Ta bunnys yn shennaghys hengoaylleeaght goaill toshiaght ayns shenn Yn Injey as
Yn Ghreag, raad va sleih gobbraghey er çhengaghyn ry-hoi shaleeyn elley. Ayns Yn
Injey v'ad geabbey cur baght er teksyn casherick, ayns Yn Ghreag ren ad eh myr
aarlaghey son studeyrys er fockleoaylleeaght. Hie çhengoaylleeaght er cur fo
studeyryssyn elley, derrey haink yn oaylleeaght neuchroghagh jeianagh t'ayn
nish, as ram fo-vagheryn echey. Va kuse dy keimyn scanshoil er lheh er yn raad.
Hug Ferdinand de Saussure bun er tuarastyl troggalagh çhengey, as ren Noam
Chomsky lhiasaghey grammeydys gientynagh.

Ta ooilley sleih cooilleeney slane jargaght ayns çhengey erbee ta goll er loayrt
(ny cowraghey, bentyn rish çhengaghyn cowree) mynyngeart traa t'ad gaase, as
eshyn gyn ynsagh joinagh, myr t'eh jeeaghyn. Cha nel neugheiney. Ny yei, ta tro
bunneydagh coruggyragh ennagh ec deiney ayn dy vel cur jargaght daue, ymmyd jeh
çhengey y yannoo. Cha nel obbyr "genetagh" yn-chronnaghey ayn ta eiyrt er
anchaslyssyn eddyr çhengaghyn; nee fer cosney stiagh çhengaghyn erbee t'ad
anchoodaghey fo, gyn scansh da'n sliught ny bun kynneeagh ec.

Ta çhengoaylleeaght sheiltynagh crouw hengoaylleeaght ta gobbraghey er kiaddyn
fys ghlare. Cooid scanshoil jeh'n shalee shoh, t'eh feddyn as soilshaghey troyn
t'ec dagh ooilley çhengey (cagh-troyn). Ny magheryn ta coondit myr cree
hengoaylleeaght sheiltynagh, t'ad co-ordrail, sheeanchoryssaghtys,
jalloo-oaylleeaght as semantaght. Ga dy vel sheeanaghtys cur cooney da
studeyryssyn sheeanchoryssagh dy mennick, t'eh faagit mooie dy cadjin veih'n
vagher shoh, chammah as shicklaahengoaylleeaght as sheshengoaylleeaght, er yn fa
t'ad jeeaghyn er factoryn elley chammah as glare hene.

Ta çhengoaylleeaght feamagh ny vagher yl-vagheragh as eh cur enney er, ronsaghey
as cur çhebbyn er feyshtyn feer-vea ta bentyn rish glare. Kuse dy ny magheryn
ard-scooillaragh ta bentyn rish çhengoaylleeaght feamagh, t'ad ynsaghey,
shicklaage, antrapoaylleeaght as sheshoaylleeaght. T'eh jeeaghyn er feyshtyn
mychione cultoor, lheeys, fysseree, yn leigh, politickaght, dellal, sheshaght
cadjin, çhaghteraght as ymmodee reddyn elley.

Crouwyn mooar hengoaylleaght feamagh, t'ad goaill stiagh daa-hengaght as
yl-hengaght, çhaghteraght coearroodeyr-reaghit, oltscarrey colioartys, ynsaghey
çhengaghyn, sheshengoaylleeaght, cosney stiagh nah hengey, reillyn as cummey
çhengaghyn, keeayllaghoaylleeaght, çhengoaylleeaght quaiyllagh, as çhyndaa.

Ta çhengoayllee sheiltynagh gobbraghey dy 'eddyn cadjinys, sthie çhengaghyn
lomarcan as eddyr ooilley çhengaghyn neesht. Ta çhengoaylleeaght feamagh goaill
ny eiyrtyssyn as cur rish ad er magheryn elley. Dy mennick ta "çhengoaylleeaght
feamagh" çheet er ymmyd ronsaghey çhengoaylleeagh dy ynsaghey çhengaghyn, agh ta
sleih jannoo ymmyd jeh eiyrtyssyn ronsaghey çhengoaylleeagh son cooishyn elley
neesht.

Ny keayrtyn, ta shicklaahengoaylleeaght ny çhengoaylleeaght cho-earrooagh currit
marish çhengoaylleeaght sheiltynagh, er yn fa dy vel ad jeeaghyn er glare myr
rheynn jeh peiagh, noi ny magheryn ta goaill toshiaght er sheshaght as ronsaghey
ymmyd ghlare ny hrooid. Dy mennick, ta sheshengoaylleeaght cur er fo-vagheryn
ennagh ta jannoo studeyrys er cooid ennagh mychione sleih, ymmyd ghlare as
sheshaght, myr ard-ennym.

Ta sheshengoaylleeaght, çhengoaylleeaght antrapoaylleeagh as antrapoaylleeaght
hengoaylleeagh nyn oaylleeaghtyn sheshoil, as adsyn jannoo studeyrys er
eddyr-obbraghey hengoaylleeaght as sheshaght cadjin.

Ta shicklaahengoaylleeaght as neayrhengoaylleeaght cur ry-cheilley oaylleeaght
lheeys as çhengoaylleeaght.

Magheryn çhengoaylleeaght eddyr-vagher elley, t'ad goaill stiagh cosney stiagh
glare, çhengoaylleeaght aafilleydagh, çhengoaylleeaght cho-earrooagh as
smooinaghtoaylleeaght.

Dy cliaghtagh ta sareyderyn ry-gheddyn mastey ynseyderyn as earisheyryn, cha nel
mastey çhengoayllee jarroo. Ta marelyn leayr oc er ny ta kiart as aggairagh, as
t'ad goaill orroo hene y currym shickyraghey dy bee yn sheeloge ry-heet jannoo
ymmyd jeh'n torçh jeh çhengey as eh smoo cosoylagh "rah" orroo y chur, dy
mennick yn abbyrt cadjinit. Foddee bun nyn neufuillaghtaght jeh "ymmyd neuyesh"
goaill stiagh ouyrs er noa-ockleyn, kianglyn da abbyrtyn nagh mie lesh sleih, as
sheiltynyssyn doltit. Ta lhieggan trome ec kinseyryn, as adsyn laccal astyral
focklyn ny troggallyn dy vel traartagh da sheshaght, er lhien.

Agh ta aghtyn anchasley dy chur baght er caslyssyn mastyn çhengaghyn. Myr
sampleyr, yn çhengey Ladjyn dy row ny Romaanee loayrt, haink ee dy ve Spaainish
ayns yn Spainey as Iddaalish ayns Iddaal. Caslyssyn eddyr Spaainish as
Iddaalish, as ram cooishyn t'ad kyndagh rish nyn fuilleeaght chadjin veih
Ladjyn. Myr shen, rere sheiltynys, my tro ec daa hengaghyn, foddee eh ve kyndagh
rish fuilleeaght chadjin ny tro ennagh jeh'n ablid çhengey deiney. Dy
dooghyssagh, foddee taghyrt gyn tort ve bun y chaslys, gollrish "mucho" ayns
Spaainish as "much" ayns Baarle, as ad gyn mooinjerys erbee ayns shennaghys, ga
dy vel yn keeall cheddin oc as sheean cosoylagh neesht.

Ny eer smoo feeu baght, ta cooishyn screeut jeh çhengaghyn cowree goll er croo
ayns possannyn sleih bouyr veih'n vrein, as cha nod ad er ngoll er anchoodaghey
da glare loayrtit. Troyn ny hengaghyn cowree shoh, t'ad covial son y chooid smoo
da ny troyn çhengaghyn loayrtit, as cur niart da'n varel nagh vel ny troyn shoh
kyndagh rish fuilleeaght chadjin agh rish troyn smoo cadjin jeh'n aght ta
çhengaghyn goll er ynsaghey.

Giare y ve, ta çhaglym troyn cadjin da ooilley çhengaghyn (dy sheiltynys), as
çhengoaylee cur ooilley-ghrammeydys. Ta ram resooney er ny troyn echey. Chammah
as shen, ta çhengoayllee as neuhengoayllee jannoo ymmydyn anchasley jeh'n fockle
shoh.



https://gv.wikipedia.org/wiki/%C3%87heer-oaylleeaght

She studeyrys er y teihll as ny çheeraghyn, troyn, cummaltee as obbraghyn eck ee
çheer-oaylleeaght.

Ta daa vanglane mooar ec çheer-oaylleeaght: çheer-oaylleeaght deiney as
çheer-oaylleeaght fishigagh. Cha nel ee y red cheddin as kaartgraafeeaght. Ga dy
row fys er kaartgraafeeaght ec çheeroayllee dy cadjin, cha nee shen yn ard-obbyr
oc. Ta çheeroayllee jannoo studeyrys er obbraghyn, phenomena as troyn y teihll,
chammah's eddyr-obbraghey deiney as y çhymbyllaght najooragh. T'eh bentyn rish
cooishyn myr slaynt, speyr, lossreeyn, beiyn, eggoaylleeaght as fishag; myr
shen, she oaylleeaght eddyr-vagheragh t'ayn.

T'ad eddyrscarrey çheer-oaylleeaght ayns daa vagher: çheer-oaylleeaght deiney as
çheer-oaylleeaght nheeoil. Ta çheer-oaylleeaght deiney cur tastey da'n
çhymbyllaght laue-jeant: ny haghtyn ta deiney croo, toiggal as reaghey reamys,
chammah's eiyrtys deiney er y çhymbyllaght. Ta çheer-oaylleeaght nheeoil
scrutaghey y çhymbyllaght najooragh, as ny haghtyn ta lossreeyn, bea, thalloo,
ushtey as mooar-rheynnyn eddyr-obbraghey as goll er croo..



https://gv.wikipedia.org/wiki/Yn_Rank

Ta'n Rank (Frangish: La France, Fockley magh ayns Frangish (cooney·fysseree):
[fʁɑ̃s]), ny Pobblaght ny Frank dy h-oikoil (Frangish: République française,
focklit magh myr: [ʁepyblik fʁɑ̃sɛz]), ny çheer ta ny soie 'syn Oarpey Heear,
lesh shiartanse dy chroghaneyn as thallooyn harrish mooir as ad nyn soie er
mooar-rheynnyn elley. Ta'n Rank vooar-heeragh sheeyney veih'n Veanvooir dys
Mooir yn Eeaght as Mooir Hostyn, as veih'n Rhine dys y Cheayn Sheear. Ta'n ennym
L’Hexagone ("Y Shey-Lhiattaghan") currit urree dy mennick er oyr cummey
towse-oaylleeagh ny thallooin eck. Ta'n Rank ny pobblaght lieh-eaghtyraneagh
unnaneagh as ny preeu ard-smooinaghtyn focklit magh ayns Fogrey ry hoi Kiartyn
Deiney as y Teyranagh.

Ta'n Rank Vooar-heeragh çhemmit (myr y clag veih'n twoaie) liorish y Velg,
Lucsemburg, y Ghermaan, yn Elveeish, yn Iddaal, Monaco, Andorra, as y Spaainey.
Ta joaraghyn thallooin ec rheynnyn as co-chadjinyssyn harrish mooir ny Frank
myrgeddin. Ta Geeaaney Rangagh ayns America Yiass çhemmit liorish y Vrasseel
da'n shiar as y jiass, as liorish y Toorinam da'n sheear. Ta Saint-Martin
çhemmit liorish ny h-Antillaghyn Ollanagh 'sy Vooir Charibagh chammah. Ta'n Rank
kianglt rish y Reeriaght Unnaneysit liorish Thiollane Vooir Eeaght, as eh goll
fo Mooir yn Eeaght.

Ta'n Rank ny çheer smoo 'syn Unnaneys Oarpagh er eaghtyr as ny nah çheer smoo
'syn Oarpey lurg yn Ookraan (faagail magh ny thallooyn neu-Oarpagh). Va'n Rank
ny cummaght vooar er feie ram eashyn lesh cleayney tarmaynagh, cultooragh,
cahnagh as politickagh lajer eck. Car y 17-oo as y 18-oo eash, ren y Rank
coloinagh er ayrnyn mooarey jeh America Hwoaie; car y 19-oo as y 20-oo eash,
va'n nah impiraght smoo jeh'n traa eck er ny troggal ec y Rank, as ee goaill
stiagh ayrnyn mooarey jeh'n Affrick Hwoaie, Heear as Veanagh, yn Aishey Hiar
Yiass, as ram ellanyn y Cheayn Sheealtagh.

Ta'n Rank ny çheer lhiasit as ta'n queigoo harmaynys smoo 'sy theihll eck rere
LTS ennymagh Ta'n Rank ny bun-oltey jeh'n Unnaneys Oarpagh as ny h-Asonnyn
Unnaneysit as t'ee ny h-holtey jeh'n Francophonie y G8, yn RCAH, yn RCTL, yn RTT
as yn Unnaneys Ladjynagh. T'ee ny h-oltey beayn jeh Coonseil Hickyrys ny
h-Ashoonyn Unnaneysit.



https://gv.wikipedia.org/wiki/Mannin

She ellan ayns Mooir Vannin Mannin (Baarle: Isle of Man), lesh 80,058 sleih. Cha
nee çheer neuchroghagh Mannin, agh ta ram pooar politickagh ec e reiltys. She
Doolish preeu-valley ny çheerey, as ta argid Manninagh yn Punt Manninagh. Cur
liorish queig çheer elley, she ashoon Celtiagh, lesh cultoor as shennaghys
Celtiagh.

She Ealisaid II toshiagh yn Ellan, as yn enmys Çhiarn Vannin eck. Ta
Lhiass-chiannoort shassoo son y Chrooin. Cha nel Mannin ayns y Reeriaght
Unnaneysit, agh ta reiltys y Reeriaght Unnaneysit freggyrt da commeeys joarree,
coadey as reiltys mie Vannin. Va sleih cummal ayns Mannin rish thousaneyn
bleeantyn. Neayr's mysh BNJ 850, haink eh y ve sheshaght Gaelgagh-Loghlynagh, er
y fa dy row Loghlynee garraghey dys yn Ellan. Erreish da eash jeh reiltys
ceaghlagh, eddyr reeaghyn ny h-Albey as Hostyn, haink Mannin fo çhiarnys Chrooin
Hostyn ayns 1765 liorish yn Isle of Man Purchase Act. Ny yei shen, cha daink ee
y ve rheynn jeh'n Reeriaght Unnaneysit, as t'ee freayll stayd hene-reiltagh
foast.

Ta Mannin coontit myr fer jeh ny shey ashoonyn Celtiagh as t'eh ry-akin ayns y
çhennaghys eck. Ta lorgyn sleih ny h-Eash Chloaie Veanagh ry-akin ayns Mannin.
V'ad cummal ayns buill fastee najooragh, shelgey as geeastaghey as çhaglym bea.
Va greieyn cloaiey oc, as fir jeusyn ry-akin ayns Thie Tashtee Vannin.

Ayns yn Eash Chloaie Noa, haink ny smoo fys oc er eirinys, greieyn as pasheydys.
Ghow ad toshiaght troggal claghyn cooinaghtyn er yn Ellan. Ta fir jeu ry-akin
foast, faggys dy Laksaa, Creneash as buill elley.

Ny kied chleinyn va cummal 'syn Ellan, s'cosoyley dy vel ad nyn Mrythonee, agh
mysh 700 BNJ haink ny Yernee, er lhieu. Veih'n sleih shoh haink y pobbyl
Manninagh leah. S'leayr shen ayns caghlaa 'sy çhengey v'ad jannoo ymmyd jeh ayns
cowraghyn grainnit Ogham. Ta mooinjerys foast eddyr Gaelg Vanninagh, Yernish as
Gaelg Albinagh.

Ec jerrey yn hoghtoo cheead, ghow ny Loghlynee toshiaght cummal ayns Mannin. Er
lhimmey jeh croo Tinvaal as rheynn yn thalloo, cha row caghlaaghyn mooarey dys
cultoor ny Manninee. Ga dy row Loghlynish gobbraghey er Gaelg, v'eh gyn monney
bree. Ren Gorree Crovan croo yn reeriaght Loghlynagh Mannin as ny h-Ellanyn ayns
1079. Ayns 1266, rere Conaant Pheairt, ren Ree Loghlyn Magnus VI lhiggey ny
h-ellanyn da Nalbin. Haink Mannin fo stiurey Sostnagh 'sy jeihoo cheead as
kiare, as fo Crooin Hostyn ayns 1765.

Car traaghyn Loghlynagh, v'ad gra roo ellanyn Reeriaght Mannin as ny h-Ellanyn
Loghlynagh Súðreyjar ny "Sudreys" (ellanyn y jiass) soie noi ry hoi ny
Norðreyjar (ellanyn y twoie) as adsyn yn Orkaid as Shetlynn. Haink yn ennym shoh
dy ve Sodor. T'ad gra rish aspickys Agglish Hostyn foast Aspickys Sodor as
Mannin, ga nagh vel agh Mannin ayn. Tra screeu yn Arrymagh W. V. Awdry, ren eh
cooiney yn ellan Sodor myr ellan conrieugh as eshyn soit eddyr Mannin as slyst
Chumbria.

Va ymmyd jeant jeh Mannin myr boayl son campyn Prysoonys Shivoilee Joaree rish y
Chied Chaggey Mooar as y Nah Chaggey Mooar reesht.

Ta Tinvaal ny ardwhaill Vannin, as v'eh currit er bun ayns 979 RC dy ennymagh.
Dy so-arganeagh, t'eh yn ardwhaill shinney gyn scuirr erbee 'sy teihll.. Ta
çhaglym bleinoil jesh-chliaghtagh foast freayll taghyrt ec Cronk Keeill Eoin
ayns Jerrey Sourey er Laa Tinvaal. She laa ashoonagh yn Ellan eh, traa t'ad
fockley magh ardenmyn as cur coontey giare jeh ny leighyn noa ta Quaill Tinvaal
er nyannoo rish y blein roish shen.

Chammah as ellan mooar Vannin hene, ta Mannin goaill stiagh ny h-ellanyn beggey
Yn Cholloo, Carrick ny Kirkey as Ellan Noo Perrick.

Ta Mannin soit ayns mean y Vooir Vannin, as ish kiangley da'n Cheayn Sheear lesh
Mooir Vretin eddyr Nerin as Bretin as Kernow da'n jiass, as lesh Ammyr ny
h-Albey eddyr Nerin as Nalbin.

Ta Mannin ny kuse jeh ny h-Ellanyn Goaldagh, ellanragh faggys da slyst
sheear-hwoaie ny h-Oarpey neuellanagh. Ta'n ellan soit ayns Mooir Vannin mysh
coaggys da Sostyn, Nalbin as Nerin.

Mysh 48 kilomeadar (32 meeillaghyn) er liurid, as eddyr 13 as 24 kilomeader (8
as 15 meeillaghyn) er lheead, ta boayl mysh 572 km² (221 meeilaghyn kerrinagh)
eck.

Ta cruink 'sy twoaie as 'sy jiass, as coan meanagh rheynn yn ellan. Ta gob y
twoaie ny rea dy neuchadjin. T'eh jeant seose jeh ny ren awinyn rioee cur sheese
tra v'ad gleashaghey veih Nalbin Sheear rish traaghyn ny s'feayrey. Cha nel agh
un slieau ny syrjey na daa housane trieyn (610m), Sniaull as eshyn 621m er
yrjid. Rere yn shennockle, veih'n vullagh ta shey reeriaghtyn ry-akin: Mannin,
Nalbin, Sostyn, Nerin, Bretin as Niau. Ta kuse dy lhiegganyn cur reeriaght
shiaghtoo daue: ny t'ec Manannan Mac Lir (ny Neptune), Reeriaght y Cheayn.

She Doolish preeu-valley Vannin neayr's 1863, as Balley Chashtal v'eh roish
shen. Ta Tinvaal çhaglym ayns Doolish er-lhimmey jeh Laa Tinvaal tra t'eh ny
hoie ec Cronk Keeill Eoin. Ta'n ard-hiamble ynrican 'syn Ellan ayns Purt ny
hInshey, as rere shen ta sleih gra dy vel ee ny "h-ard-valley ynrican Vannin".
Shoh thie Aspick Hodor as Vannin.

Baljyn elley 'syn Ellan, t'ad goaill stiagh Rhumsaa, Laksaa, Purt le Moirrey,
Purt Chiarn, Balley Beg, Balley Sallagh, Balley Drine, Forsdal, Balley Keeil
Eoin, Kione Droghad, as Creneash.

Rere sleih-earroo 2006, ta 80,058 sleih cummal ayns Mannin, as 26,218 jeu cummal
'sy ard-valley eck, Doolish. Rug yn chooid sloo jeh'n phobble ayns ny h-Ellanyn
Goaldagh. Rug 47.6% jeu ayns Mannin, 37.2% ayns Sostyn, 3.4% ayns Nalbin, 2,1%
ayns Nerin Twoaie, 2.1% ayns Pobblaght Nerin, 1.2% ayns Bretin as 0.3% ayns ny
h-Ellanyn Vooir Eeaght.

Ta kiangley mooar ayn eddyr kiaull Mannin as kiaull Jernish as Loghlynagh. Lurg
baase Ned Maddrell ayns 1974 va kiaull as cultoor Manninagh gowit toshiaght
reesht ec Yn Chruinnaght ayns Rhumsaa. Ayns y tra t'ayn, ta monney kiaulleyderyn
ayn myr The Mollag Band, King Chiaullee as Paitçhyn Vannin ta cloie kiaull ayns
Gaelg.

Ta bunnys yn ennym Vannin neuchronnal. T'ad cur er yn Ellan Mannin ny Mannin. Yn
kied cummey jeh'n ennym as fys er, t'eh Manu ny Mana. Ta shen cur yn ennym
gienneydagh Manann as eshyn çheet dy ve Mannin.

Rish amm Julius Caesar, as eh cur shilley er Yn Vretin Vooar rish 55 as 54 RC,
ren eh screeu mychione "ellan as ad cur Mona jee", as eshyn soit ayns mean ny
marrey ta rheynn Yn Vretin Vooar veih Nerin.'

Ta çhengaghyn oikoil Mannin Gaelg as Baarle. Ta abbyrt Vaarle goll er loayrt, as
ad cur Baarle Vanninagh j'ee. She çhengey Cheltiagh Ghaelgagh ee yn Ghaelg, as
ish ny fer jeh ny çhengaghyn Celtiagh ellanagh ta goll er loayrt ayns ny
h-Ellanyn Goaldagh. Ta ennym oikoil er Gaelg myr çhengey ardjynagh ghooie rere y
Conaant son Çhengaghyn Ardjynagh ny Fo-hengaghyn. Ren y Reeriaght Unnaneyssit
shickyraghey eh er 27 Mart 2001 ass lieh reiltys Vannin.

Ta faggys-mooinjerys eddyr Gaelg Vanninagh, Gaelg Albinagh as Yernish. Ec mean y
feedoo cheead, cha row agh beggan loayrteyderyn dooie faagit. Hooar y fer
s'jerree jeu, Ned Maddrell, baase er 27 Mee ny Nollick, 1974. Roish shen va
aavioghey er ngoaill toshiaght ny vud ny sleih, as va ram jou gynsaghey Gaelg
myr nah hengey. Ta ny kied loayreyderyn dooie Gaelg (daa-hengagh marish Baarle)
rish ymmodee bleeantyn er jeet rish: paitçhyn hie er troggal liorish ayraghyn as
moiraghyn as Gaelg oc. Ta ynsee bunscoill ry-gheddyn veih reiltys Vannin: neayr
2003, ta'n Vunscoill Ghaelgagh er yannoo ymmyd jeh'n shenn troggal Scoill Valley
Keeill Eoin. Ta keimyn 'sy Ghaelg ry-gheddyn veih Colleish Mannin as
Laare-studeyrys Manninagh. Ta possanyn-cloie Gaelg ayn neesht, as ta brastyllyn
Gaelg ry-gheddyn ayns scoillyn er yn Ellan. Rere kione-earroo 2001, ren 1,689
veih 76, 312, ny 2.2% jeh'n phobbyl, aggyrt dy row Gaelg oc. Cha row Gaelg
flaaoil ec dagh fer jeu, fodmayd goaill ass laue.

Ta ymmyd cadjin jeant jeh ny bannaghtyn moghrey mie as fastyr mie. Chammah as
shen ta traa dy liooar ry-chlashtyn dy cadjin, as shen soilshaghey barel
beaynchrooagh veh'n ymmyrkey bea Manninagh.

Rish cheeadyn, ta cowrey yn Ellan er ve yn shenn tree cassyn Mannin: tree cassyn
lhoobit, dy cheilley ry lheayst, as jialg vrasnee ec dagh jeu. Cha nel lhieggan
oikoil jeh'n Tree Cassyn; ta jallooyn anchasley ec clouyn yn reiltys, argid,
brattaghyn, Boayrt Failt as fir elley.

Ta mooinjerys eddyr ny tree cassyn as jarroo-raa ny hEllan, as hie eshyn er
doltey anmagh er e hennaghys: Quocunque Jeceris Stabit, ny 'sy Ghaelg, Aghterbee
ceauee shiu eh, shassee eh. Dy mennick, t'ad soilshaghey yn jarroo-raa dy chur
trimmid er beayn-hassooaght. Ta ram scoillyn caghaa yn jaroo-raa beggan dys
greinnaghey lhiantyn rish as gobbraghey dy creoi.

Ta bun ny Tree Cassyn Mannin shenn-skeeal Manninagh, as eshyn gra ren Manannan
castey soiagh liorish caghlaa eh hene dys cummey ny tree cassyn as queeylley
neose y chronk orroo.

Ta'n tree cassyn goll er jannoo foast reesht er cowraghyn cleinney lesh crouwyn
y lught-thie ooasle Loghlynagh va reilley Mannin derrey yn treeoo cheead jeig .
Yn lhieggan shoh, s'lesh yn crouw Skancke eh, as nyn ennym çheet veih'n 'ockle
Loghlynagh "shank", ny "cass" 'sy Ghaelg. Hannee lught-thie reeoil Vannin er yn
Ellan rish kuse dy vleeantyn lurg baase Magnus III as toshiaght reill Albinagh.
Cha ren ad arraghey ersooyl derrey eab jerrinagh liorish ny Manninee, ayns 1275,
ny shenn reeraghtys Sudreyar erash y chur lhein. Ren ad irree magh noi ny
h-Albinee, agh she cragh v'eh, as keeadyn jeh sleih geddyn baase (goaill stiagh
yn Ree Loghlynagh jerrinagh Vannin Godred IV Magnuson) tra hie ad fo haart ec
Caggey Roonysvie, faggys da Balley Chashtal. Hie ny fir ooasle dys Loghlyn as
stiagh 'syn chooyrt reeoil, raad hooar ad ard-cheimyn fo'n chrooin dy tappee.

Rere feayn-skeeallydaght Manninagh, hie yn Ellan er reill liorish Manannan mac
Lir. Cha nel skeeallyn ayns coardailys my row eh ny jee ny ny fer obbee niartal,
agh v'eh ny ard-reiltagh giastyllagh as choadee eh yn Ellan noi dagh ooilley
noidyn. Foddee eh ceau cloagey kay mygeayrt yn Ellan dys follaghey ee veih
ruegeyderyn.

Rish beeal-arrish Manninagh, shimmey skeeal t'ayn mychione cretooryn as sleih
far-skeealagh. T'ad goaill stiagh ny Buggane – spyrryd olk goanlyssagh, ren
sheidey ersool mullagh cheeill Trinian Noo fo fergey. T'ad gra dy 'oddee eh
caghlaa eh hene dys moddey mooar doo, ny gruagagh, ny ram jallooyn elley, dys
cur aggle er peiagh. Chammah as eshyn ta'n Fynoderee, fer mooar as
geayshteenagh; yn Glashtyn ta caghlaa dys cabbyl as geabbey baih sleih; as yn
Moddey Doo, baagh neuheiltagh va ny hooyl trooid corradoyryn as boallaghyn
Chashtal Purt ny h-Inshey.

Cumaltee smoo ard-ghooagh Vannin, shen y Mooinjer Veggey, as sleih cur 'ad hene'
orroo dy mennick. As uss goll harrish Droghad Skylley Vraddan, t'ad gra dy vel
eh drogh aigh mannagh vel shiu cur failt er ad hene lesh moghrey mie ny fastyr
mie.

Ta shenn skeeal Yernagh gra dy hie Logh Nay er jannoo rish caggey ayns Nerin
eddyr yn foawr ard-ghooagh Yernagh, Finn Mac Cooil, as foawr ruy Albinagh. Hooar
Finn yn varriaght, as chouds va'n foawr Albinagh hea ersooyl, ghow Finn greim er
croaglagh thalloo Nerin as cheau eh eh ny yei. Ren eh coayl, as huitt yn ceab
thalloo stiagh ayns Mooir Vannin, as shen yn aght hie Mannin er croo.

Rere beiyn çheeragh, ta'n chayt Manninagh y fer as fys ec cagh er. Ta'n ennym
cadjin echey Stubbin. Ta'n cheyrrey loaghtyn ny keyrrey nagh vel ry-akin raad
elley, as ee jeh sliught kirree vunneydagh ny h-Albey.

Ta'n scraayl ny ushag varrey, Manx shearwater 'sy Vaarle er y fa dy row coloin
mooar scraaylyn er y Cholloo. Ren y kynney parail er coontey ny roddanyn haink
'syn ellan veih lhong-vrishey anmagh 'sy hoghtoo cheead jeig. Ny yei shen, ta ny
roddanyn er ngoll er scughey veih'n Cholloo er y gherrid, as myr shen ta
earrooyn ny scraaylyn bishaghey. Ta'n chaaig ny h-oltey jeh sheel y fannag as
gob jiarg baghtal echey.

She bee ashoonagh yn Ellan skeddan as praasyn. Va ny Manninee gee ad rish
eashyn, as adsyn nyn croiteyr as eeasteyryn son y chooid smoo. Ga nagh vel
eeastyn cho scanshoil da bea yn Ellan nish, ta ram eeast goll er ee liorish ny
Manninee foast.

Rish ny bleeantyn shoh chaie ta'n eeastey traghtee er ngoll shymley, agh ta
meeryn-vlastal goaill stiagh skeddan jiarg veih thieyn jaagh Phurt ny h-Inshey.
Jiu t'ad jannoo ymmyd jeh skeddan Vooir Hostyn son y chooid smoo. T'ad jannoo
sur-vee elley myr braddan jaaghit as bagoon myrgeddin.

Ta partan, gimmagh as roaganyn goll er eeastey dy traghtee, as ta mynroagan nyn
meeryn-vlastal er lheh, as blass millish, eddrym oc. Ta bioddagh as breck
ry-gheddyn veih keayn, awinyn as loghyn yn Ellan, lesh cooney guirrlan eeast yn
Reiltys ec Cornaa.

Ta ollee, kirree, mucyn as eeanlee ooilley goll er gerinagh, as ta eayn chrink
Vannin ny lhongey cadjin. Ta feill mea ec yn Loaghtan, as ard-choagyryn foayragh
da er Masterchef er y BBC.

Ta bainney as caashey goll er jannoo liorish keylann IOM Creameries. Haink
caashey Vannish lesh er lheh, ayns sorçhyn jaaghit as blast losseree, as t'eh
ry-gheddyn ayns ymmodee ard-vargaghyn yn RU.

Ta'n Reeriaght Unnaneyssit freggyrtagh son coadey yn Ellan, as son reiltys mie
dy jerrinagh. Chammah as shen t'eh loayrt son yn Ellan rish cooishyn
eddyr-ashoonagh, choud's ta reiltys Vannin hene stiurey dagh cooish Manninagh.

She Tinvaal ardwhaill Vannin, as eshyn goaill toshiaght ayns 979 RC. T'eh ny
ardwhaill shinney gyn brishey 'sy teihll. Ta quaill daahamyragh ec Tinvaal: yn
Kiare as Feed (dagh oltey er ny reih liorish teiy cadjin) as yn Choonseil
Slattyssagh (jeant seose veih olteyn trooid oik ny adsyn t'er ny reih dy
neuyeeragh). Ta ny daa phossanyn shoh çhaglym ry-cheilley dy hoie myr Tinvaal.

Ta crouw kianoortagh yn reiltys yn Cooinseil Choyrlee Mannin. T'eh jeant seose
veih olteynyn Hinvaal. Ta Ard-Choyrlagh Mannin ny ard-chione echey; ec y traa
t'ayn nish shen Tony Brown OKF.

Rere leigh Vretin Vooar, cha nel Mannin ny rheynn yn Reeriaght Unnaneyssit. Ny
yei shen, ta'n RU goaill kiaral jeh ny cooishyn çheumooie as ny ta bentyn rish
coadey. Chammah as shen, ta ard-niart ec yn RU da jannoo slattys son yn Ellan.

Ta seyraanaght Vannin rere leigh yn Reeriaght Unnaneyssit, as ta Manninee
coontit myr seyranee Vretin Vooar. Ny ta gyn shenn ayr ny shenn vooir va ruggit
'syn RU (as adsyn gyn cummal rish queig bleiney ny smoo 'syn RU gyn brishey),
cha nel ny kiedyn cheddin oc myr oc seyranee Vretin Vooar elley, bentyn rish
gobbraghey as cummal ayns yn Unnaneyns Europagh.

Cha nel olteynys ny co-olteynys yn Unnaneys Oarpagh ec Mannin. Ta Reill Tree
chonaant goll stiagh y Reeriaght Unnaneyssit lhiggey da sleih dellal cooidjyn
Manninagh gyn keesh. Ry-cheilley marish Conaant Custym as Maail rish yn RU, t'eh
cur raad da dellal seyr rish yn RU. Ga dy nod cooidjyn Manninagh goll er
arraghey dy seyr sthie yn UO, cha nod sleih, bun-argid ny shirveishyn. Foddee
seyranee yn UO troailt as cummal 'syn Ellan gyn lhiettalys.

Cha nel Mannin hene ny oltey jeh'n Cho-unnaneys Goaldagh. Er coontey e
mooinjerys rish yn RU, t'eh goaill ayrn ayns kuse dy commyn jeh'n Cho-unnaneys
Goaldagh, goaill stiagh Sheshaght Ardwhaillagh y Cho-unnaneys Goaldagh as
Gammanyn y Cho-unnaneys Goaldagh.

Ta'n partee politickagh smoo yn Partee Libraalagh Vannin, noa currit er bun, as
eshyn aggyrt ny smoo seyrsnys da Mannin as ny smoo freggyrtys 'sy Reiltys. Ta
daa olteynyn Tinvaal ec y PLV, goaill stiagh yn Ard-chione Peter Karran OKF.

Ta possan broo ashoonagh Mec Vannin coyrlaghey cur er bun pobblaght
neuchroghagh.

She farrys injil-cheesh Mannin, gyn keesh cosnaghyn bun-argidagh, keesh berçhys,
keesh chlouag ny keesh eiraght. Ta keesh çheet stiagh er 10% as 18%; keesh
traght er 0%.

Ta banceyraght, jeantys as turrysaght nyn rheynnyn mooar yn farrys. Eirinaght as
eeasteyraght, bun-chlaghyn y farrys dy row, ta ny symmyn dy vel ad cur dys Slane
Troar Thie (STT/GDP) leodaghey.

Ta baatyn cadjin dys as veih yn Reeriaght Unnaneyssit as yn Pobblaght Nerin. Ta
ny baatyn ooilley goll er obbyr liorish yn Isle of Man Steam Packet Company.

She cammag yn spoyrt ashoonagh, ta gollrish iomain Nerin ny shinty Nalbin. Roish
v'eh ny spoyrt smoo cadjin 'syn Ellan, agh haink jerrey er ec toshiaght yn
feedoo cheead. Er y gherrid t'eh er ngoll er aavioghey as ta troddyn ayn dagh
blein ec Balley Keeil Eoin.

She spoyrt mooar gleash-wheeylaght, as ta'n TT Vannin er haghyr roish 1907. Ta
fwirran ashoonagh as commeeys bluckan coshey ec Mannin, agh cha nel ad ayns FIFA
kyndagh rish e cheimeeaght politickagh.

Ta Mannin goaill ayrn ayns Gammanyn y Cho-unnaneys Goaldagh as Gammanyn ny
h-Ellanyn, as bee ee ny h-olteyr da ny IV Gammanyn Aeglagh y Cho-unnaneys
Goaldagh ayns 2011. Hug yn Ellan toshiaght er yn Sheshaght Ghammanyn Ellanyn
Eddyr-ashoonagh ayns 1985.

Yn cruinnaght smoo eddyr-ashoonagh roar-bree ta bentyn rish yn Ellan, she yn TT
Mannin eh. Hug ad bun er ayns 1907, as t'eh taghyrt anmagh ayns Mee Boaldyn. Ta
Grand Prix Vannin ny cruinnaght roar-bree da ancheirdee as yeearreyderyn gyn oik
ta jannoo ymmyd jeh'n coorse 37.73 meeilley Sniaul cheddin anmagh ayns Mee
Luanistyn as leah ayns Mean Fouyir.

Gaelg, Tinvaal, Ned Maddrell, Colleish Ree Illiam, Reiltys Mannin, Kiare as
Feed, Coonseil Slattyssagh Mannin, Mec Vannin.



https://gv.wikipedia.org/wiki/Yn_Ghermaan

She çheer 'syn Oarpey ee yn Ghermaan (Germaanish: Deutschland), ny Pobblaght
Chonastagh ny Germaan (Germaanish: Bundesrepublik Deutschland
(Wikipedia:Cooney·info). T'ee ny soie eddyr Mooir Hostyn, y Danvarg as y Vooir
Valtagh 'sy twoaie; y Pholynn as y Phobblaght Çheck 'sy niar; yn Austeyr as yn
Elveeish 'sy jiass; as y Rank, Lucsemburg, y Velg as y Çheer Injil 'sy sheear.
T'ee 357,021 kilomeader kerrinagh er eaghtyr, as emshyraght tempreilagh eck. Ta
82 villioon cummaltagh eck (pobble smoo yn Unnaneys Oarpagh), as ta'n earroo
treeoo smoo dy arragheyr eddyr-ashoonagh cummal aynjee.

Ayns 800, hug Charlemagne bun er yn Impiraght Frankagh. Haink yn Impiraght shoh
y ve'n Impiraght Romanagh Bannee yn chied Reich, ny "reeriaght". Darr ee derrey
1806, am ny Caggaghyn Napoleonagh.

Ny lurg taartys Napoleon, hug ad er bun y Deutscher Bund ("Cochiangle
Germaanagh") ayns 1814. She cochiangle feayshlit dy steatyn v'ayn. Er coontey
meechoardailys rish politickaght "Aachroo", daase feoiltys 'syn Ghermaan, as
sleih gaggyrt unnaneys as seyrsnys. Ren y steateyr Austeyragh Metternich
freggyrt shen liorish smaghtey. Liorish aase ashoonaghys as pobblaghtys erreish
da'n Irree Magh Frangagh, ghow toshiaght irree magh ayns ny steatyn Germaanagh.
Haink ny daaghyn doo, jiarg as airh dy chowraghey ashoonaghys, as bee adsyn
daaghyn vrattagh ny Germaan ayns y traa ry-heet.

Haink rish y nah Reich ayns 1871 ayns Versailles, ny lurg barriaght yn Ghermaan
ayns ny Caggey Frank-Proosh. Chroo ad yn Impiraght Ghermaanagh mygeayrt yn
Phroosh, agh fegooish yn Austeyr. Reill yn Ghermaan ny himpiraght rish 50
bleeaney.

Er dunverys Ard-duic Franz Ferdinand, ghow toshiaght y Chied Caggey Dowanagh.
Myr fer jeh'n Pooaryn Meanagh, haink yn Ghermaan fo haart ny Pooaryn
Cochaarjagh. Hug yn Irree Magh Germaanagh er yn impir, William II, irree ass.
Hug y Conaant Versailles kianglaghyn cruinn as injillaghey er yn Ghermaan (noi
cliaghtey lheid y chonaant, cha row laue erbee ny Pooaryn Meanagh ayns
resoonaght y chonaant), as ta screeuderyn shennaghys gra dy va shen mastey oyryn
speeideilys Natseeys.

Haink rish Pobblaght dy Weimar toshiaght ayns 1919 liorish yn aght-reill Weimar.
She reiltys pobblagh v'ayn. Er bun reddyn myr yn Lhagragh Mooar, kianglaghyn
trome Chonaant Versailles, as straih dy reiltysyn neuhickyr, caill sleih yn
Phobblaght treisht ayns y chorys reiltys. Haink rish parteeyn noa, goaill stiagh
Cummynee as Völkee, as fo-hidooryn ec kuse jeu. Va thousaneyn dy ghunveryssyn
politickagh, scoaghys jeh teiyderyn, as hug y lheid ny smoo corree er sleih va
fo anverchys as neufailleydys mooar. Ec y jerrey, fo cummaght fir-choyrlee ny
skian yesh, ren yn Eaghtyane Paul von Hindenburg enmys Adolf Hitler ny Chormyder
ny Germaan er 30 Jerrey Geuree 1930.

Er 27 Toshiaght Arree 1933, ren peiagh ennagh foaddey yn Reichstag. Ren yn
reiltys slattyssyn eginagh ghow ersooyl ymmodee cair ny sleih. Haink yn ashoon y
ve ny ashoon ooilley smaghtagh. Ren sidooryn ny Germaan goaill stiagh yn Austeyr
as brishey stiagh ayns Çheer ny Rhiney, yn Pholynn as yn Elveeish. Ghow
toshiaght y Nah Chaggey Mooar er 3 Mean Fouyir 1933 erreish da ruegys Germaanagh
ny Pholynn.

Ren slattyssyn reiltys ny Germaan tranlaase er ymmodee sleih, goaill stiagh
Ewyn, Cummynee, Roma, homocheintee, Masoonee, ass-unnanee pholitickagh, ny
h-anlheiltee, as saggyrtyn. Ayns yn Deheree, varroo mysh 11 millioon peiagh; va
6 millioon jeh nyn Ewyn (lieh jeu jeh'n Pholynn) as 3 millioon nyn Bolynnee
neu-Ewagh.

Erreish da'n chaggey, rheynn ad yn Ghermaan ayns daa ashoon: yn Bundesrepublik
Deutschland ("Pobblaght Chonastagh ny Germaan"), ny "BDR" as yn Deutsche
Demokratische Republik ("Pobblaght Gheynlagh ny Germaan "), ny "DDR". Va'n BDR
fo stiurey ny Pooaryn Shiar, as yn DDR fo stiurey Unnaneys ny Pobblaghtyn
Soveidjagh Soshiallagh.

Hie yn daa ashoon er aachiangley er 12 Mean Fouyir 1990 myr y Bundesrepublik
Deutschland.



https://gv.wikipedia.org/wiki/Fungys

She oargane bioag eukaryotagh fungys, as ennym oaylleeagh y reeriaght oc fungi.
She heterotrophyn t'ayn, as boaylley killag chitinagh oc. Y chooid smoo jeu, ta
cummey sniaueyn yl-chillagagh orroo (ny hyphae), as ny sniaueyn shoh jannoo magh
mycelium. Fir elley, t'ad nyn killagyn nyn lomarcan. Dy cadjin, ta fungyssyn
geddyn sliught liorish sporeyn, dy keintyssagh ny dy neucheintyssagh. Kuse jeu,
cha nod geddyn sliught, as cha nel adsyn sheelraghey agh liorish gientyn
losseragh. Ta fungyssyn goaill stiagh jiastyn, shalmaneyn as lheeah. Ta
mooinjerys ny s’faggys eddyr fungi as beiyn na eddyr fungi as lossreeyn.
Studeyrys er fungyssyn, t’ad cur er fliughane-oaylleeaght.

Va fungyssyn nyn soie ayns possan ny lossreeyn rish traa liauyr, er coontey nyn
mea soit. Jiu, ta reeriaght er lheh oc, as liorish ny troyn fyshoaylleeagh as
gien-oaylleeagh oc, ta mooinjerys ny s'faggys eddyr oc as beiyn na ny t'eddyr oc
as lossreeyn. She heterotrophyn kemmigagh t'ayn, dy ghra myr shen, t'ad goaill
stoo bea jeh co-vreneenyn orgaanagh as t'ad goaill bree jeh co-vreneenyn 'sy
çhymbyllaghy mygeayrt oc. Ta shen cosoylaghey rish heterotrophyn sollys, as
adsyn goaill bree jeh soilshey. Gollrish beiyn, t'ad goaill bee jeh stoo
orgaanagh mygeayrt oc; son y chooid smoo, t'ad cur magh ensymeyn son dy lheie
eh, as eisht soo stiagh eh.

Myr cosoylaght elley marish beiyn, ta'n daa phossan tastey carbey-hydraad myr
glycogen, agh ta lossreeyn ny hastey myr stark.

Cha nel eh er coontey nyn stayd soit nagh vel fungyssyn coontit myr beiyn;
shimmey baagh t'ayn nagh vel gleashaghey son y chooid smoo, myr sampleyr
faastguinyn ny corryl. Ta oyryn killagagh foddey ny strimmey na shen. Gollrish
lossreeyn, ta folmidyn killag as boallaghyn killag ec killagyn 'yngyssyn.



https://gv.wikipedia.org/wiki/Eirinys

Ta eirinys çheet er troarey bee as cooid jeh lossreeyn as baaghyn. Va eirinys
bun ard-veenid: nod sleih geddyn bee ny s'assey, as va bee brash ayn. Myr shen,
nod ad cummal glooid pobble ny smoo as eddyr-scarrey ayns currymyn er lheh.

Ta ymmodee sur-cheirdyn ec eirinys, agh ta'n daa vun-cheird echey foast: eirinys
lossreeyn as eirinys beiyn. T'ad eddyr-scarrey eirinys jiu ayns eirinys
yn-ymmyrkey as eirinys jeean.

Ta saaseyn jeianagh er mishaghey troaraght eirinys, agh t'ad er nyannoo jeeyl
vooar da'n çhymbyllaght, coryssyn bea, as ny keayrtyn, slaynt deiney. Ta sleih
boirey mychione eiyrtyssyn noid-nieughyn, lhiasaghey, ymmyd broddagyn aase as
noi-vaaghyn ayns bee beiyn, as dewilys noi beiyn.

Ta ymmodee troaryn eirinys: bee, frauaigyn, conney, bun-stoo, stoo lheeys,
greeseyderyn as cooid jesheenagh.

Ayns 2006, va mysh un treeoo (36.1%) jeh obbree ny cruinney gobbraghey ayns
eirinys. Shen ny sloo na 1996 (41.9%), ta son y chied cheayrt ayns shennaghys ny
cruinney, s'cosoylagh, ta ny smoo sleih jannoo shirveishyn na eirinys..



https://gv.wikipedia.org/wiki/Baagh

She possan mooar jeh bioagyn yl-chillagagh, eukaryotagh y reeriaght Animalia (ny
Metasoa), as baagh yn ennym cadjin ec fer jeu. Ta’n cummey corp oc çheet dy vel
soit tra t’ad gaase, ga dy vel kuse jeu (myr sampleyr, daa-veaghee) caghlaa ny
cummaghyn oc ny s’anmey ‘sy vea oc. Y chooid smoo dy veiyn, t’ad hene-raghidey.
T’ad nyn heterotrophyn chammah, dy ghra myr shen, t’eh orroo bioagyn elley y
ghee son beaghey.

Y chooid smoo jeh phyla baaghtagh, haink rish ad ‘sy recortys fossylagh myr
dooieyn marrey rish y bleastey Cambriagh, mysh 542 millioon bleeantyn
er-dy-henney.

Ta kuse dy hroyn ec beiyn nagh vel ec bioagyn elley. Ta killaghyn eukaryotagh
oc, as son y chooid smoo, t’ad ym-chillagagh chammah. Ta shen nyn eddyrscarrey
veih bacteyryn as y chooid smoo jeh protistyn. She heterotrophyn t'ayn, as t’ad
lheie bee ayns shamyr sthie. Myr shen, t’ad anchasley rish lossreeyn as
algaghyn. Cha nel boallaghyn killag ec beiyn elley, as adsyn ec lossreeyn, algee
as fungyssyn. Ta dagh ooilley baagh hene-raghidey, agh kuse jeu, cha nel agh ec
keimyn bea er lheh. Y chooid smoo jeh beiyn, ta keim bea blastula ec y wane, as
cha nel y lheid ec cretooryn elley.



https://gv.wikipedia.org/wiki/Yn_Spaainey

She çheer 'syn Oarpey heear yiass ee yn Spaainey (Spaainish: España) ny
Reeriaght ny Spaainey (Spaainish: Reino de España) dy oikoil. Ta'n çheer ny soie
er Lieh-innys ny h-Ibeir. Ta'n çheer vooar eck caglit da'n jiass as da'n shiar
liorish y Veanvooir, faagail magh joarey beg 'sy jiass liorish Gibraaltar; da'n
twoaie liorish y Rank, Andorra, as Baie ny Biscaayn; as da'n jiass liorish y
Cheayn Sheear as y Phortiugal. Ta thalloo ny Spaainey goaill stiagh ny h-Ellanyn
Balearagh 'sy Veanvooir, ny h-Ellanyn Canaaragh 'sy Cheayn Sheear magh veih
coose ny h-Affrick, as daa valley seyr 'syn Affrick Hwoaie, Ceuta as Melilla, as
adsyn shen çhemmit liorish y Varoc. Ta'n Spaainey ny nah çheer smoo 'syn
Unnaneys Oarpagh jei'n Rank, as ish 504,030 km² er eaghtyr.

Ta'n Spaainey ny deynlaghys ta reirit liorish reiltys parlamaidagh fo reeriaght
vunraghtoil. T'ee ny çheer lhiasit lesh y nuyoo tarmaynys smoo 'sy theihll rere
LTS ennymagh. Ta'n çheer ny h-oltey jeh ny h-Ashoonyn Unnaneysit, yn Unnaneys
Oarpagh, RCAH, RCTL, as RTT (WTO).

Ta'n Spaainey ny 51-d çheer smoo er y theihll as ish 504,782 km² (195,884 mi²)
er eaghtyr. T'ee begnagh 47,000 km² ny sloo na'n Rank as 81,000 km² ny smoo na'n
steat Americaanagh California.

Er y çheu heear, ta'n Spaainey çhemmit liorish y Phortiugal, da'n jiass t'ee
çhemmit liorish Gibraaltar (thalloo harrish mooir Goaldagh) as liorish y Varoc
trooid ny baljyn eck 'syn Affrick Hwoaie (Ceuta as Melilla). 'Sy niar hwoaie,
rish ny Sleityn Pyreanagh, t'ee çhemmit liorish y Rank as y phrinsaght veg
Andorra. Chammah lesh shen, ta'n çheer goaill stiagh ny h-Ellanyn Balearagh 'sy
Veanvooir, ny h-Ellanyn Canaaragh 'sy Cheayn Sheear as ram ellanyn
neu-chummaltit er çheu Veanvooiragh jeh Keyllys Ghibraaltar, as yn ennym Plazas
de soberanía currit orroo, lheid as Islas Chafarinas, Isla de Alborán, ny
"creggyn" (peñones) jeh Vélez as Alhucemas, as Isla Perejil beg. Rish ny Sleityn
Pyreanagh 'sy Chataloan, ta'n balley beg Llívia cruinnit dy lane lesh y Rank.
Ta'n ellan beg Konpantzia ayns Awin Bidasoa ny cho-hiarnys Spaainagh-Frangagh.

Ta çheer vooar ny Spaainey jeant seose jeh ard-chlaareyn as rheamyn sleitoil,
lheid as Sierra Nevada. Veih ny h-ardjyn shen ta ny h-awinyn Tagus, Ebro, Duero,
Guadiana as Guadalquivir. Ta thallooyn rea gleayragh ry-gheddyn rish y choose,
as she y thalloo rea smoo ayn na thalloo rea yn Ghuadalquivir ayns Andalucía.

Ayns yn hoghtoo eash jeig haink ayrnyn dy yn impiraght dy ve steatyn, ny va'ad
goit rish çhengaghyn noa, lheid as ny Steatyn Unnaneyssit.

Va'n Spaainey rueggit rish Napoleon dy yn Rank. Hug yn Spaainey as yn Vretyn
Vooar e sidooryn dy caddey yn kione çheerey.

Phrow ennagh Spaainaghyn dy cur ayns clou deynlagh, as haink yn paainey dy ve
pobblaght. Agh va caggey currit er bun rish ennagh Spaainaghyn skian yesh ayns
1936. Va'n caggey noi cummynyn, gleashaghtyn neuchommeeys, soshiallys as elley
gleashaghtyn cummit seose rish sleih berçhagh, yn armee as cooid dy yn Keeill.
Jei yn caggey, va ard-reillaght currit er bun as va'n pobblaght jeant ayns 1939.

Hooar yn ard-smaghteyder basse ayns 1975. Va Juan Carlos I enmyssit ree rish
Franco. Agh cha ren yn ree reiltys as ard-smaghteyder. Nish ta'n Spaainey çheer
deynlagh, as t'eh oltey dy yn Unnaneys Europagh.

Ta'n Spaainey rheynnit magh ayns 17 ard. T'ad enmyssit boodeeyssyn hene-reiltagh
(Spaainish: Comunidades Autónomas). Ta 2 chaayr ayns chammah.

Ta deam ashoon ny Spaainey Spaainagh. She'n Spaainish yn çhengey oikoil. Loayr
ashoon myrgeddin Bascish, Catalonish, Occitaanish as Galeeshish. T'ad coadit.
Cha nel elley çhengaghyn coadit, lhied as Astoorish, Aragonish as Arabish.



https://gv.wikipedia.org/wiki/Yn_Nah_Chaggey_Dowanagh

By chaggey dowanagh eh yn Nah Chaggey Dowanagh. Dy cadjin, t'eh er coontey dy
doshee eh 'sy vlein 1939 as dy daink jerrey lesh 'sy vlein 1945. Ansherbee, va
caggaghyn ayn hannah hene 'syn Aishey as, lurg tammylt, v'ad coontit myr paart
jeh'n Nah Chaggey Dowanagh. Va tromlagh jeh ashoonyn y dowan troiddey 'sy
chaggey as ad rang-oardit ayns daa phossan jeh cochaarjyssyn cahnagh: ny Forseyn
Cochaarjagh as ny Forseyn Essylagh. V'eh ny chaggey smoo lheeadagh v'ayn rieau
as ny smoo na 100 millioon dy gheiney goaill shirveish ayns unnidyn cahnagh. Va
ny commee vooarey ayns staydys slane chaggey, as va jargaghtyn tarmaynagh,
çhynskyllagh as oaylleeagh currit rish yn eab caggee. Ayns ny çheeraghyn va'n
anchaslys eddyr y chooid heayagh as y chooid chahnagh dollit magh. By eh yn
eiyrtys smoo baghtal ayn na mooad ny guintee hivoilagh, goaill stiagh adsyn va
currit gy baase 'sy Deherree as yn ymmyd va jeant jeh bleaystanyn çheshveanagh.
T'eh er ooley dy dooar eddyr 50 millioon as 85 millioon dooinney baase 'sy
chaggey.

V'eh yn dean ec Impiraght ny Shapaan na yn Aishey Hiar y chur fo'n chosh eck,
as, ec toshiaght y chaggey, v'ee troiddey noi Pobblaght ny Sheen veih'n vlein
1937. Jiu, t'eh coontit dy doshee yn Nah Chaggey Dowanagh er 1 Mean Fouyir 1939
tra ren y Ghermaan ruegey yn Pholynn. Ren y Reeriaght Unnaneysit as y Rank
fogrey magh dy row ad ayns staydys caggey noi'n Ghermaan myr eiyrtys er y ruegys
er y Pholynn. Myr eiyrtys er faghtyssyn as conaantyn, chur y Ghermaan y
cochaarjys Essylagh er bun marish yn Iddaal, as ren ad cur cooid vie jeh'n
Oarpey vooarheeragh fo smaght. Lurg Conaant Molotov-Ribbentrop, ren y Ghermaan
as yn Unnaneys Soveidjagh rheynn magh as goaill stiagh thallooyn jeh ny
çheeraghyn gerroil eddyr oc, goaill stiagh y Pholynn as ny çheeraghyn Baltagh.
Cha row çheer elley, faagail magh y Reeriaght Unnaneysit as çheeraghyn elley
jeh'n Cho-unnaneys Goaldagh, troiddey noi ny Forseyn Essylagh, as caggaghyn
taghyrt 'syn Affrick Hwoaie as Cah yn Atlantagh. Ayns Mean Souree 1941, ren ny
Forseyn Essylagh ruegey yn Unnaneys Soveidjagh, red ren cur cribbag er y chooid
smoo jeh ny Forseyn Essylagh derrey jerrey yn chaggey. Ayns Mee ny Nollick 1941,
ren y Çhapaan çheet er çheu ny Forseyn Essylagh, soiaghey ny Steatyn Unnaneysit
as thallooyn Oarpagh harrish y Cheayn Sheealtagh as, dy tappee, va'n chooid smoo
jeh ard heear y Cheayn Sheealtagh fo smagh ec ny Shapaanee.

Va stadd currit er gleashaghey ny Forseyn Essylagh 'sy vlein 1942. Chaill y
Çhapaan caggey criticoil er Midway, faggys da Hawaiʻi, as cha ren ad cosney yn
ghleashaght reesht. Va'n Ghermaan castit 'syn Affrick Hwoaie as, dy briwnyssagh,
ayns Stalingrad 'sy Roosh. 'Sy vlein 1943, lurg straih taartyssyn ec ny
Germaanee 'syn Oarpey Hiar, y ruegys Cochaarjagh er yn Iddaal as eh cur rish
livrey seose eck, as barriaghtyn Americaanagh 'sy Cheayn Sheealtagh, ren ny
Forseyn Essylagh cooyllaghey dy ro-inçhynagh er dagh çheu. 'Sy vlein 1944, ren
ny Forseyn Cochaarjagh ruegey yn Rank, as ren yn Unnaneys Soveidjagh aaghoaill
dagh cooid jeh'n thalloo va caillt as ren ny forseyn Soveidjagh ruegey yn
Ghermaan as ny cochaarjyn eck. Car ny bleeantyn 1944 as 1945, ren ny
h-Americaanee cur Lhuingys Chaggee Impiroil ny Shapaan fo haart as ghow ad
smaght er ram ellanyn ogheragh 'sy Cheayn Sheealtagh Heear.

Haink jerrey lesh y chaggey 'syn Oarpey tra ren ny Forseyn Cochaarjagh ruegey yn
Ghermaan as y ruegys shen çheet gys mullagh lesh goaill Verleen ec forseyn
Soveidjagh as Polynnagh. Ren y Ghermaan livrey seose gyn conaant er 8 Boaldyn
1945. Lurg Fogrey Potsdam ec ny Cochaarjee er 26 Averil 1945, ren ny Steatyn
Unnaneysit ceau bleaystanyn breneenagh er daa chaayr Shapaanagh, Hiroshima as
Nagasaki, er y 6 Luanistyn as y 9 Luanistyn er lheh. Ren y Çhapaan livrey seose
er 15 Luanistyn 1945 er yn oyr do row ruegys er yn Ellanragh Shapaanagh er
gerrey as er yn oyr dy ren yn Unnaneys Soveidjagh fogrey magh staydys caggey
noi'n Çhapaan roish dy ren ad ruegey y Vançhoor.

Ren y Nah Chaggey Dowanagh caghlaa çheughey politickagh as strughtoor sheshoil y
dowan. Va ny h-Ashoonyn Unnaneysit currit er bun ry-hoi co-obbraghey
eddyr-ashoonagh as son caggaghyn y haghney. Haink er ny pooaryn barriaghtagh—ny
Steatyn Unnaneysit, yn Unnaneys Soveidjagh, y Çheen, y Reeriaght Unnaneysit, as
y Rank—dy ve nyn olteynyn beayn er Coonseil Hickyrys ny h-Ashoonyn Unnaneysit.
Dirree ny Steatyn Unnaneysit as yn Unnaneys Soveidjagh magh myr mooar-phooaryn
trughanagh as eh cur rish toshiaght y Chaggey Feayr. Ec y traa cheddin, hoshee
niart as cleayney ny pooaryn Oarpagh goll sheese as hoshee lesh jee-choloinaghey
ny h-Aishey as ny h-Affrick. Dirree co-hymey politickagh magh, 'syn Oarpey er
lheh, myr eab son mooinjerys eear-chahnagh y hickyraghey as dy cho-obbraghey ny
s'breeoil car y Chaggey Feayr.

Ta screeuderyn shennaghys smooinaghtyn dy nee 1 Mean Fouyir 1939 date toshee yn
chaggey tra ren y Ghermaan ruegey er y Pholynn. Ren y Reeriaght Unnaneysit as y
Rank fogrey magh staydys caggee daa laa ny lurg. Ansherbee, ta dateyn elley ayn
son toshiaght y chaggey, goaill stiagh 7 Jerrey Souree 1937 - date toshee yn nah
chaggey eddyr y Çheen as y Çhapaan.

Ta deiney elley goll rish barel y screeudeyr shennaghys Goaldagh A. J. P.
Taylor. T'eh coontey dy row daa chaggey ayn 'syn Oarpey as ny coloinyn eck as
'syn Aishey as dy daink ad ry cheilley 'sy vlein 1941. Ta dateyn elley son
toshiaght y chaggey goaill stiagh y ruegys Iddaalagh er yn Abysseen er 3 Jerrey
Fouyir 1935. Ta'n screeudeyr shennaghys Goaldagh Antony Beevor coontey dy doshee
yn Nah Chaggey Dowanagh ec Cahyn Khalkhin Gol eddyr y Çhapaan er un çheu as y
Vongoil as yn Unnaneys Soveidjagh er y çheu elley veih Boaldyn derrey Mean
Fouyir 1939. Ta'n art shoh goll rish ny dateyn cadjinchliaghtagh.

Cha nel coardailys ayn mychione jerrey yn chaggey chammah. Ta deiney ennagh gra
dy nee yn aash caggee er 14 Luanistyn 1945 (Laa V-J) y laa jerrinagh, gyn
bwooise da livrey seose formoil jeh'n Çhapaan er er 2 Mean Fouyir 1945; ayns
shennaghyssyn Oarpagh er lheh t'eh coontit dy nee 8 Boaldyn 1945 (Laa V-E)
jerrey lesh y chaggey. Ansherbee, cha row Conaant cour Shee lesh y Çhapaan
fo-screeuit agh 'sy vlein 1951, as cha row y conaant son shee lesh y Ghermaan
fo-screeuit agh 'sy vlein 1990.



https://gv.wikipedia.org/wiki/Norlynn

Ta Norlynn (Norlynnish: Norge (bokmål) ny Noreg (nynorsk)), ny Reeriaght Norlynn
dy oikoil, ny reeriaght vunraghtoil 'syn Oarpey Hwoaie ta soit er y choose heear
jeh lieh-innys Loghlin. Ta'n çheer çhemmit liorish y Toolynn, Finnlynn as y
Roosh, as ta'n Reeriaght Unnaneysit as Ellanyn ny Geyrragh nyn lhie da'n sheear
harrish Mooir Hostyn, as ta'n Danvarg ny lhie çheu yiass voish harrish Keyllys
Skagerrak. Ta enney share er e coose marrey er son ny keyllyssyn sailley
ard-ghooagh eck.

Ayns ny 1920-yn, va Jan Mayen goit stiagh ec Norlynn, as va kiondeeaght yn
ellanree Svalbard, fo conaantyn Chonaant Spitsbergen currit jee. Ta ny thallooyn
poullagh, Ellan Bouvet, Ellan Peddyr I as Thalloo ny Benrein Maud, nyn
groghaneyn mooie jeh Norlynn chammah. Cha nel ronney Norlynnagh jeh'n Antarctagh
er enney rish y cho-phobble dowanagh.

Veih'n Nah Chaggey Dowanagh daase tarmaynys ny çheerey dy tappee, as nish t'ee
ny lhie mastey ny çheeraghyn smoo berçhagh 'sy theihll. Ta Norlynn ny kiarroo
creckeyder ooill 'sy dowan as ta mygeayrt kiarroo LTS ny çheerey jeant seose jeh
çhynskyl ooill ny greg.

She Kongeriket Norge ayns bokmål as Kongeriket Noreg ayns nynorsk ny lhiagganyn
oikoil y Reeriaght Norlynn. Ayns çhengaghyn elley 'sy çheer t'ee enmyssit myr:

Ta bun-ockleyderyn credjal dy vel ennym ny çheerey goit ass ny çhengaghyn
Germaanagh Hwoaie as y bollagh hwoaie (ny bollagh gys y twoaie) y cheeal echey.
Veagh nord veg ny *norð vegri yn lhiaggan shenn-Loghlinagh urree. V'ad Nóreegr
ny shenn-Loghlinish, Norþ weg ny h-Anglo-Sostnish as Nhorvegia ny Ladjyn Meanagh
ny h-enmyn va currit urree.

Ta feddynyssyn shenndaaleeagh cowraghey magh dy vel cummaltee ayns Norlynn
veih'n 6-oo milley bleeaney RC. Ta'n chooid smoo jeh screeudeyryn shennaghys
credjal dys haink y chooid smoo jeh ny cummaltee ayns Loghlin veih'n Ghermaan
noa-emshyragh. Ayns ny kied cheeadyn BNJ, va Norlynn jeant seose jeh shiartanse
dy reeriaghtyn beggey. Rere tradishoon, ren Harald Hårfagre co-unnanaghey eddyr
oc 'sy vlein 872 BNJ ny yei Cah Hafrsfjord ayns Stavanger, as, er yn oyr shen,
v'eh ny chied ree er Norlynn unnaneysit.

Va eash ny Loghlynee, y 8-oo dys y 11-00 eash, cowrit rish mooadaghey as
arraghey magh. Daag ram Norlynnee y çheer, as haink orroo dy ve nyn gummal 'syn
Eeslynn, ayns Ellanyn ny Geyrragh, ayns Greenlynn as ayns rinkyn ny Bretyn Mooar
as Nerin. Va ard-valjyn Yernagh bunnit ec Norlynnee, lheid as Lhimnagh, Divlyn,
as Purt Largey. Va'n Chreestiaght currit ayns ynnyd ny tradishoonyn Loghlynagh
'sy 10-oo as 'sy 11-oo eashyn. T'eh currit dys lieh ny reeaghyn sushtallagh
Olave Tryggvason as Noo Olave. V'eh Håkon y Vie y chied ree Creestiagh er
Norlynn, 'sy 10-oo eash meanagh, faagail magh dy row yn eiyrtys echey y
Chreestiaght y chur stiagh 'sy çheer jiooldit.

'Sy vlein 1319, va'n Toolynn as Norlynn unnaneysit fo Ree Magnus Eriksson. Ayns
1349, va 50-60% jeh sleih ny çheerey marrooit liorish y Ghorley Doo, as eh ny
eiyrtys er eash goll sheese sheshoil as tarmaynagh. Rere politickaght reeoil ny
h-eash shen, haghyr shiartanse dy unnaneyssyn persoonagh eddyr ny çheeraghyn
Nordagh, as ny yei shen, haink crooinyn Norlynn, ny Danvarg, as ny Soolynn
ry-cheilley fo stiurey ny Benrein Margrethe I ny Danvarg choud's hie y çheer
stiagh ayns Unnaneys Kalmar. Daag y Toolynn yn unnaneys 'sy vlein 1521, agh
hannee Norlynn ayn er feie 436 bleeaney, derrey'n vlein 1814. Car eash ny
romanseeaght ashoonagh jeh'n 19-oo eash, va'n ennym "Oie ny 400 Bleeantyn"
currit er yn unnaneys, er yn oyr dy row slane chummaght reeoil, toiggaltagh, as
reiragh soit ayns København ny Danvarg. Lesh çheet stiagh y Protestoonys ayns
1536, va'n aspickys ayns Trondheim scryssit, as va çheet stiagh ny h-agglish
rheynnit magh dys y cooyrt ayns København. Chaill Norlynn y stroo shickyr jeh
pirgrinyn dys taaishnyssyn Noo Olave ec çhiamble Nidaros, as myr shen, chaill y
çheer y coventyn lesh y theihll cultooragh as tarmaynagh 'sy chooid elley jeh'n
Oarpey. Erskyn shen, haghyr leodaghey ayns eaghtyr Norlynn 'sy 17-oo eash lesh
coayl ny queiggaghyn Båhuslen, Jämtland, as Härjedalen dys y Toolynn, myr
eiyrtys jeh ny caggaghyn eddyr y Danvarg-Norlynn as y Toolynn.

Ny yei yn soiaghey er y Danvarg-Norlynn liorish y Vretyn Vooar, hie yn çheer
ayns cochaarjys lesh Napoléon. Myr eiyrtys jeh'n chaggey va staydyn jouyllagh as
gortey mooar 'sy çheer ayns 1812. Ayns 1814, va'n Danvarg er çheu ny
cailleyderyn, as v'ee eiginit Norlynn y lhiggey voish dys y Toolynn, choud's
hannee ny queiggaghyn Norlynnagh, yn Eeslynn, Greenlynn as Ellanyn ny Geyrragh,
lesh crooin ny Danvarg. Hoilshee Norlynn magh seyrsnys er y chaa, as va bunraght
va bunnit er cummaghyn Americaanagh as Frangagh doltit eck, as va'n Flah
Crooinagh Danvargagh Christian Fredrik reiht myr ree er 17 Boaldyn 1814. Myr
eiyrtys jeh ny taghyrtyn shen, ghow toshiaght er Caggey Norlynnagh-Soolynnagh
eddyr Norlynn as y Toolynn. Agh, er yn oyr nagh row cahnagh ny Soolynn cha lajer
as taart y chur er Norlynn, as nagh row y mooad argid ec Norlynn, as dy row
lhuingyssyn caggee Goaldagh as Rooshagh çhemmaltey y coose Norlynnagh, ren
Norlynn conaant lesh y Toolynn çheet ayns unnaneys persoonagh lhee. Fo'n
chonaant shen, va'n vunraght libraalagh as ny h-undinyssyn seyrey, faagail magh
ny shirveishyn joarree, freilt ec Norlynn.

'Syn eash shen dirree ashoonaghys romansagh Norlynnagh, myr va ny Norlynnee
shirrey soyley ashoonagh er lheh y veenaghey as y fockley magh. Va dagh banglane
jeh cultoor cloodit fo'n ghleashaght shen, goaill lettyraght (Henrik Wergeland,
Bjørnstjerne Bjørnson, Peter Christen Asbjørnsen, Jørgen Moe, Henrik Ibsen),
peintal (Hans Gude, Edvard Munch, Adolph Tidemand), kiaull (Edvard Grieg), as
polasee çhengey stiagh, raad dy row eiyrtyssyn çhengey ghooghyssagh screeuit da
Norlynn y veenaghey. Er oyr ny h-eiyrtyssyn shen, ta daa chummey Norlynnish ayn
jiu: Bokmål as Nynorsk.

Va paart laaragh ayns scarrey magh sheeoil jeh Norlynn veih'n Toolynn er 7 Mean
Souree 1905 ec Christian Michelsen, dooinney mooar lhuingys as steateyr
Norlynnagh, as Ard-vinishter Norlynn veih 1905 derrey 1907. Ny yei feeraghey
ayns refrane ashoonagh er reihys theayagh ry hoi reeriaght harrish pobblaght,
va'n chrooin Norlynnagh arrit liorish y reiltys Norlynnagh dys y Flah Danvargagh
Carl, as v'eh reiht myr ree lesh co-aigney liorish y Pharlamaid. Ghow eh yn
ennym Haakon VII er, as yn ennym shen çheet magh as enmyn reeaghyn mean-eashagh
jeh Norlynn heyr. Ayns 1898, va coraa co-chadjinagh arrit da ny fir, as v'eh
arrit da mraane ayns 1913.

Car y Chied Chaggey Dowanagh, va Norlynn ny çheer neuchommeeagh. Ayns feerid,
ansherbee, va cooid vooar jeh'n lhuingys mooar eck currit da'n Vretyn Vooar er
keeshyn injil fo broo, as hie ee stiagh ayns çhemmaltey traghtey noi'n Ghermaan.
Va neuchommeeagh ny çheerey fogrit magh car y Nah Chaggey Dowanagh chammah, agh
ren y Ghermaan ruegys er y çheer er 9 Averil 1940. Cha row Norlynn aarlit da'n
soiaghey doaltattymagh, as er yn oyr shen cha dannee yn shassoo caggeeagh noi
agh er feie daa vee. Ren ny sidooryn 'sy twoaie obbraid chaggeeagh noi ny
sidooryn Germaanagh ayns Caggaghyn Narvik, derrey 10 Mean Souree nar lhigg ad
seose ny yei coayl cooney lurg tuittym ny Frank. Dreill Ree Haakon as y reiltys
Norlynnagh y caggey veih Rotherhithe, Lunnin as ad ayns eebyrt. Er laa yn ruegy,
ren fer toshee jeh'n phartee Ashoonagh-Soshiallagh beg, y Nasjonal Samling -
Vidkun Quisling - eiyrtys goaill greim er y reiltys, agh v'eh eiginit irree ass
liorish ny cummaltee Ghermaanagh. Va'n feer-reiltys freilt ec fer toshee jeh'n
eaghtyrys Germaanagh, y Reichskommissar Josef Terboven. Ny s'anmey, ren
Quisling, myr eaghtyrane shirveishagh, reiltys co-obbragh fo stiurey Germaanagh.
Car y chummaltys Germaanagh, as eh er feie queig bleeantyn, va gleashaght
aahassooagh troggit ec ny Norlynnee. V'ad caggey rish ny sidooryn Germaanagh
lesh shassoo caggeeagh noi as meeviallys theayagh. Va'n paart ec y lhuingys
hraghtee Norlynnagh ny smoo scanshoil da Cochaarjyssyn y Nah Chaggey Dowanagh,
ansherbee. Ec traa yn ruegys, va'n kiarroo lhuingys hraghtee smoo 'sy dowan ayns
Norlynn. V'ee fo stiurey yn cholught lhuingyssagh Norlynnagh Nordtraship fo ny
Cochaarjyssyn er feie yn chaggey, as va paart oc ayns dagh obbraid chaggeeagh
veih Goaill Magh Dunkerque derrey Tarlheim ny Norman.

Veih 1945 derrey 1961, va mooar-earroo 'sy pharlamaid ec Partee yn Lught Obbyr.
Chur y reiltys, fo stiurey yn ard-vinishter Einar Gerhardsen, claare tarmaynys
er bun, as eh cur ardsmooinaght da tarmaynys Keynesagh, cur trimmid er
çhynskylaghey eeckit liorish y steat, as co-obbraghey eddyr sheshaghtyn-keirdee
as sheshaghtyn failleyderyn. Hannee ram saasyn stiurey yn steat er y tarmaynys,
agh va lowansey er troar bainney lhiggit seose ayns 1949. Hannee stiurey
prioseil as lowansey er thieys as carbid derrey 1960.

Hannee yn co-chaarjys caggeeagh lesh y Vretyn Vooar as ny Steatyn Unnaneysit
lurg y chaggey. Faagail magh dy row yn reiltys shirrey tarmaynys soshiallagh,
hoshee Partee yn Lught Obbyr scughey eh hene veih ny cummynee (ny yei greim
cummaghtagh Soveidjagh 'sy Çheckoslovak ayns 1948), as ren ad niartaghey jeh'n
pholasee joarree oc as ny kianglaghyn polasee coadee lesh ny Steatyn Unnaneyit.
Hooar Norlynn pohlldey Marshall veih'n vlein 1947, as hie ee stiagh 'syn RCTO
blein ny yei, as 'syn RCAH ayns 1949.

Mygeayrt ny bleeaney 1975, haghyr mullagh ayns coreir earroo ny labreeyn 'sy
çhynskyl. Veih'n traa shen haghyr hie çhynskylyn as shirveishyn trean laboragh
lheid as mooar-yantys thie obbree as lhuingys gys çheeraghyn elley. Ayns 1969
ren Philips Petroleum feddyn magh er cooid ooill ny greg ayns magher Ekofisk.
Ayns 1973 chur y reiltys y colught ooill steat, Statoil, er bu. Agh cha daink
çheet stiagh glen ass jantys ooill ny greg roish ny 1980yn leah er oyr ny
h-ynesteeaght v'er-laccal 'sy çhynskyl.

Va Norlynn nane jeh bun-olteynyn jeh'n Çheshaght Oarpagh ry hoi Traght Seyr
(SOTS). Va daa refrane er son çheet stiagh 'syn Unnaneys Oarpagh ayns 1972 as
1994, agh cha row speeideilys orroo. Ayns 1981 va reiltys cumaadagh fo stiurey
Kåre Willoch currit ayns ynnyd y Lught Obbyr as chur eh polasee er bun ry hoi
greinney yn tarmaynys rere giarrey keeshyn, libraalaghey tarmaynagh, jee-reilley
margee as saaseyn dys ardjaghey ard (13.6% ayns 1981) y chur fo smaght.

Dreill y chied ven-ard-vinishter Norlynnagh, Gro Harlem Brundtland jeh Partee yn
Lught Obbyr, ram aachrooyn y roie-immeeaght eck, choud's v'ee jeenane cooishyn
tradishoonagh y Lught Obbyr lheid as shickyrys y theay, çhymmyltaghtoilaghys as
co-chormid keintys. Ayns ny 1990yn jeianagh, va'n feeaghan joarree eeckit ec
Norlynn as hoshee yn çheer çhaglym stoyr berçhys ashoonagh. Veih ny 1990yn, v'eh
nane jeh ny cooishyn smoo ayns politickaght ny çheerey na ceau çheet stiagh
ooill ny greg.

Ta Norlynn jeant seose jeh'n chooid heear jeh Loghlin 'syn Oarpey Hwoaie. Ta'n
coose ruggagh eck, as keyllyssyn sailley mooarey currit ny mastey, sheeyney magh
harrish 2,500 km as ny smoo na 83,000 km goaill keyllyssyn sailley as ellanyn
stiagh 'syn earroo. Ta joarey ec Norlynn, ta 2,542 km er lhiurid, rish y
Toolynn, Finnlynn, as joarey giare rish y Roosh 'sy niar. 'Sy neear as y jiass,
ta Norlynn caglit liorish y Vooir Loghlynagh, Mooir Hostyn, as y Skagerak. Ta
Mooir Barents creeagh rish cooseyn twoaie Norlynn.

Ta Norlynn beggan ny smoo na'n Ghermaan er eaghtyr as ee 385,252 km² (goaill
Svalbard as Jan Mayen stiagh 'syn earroo), agh neuchosoylagh rish y Ghermaan,
ta'n chooid smoo jeh'n çheer jeant seose jeh sleityn ny thalloo ard, as lesh
ym-yiense mooar jeh cummaghyn najooragh as ad crooit liorish awinyn rioee
ro-hendeeagh as boayl-oaylleeaght eigsoylagh. T'ad ny keyllyssyn sailley smoo
baghtal as ad nyn glashyn dowin 'sy thalloo va thooillit liorish y vooir ec
jerrey yn Eash Rioee. She Sognefjorden y keyllys sailley s'liurey. Ta ram awinyn
rioee as easyn ayns Norlynn chammah.

Ta'n thalloo jeant seose jeh clagh hryal chreoi as creg gneiss son y chooid
smoo, agh ta sclate, clagh gheinnee as clagh eayil ry-gheddyn dy mennick
chammah, as ta ny h-yrjaghyn s'inshley goaill lhiggey neose marrey stiagh. Rere
Stroo yn Eearvooir as ny h-ard-gheayaghyn neear, ta'n tempreilys ny s'çhoe as ta
ny smoo fliaghey ayns Norlynn ta ayns dowan-lheeadyn cha twoaie as t'ee, rish y
choose er lheh. Ta kiare imbee chronnal ry-akin er y çheer vooar, lesh geuraghyn
ny s'feayrey as ny sloo fliaghey 'syn antraie. Ta speyr fo-arctagh mooiragh 'sy
twoaie, choud's ta speyr Arctagh tundragh ayns Svalbard. Ta ny smoo fliaghey
ry-gheddyn ayns meeryn jiass as sheear jeh Norlynn, as ny geuraghyn ny s'çhoe na
t'eh 'sy niar-yiass. Ta ny souree 'sy çheer injil mygeayrt Oslo ny s'çhoe as
t'eh ny smoo grianagh ayn, agh ta emshyr feayr as sniaghtey car y gheuree ('syn
antraie er lheh). Ta ny çhiassidyn meanagh girree er feie ny jeihaghtyn
jerrinagh, as er yn oyr shen ta ny sloo laaghyn lesh sniaghtey er y thalloo 'sy
çheer injil.

Er oyr y dowan-lheead ard ec Norlynn, ta anchaslyssyn mooarey imbee ayns sollys
y laa. Veih Mee Voaldyn yeianagh derrey Mee Yerrey Souree yeianagh, cha nee yn
ghrian çheet heese fo oirr ny cruinney ayns ardjyn çheu hwoaie veih Cryss yn
Arctagh (shen y fa dy vel yn ennym "Thalloo Ghrian Mean Oie" currit urree) as ta
derrey 20 ooryn jeh sollys y laa 'sy chooid elley jeh'n çheer. Dy contraartagh,
veih Mee Houney yeianagh derrey Mee Yerrey Geuree yeianagh, cha nee yn Ghrian
irree heose veih oirr ny cruinney 'sy twoaie, as ta sollys y laa feer ghiare 'sy
chooid elley jeh'n çheer. Er fud Norlynn, ta reayrtyssyn as reayrtyn çheerey
ry-akin. Ta coose heear jeh Norlynn jiass as coose twoaie Norlynn king jeh ny
cooseyn smoo scanshoil er feie ny cruinney.

Chur Ayndagh Cooilleenyn Çhymmyltaghtoil ny bleeaney 2008 cur Norlynn 'sy nah
rhenk, ny yei'n Elveeish, as ny troaryn bunnit er cooilleenyn çhymmyltaghtoil
jeh polaseeyn ny çheerey.

Ta Norlynn rheynnit ayns nuy ardjyn reiragh jeig jeh'n chied cheim as yn ennym
fylker ("coondaeghyn", unnaneagh fylke) currit orroo, as 430 kommuner
("baljaghtyn", unnaneagh kommune) jeh'n nah cheim. Ta'n fylke ny eaghtyrys
meanagh eddyr y steat as y valjaght. Ta'n Fylkesmann soilshaghey magh y Ree ayns
dagh coontae.

Ta 96 baljyn ayns Norlynn lesh staydys ard-valjagh orroo. 'Sy chooid smoo jeh
cooishyn, ta ny joaraghyn ard-valjagh unnane as joaraghyn ny baljaghtyn hene. Dy
mennick, ta baljaghtyn ard-valjagh Norlynnagh goaill stiagh eaghtyryn mooarey
neu-hroggit; myr sampleyr, ta keylljyn mooarey ayns baljaght Oslo, as ad nyn
lhie çheu hwoaie as hiar yiass veih'n ard-valley, as ta lieh-chooid jeh baljaght
Bergen jeant seose jeh thallooyn sleitoil.

Ta daa halloo co-hym harrish mooir ec Norlynn, Jan Mayen as Svalbard. Ta tree
croghaneyn 'sy Cheayn Sheealtagh Yiass, Ellan Bouvet, Ellan Peddyr I as Thaloo
ny Benrein Maud.



https://gv.wikipedia.org/wiki/Arraghey

She arraghey gleashaght troailtee as lughtee veih un voayl dys boayl elley. Ta'n
arraghey jeant liorish ram modyn ennagh, lheid as arraghey etlagh, railley,
raaidey, ushtey, caabil, piob-linney as spoar. Ta'n magher rheynnit ayns
fo-strughtoor, carbid, as obbraidyn.

Ta'n fo-strughtoor jeant seose jeh cullee anchorragh ta ymmyrçhagh ry hoi
arraghey, as foddee dy vel ad nyn raaidyn, raaidyn yiarn, mollee aeragh,
goorseyn ushtey, ammyryn as biob-linnaghyn, as stadyn jerree lheid as puirt
aeragh, stashoonyn traenagh, stashoonyn barroose, thieyn stoyr, stadyn jerree
truck, stoyryn aa-lhieeney (goaill loghanyn lhieeney as stashoonyn jeshee stiagh
'syn earroo) as puirt varrey. Foddee dy vel stadyn jerree ymmydit ry hoi
eddyr-cheaghley troailtee as lughtee, as ry hoi meansalaght.

Ta ny carbid ta jannoo troailt er ny moggylyn shen goaill carbid jeh sorçhyn
cooie lheid as gleashtanyn, daawheeylyn, barrooseyn, traenyn, truckyn, sleih,
coptir as etlanyn. Ta ny h-obbraidyn jannoo ymmyd jeh aght obbraghey carbid, as
ny h-aghtyn ta bentyn rish y chiarail shen goaill reaghey argid, leighoilidyn as
polaseeyn stiagh 'syn earroo. 'Sy çhynskyl arraghey, foddee dy vel obbraidyn as
shellooderys yn 'o-strughtoor ayns shelloo theayagh ny ayns shelloo
preevaadjagh, y shellooderys shen croghit er çheer as mod.

Foddee dy vel arraghey troailtee ny arraghey theayagh, raad dy vel obbreyderyn
kiarail shirveishyn skedjallit, ny ny arraghey preevadjagh. Haink er arraghey
lughtee dy ve jeerit er cummeydaneaghey, ga dy vel arraghey lughtee thummidagh
ymmydit ry hoi thummidyn mooarey dy nheeghyn foddey-heilltagh. Ta scansh vooar
ec yn arraghey ayns bishaghey tarmaynagh as cruinneydaght, agh ta builley
foudagh echey er y çhymmyltaght. Choud's ta argid choonee currit ayn liorish
reiltyssyn, ta plannal mie ymmyrçhagh dys raad y hoyrt da stroo mie ny traghtey,
as dys smaght y chur er surlley baljagh.



https://gv.wikipedia.org/wiki/Bretyn

Ta Bretyn (Bretnish: Cymru, Baarle: Wales) ny çheer 'sy Reeriaght Unnaneysit.
T'ee çhemmit liorish Sostyn da'n sheear, Mooir Vannin da'n twoaie as da'n sheear
hwoaie, Mooir Vretyn da'n sheear, y Vooir Cheltiagh da'n sheear yiass as Keyllys
Vristol da'n jiass. Ta ny smoo na 3 millioonyn cummaltee aynjee as ish ny çheer
ghaa-hengagh.

Ta Bretyn ny çheer Cheltiagh, gollrish Mannin, Nalbin, Nerin, y Chorn, as y
Vritaan. She Cayr Deeth preeu-valley ny çheerey lesh ny smoo na 300,000
cummaltee. Ta Çhionnal Ashoonagh Vretin, bunnit 'sy vlein 1999, ny soie ayns
Cayr Deeth.

Ta Bretyn ny soie er lieh-innys ayns sheear ny Bretyn Mooar Meanagh. Ta'n çheer
mygeayrt 20,779 km² (8,023 mi ker) er eaghtyr. T'ee 274 km er lhiurid veih'n
twoaie da'n jiass as 97 km er lheead veih'n shiar da'n sheear. Ta Bretyn çhemmit
liorish Sostyn da'n shiar as lesh y vooir da'n twoaie, da'n sheear as da'n
jiass. 'Sy clane, ta ny smoo na 1,200 km oirr ny marrey eck. Ta shiartanse
ellanyn magh ass coose Vretin, as she Ynnys Moan (Ynys Môn) yn ellan smoo eck.

Ta'n chooid smoo jeh'n phobble as ny h-ynnydyn çhynskylagh soit ayns Jiass
Vretin, as ee cur ny baljyn Cayr Deeth, Abertawe as Casnewydd 'syn earroo. Ta
ram cummaltee ayns shiar hwoaie ny çheerey mygeayrt Wrecsam myrgeddin.

Çheer sleitagh t'ayns Bretyn, ny h-ardjyn twoaie as meanagh er lheh. Va ny
sleityn cummit rish yn Eash Rioee jerrinagh. Ta ny sleityn s'yrjey soit ayns
Eryri as t'ad goaill yr Wyddfa, as eh 1,085 m er yrjid, 'syn earroo. Ta ny
Bannau Brycheiniog soit ayns jiass ny çheerey as t'ad kianglt rish ny Sleityn
Cymragh ayns Bretyn Veanagh.

Haink Jool Kaesar dys Bretyn ayns Mee Luanistyn 55 BNJ, agh cha ghow ad y çheer
rish ny smoo na keead. Clein Vretin, v’ad ny Siluree ayns Bretyn Yiass as ny
Ordovicee ayns Bretyn Hwoaie. Ren ny Rauee troggal straih dy chashtalyn tessen
Bretyn Yiass, goaill stiagh Caerllion (Isca), raad ta preaban caggee share er
mayrn ayns Bretyn Vooar ry-akin. Ayns y hwoaie, ta shenn arrane Breuddwyd Macsen
Wledig ginsh skeeal Macsen Wledig, mastey ny h-ard-reeaghyn heear s’jerree, ren
poosey Helen ferch hoshiagh Bretnagh jeh Caernarfon (Segontium).

Cha nod ny h-Anglo-Sostnee goaill Bretyn, ga dy ren ad brishey’n kiangley eddyr
Bretyn as yn Hen Ogledd erreish da Caggey yn Çhaayr ayns 615 BNJ. Ren Offa, ree
Vercia, troggal boalley mooar thallooin rish y chreeagh eddyr y reeriaght echey
as Bretyn. Ta kuse dy Voalley Offa ry-akin ayns shoh foast.

Hannee Bretyn ny çheer chreestee erreish da ny clein paganagh Teutonagh (ny
Sostnee) goaill Sostyn. Hie Noo Davy er pirgrin dys Raue ‘sy 6oo eash, as
dobbree eh myr Aspick ayns Bretyn foddey roish da Noo Augusteen jeh Canterbury
cur bun er aspickys Chaergaint (Canterbury). Ny yei shen, cha daink lesh yn eab
Creestiaght y skeaylley, foddee er coontey noidys eddyr y ghaa chynney. Reeaghyn
Vretin gollrish Rhodri Mawr as Llywelyn ap Gruffudd, v’ad lajer ny kioot dy
liooar dy ‘reayll y seyrsnys oc.

Ec jerrey ny 1060yn, haink ny Normanee dys Bretyn, as ren shen caghlaa
politickaght y heer. Hrod çhiarnyn Normanagh Y Mers (Baarle: The Marches) eddyr
Bretyn as Sostyn. Dobbyr da Bretyn goll fo haart, agh haink lesh Gruffudd ap
Cynan as Owain Gwynedd shen y lhiettal, ga dy ren Normanee soie ayns arnyn j’ee.
Haink lesh Llywelyn Fawr unnaneysey Bretyn, obbyr va currit er bun liorish e ayr
hene Llywelyn ap Gruffudd, as haink eh dy ve y chied Prinse Vretin.

Agh daarlee reeaghyn Hostyn dy hoie er Bretyn car yn eash. Ayns 1282, hooar
Llywelyn Ein Llyw Olaf baase ayns skirmish faggys da Cilmeri, as eshyn prinse
neuchrogheydagh s'jerree Vretin. Ghreim ersooyl Edward I Hostyn y reeriaght
v'echey. Hrog Edward cashtallyn mooarey son dy 'reayll Bretyn fo'n cummaght
echey - she Rhuddlan, Conwy, Caernarfon, Biwmares, as Harlech ny fir share er
enney.

Dirree magh ny Bretnee reesht as reesht noi reiltys ny Sostnee, eddyr jerrey y
13oo eash as jerrey y 15oo eash; myr sampleyr, fo Madog ap Llywelyn (1294-96) as
Llywelyn Bren (1316). V'ad jerkal Owain Lawgoch dy heet erash as heyrey ad ayns
ny 1370yn. Dirree Owain Glyndŵr ayns 1400, as hie eh er enmys myr Prinse Vretin,
agh lheie ersooyl yn irree magh beggan er veggan lesh reeaghyn Hostyn
aahickyraghey yn pooar oc 'sy çheer.

Car rheynn vooar jeh cooid elley y 15oo eash, va laue ec Bretyn ayns Caggaghyn
ny Roseyn, as ny Lancasteree as ny Yorkee ratçhal er son kioneys ayns Sostyn.
Agh dyn y wooise da'n neuhassooaght, vlaagh cultoor Vretin fel y keead roish
shoh, as y Tradishoon Bardagh er lheh, lesh Bardyn ny Fir Oasle fo gedjaghys ny
h-ooashlaght. Fir jeusyn, shen Inry Tiuder, neear Siaspar Tiuder (Jasper Tiuder
'sy Vaarle), as eshyn jeh sliught Ednyfed Fychan, shennskyl (distain) Llywelyn
Fawr. Ayns 1485, haink es 'sy thalloo ayns Sir Benfro marish possan caggee dy
Frangee. Haglym shiartanse dy Vretnee marish, as ghow ad barriaght er Rickad III
Hostyn ec 22 Luanistyn 1485 ayns Magher Vosworth.

Haree stayd Vretyn rish tammylt. Ny leighyn va ny Sostnee er chur urree ec
toshiaght yn eash, hie ad er tayrn er ash. Hug lesh mac Inry, Inry VIII stiagh
ny Leighyn Unnaneysey. Hug adsyn Bretyn fo'n chorys leighagh cheddin as v'ayns
Sostyn, agh ec y traa cheddin, harmestee eh Bretnish magh ass bea reiltagh ny
çheerey: cha nod ad jannoo obbyr reiltagh erbee agh 'sy Vaarle.

Rish keead ny ghaa, haink y çheer chatoleagh y ve ny çheer phrotestoonagh.
D'aavioghee craueeaght 'sy çheer, goaill stiagh yn Eash Aaruggyr as y Vible
Vretnish, agh vaarlee ny fir oasle beggan er veggan, as daase skort eddyr
stiureyderyn heshaght as ny theay. Un eiyrt jeh'n anchaslys shen, shen y
ghleashaght chrauee anchochreduagh ren skeaylley dy tappee 'sy 17oo eash as 18oo
eash. Ghow Bretyn toshiaght çheet y ve ny çheer çhynskylagh, as rish jerrey'n
18oo eash va baljyn çhynskylagh, quarralyn as meainyn geayll nyn gowraghyn
baghtal er fud ny çheerey. Skeayll lettyraght as ghow toshiaght cloudeyrys ayns
Bretyn. Vooadee yn aggyrt er son jee-vunnaghey yn Agglish ayns Bretyn as er son
hene-reiltys, as rish jerrey'n 19oo eash va'n ghleashaght Cymru Fydd ec yn
eer-vullagh eck.

Bee cronney mestit ec y çheer car y 20oo eash, agh dyn y wooise da'n Chied
Caggey Dowanagh, Goll Ergooyl Mooar ny 1930yn, Nah Chaggey Dowanagh as foudaghey
çhengagh ny 1970yn as 1980yn, ta Çhionnal Ashoonagh ec Bretyn jiu, as t'eh
jeeaghyn dy vel cronney Vretnish ny smoo gialdynagh na v'ad jerkal keead
er-dy-henney.



https://gv.wikipedia.org/wiki/Bretnish

She çhengey Vrythonagh Cheltiagh ee yn Vretnish (Cymraeg ny y Gymraeg), ayns y
chynney çhengey Ind-Oarpagh. She çhengey ghooghyssagh Vretin t'ayn, as
ard-hengey Vretin derrey toshiaght y 20oo eash. T'ee ry-chlastyn chammah ec
cochiangle Vretin as Sostyn, as ayns Chubut 'syn Argenteen. Ta Bretneyryn er
feie ny cruinney er coontey arraghey magh, ayns Bretin Vooar, ny Steatyn
Unnaneysit, y Chanadey as y Teelynn Noa er lheh. Cha nel ee ro-ghoan myr monney
çhengaghyn Cheltiagh; t'ee loayrit ec 21-25% jeh'n sleih Bretnagh, as ec mysh
90% jeh'n sleih ta cummal ayns buill myr Caernarfon ayns Bretin Heear Hwoaie. Ta
paitçhyn dy ynsaghey eddyr 5 as 16 bleeantyn d'eash, as ta ymmodee scoillyn
Bretnish ayn.

Cha nel sleih shickyr er cuin haink ny Celtiee as y çhengey oc dys Bretin Vooar.
Cha row cowraghyn grainnit currit er claghyn cooinaghtyn ec y tra shoh, magh
voish screeuyn ny Pictee.

Ta sheiltynyssyn ayn gra dy daink ad tra erbee eddyr 2000 RC as 700 RC. Rere'n
eie smoo cadjin ec y traa t'ayn, haink cultoor as çhengey Cheltiagh erreish da'n
'leih hene, liorish dellal 'syn Eash Ooha. Foddee dy row ad jannoo ymmyd jeh
çhengey Cheltish ennagh myr lingua franca.

Ta fys ain dy nee abbyrtyn Brythonagh goll er loayrt er feie Bretin Vooar tra
haink ny Romanee 'sy chied eash. Va caghlaaghyn mooarey kyndagh rish shen.
Shimmey peiagh va daa-hengagh ayns Bretnish as Ladjyn, ayns Sostyn Yiass er
lheh. Va Ladjyn ny çhengey ynsaghey, as Bretnish ny çhengey chadjin. Hie ymmodee
focklyn er eeassaghey ass y Ladjyn, agh cha row yn eiyrtys shoh cho lajer as
eiyrtys Ladjyn er ny çhengaghyn Celtiagh Mooarheeragh. Tra darree ny Romanee
magh ass Bretin Vooar, ren Ladjyn skellal roish maroo myr çhengey loayrit, ga dy
hannee ish myr çhengey screeut.

Ec y tra cheddin, va Brythonish caghlaa. Va çhengey mooar elley (Ladjyn) ayn
maree, as va cummaght eck er Brythonish. Ayns yn eash shoh, haink Creestiaght
dys Bretin Vooar, as ren ee faase pooar y çhenn credjeu; va ny saggyrtyn nyn vir
coadee shaghadey Brethonagh, goaill stiagh y çhengey hene, as myr shen ren ee
faase y çhengey myrgeddin. Rish tannaghtyn ny Romanee ayns Bretin, ren shenn
troggalyn ny Bretnish fioghey as troggalyn elley çheet rish ‘syn ynnyd oc,
troggalyn ta cowreydagh ec y Vretnish.

Er y fa nagh row Brythonish ny çhengey screeut, cha nel feanish jeeragh oc j’ee.

Dy lhean, ta çhengoayllee credjal dy ren ennymocklyn as marenmyn ny Bretnish
coayl ny jerraghyn as cummaghyn cassidagh, gienneydagh as toyrtagh oc, as adsyn
cowreydagh ec çhengaghyn Ind-Oarpagh heear yn eash v’ayn. Ec y Vrythonagh, va
cummaghyn unnaneagh, daagh as yl-rey. Cha nel y cummey daagh ayn nish agh ayns
cooishyn myr dwylo (daa laue, dy ghra myr shen, laueyn pheiagh ennagh). Va
keintyssyn firrinagh, bwoirrinagh as naeear eck, agh hie y cummey naeear er
coayl rish shymley ny çhengey. Daase jerraghyn noa ny caghlaaghyn breeocklagh
ayns fraue y fockle son dy eddyrscarrey cummaghyn unnaneagh as yl-rey, myr
sampleyr bardd/beirdd (bard/bardyn). Haghyr ymmodee caghlaaghyn co-heeanagh, as
ta ceaghlaghyn ry-hoiggal myr y lheid, foddee.

Er coontey laccal feanish screeut, cha nod shin gra dy shickyr tra'n caghlaa jeh
Brythonish dys Bretnish jeant. Y cowrey grainnit shinney t'er mayrn, v'eh jeant
ayns 700 RC. She clagh cooinaghtyn t'ayn, as eshyn ayns keeill Tywyn nish, ayns
Gwynedd. T'eh jeeaghyn dy ghow toshiaght eash Vretnish Leah ayns y 6-oo eash.

T’ad cur "eash Vretnish Leah" er yn eash eddyr toshiaght ny Bretnish ’sy 6-oo
eash, as jerrey y 8-oo eash. Cha nel agh beggan beg screeuyn grainnit er mayrn
jeh’n eash shoh. T’ad goaill stiagh obbyr Beda, Historia ecclesiastica gentis
Anglorum, (Shennaghys Agglishagh ny Sostnee) screeut ec toshiaght y 8oo eash. Ny
screeuyn laue-screeuit s'leaie t'er mayrn, as adsyn ass Llyfr Sant Chad, t'ad
goll er tashtey ayns ard-çhiamble Caerlwytgoed (Lichfield). She docamad leaghagh
t'ayn, as ad cur er recortys surexit er coontey kied 'ockle y ghocamad. V'eh
aascreeut ec jerrey yn 8oo eash jeh docamad y 6oo eash. Shen bun y veggan beg
fys t'ain er Bretnish Leah.

T'ad cur eash Henn Vretnish er yn eash eddyr y 9oo as 11oo cheeadyn. Ta feanish
er mayrn jeh'n eash shoh, goaill stiagh nodyn Bretnish er docamadyn 'sy Ladjyn.
Kuse dy screeuyn jeh'n 12oo eash as ny yei, t'ad nyn goipyn jeh screeuyn ny
s'leaie, ny recortyssyn jeh beeal-arrish ny s'leaie, m.s., Llyfr Llandaf, yn
Annales Cambriae, as obbraghyn ny Cynfeirdd.

Rere sleih-earroo 2001, va Bretnish ennagh goll er loayrt ec 582 400 peiagh
(20.8% jeh'n phobble), as goll er loayrt, screeu as lhaih ec 457 946 (16.3%).
Ayns 1991, cha row ee agh ec 508 100 (18.7%) jeu.

Rere ronsaght 2004 y Bwrdd yr Iaith Gymraeg, ta 611 000 Bretneyryn ayns Bretin,
as ta 62% jeu dy loayrt dagh laa (ny 88% jeusyn as Bretnish flaaoil oc).

Rere'n Arolwg Defnydd Iaith 2004, ta 21.7% jeh pobble Vretin nyn Mretneyryn (as
57% jeusyn flaaoil). Shen mooadaghey veih 20.5% 'sy United Kingdom Census 2001,
as 18.5% ayns 1991. Rere'n sleih-earroo 2001, ruggyr mysh 25% y phobble
çheumooie jeh Bretin. Cha nel monney fys ayn mychione Bretneyryn ayns Bretin
Vooar. Ayns 1993, hoilshee magh S4C fysseree jeh ronsaght er y Vretnish v'ec
sleih, as rere shen va mysh 133,000 Bretneyryn ayns Sostyn, 50,000 jeu ayns
Lunnin as y creeagh Bretnagh.

Ayns ny shenn laghyn, cha row agh Bretnish ec ymmodee Bretneyr, agh ta'n lheid
feer ghoan nish. Ta Baarle ec dy chooilley Bretneyr, faggys, ny Spaainish ec
adsyn ayns Yn Argenteen.

Ta cooid mooar jeh fockle-hasht Vretnish jeant jeh focklyn Vrythonish (ŵy "ooh",
carreg "clagh") as Ladjyn (ffenest "uinnag" (Ladjyn fenestra), gwin "feeyn"
(Ladjyn vinum) as Baarle (sicr "shickyr" (Mean Baarle siker), fideo
"çhellveeishagh")

Ta Bretnish goll er screeu ayns abbyrlhit gollrish yn abbyrlhit Romanagh, as 28
lettyryn echey.

Dy mennick, t'ad cur stiagh "j" 'syn abbyrlhit, er y fa dy vel ymmyd jeant jeh
ayns ymmodee eeasaghtyn, goaill stiagh yn ennym cadjin "Jones". Ta "k", "q",
"v", "x" as "z" ry-akin ayns shiartanse dy 'ocklyn çhaghteragh, agh myr t'eh 'sy
Ghaelg, ta lettraghey "Bretnish" elley oc chammah: kilogram > cilogram ; zero >
sero. Derrey'n 16oo eash, va "k" ayns yn abbyrlhit chammah, agh tra v'ad
soilshaghey magh Yn Conaant Noa 'sy Vretnish, ren ad scryssey magh eh, myr
dooyrt William Salesbury: "C ayns ynnyd jeh K, er y fa nagh vel wheesh ec ny
clouderyn as ta feme orroo oc son y Vretnish."

Ta ymmodee sheeanyn ec Bretnish dy vel goan ayns çhengaghyn Europagh. T'adsyn
neulhiettalyssyn neuchronnaneagh myr y screebagh lhiattagh neuchronnaneagh [ɬ],
corocklyn stronnagh neuchronnaneagh [ṃ], [ṇ] as [ŋ̊], as y rotagh
neuchronnaneagh [ṛ].

Ta ymmodee cummaghyn yl-rey ry-gheddyn 'sy Vretnish. Ayns Bretnish loayrit, t'ad
cliaghtey jannoo ymmyd jeh breearyn cooney ayns ynnyd jeh yn-filley y breear
hene. Ayns Bretnish focklymagh, t'ad yn-filley y breear hene son y chooid smoo.

Ta ymmyd jeant jeh cummaghyn shelloodagh ayns raaghyn as far-enmyn cass y raa.
Son "ta mee fakin Rhodri", t'ad gra Rydw i'n gweld Rhodri, agh son "ta mee fakin
eh", t'ad gra Rydw i'n ei weld o. Ta'n cummey ei...o ny chummey shelloodagh; myr
sampleyr, ei llyfr o, ("e lioar eh").



https://gv.wikipedia.org/wiki/Yn_Oarpey

She fer jeh shiaght mooar-rheynnyn ny cruinney ee yn Oarpey (ASE: [ˌənʲˈɔːrpə])
ny yn Europey (ASE: [ˌənʲjuˈroːpə]). T'ee coodaghey lieh-innys heear ny
h-Oaraishey, as t'ee goll er scarrey magh veih'n Aishey liorish Sleityn ny
h-Ooral as Sleityn ny Coagaash, Awin ny h-Ooral, y Vooir Chaspagh as y Vooir
Ghoo, as ny h-ushtaghyn ta kiangley yn Vooir Ghoo rish y Vooir Aejeeanagh. Ta'n
Oarpey çhemmit liorish y Cheayn Sheear da'n twoaie as da'n sheear, liorish y
Veanvooir da'n jiass, as liorish y Vooir Ghoo as ny h-ushtaghyn kianglee eck
da'n shiar yiass.

Ta'n Oarpey ny nah vooar-rheynn sloo rere eaghtyr thallooin, as t'ee coodaghey
10,180,000 kilomeaderyn kerrinagh (3,930,000 meeilaghyn kerrinagh), ny 2% jeh
eaghtyr ny cruinney ny 6.8% jeh'n eaghtyr thallooin eck. Mastey ny 50 çheeraghyn
'syn Oarpey, she yn Roosh y fer smoo rere eaghtyr as rere earroo yn phobble eck
(ga dy vel cooid vooar jeh'n çheer shen soit 'syn Aishey), as she Ard-valley yn
Phaab y fer sloo. Ta'n Oarpey ny trass mooar-rheynn smoo rere earroo yn phobble,
lurg yn Aishey as yn Affrick, lesh 733,000,000 dooinney, ny 11% jeh pobble ny
cruinney.

She boayl ruggyree chultoor yn neear t'ayn 'syn Oarpey, as 'sy Çhenn-Ghreag er
lheh. Va paart mooar eck ayns cooishyn y theihll veih'n 16oo eash er oaie, as
lurg toshiaghey yn choloinaghys er lheh. Eddyr y 16oo as y 20oo eash va America,
cooid vooar jeh'n Affrick, y Faarkeylann as cooid vooar jeh'n Aishey fo stiurey
phooaraghyn Oarpagh. Va'n daa Chaggey Dowanagh jeerit er yn Oarpey, as rere shen
haghyr failleil ayns cleayney Oarpagh er yn ardan dowanagh roish mean y 20oo
eash tra dirree scansh yn Unnaneys Soveidjagh as ny Steatyn Unnaneysit. Car y
Chaggey Feayr hie yn Oarpey er ny rheynn magh liorish y Churtan Yiarn eddyr NATO
'sy neear as Conaant Warszawa 'sy niar. Ren cur-ry-cheilley yn Oarpey cur
Coonseil ny h-Oarpey as yn Unnaneys Oarpagh er bun 'syn Oarpey Heear. Lurg
tuittym yn Unnaneys Soveidjagh 'sy vlein 1991 ren y ghleashaght shen lheanaghey
magh gys y niar.

*Cha nel Kosovo currit er enney agh ec 41 heer. +Ta'n earroo shoh cur eaghtyr
Kosovo 'syn earroo.

As mooar rheynn, ta farrys ny h-Oarpey yn smoo ayns Dowan. Ta'n Unnaneys Oarpagh
un dy yn daa smoo ayns Dowan. Dy yn steatyn oltey ayns yn UE, ta yn Ghermaan yn
farrys ashoonagh smoo echey. Ta'n Euro yn argid dy 30 çheeraghyn europagh. Ta'n
tromlagh dy yn keird ny UE lesh ny Steatyn Unnaneyssit, yn Roosh, yn Çheen, yn
Injey as steatyn europagh elley.

Ta ny çhengaghyn Romanagh goll er loayrt ayns yn Oarpey Heear Yiass, as ayns y
Romaan as Moldova. Shoh rolley ny çheeraghyn raad dy vel çhengey Romanagh goll
er loayrt: Andorra, yn Iddaal, y Phortiugal, y Rank, y Spaainey, y Romaan,
Moldova, y Velg, as ayns yn Elveeish.

Ta ny çhengaghyn Germaanagh goll er loayrt ayns yn Oarpey Heear Hwoaie as ardjyn
yn Oarpey Veanagh. Shoh rolley ny çheeraghyn raad ta çhengey Ghermaanagh goll er
loayrt: Norlynn, y Toolynn, y Ghermaan, y Reeriaght Unnaneyssit, Pobblaght
Nerin, y Danvarg, y Çheer Injil, y Velg, yn Austeyr, Liechtenstein, yn Elveeish,
yn Eeslynn, Lucsemburg, Finlynn as yn Iddaal.

Ta ny çhengaghyn Celtiagh goll er loayrt ayns yn Oarpey Heear, as ayns Pobblaght
Nerin, yn Reeriaght Unnaneyssit as y Rank er lheh.

Ta ny çhengaghyn Slavagh goll er loayrt ayns yn Oarpey Hiar Hwoaie as Hiar
Yiass. Er y chooid smoo, t'ad goll er loayrt ayns y Roosh, yn Ookraan, y
Velaroosh, y Pholynn, y Phobblaght Çheck, y Clovack, y Clovean, y Chroit, Bosnia
as Herzegovina, y Serb, Montenegro, y Vasseydoan as y Vulgeyr.

Ta'n Ghreagish, yn Albaanish, yn Ungaarish, yn Estoinish, as yn Innlynnish goll
er loayrt ayns yn Oarpey foast.



https://gv.wikipedia.org/wiki/Bea-oaylleeaght

She oaylleaght najooragh ee bea-oaylleeaght, bentyn da studeyrys er bea, reddyn
bio, as ny haghtyn t'ad eddyr-obbraghey as obbraghey er yn çhymbyllaght. Ta
bea-oayllee jannoo studeyrys er troggal, obbyr, aase, bun, aafilley as rheam
reddyn bio. Chammah's shen, t'ad rang-oardraghey as taishbyney bioagyn as ny
t'ad jannoo.

Haink bea-oaylleeaght dy ve ny h-oaylleeaght er lheh 'sy 19oo eash, tra hooar
magh oayllee dy row co-hroyn bunneydagh ec organeyn bioag. Nish, t'ee goll er
ynsaghey ayns scoillyn as ollooscoillyn er feie ny cruinney, as ta ny smoo na
millioon artyn myekione goll er soilshaghey magh dagh blein ayns earishlioaryn.

Ta ymmodee sur-vagheryn ec bea-oaylleeaght. Foddee ad goll er oardraghey rere'n
torçh jeh organe bioag t'ad bentyn da: lus-oaylleeaght (studeyrys jeh
lossreeyn); fliughane-oaylleeaght (studeyrys jeh fungyssyn); baagh-oaylleeaght
(studeyrys jeh baaghyn); as myn-vioagh-oaylleeaght (studeyrys jeh myn-vioee). Ny
keayrtyn elley, t'ad rheynnit rere mooadys ny t'ad jannoo studeyrys er, as yn
aght ta shen goll er jannoo: ta bea-chemmig bentyn da kemmig bunneydagh vea; ta
bea-oaylleeaght cho-vreneenagh bentyn da eddyr-obbraghey co-vreneenyn
bea-oaylleeagh; ta bea-oaylleeaght chillag scrutaghey killagyn; ta
fyshoaylleeaght bentyn da obbyr oltyn as coryssyn y chorp; as ta eggoaylleeaght
bentyn da eddyr-obbraghey organeyn bioag as yn çhymbyllaght.



https://gv.wikipedia.org/wiki/Doolish

She preeu-valley Vannin, as y balley smoo ayn, ee Doolish (ASE: [ˈd̪uːlɪʃ];
Baarle: Douglas). Ta'n fockle "Doolish" çheet magh ass "yn doo glass" ny "yn doo
glish" myr ennym yn awin 'sy valley, ny ass cur ry-cheilley ny h-enmyn "doo" as
"glass" as ad ny h-enmyn ta currit er y daa awin (yn Glass as yn Awin Doo) ta
çheet ry cheilley faggys da'n valley. Rere y choontey-pobble 'sy vlein 2011 va
27,938 deiney cummal 'sy valley, ny un trass jeh sleih-earroo yn Ellan. Ta
Doolish ny soie lieh-vollagh rish y choose hiar ec inver Awin Ghoolish, as er
baie lhean corranagh daa veeilley er lheead. Ta Awin Ghoolish jannoo seose paart
jeh purt y valley as yn phreeu-phurt hraghtee. Ta Doolish coontit myr fer jeh ny
h-ardjyn reiragh ayns Mannin.

She cree yn Ellan son dellal, argidys, arraghey, shappal, eunysseyrys,
politickaght as cultoor ee Doolish. Hooar y balley e staydys pree-valjagh 'sy
vlein 1869 tra ren y reiltys scughey veih Balley Chashtal gys Doolish. Ec y traa
t'ayn, ta soiaghey yn Chiare as Feed myrane lesh dagh rheynn y Reiltys ayns
Doolish. Ta bancyn lheid as yn Isle of Man Bank, Bank of Ireland, Bank of
Bermuda, The Royal Bank of Scotland as Lloyds TSB soit 'sy valley as ta ard-ghoo
er yn valley myr fer jeh ny buill argidoil vooie smoo er y theihll. Ta'n Paggad
Bree stiurey shirveishyn baataghyn assaig veih Doolish gys Lerphoyll, Heysham as
Divlyn (shirveishyn imbee), as ta ram caaghyn arraghey elley, lheid as y raad
yiarn gys Purt le Moirrey gimmeeaght ass Doolish.

Ta feddyn magh wappin ooha ayns Doolish Veanagh as feddyn magh tastee stoyr
Wiggynnagh Valley 'c Phaayl ayns ny 1890yn taishbyney scansh leah yn toiaghey
raad ta Doolish ny soie nish. Ta'n chooid smoo jeh scoillaryn as ollooyn
coardail dy daink yn ennym "Doolish" ass "Duboglassio" (glass ny awin doo) y
Çhenn Cheltish. Ta daa imraa jeant er Doolish ayns Recortyssyn Reeaghyn Vannin
as ny h-Ellanyn; y chied 'sy vlein 1192 tra va ny maynee scughit veih Mannishter
Voirrey ayns Rosien feie kiare bleeaney, as reesht 'sy vlein 1313 tra ren
Roibert a Briuis, Ree ny h-Albey, tannaghtyn ayns mannishter Dhoolish as eh er y
vollagh echey son Cashtal Rosien dy ghoaill. Foddee dy vel ny screeuyn shen
çheet er soiaghey thie ny cailleeyn dooey anmagh, beggan seose yn awin veih'n
phurt.

Ta'n chied docamadys cruinn taishbyney nagh row 'sy valley 'sy vlein 1511 agh
tree lughtyn thie jeig çhaglit çheu hwoaie jeh'n phurt, as y chooid smoo jeh ny
shellooderyssyn ayn nyn "shamyryn" (strughtooryn un-chillagh, neuchummaltit, gyn
çhiass) as mail er eeck er nyn son ec neu-chummaltee goaill stiagh y chlere, fir
oikagh as shellooderyn thallooin veih buill elley er yn Ellan. T'eh shen çheet
er bun y valley myr purt neu-valjagh. Ta'n sheiltynys jeh'n traa t'ayn nish
kianglaghey ny thieyn-stoyr lesh eeastagh Skeddanyn Vooir Vannin as yn traght
ymmyrkey stiagh/magh. 'Sy vlein 1681 ren Thomas Denton cur sheese er Doolish myr
"fer jeh ny buill heyrey share" er Ellan Vannin, as 'sy vlein 1705 ta eie feer
vie er y valley girree magh, as sannish ayn dy row currymyn y valley er çheu ny
thieyn, yn vargee, as y choadey cahnagh girree ny smoo scanshoil cur liorish y
phurt. Car ny sheyad bleeantyn ny yei va thieyn marçhanyn, thieyn stoyr mooarey,
keiyaghyn as peer troggit dy chiarail yn "Traght Roie" (yn drogh hraghtey), fer
jeh broddyn da mooadaghey yn valley. Daase sorçhyn elley dy hraght, as lurg y
Çhialg Vooar 'sy vlein 1765, hooar Doolish vondeishyn jeh'n traght
harrish-Atlantagh rere feddyn magh y Theihll Noa, as co-obbraghey lesh Lerphoyll
er bun ynnydagh. Marçhanyn leighoil ren girree ny s'berçhee car y lhing shen,
ren ad goaill stiagh ny lughtyn thie Murrey, Moore, as Bacon. Lhig costys injil
y vea myrane lesh y staydys leighoil v'ayn ec feeaghanee Hostynagh as oikee
lieh-faill da berçhys jeianagh y valley. By eh oyr yn aase as yn lhiassaghey
toshee 'sy valley na'n phurt najooragh (y Phurt Sthie jiu), as ee er ny
mooadaghey as ny bishaghey veih'n traa shen. Harrish yn 18oo eash daase
sleih-earroo yn valley; cha row cummal 'sy valley 'sy vlein 1710 agh mysh 800
deiney, agh 'sy vlein 1784 va begnagh 2,500 deiney cummal ayn.

Car y nuyoo eash jeig hie deyn-oaylleeaght y valley lesh deyn-oaylleeaght baljyn
elley 'sy Reeriaght Unnaneysit rere y Çhyndaa Çhynskylagh. Va ny smoo as ny smoo
deiney geearree goll er laghyn seyrey gys yn ard shoh veih'n nuyoo eash jeig as
ny deiney shen cur çhynskyl noa er bun – yn turrysid – as veih mysh 1870 er oaie
va'n balley ceaghlit gys ynnyd seyrey toshee. Cur faggys da cheilley lesh y
verçhys shen, va doaieyn meeslayntoil as thieys jeh quallid voght ry-gheddyn 'sy
valley, red va ry-akin ayns ny baljyn elley harrish y vooir 'sy Reeriaght
Unnaneysit. Chur y mooynlagh foshlit, ny thorranyn, as y soar veih'n phurt car
traa y vooir-hraie lesh neughlennid y valley. Va lostanyn ooill as gas currit
stiagh ayns Doolish da'n chied cheayrt ayns ny 1820yn jeianagh as ny 1830yn. 'Sy
vlein 1832 haink er Baie Ghoolish dy ve ny valley da fer jeh ny cowraghyn
thallooin smoo ard-ghooagh 'sy valley tra va Toor y Chemmyrk troggit er Kione y
Sker dy chiarail fastee, kiarailyn as bee da shiaulteyryn lhongvrisht as ad
fuirraghtyn rish livreys. Va'n chied thie lheihys ren goaill ayrn 'sy Lheelann
troggit 'sy vlein 1850. Ansherbee, by chowrey Ghoolish 'sy chied lieh jeh'n
nuyoo eash jeig ayn na genney as neuverçhys ny cummaltee as y mooar-earroo jeh
ym-ghorlaghyn oc, yn collyr er lheh.

Va enney currit er aase as bishaghey Ghoolish myr doon sheshoil as tarmaynagh yn
Ellan 'sy vlein 1869 tra haink urree dy ve ny preeu-valley er yn Ellan. Roish
shen by eh Balley Chashtal, balley ny sloo ayns jiass yn Ellan, yn preeu-valley.
Cheaghil y reayrt politickagh ayns Doolish dy trome-cheeallagh 'sy nuyoo eash
jeig, gyn y wooise da'n chumaadaghys v'ayn ec mooinjer ennagh y valley: myr
sampleyr, 'sy vlein 1844 va eie mychione coonseil valjagh jiooldit ec cruinnaght
heayagh as y vooinjer jannoo soiagh jeh'n çhenn aght dy Ard-Vayleeyn Baljagh
(tra hie Slattys y Villey Baljagh er ny hrooid ayns Tinvaal 'sy vlein 1852, ren
mooinjer Ghoolish jiooldey yn eie reesht). Ansherbee, y clattys ren goll er ny
hrooid beggan ny s'anmey 'sy jeihaght shen as nagh row oltyn reih-magh ayn, v'eh
goit dy mie, as 'sy vlein 1860 ren mooinjer Ghoolish reih yn chied choonseil
valjagh, as y choonseil shen jeant seose jeh sleih veih'n veanvrastyl da'n
chooid smoo. Ren ny Barrantee Valjagh cur laueyn ayns feyshtyn y valley lesh ny
smoo fondid, as roish y vlein 1869 va crampys y vooynlee kiartit da'n choois
smoo.

Ren ny Barrantee reaghey ard-obbrinys mee-emshiragh Ghoolish y chaghlaa. Va'n
ard-obbrinys shen troggit car lhing yn eeastagh as yn traght, as cha row eh
freggyragh ny sauçhey da'n lught turryssagh. Va coreir sleih-earroo yn Ellan va
cummal ayns Doolish gaase chammah, as 'sy vlein 1891 va 35% jeh sleih-earroo yn
Ellan cummal ayn. Va noa-emshyraghey Victorianagh as anmagh yn valley
cooilleeinit er costallys lhie magh ny shenn straiddyn. Va ny straiddyn shen
scrysst magh as va skeimyn noa dy straiddyn currit ayns nyn ynnyd ayns bishaghey
lesh skeaylaghyn ny slummaghyn veih ny 1870yn derrey ny 1920yn. Hie
bun-troggalys yn valley er ny cheaghley dy fraueoilagh dy chur cooieid da'n
lught turryssagh, as 'sy vlein 1878, hie Shooylaghan Loch er ny troggal. 'Sy
vlein 1870, haink 60,000 keayrtee gys y valley dagh blein. Daase earrooyn ny
keayrtee as roish y vlein 1884 va 182,000 çheet gys y valley. 'Sy vlein 1887
haink 310,916 keayrtee son Blein Feayslee y Venrein Victoria.

Car y Chied Chaggey Dowanagh as y Nah Chaggey Dowanagh, haink er ayrnyn jeh
Doolish as jeh baljyn elley er yn Ellan dy ve nyn gampyn-pryssoonagh son
"joarree noidagh". Va cooid jeh'n Çhooylaghan rheynnit magh myrane lesh ram
thieyn oast son y chooish shen.

Ta Doolish ny soie er coose hiar yn Ellan, mygeayrt lieh-vollagh rish y choose
shen, as mygeayrt 130 km çheu heear hwoaie veih Lerphoyll. Va'n balley troggit
faggys da çheet ry-cheilley daa awin - yn Awin Doo as yn Glass. Ta ny h-awinyn
shen çheet ry-cheilley myr Awin Ghoolish as t'ee roie trooid y cheiy stiagh gys
Baie Ghoolish, Mooir Vannin. Ta'n baie hene ny vaie corranagh ta roie veih Kione
Connaghyn 'sy twoaie gys Kione Ghoolish 'sy jiass. Ta ellaneen beg 'sy vaie fo'n
ennym Kione y Sker raad ta Toor y Chemmyrk ry-akin. Ta glion ughtee rea roie
çheusthie 'syn antraie. Ta cruink injil cruinnaghey yn balley da'n twoaie, da'n
sheear as da'n jiass, as ta ny cruink yiassey tilgey magh 'syn 'aarkey myr Kione
Ghoolish. Ta'n phurt hene ny soie ayns inver yn awin, jeeragh twoaie veih Kione
Ghoolish.

Ta Doolish cruinnit liorish baljyn beggey elley lheid as Kione Droghad 'sy
twoaie as Mwyllin Doo Aah 'syn eear.

Gollrish yn Ellan er fud, she speyr heeltagh lesh souraghyn fynnyrey as
geuraghyn boggey ee speyr Ghoolish. Er oyr y toiaghey eck ta'n frassaghey ny
s'trimmey ayn na ayns ayrnyn elley jeh'n Ellan, as ny s'trimmey na frassaghey
meanagh ny h-Ellanyn Goaldagh. By ayns Doolish va'n laa s'feayrey ayns Mannin
(-11.7 °C) ayns Toshiaght Arree ny bleeaney 1895.

Va ny kied screeuyn mychione yn ynsagh ayns Doolish er ny screeu sheese 'sy
shiaghtoo eash jeig. Va cur sheese jeant er y vainshtyrys scoill, ayns bishaghey
lesh Çhaplynys Ghoolish as screeuyn moyllee er "mynscoill" 'sy vlein 1675. Va
William Walker pointit gys y vainshtyrys 'sy vlein 1700, as s'cosoylagh dy row
yn scoill goll er shooyl 'sy çhenn chabbal (Ynnyd Heyward jiu). Ny s'anmey, hie
eh er n'yrjaghey myr Pesson Valley ny Loghey as hooar eh Ollooaght onnoroil.
V'eh currit ayns y chooinaghtyn ain liorish e voir 'syn arrane keayney "Illiam
Walker as Robin Teare".

Ta shennaghys formoil yn ynsee 'sy valley toshiaghey lesh bunneydys Scoill
Ghrammadys Ghoolish liorish yn Aspick Thomas Wilson. Ren y Shanstyr William
Dixon (Buttee va cummal ayns Divlyn veih ny 1680yn er y chooid sloo) coardail
shenn thie ny paarantyn echey y choyrt, red ren eh 'sy vlein 1714. Ren yn Aspick
geddyn gioot er £500 (argid Yernagh), lesh lieh chooid goit as stoyr argid veih
Treishteilee Barrow, as va'n chooid smoo elley kiarit liorish mooinjer hieoilagh
Vuttagh yn Aspick, y lught thie Murrey. Lurg shen, va mainshtyrys Scoill
Ghrammadys Ghoolish co-vestit lesh y Çhaplynys. Cha nel mooarane fys ayn
mychione thie y Scoill Ghrammadys vunneydagh, agh s'cosoylagh dy row paart mooar
ec William Murrey as dy ren eh ymmyd jeh'n çhamyr lajer fo halloo ayn ayns ynnyd
aayeeilley y £150 ayns feeaghyn.

By Vainshtyr ard-ghooagh elley er y Scoill Ghrammadys ayn na'n Arrymagh Philip
Moore (1705-1783). Va Moore pointit myr Mainshtyr 'sy vlein 1735 as t'eh er
credjal dy row eh ny scoillar classicagh feer vie, as dy row "graih dooghyssagh
'syn ynsagh" echey.

Ec y traa t'ayn ta daa ard-scoillyn ayns Doolish; Ard-scoill Valley Kermeen as
Schoill Ard Noo Ninian, myrane lesh ram bunscoillyn elley. Chammah as shen ta
Colleish Ellan Vannin as Scoill Dellal Eddyrashoonagh Vannin nyn soie ayns
Doolish.

Ta Doolish goll er reirey ec Coonceil Balley Corpagh Doolish. Ta'n choonseil
freggyrtagh son ny tramyn cabbil, oaseirys smooirlagh, keeshyn ynnydagh,
shirveishyn lioarlann (Lioarlann Henry Bloom Noble), pairkyn gleashtan, lossanyn
straiddey, a.r.e. Ta ny scoillyn, ny shirveishyn mooghee as ny meoiryn shee ayns
Doolish goll er stiurey ec ny buird er lheh jeh'n Reiltys. Ta'n choonseil jeant
seose jeh 18 coonseilee. Ta'n balley er ny rheynn magh ayns shey wardyn - Athol,
Cruink, Derby, Murrays, Noo Shorys, as Victoria - as ta tree coonseilee er nyn
reih ayns dagh ward. Ta'n choonseil reih Meoir dagh blein. Ec y traa t'ayn she
Richard Henry McNicholl Meoir Ghoolish.

She soiaghey Reiltys Vannin ee Doolish. Ta hoght jeh ny nuy Rheynnyn Reiltys nyn
soie ayns Doolish - ta'n Rheynn Çhymmyltaght, Bee as Eirinys ny soie ayns Balley
Keeill Eoin. Myrane lesh y Reiltys ta ny quaillyn goll quail ayns Doolish
myrgeddin.

Ta'n Laare-Spoyrt Ashoonagh (LSA), laare mooar da mooarane sorçhyn dy spoyrtyn
as staid roortaghys, ny hoie er Raad Poyll Roish. Ta'n LSA ny chooid jeh'n
Rheynn Turrysid as Soccar as ta Manx Sport & Recreation ("Ceau Emshir & Spoyrt
Vannin") stiurey ny h-obbraidyn ayn. Ta Boull Ree Shorys V, staid yl-ymmyd lesh
Coonceil Corpagh Ghoolish, ny hoie er Raad Poyll Roish.

Ta nuy jeh ny clubyn soccer ta cloie ayns Leeg Bluckan Coshey Vannin bunnit ayns
Doolish:



https://gv.wikipedia.org/wiki/Leigh

She corys dy reillyn eh leigh, as adsyn currit ayns bree liorish cliaghtey as
commyn dy mennick. Ta'n leigh cur cummaght er politickaght, tarmaynys as
sheshaght, as jannoo sheealtagh eddy sleih, as eddyr y phobbyl as y reiltys.

Ta'n leigh reaghey ymmodee obbyraghyn sheshoil. Ta leigh vargane reaghey creck
as dellal. Ta leigh çhellooghys reaghey cair as currym bentyn rish shellooghys
as shellooderys. Ta leigh treisht reaghey baighey-argid, as leigh tort reaghey
cooilleeney noi skielley da peiagh, shellooghys ny cair. My ta coad kerree ayn,
ta leigh cherree lhiggey da'n çheer y jantagh y cherraghey. Ta leigh aght-reill
ny chlowan son croo leigh, coadey cair deiney as reih reihdee pholitickagh. Ta
leigh reiragh bentyn rish daltyn yantyssyn ny reiltys, as leigh eddyr-ashoonagh
reaghey eddyr-obbraghey ashoonyn, goaill stiagh dellal, poleeney
eddyr-ashoonagh, as caggey.

Ta studeyrys er leigh soilshaghey cooishyn scanshoil as crampit bentyn rish
cairys, co-chormid as seyrsnys. Myr dooyrt Anatole France ayns 1894: "Yn leigh,
er bun ooasle cho-chormid, t'ee gobbal da ny berçhee chammah's ny boghtyn dy
chadley fo droghadyn, shirrey jeirk ayns y raad, as geid arran.".

Son croo as soilshaghey magh yn leigh, ayns y tradishoon jeianagh Heear, ta tree
banglaneyn ny reiltys: coyrle slattyssagh, coyrle chiannoortagh as briwyn. Ta'n
oik-reill, sheshaght caggee as meoiryn-shee cur rish y leigh as cur ee ayns
bree. Ta leighderyn jannoo cooishyn leigh ayns ny quaiyllyn.



https://gv.wikipedia.org/wiki/Facebook

Ta Facebook ny ynnyd-eggey da moggyl soshiallagh va shiaullit ayns Toshiaght
Arree 2004 as ta fo-reirey as fo-stiurey liorish y y cholught shelloodagh echey,
Facebook, Inc., lesh ny smoo na 500 millioonyn dy ymmydeyryn breeoil ayns Jerrey
Souree 2010. Foddee ymmydeyryn cur sleih lioroo hene myr caarjyn as foddee ad
shiaull çhaghteraghtyn hucsyn. Myrane lesh shen foddee ad jannoo nyn skeealyn
ass y noa. Foddee ymmydeyryn kiangley lesh moggylyn ta rang-oardit liorish ynnyd
obbree, scoill, ny colleish. Ta ennym yn ynnyd-eggey çheet ass yn ennym cadjin
jeh ny lioaryn ta currit ta scollagyn ec toshiaght y vlein acadoil liorish
lught-reill ollooscoillagh ayns ny Steatyn Unnaneysit as ad shirrey cooney ny
scollagyn cur fys orroosyn hene. Ta Facebook lhiggey da dagh peiagh ta ny
shinney na 13 bleeeaney d'eash cur ynnyd dauesyn hene er bun er yn ynnyd-eggey.

Va Facebook currit er bun liorish Mark Zuckerberg marish e chumraagyn shamyr as
e chumraagyn scoillaragh va jannoo studeyrys er sheanse co-earrooagh myr Eduardo
Saverin, Dustin Moskovitz as Chris Hughes. Va olteynys yn ynnyd-eggey caglit
liorish ny bunneyderyn dys scollagyn Harvard, agh ny s'anmey v'eh lheanit dys
colleishyn elley ayns ard Boston, y Leeg Hibbin, as Ollooscoil Stanford. Chur eh
cooney da scollagyn ec ollooscoillyn elley roish e foshley dys scollagyn ayns
ard-scoillyn, as, fo yerrey, dys dagh peiagh ny shinney na 13 bleeaney d'eash.



https://gv.wikipedia.org/wiki/Yn_Chanadey

She çheer yn Chanadey, rish ny Steatyn Unnaneyssit, yn Keayn Sheear, yn Keayn
Sheealtagh, as yn Vooir Arctagh. She Toronto yn caayr smoo, agh she Ottawa
ard-valley ny çheerey. She Baarle as Frangish ny çhengaghyn oikoil.

Ren ashoon çheeragh cummal ayns yn ard canadagh da millaghyn dy bleinyn roish
ren yn chied europaghyn roshtyn. T'ad er fys as yn Chied Hashoonyn as yn Inuit
sleih.

Va'n Wiggynnaghyn yn chied Europaghyn er fys dy heet ayns yn Chanadey, ayns
Thalloo yn Eeast. Ayns yn shey keead jeig, hoshee yn Europaghyn dy ronsaghey yn
coose shiar dy yn Chanadey, lesh John Cabot (Sostyn) ayns 1497, as Jacques
Cartier (yn Rank) ayns 1534.

Va ardjyn dy yn Chanaday reaghit rish yn Rank, as ardjyn rish Sostyn as Nalbin.
Va'n Frangaghyn dy cadjyn kied jeh yn ashoonyn çheeragh echey dy chummal ayns oc
cheer. Ayns 1605, va Port Royal troggit ayns Acadie (Nova Scotia) rish yn
frangaghyn, jeeraghit rish Samuel de Champlain, as ayns 1608, va Quebec troggit.
Ghow Goaldagh cramman dy yn ardjyn Frangagh jei caggey faggys da Quebec ayns
1759.

Er y Caggey Irreyder Magh Americaanagh, baillym yn cohionnal Americaanagh dy
jannoo Quebec ayrn dy ny Steatyn Unnaneyssit as hug ad armee dy ghoaill eh jeh
yn Goaldagh ayns 1775. Agh cha cummal seose yn ashoon ny Quebec yn irree magh.
Er yn Caggey dy 1812, phrow ny Steatyn Unnaneyssit dy ruegey yn Chanadey.

Ec 1 Jerrey Souree, 1867, haink yn Chanadey dy ve çheer. Ren eh goaill stiagh yn
cummaghtyn dy Ontario, Quebec, Brunswick Noa, as Nalbin Noa. Va John A.
MacDonald yn chied ard-vinishter. Haink Manitoba, yn Yukon, as yn Thallooyn
Neear Hwoaie dy ve ayrn dy yn Chanadey ayns 1870. Haink yn Cholombey Goaldagh
lhein ayns 1871, as Ellann ny Flah Edard ayns 1873.

Va daa irreyn magh ny Awin Ruy, ayns 1869-70 as 1885. Haink Alberta as
Saskatchewan dy ve cummaghtyn ayns 1905.

Chagg sidooryn Canadagh ayns yn Chied Caggey Dowanagh, er yn oyr v'ad ayrn dy yn
Impiraght Goaldagh. Haink yn Chanadey dy ve dy mie er fys as çheer jei e aighar
ayns yn cragh Oirrag Vimy jeh yn sidooryn Germaanagh ayns yn Rank ayns 1917. Va
yn kiart da teiy currit da mraane rish yn caggey. Chagg sidooryn Canadagh ayns
yn Nah Caggey Dowanagh myrgeddin. Va'n Chanadey scanshoil ayns 1944 ec Normandy,
as ren ad livrey yn Ollan.

Ayns 1949, haink Thalloo yn Eeast as Labrador dy ve cummaght ny Chanadey. Ayns
1956, ren Lester Pearson cooney ayns yn Geyre-ghaue dy Suez. Ayns 1982, va
buraght noa crooit.

Ta ram sleih Frangagh-Canadagh geearree dy croo nyn eer çheer. Va refrane chum
ayns Quebec ayns 1980, as baillym 40% yn neuchrogheydys. Va refrane elley chum
ayns 1995, as baillym bunnys 50% yn neuchrogheydys.

Laa jiu, ta frangish loayrit rish 25% dy Chanadaghyn as yn chied çhengey. Ta
ashoon as cohionnalyn loayrt-Frangish cagh noon yn Chanadey.

Ayns 1999, va Nunavut crooit as trass thalloo ny Chanadey, magh ny Thallooyn
Neear Hwoaie, ayns coardail lesh yn ashoon Inuit.

Ta'n Chanadey yn çheer smoo 'sy theihll agh unnane rere eaghtyr, jei yn Roosh.
Ta 33 millioon sleih cummal ayns y Chanadey.

Ta 3 thallooyn, eddyr Alaska as Greenlyn. Ta 4 dy yn 5 yn Loghyn Mooar rheynnit
eddyr y Chanadey as ny Steatyn Unnaneyssit.

Ta'n Chanadey sheeyney lesh ny Steatyn Unnaneyssit, y Danvarg (Greenlynn), as y
Rank (Saint Pierre as Miquelon).

Ta yn daa çhengey oikoil ayns yn Chanadey Baarle as Frangish. Ta daa-hengaght
oikoil ayns yn Chanadey leight, jannooit magh ayns yn Kaart dy Cairyn as
Seyrsnysyn Canadagh as yn Slattys ny Çhengaghyn Oikoil; t'eh feamagh rish yn
Barrantagh ny Çhengaghyn Oikoil.

Ta çhengaghyn bun-chummallagh ny ghaa oikoil ayns Thallooyn Neear Hwoaie. Ta
Inuktitut yn çhengey vooar chooid ayns Nunavut, as çhengey oikoil ayns yn
thalloo.



https://gv.wikipedia.org/wiki/Shennaghys_ny_h-oaylleeaght_as_ny_%C3%A7haghnoaylleeaght

She magher jeh shennaghys eh shennaghys ny h-oaylleeaght as ny çhaghnoaylleeaght
(SOÇ) ta scrutaghey caghlaa toiggaltys deiney jeh'n theihll najooragh
(oaylleeaght) as jeh'n jargaght ec deiney eh dy stiurey (çhaghnoaylleeaght)
harrish ny milley-vleeantyn. Ta'n magher acadoil shen jannoo studeyrys er
eiyrtyssyn cultooragh, tarmaynagh, as politickagh jeh noaidyn oaylleeagh.

Va shennaghyssyn ny h-oaylleeaght screeut sheese dy bunneydagh liorish oaylleeyn
obbree as aa-oaylleeyn, as ny shennaghyssyn shen er nyn doshiaght ec William
Whewell, myr saase dys mieyssyn ny h-oaylleeaght dy insh da'n phobble cadjin.
Ayns ny 1930yn leah, lurg papyr ard-ghooagh v'er ny chur magh ec y screeudeyr
shennaghys Soveidjagh Boris Hessen, va SOÇ cruinnit dy cho-chruinnaghey er
saaseyn va cleeantaghtyn oaylleeagh cochaarjagh marish ymmyrçhee as greesaghtyn
jeh'n cho-heks oc. Lurg y Nah Chaggey Dowanagh, va ram saaseyn currit stiagh
ayns ynsagh as ronsaghey y vagher, as v'ee yn treisht ayn na lhiggey da'n
phobble toiggaltaght ny share dy chur er yn oaylleeaght as y çhaghnoaylleeaght
er y fa dy row paart ard-cheimagh aasoil oc 'sy theihll. Ayns ny 1960yn, ayns
eiyrtys jeh'n obbyr va jeant ec Thomas Kuhn er lheh, va currym noa ry-akin 'sy
vagher. Hoshee er dy ve ymmydit myr saase dys y treealys oaylleeagh dy
scrutaghey dy contoyrtagh. Ec y traa t'ayn nish t'eh çheughit dy mennick lesh
magher ny studeyryssyn oaylleeagh.

Va oaylleeaght maddaghtoil as jeshaghteyrys fishigagh myr ta toiggit jiu crooit
car y çhyndaa oaylleeagh, ga va'n chooid smoo jeh'n vaddaght as yn oaylleeaght
bunnit er obbyr ny Greagee, ny h-Egyptee, ny Mesopotamee, ny Sheenee, ny h-Injey
as ny h-Islamee. Jeeagh er ny h-ard-artyn Shennaghys ny h-oaylleeaght as
Shennaghys ny çhaghnoaylleeaght son tooilley fys er ny bun-chooishyn shen.



https://gv.wikipedia.org/wiki/Gamman

She roortys strughtooragh eh gamman, t'er ny chloie er son taitnys as ta ymmydit
ny keayrtyn myr greie ynsee Ta scansh eddyr gammanyn as obbyr (ta jeant er son
leagh) ny ellyn (ta bentyn rish soilshaghey eieyn). Ny yei shen, cha nel scarrey
glen eddyr oc, as t'eh er credjal dy vel ram gammanyn coontit myr obbyr (lheid
as cloiederyn keirdey ayns gammanyn as cloiaghyn fakinagh) ny ellyn (lheid as
keishtyn saaue jeeragh[noa] (jigsaw) ny gammanyn ta goaill stiagh lhie magh
ellynagh lheid as Mahjong solitaire).

T'ad ny co-oltyn ogheragh ayns gammanyn na deanyn, reillyn, doolane, as
eddyr-obbraghey. Ta gammanyn cassey greinney fishigagh ny inçhynagh, ny yn daa
jeu, ayndaue. Ta ram gammanyn lhiggey da lhiassaghey schleieyn yn-obbree,
shirveishaghey myr cummey roortys, ny cloie currym ynsee, greinnee ny
shicklaagagh.

Ta feanish ain dy row gammanyn ayn cho leah as 2600 RJC. Ta gammanyn ry-akin
ayns dagh cultoor. Ta gammanyn shinney y teihill goaill stiagh Gamman Reeoil Ur,
Senet, as Mancala.

S'cosoylagh dy nee Ludwig Wittgenstein eh y chied 'allsoonagh ren eab dy
veenaghey gamman. 'Sy Ronsaght 'allsoonagh echey, hoilshee magh eh nagh row
troyn gammanyn (myr sampleyr, cloie, reillyn as cohirrey) dy liooar dy veenaghey
gammanyn. Ren eh briwnys dy vel sleih cur gamman er ymmodee obbraghyn gyn agh
mooinjerys eaghtyragh eddyr oc.

Ta ymmodee cummaghyn dy ghamman ayn, veih spoyrt cohirreydagh dys gammanyn
boayrd as gammanyn co-earrooder.

Ta lheid ny gammanyn goaill stiagh gammanyn as y feme schlei oc bentyn rish
jesh-laueaght ny co-oardraghey laue-sooill. T'adsyn goaill stiagh Jenga,
marmyreen, tiddlywinks as y lheid. Ta feme er cullee er lheh dys cloie fir
elley, myr sampleyr, billiardyn as Subbuteo.

Ta gammanyn kaart jannoo ymmyd jeh paagey kaartyn. Foddee eh ve paagey cadjin
Goaldagh-Americaanagh (52 chaart), agh ta paagaghyn as 32, 36 ny 40 kaart oc
'syn Europey, chammah's kaartyn tarot. Ta paagaghyn er lheh ec shiartanse dy
ghammanyn, myr sampleyr, Uno.

Ta gammanyn kaart yn-haglym goll er cloie liorish kaartyn er nyn jaglym ny er ny
gionnaghey ass straih smoo, myr sampleyr, Magic: The Gathering.

Ta gammanyn jeesley jannoo ymmyd jeh jeeslaghyn myr bun y ghamman. Son y chooid
smoo, t'ad croghey er aigh, agh ny keayrtyn ta schlei chosoylaght bentyn rish.

Ta gammanyn-feeshan goll er cloie liorish co-earrooder ny
myn-loaghteyder[noa] (microprocessor). Foddee co-earrooderyn croo far-ghreishyn
nod oo jannoo ymmyd jeu er son gamman eddyr sleih ny far-noidyn, myr sampleyr,
jeeslaghyn as kaartyn. Ny keayrtyn elley, t'ad jannoo tuarastyl jeh seihill
yl-chast as ymmodee reddyn oc nod oo stiurey 'sy ghamman.

Ta ymmodee genreyn dy ghammanyn-feeshan ayn. Y chied ghammanyn-feeshan traghtee,
Pong, she tuarastyl dy leadjag vuird v'ayn. Rish ardjaghey niart loaghtey, haink
rish genreyn noa, myr sampleyr, gammanyn contoyrys as lheihll, as feme ort dy
stiurey karracteyr ennagh trooid lhiettrimyssyn as noidyn. Foddee oo adsyn y
chloie ec y traa, gyn feme er shayllyn, as ta shen lhiggey dhyt tuarastyllyn
caggee y yannoo. Chammah's shen, foddee co-earrooder lhiggey er dy ve noidyn
dooinnoil ayns gammanyn, as myr shen, foddee oo cloie gammanyn tradishoonagh dty
lomarcan.

Ayns gamman cloie paart, ta ny cloiederyn lhiggey er dy ve karracteyryn ayns
skeeall. Son y chooid smoo, t'ad goll er cloie mastey beggan dy chloiederyn, as
liorish penn, pabyr as jeeslyn. Foddee cloiederyn co-obbraghey er skeeal ny
karracteyryn; croo, mooadaghey as ronsaghey far-heihll; ny goaill ayrn ayns
contoyryssyn far-ynnydagh nagh nod ad 'sy vea chadjin oc. Dy cadjin, ta reillyn
oc dy reaghey my vees obbraghyn ny karracteyryn çheet lesh ny dyn. Ta ny
karracteyryn caghlaa as gaase rish immeeaght y skeeal. Ta gammanyn cloie paart
penn-as-pabyr mie er enney goaill stiagh Dungeons & Dragons as GURPS.

T'ad cur yn ennym cheddin er sorçh dy ghammanyn co-earrooder. Foddee ad ve
currit da cloieder ny lomarcan (cloie noi as marish y cho-earrooder), ny da
cloie eddyr ymmodee cloideryn, er yn eddyr-voggyl dy mennick. Ta'n co-earrooder
jannoo obbyr y reagheyder. Cha nel ny gammanyn shoh cho seyr as ad reaghit ec
deiney, er y fa nagh nod oo jannoo briwnys nagh vel er ny chur stiagh 'sy
ghamman roish. Ta ny gammanyn shoh goaill stiagh Final Fantasy, Fable, Baldur's
Gate, as Mass Effect. Ta gammanyn eddyr-voggyl yl-chloieder goaill stiagh
RuneScape, EverQuest 2, Guild Wars, MapleStory, Anarchy Online, and Dofus. Rish
2009, she World of Warcraft eh y gamman smoo speeideilagh.



https://gv.wikipedia.org/wiki/Feayn-skeealleydaght

Ta feayn-skealleydaght çheet er çhaglym dy skeeallyn tradishoonagh as credjueyn
chultoor ennagh, as ny keayrtyn er studeyrys orroosyn. Ta ny skeeallyn shoh
bentyn rish obbraghyn jeeghyn, spyrrydyn, baaghyn, deiney as ymmodee cretooryn
yindyssagh; dy cadjin, t'ad soilshaghey magh ny jannoo leshtal er son cooish
ennagh, myr sampleyr, shennaghys leah, oardee ny cliaghtaghyn crauee, ny
phenomena najooragh ennagh. Ta ny skeealyn shoh ayns cummey shennaghys, agh
bentyn rish traa anchasley rish traa shennaghyssagh; dy mennick, ta'd loayrt er
taghyrtyn ec toshiaght ny cruinney, ny roie-hennaghys. Dy mennick, ta
faggys-mooinjerys eddyr feayn-skeealleydaght as craueeaght as cliaghtaghyn yn
chultoor. Ga nagh mooar yn sum ny'n feeu ta sleih cliaghtey cur ayns
feayn-skeealleydagh nish ayns sheshaght jeianagh, va kianglaghyn oc lesh y
çhennaghys as lesh y chraueeaght dy mennick 'syn shenn seihll.

Ta'n fockle ry-akin ayns craueeaght chammah, as ymmyd jeant jeh bentyn rish
tradishoonyn as skeealyn y chraueeaght t'ad loayrt er, ayns studeyrys
scoillaragh er lheh. Cha nee ymmyd faghidagh t'ayn, agh ymmyd oayllee.



https://gv.wikipedia.org/wiki/Yn_%C3%87heer_Injil

Ta'n Çheer Injil ny Çheer y Vagheragh (Ollanish: Nederland,
focklit magh myr [ˈneːdərlɑnt]  ( eaisht)) ny çheer 'syn Oarpey Heear, as t'ee
jannoo seose y chooid vooar jeh Reeriaght ny Çheer Injil. T'ee ny reeriaght
vunraghtoil gheynlagh ard-whaiylagh. Ta'n Çheer Injil çhemmit liorish Mooir
Hostyn da'n twoaie as da'n sheear, liorish y Velg da'n jiass, as liorish y
Ghermaan da'n shiar. She Amsterdam y preeu-valley as she ynnyd y reiltys yn
Haag.

Ta'n ennym yn Ollan currit er y Çheer Injil dy mennick, agh cha nel eh shen
kiart - ta'n Ollan Hwoaie as yn Ollan Yiass nyn gueiggaghyn ta jannoo seose y
Çheer Injil. Ta ny focklyn Ollanagh ny Ollanish ymmydit son cur sheese er
pobble, çhengey, as dagh red bentyn rish y Çheer Injil.

Va'n Çheer Injil nane jeh ny kied deynlaghtyn ard-whaiylagh, as v'ee ny çheer
noa-emshiragh veih'n toshiaght. Mastey ught-lhiannooyn elley ta'n çheer ny
bun-oltey jeh'n Unnaneys Oarpagh (UO), yn RCAH, yn RCTL, yn SHT, as ta reill
Kyoto fo-screeuit eck. Myrane lesh y Velg as Lucsemburg t'ee jannoo seose yn
unnaneys tarmaynagh Benelux. Ta'n çheer myr oalan son queig quaiylyn
eddyrashoonagh: Quaiyl Veayn son Eddyr-Chiartaghey, Quaiyl Eddyrashoonagh y
Chairys, y Ving Chimmeeagh Eddyrashoonagh son yn Eear-Yugoslaavey, y Whaiyl
Chimmeeagh Eddyrashoonagh as y Ving Er Lheh son y Livaan. Ta ny kied kaire jeu
nyn soie 'syn Haag myrane lesh y jantys fys kimmeeagh jeh'n UO, Europol. Lesh
shen hooar y çheer yn ennym "preeu-valley leighoil y theihll".

Ta'n Çheer Injil ny çheer injil dy çheeroaylleagh, lesh 27% jeh eaghtyr as 60%
jeh sleih-earroo ny çheerey fo ardjid ny marrey. Va ardjyn mooarey mooadit
trooid lhiasaghey thallooin as freilt trooid corys yl-chast jeh claddee as
cleighyn. Ta cooid vooar jeh'n Çheer Injil jeant seose jeh inveryn da tree
awinyn Oarpagh mooarey, as ad jannoo seose deltey ny Rhiney-Meuse-Scheldt. Ta'n
chooid smoo jeh'n çheer feer rea, agh ta cruink veggey ry-akin 'sy niar yiass as
ta reaynyn jeh cruink injil ayns mean y çheer.

Ta'n Çheer Injil feer cummaltit lesh glooaght ard y phobble. T'ee dy mie er
enney son ny mwyljyn geayee, laaylyn, braaigyn maidjagh, crockanys Ollanagh,
caashey Gouda, ellyneyryn reayrtagh, daawheeylyn, as ayns bishaght, towseyn
tradishoonagh as grayseyn theayagh lheid as y fuillaghtys soshialagh. Ayns ny
bleeantyn shoh chaie haink er y çheer dy ve mie er enney er son ny polaaseeyn
libraalagh lesh druggaghyn, streebeeys, homocheintys, myghin-varroo as
geayrtnys.

Ta'n Çheer Injil rang-oardit 'sy 12-h ynnyd mastey 157 çheeraghyn myr nane jeh
ny tarmaynyssyn capitlagh smoo seyr-vargagh 'sy theihll rere Ayndagh Seyrsnys
Tarmaynagh.



https://gv.wikipedia.org/wiki/Pobblaght_Nerin

Ta Nerin (Yernish: Éire, Baarle: Ireland) ny çheer ayns sheear hwoaie ny
h-Oarpey. Ta'n steat seyr noa-emshiragh goaill stiagh 5/6 ellan Nerin. Ta'n
çheer çhemmit liorish Nerin Hwoaie (ny cooid jeh'n Reeriaght Unnaneysit) da'n
twoaie, y Cheayn Sheear da'n sheear, Mooir Vannin da'n shiar, as y Vooir
Cheltiagh as Mooir Vretyn da'n jiass as y shiar yiass. Dy leighoil, she cur
sheese y steat ee Pobblaght Nerin (Yernish: Poblacht na hÉireann, Baarle:
Republic of Ireland) agh she Nerin yn ennym eck.

Ta Nerin ny steat eiyrtyssagh da'n çhiarnys Seyr Steat Nerin. Va'n çhiarnys shen
currit er bun traa scarr en ellan er feie rish Reeriaght Unnaneysit ny Bretyn
Mooar as Nerin er 6 Nollick 1922. Er y laa er giyn ren Ard-whaiyl Nerin Hwoaie
yeearreydys, rere y Conaant Anglo-Yernagh, çheet stiagh 'sy Reeriaght Unnaneysit
reesht. Va ny taghyrtyn shen, lesh yn ennym Rheynn magh Nerin, ny eiyrtys er
kiare eabyn reiltys hene-reiragh jeeveanit y chur er Nerin lane (ayns 1886,
1893, 1914 as 1920). Va Seyr Steat Nerin astyrit er 29 Nollick 1937, traa haink
y bunraght noa ayns bree.

Va seyrsnys Nerin fogrit magh ayns Irree magh ny Caisht ayns 1916, shey bleeaney
roish bunneeaght y seyr steat. Ec y traa shen ren arryltee Yernagh as Armee
Seyranagh Nerin cummaltys er ynnydyn ennagh ayns Divlyn as Galliu fo coryn
Fockley magh Phobblaght Nerin. Va ny shiaght fo-screeuderyn yn 'ockley magh,
Patrick Pearse, Thomas MacDonagh, Thomas Clarke, Sean MacDiarmada, Joseph Mary
Plunkett, Eamonn Ceannt as James Connolly currit gy baase, chammah as nuy
persoonyn elley. Va thousaneyn dy 'leih currit fo'n 'oaid, as va ny taghyrtyn
shen ny lheimmeyder da Caggey ny Seyrsnys.

Veih Aght yn Unnaneys er 1 Jerrey Geuree 1801 derrey 6 Nollick 1922, va Nerin ny
cooid jeh Reeriaght Unnaneysit ny Bretyn Mooar as Nerin. Car y Ghortey Vooar
veih 1845 derrey 1849 huitt sleih-earroo yn ellan veih 8 millioonyn cummaltee
gys 5.6 millioonyn. Hooar millioon dy 'leih baase as hie 1.5 millioonyn gys
çheeraghyn elley myr eiyrtys. Derrey ny 1960-yn va tuittym beayn ayns
sleih-earroo ny çheerey ry-akin ec dagh coontey-sleih. Veih 1874, as veih 1880
er lheh fo stiurey Charles Stewart Parnell, haink er Partee Ard-whaiylagh Nerin
dy ve ny chied phartee 'sy çheer trooid jeean-ghleashaght hallooinagh lheeadagh.
Va aachummaghyn thallooin tannysagh cosnit ec y phartee as va eiyrtyssyn ennagh
currit ec y phartee ayns Ard-whaiyl Hostyn ry hoi hene-reiltys Nerin.

Traa chaill Quaiyl ny Çhiarnyn y lhiettal oc as traa va Billey Reill Thie 1914
shickyrit ec John Redmond, va ram sleih credjal dy vel hene-reiltys çheet.
Ansherbee, mastey lught Protestoonagh Nerin, va gleashaght unnaneysagh gaase ny
yei cur stiagh y chied villey ry hoi Reill Thie. V'ad goaill aggle roish coayl
vondeishyn tarmaynagh as soshiallagh. Va'n ghleashaght unnaneysagh ry-gheddyn er
yn ellan er feie agh v'ee ny stroshey ayns Ullee raad dy vel y çhynskylaght ny
scadjin. Myrane as shen, va'n chooid smoo jeh'n lught Protestoonagh ry-gheddyn
ayns Ullee.

Fo stiureydys y Ghivlynagh Edward Carson jeh Partee Unnaneysagh Nerin as y
twoaieagh James Craig jeh Partee Unnaneysagh Ullee haghyr er ny h-unnaneysee dy
ve caggoil noi Co-eignaghey Ullee. Ny yei çheet lesh Billey Reill Thie trooid yn
ard-whaiyl ayns Boaldyn 1914, hugg yn Ard-vinishter H. H. Asquith Billey
Lhiasaghey trooid yn ard-whaiyl. Faagail magh dy vel stiureydys y Phartee
Yernagh noi yn lhiasaghey, hoie ad lesh. Hug y billey shoh giarrey magh
shallidagh da Ullee faagail magh ass Reill Thie er feie shey bleeaney, lesh
coryn neuvriwnyssit da'n wheiggey. Hooar y billey Coardail Reeoil agh v'eh
currit er y skelloo lesh brishey magh y Chied Chaggey Dowanagh (v'eh er chredjal
dy beagh y caggey creaghnit roish jerrey ny bleeaney 1915). Son shickyraghey cur
rish yn Aght ec jerrey y chaggey hie 175,000 arryltee Yernagh fo coyrle Redmond
stiagh ayns rejimentyn Yernagh y 10-oo (Yernagh) as y 16-oo (Yernagh) rheynnyn,
as hie Unnaneysee stiagh ayns y 36-oo (Ullee) rheynn ayns Armee Noa ny Bretyn
Mooar.

Ayns Jerrey Geuree 1919 ny yei ard-reihys ny bleeaney 1918, va 76 jeh ny 106
MP-yn ny olteynyn jeh Sinn Féin. Dob ad nyn soiagyn ayns Ard-whaiyl Hostyn. Hug
ad ard-whaiyl Yernagh er bun, Dáil Éireann. Hug ad magh Fogrey ny Seyrsnys as va
Pobblaght Nerin fogrit magh. Va'n fogrey ny aaraa yn 'ogrey magh veih Irree magh
ny Caisht 'sy vlein 1916 lesh y chiarail elley nagh row Nerin ny cooid jeh'n
Reeriaght Unnaneysit. Cha row y phobblaght noa currit er enney ec çheer elley,
faagail magh Pobblaght ny Roosh. Va cur magh Aireacht (Airaght) ny pobblaght
currit gys Co-choyrle Shee Phaarys fo stiurey yn Ceann Comhairle Seán T. O'Kelly
agh cha row yn cur magh lhiggit stiagh.

Ny yei Caggey ny Seyrsnys as y scuirr caggee ny lurg ayns Mean Souree 1921,
haink reihdee jeh Reiltys y Reeriaght Unnaneysit as çhaghteryn Yernagh fo
stiurey Arthur Griffith, Robert Barton as Michael Collins, ry-cheilley dy
varganey y Conaant Anglo-Yernagh ayns Lunnin veih 11 Jerrey Fouyir derrey 6 Mee
ny Nollick 1921. Ec 11:15 'sy voghrey er 5 Nollick ayns kione cherroo y chur
magh Yernagh, v'eh reiht y Conaant y chur er-ash gys Dáil Éireann dys y Conaant
y hickyraghey. Rere coryn y Chonaant, va steat seyr noa currit er bun, Seyr
Steat Nerin lesh stayd çhiarnys eck.

Haink er Nerin dy ve rheynnit magh ayns daa heer rere coryn y Chonaant. Hooar
Nerin Hwoaie (ny shey coondaeghyn da'n twoaie) reiltys er lheh as hannee ee ny
cooid jeh'n Reeriaght Unnaneysit. Haink er Nerin Yiass (ny 23 coondaeghyn ayns
Lion, Connaghtey as y Vooan chammah as tree coondaeghyn jeh Ullee, Doon ny
Ghoal, Yn Cavan as Muinaghan) dy ve ny reeriaght vunraghtoil fo Ree Nerin (veih
1927) myr Seyr Steat Nerin. Va Ard-chiannoort, ard-whaiyl daa-hamyragh, airaght
lesh yn ennym "Cooinseil Chiannoortagh" as ard-vinishter fo'n ennym "Eaghtyrane
Chooinseil Chiannoortagh Heyr Steat Nerin".

Va Caggey Theayagh Nerin ny eiyrtys jeeragh jeh vunneeaght y Seyr Steat. Va ny
forseyn fo stiurey Éamonn de Valera shassoo noi soiaghey jeh'n Conaant va
astyral Pobblaght Nerin. Cha row ad saasit lesh y fys dy vel Nerin tannaghtyn ny
cooid jeh Co-unnaneys Ghoal as er y fys dy row er olteynyn y Dáil breearrey loo
da Ree ny Bretyn Mooar as ny h-eiyrtyssee echey.

Ec toshiaght y chaggee, scarr Armee Pobblaghtagh Nerin (IRA) ayns daa chologid:
yn IRA currit rish y Conaant, as yn IRA currit noi'n Conaant. Skeayll yn IRA
currit rish y Conaant as hie ad stiagh ayns Armee Nerin. Trooid dolley troggal
kioneyssagh breeoil yn IRA currit noi'n Conaant, haink er Collins as ny forseyn
echey dy ve abyl armee lesh thousaneyn shenn-sidooryn ass rejimentyn Yernagh yn
Armee Ghoaldagh jeh'n Chied Chaggey Dowanagh. Hug y Reeriaght Unnaneysit
gunnaghyn, etlanyn, gunnaghyn jeshaght as tastey caggee dys armee y Seyr Steat.
Lesh baggyrtys çheet er-ash ny forseyn crooinagh, as neu-ymmyrkey yn phobble,
haink jerrey lesh y chaggee 'sy vlein 1923.

Er 29 Mee ny Nollick 1937, va bunraght noa, Bunraght Nerin (Bunreacht na
hÉireann), currit ayns bree. Va'n bunraght shen currit ayns ynnyd Vunraght y
Seyr Steat as, myr eiyrtys, va steat noa currit er bun lesh yn ennym "Éire" ny
"Ireland" ayns Baarle. Ayns ny meeghyn roish y vunraght noa, va oik yn
Ard-chiannoort scrysst.

Faagail magh dy row oik Eaghtyrane Nerin currit er bun, cha row yn çheer ny
pobblaght dy leighoil eddyr ny bleeantyn 1937 as 1949. Hannee yn paart ogheragh
da fer steat ec Ree Nerin fo leigh slattyssagh myr organe reiltys Nerin.

Hannee Nerin neaghtyragh rish y Nah Chaggey Dowanagh, as ta'n traa shen
soilshaghit myr yn Egin.

Hannee Nerin ny oltey jeh Co-unnaneys Ghoal veih seyrsnys ny çheerey derrey
fogrey magh ny pobblaght er 18 Averil 1949. Hie Nerin stiagh ayns yn AU 'sy
vlein 1955.

Va caghlaaghyn roonaghtyn currit ry-cheilley ayns Economic Development, pabyr
oikoil va currit magh ayns 1958. Va'n pabyr shen moylley son traght seyr, argid
baiht joarree, argid baiht bishee, as bishaghey myr dean y stiureydys
tayrmanagh. Hie Nerin stiagh gys y Chohionnal Oarpagh (yn Unnaneys Oarpagh
noa-emshyragh) ayns 1973.

Ayns feysht Nerin Hwoaie, hoshee Reiltys Nerin geearree aa-unnaneaghey sheeoil
Nerin as, son y chooid smoo, va'n çheer co-obbraghey lesh reiltys ny Bretyn
Mooar ayns y chaggey 'sy twoaie lesh ny fo-hidooryn as yn Armee Ghoaldagh ayn.
Va reagheydys ry hoi shee, Coardailys Veeal Feirshtey, fo-screeuit ayns 1998 ny
lurg refraneyn ayns Pobblaght Nerin as Nerin Hwoaie.

Rish ny 1980-yn va feyshtyn tayrmanagh cur magh. Haink mee-staartaght ard
er-ash, chammah as arraghey magh as lhiastanys theayagh. Va 60% çheet stiagh
argidoil lught obbyr y vean-ynnyd fo cheesh. Va 20% y phobble gyn obbyr, as va
1% pobble ny çheerey garraghey magh ass y çheer. Heeyn lhiastanyssyn theayagh
gys 15% LTS. Va Fianna Fáil reiht ayns 1987 as hoilshee ad magh leaystey gys
reiltys beg.

Va baarail theayagh giarrit as keeshyn leodaghit. Va cohirrey currit er
toshiaght ayns dagh ynnydyn. Va argid baiht joarree cleaynit hug y tarmaynys
cohirreydagh. Ren Intel baihaghey ayns 1989, as haink ram colughtyn elley,
lhieed as Microsoft as Google, ny lurg.

Ta Nerin ny pobblaght lesh corys ard-whaiylagh myr reiltys eck. Ta Eaghtyrane
Nerin, quoi ta myr fer ny ben toshee, reiht dagh shiaght bleeaney as foddee eh
ny ee ve reiht er feie un traa elley. Cha nel ayns yn eaghtyraneys er-e-skyn
ooilley agh ennym eaghtyrane, agh ta currymyn bunraghtoil ennagh echey, as eh
coonit liorish Coyrle yn Steat. Ta'n Taoiseach pointit liorish yn eaghtyrane fo
enmysaght yn ard-whaiyl. Va'n chooid smoo jeh ny Taoisigh n'ir toshee er y
phartee politickagh smoo 'syn ard-whaiyl. T'eh er ve cadjin dy vel ny reiltyssyn
jeant sheose jeh cochianglaghyn. Cha row reiltys un-pharteeagh veih'n vlein
1989.

Ta'n Oireachtas, yn ard-whaiyl daa-hamyragh, jeant sheose jeh Eaghtyrane Nerin,
y shannad, Seanad Éireann, as eh ny whaiyl s'yrjey, as quaiyl ny reihdee, Dáil
Éireann, as eh ny whaiyl s'inshley. Ta tree feed olteynyn ayns y Seanad; ta un
oltey jeig enmyssit ec y Taoiseach, shey jeu reiht ec daa ollooscoillyn, as 43
jeu quoi ta reiht liorish reihdee theayagh ass pannylyn shirreyderyn ta bunnit
er bunneydys bentyn da keird. Ta 166 olteynyn, Teachtaí Dála, ayns y Dáil. Dy
chadjin, ta ny h-olteynyn reiht dagh queig bleeaney veih co-heiyderyssyn
yl-ynnydagh fo corys tuarastyl freggyrtagh.

Rere y vunraght, cha nel agh queig olteynyn jeig ayns y Reiltys. Foddee er daa
oltey jeh'n Seanad dy ve ny olteynyn y Reiltys, agh sheggin da'n Taoiseach, y
Tánaiste (lhiass ard-vinishter) as Shirveishagh yn Argidys dy ve nyn olteynyn
jeh'n Dáil. Ta'n reiltys roie jeant sheose jeh daa phartee politickagh: Fine
Gael fo stiurey yn Taoiseach Enda Kenny as Partee yn Lught Obbyr fo stiurey
Eamon Gilmore. Haghyr yn ard-reihys jerrinagh da'n Dáil er 25 Toshiaght Arree
2011.

Ta ny preeu-pharteeghyn contraartagh jeant sheose jeh Fianna Fáil fo stiurey
Micheál Martin, Sinn Féin fo stiurey Gerry Adams as Cochaarjys Unnaneysit y Çheu
Chlee. Ta olteynyn neu-chroghagh ennagh ayns y Dáil myrgeddin.

Hie Nerin stiagh gys yn Unnaneys Oarpagh ayns 1973, agh t'ee çheumooie jeh
Conaant Schengen rere reih. Foddee da seyranee y Reeriaght Unnaneysit goll
stiagh ayns Nerin gyn lioar hroailtys bwooise lesh yn Eaghtyr Troailtys Cadjin,
agh ta enneydys ennagh ry-laccal ec puirt aeragh as puirt varrey.

Ta'n ellan dy slane rheynnit ayns 32 choontae rere tradishoon, agh cha nel agh
26 jeu soit ayns Pobblaght Nerin. T'ad ymmydit foast ayns nheeghyn cultooragh,
shendeeagh as spoyrt. Er çheu ny politickaght, ta ny coondaeghyn son y chooid
smoo ymmydit son gurneilys ynnydagh, agh ta daa choontae rheynnit ayns slystyn
ny s'loo, t'ad shenn Coontae Çhybbyrt Aarey as Coontae Aah Cleeah.

Ta ellan Nerin 84,421 km² (32,556 mi ker) er eaghtyr, as ta 83% jeh'n eaghtyr fo
stiurey ny Pobblaght (70,280 km²; 27,103 mi ker). Ta'n cooid elley fo stiurey y
Reeriaght Unnaneysit myr Nerin Hwoaie. T'ee caglit da'n sheear liorish y Cheayn
Sheear, da'n shiar hwoaie liorish Ammyr ny h-Albey, da'n shiar liorish Mooir
Vannin, da'n shiar yiass liorish Mooir Vretin as y Vooir Cheltiagh. Ta slyst
heear ny çheerey jeant seose jeh eayninyn, cruink as sleityn injil (she Corrán
Tuathail y boayl s'yrjey as eh 1,038 m er yrjid). Ta antraie ny çheerey jeant
seose jeh claareyn injil, as ta awinyn, lhied as y Çhannon, as loghyn mooarey
ennagh ry-gheddyn. Ta çheshvean ny çheerey ny cooid jeh dreeym ushtey ny
Shannon, as t'ee jeant seose jeh bogleeghyn. T'ad ymmydit son tayrn magh as
gientyn moain. Ta tashtaghyn ooill as gas ry-gheddyn magh 'syn 'aarkey
myrgeddin.

Ta speyr ynnydagh ny çheerey kiartit liorish Stroo yn Atlantagh Hwoaie. Cha nel
çhiassid ny çheerey goll harrish 30 °C (86 °F) car y Touree agh keayrt ayns dagh
jeihaght, agh bee çhiassid sheeyney gys 29 °C (84 °F) dagh Sourey. Car y Gheuree
cha nel y çhiassid goll fo -6 °C (21 °F). Ta'n fliaghey ry-gheddyn dy mennick,
as ta ram ynnydyn cur failt er 275 laaghyn dy 'liaghey.

T'ad ny ard-chovaljyssyn ayns y çheer na'n preeu-valley Divlyn (1,045,769) er y
clyst hiar, Corkee (190,384) er y clyst yiass, Lhimnagh (90,757) ayns sheear
meanagh ny çheerey, Galliu (72,729) er y clyst heear, as Purt Largey (49,213) er
y clyst hiar yiass.

Ta ny coryssyn ynsee, son y chooid smoo, fo stiurey y reiltys trooid
Shirveishagh Ynsee as Oaylleeaght. Shegin da bun-scoillyn as ard-scoillyn
greimmey lesh y choorse ta bunnit ec y lught-reill.

Ta Claare ry hoi Scrutaght Eddyrashoonagh ny Scollagyn, ta co-oardit liorish yn
RCTL, rang-oardraghey corys ynsee Nerin ayns oaylleeaght myr y 20-oo çheer share
mastey ny çheeraghyn commee.

Ta bun-ynsagh, ard-ynsagh as ynsagh ollooscoillagh seyr da seyranee Nerin as yn
Unnaneys Oarpagh.

Ta tarmaynys Nerin caghlaait rish ny bleeantyn shoh chaie veih fer eirinagh gys
fer ta bunnit er fys, as eh jeeraghey er shirveishyn as çhynskylyn
ard-çhaghnoaylleeagh as croghit er traght, çhynskyl as argid baiht. Va aase
tarmaynagh ayns Nerin er hroggal mean er 10% veih 1995-2000, as er 7% veih
2001-2004. Ta'n çhynskyl ny rheynnag toshee ayns ynnyd yn eirinys lesh 46% LTS,
80% dy assphurtanyn, as 29% y lught obbyr.

T'eh ny phaart ogheragh ayns roonaght tarmaynagh Nerin veih 1987 na Copharteeys
Soshiallagh, as eh ny phossan noa-volgagh 'conaantyn faill arryltagh' eddyr y
Reiltys, failleyderyn as keird-chummynyn. V'ad jannoo coardailys rish bishaghey
faillyn er feie tree bleeaney.

Va Nerin ny kiaddeyder yn euro ayns Jerrey Geuree 1999 (faagail y punt Yernagh)
chammah as un heer jeig yn Unnaneys Oarpagh. Er yn oyr dy vel cormidyn aase cha
ard as v'ayn, va'n ennym "Y Teigyr Celtiagh" currit urree.

Ayns 2006, va Nerin ayns y nah ynnyd ayns y theihll rere LTS y dooiney
(US$43,600) ny yei Lucsemburg. Rere Lane Çheet stiagh Ashoonagh (LCI) ayns 2005
va Nerin ayns y shiaghtoo ynnyd mastey çheeraghyn y theihill, y sheyoo mastey
çheeraghyn ny h-Oarpey as ayns y treeoo ynnyd mastey olteynyn yn UO lesh çheet
stiagh $41,140 y dooiney.

Roish çheet stiagh yn Euro ayns Jerrey Geuree ny bleeaney 2002 (argid-neu-laue:
1999) v'eh punt Nerin yn argid oikoil.

Ta'n euro (coad argid yn ISO: EUR) ny argid oikoil ayns Nerin nish. T'ad ny
noataghyn banc ta currit magh na €5, €10, €20, €50, €100, €200 as €500.

Ta dagh noatey banc cosoylagh ayns dagh çheer Chryss yn Euro, agh ta cowraghyn
ashoonagh er lheh er ny cooinaghyn. Ren rieltys Nerin briwnys er kiaddey
ashoonagh ynrican da chooilley chooiney. Ta ny cooinaghyn Yernagh taishbyney
claasagh Yernagh, cowrey ashoonagh ny çheerey, as ee jesheenaghit lesh blein y
chur magh as y fockle "Éire".

Ta forseyn armit Nerin reaghit fo Forseyn Coadee Nerin (Óglaigh na hÉireann).
Ta'n armee beg dy lioor myr t'ad cosoylagh rish armeeghyn gerroil ayns yn ard,
agh t'ad mie-armit, lesh 8,500 sidooryn lane-emshiraghey (13,000 ayns y
chooyl-armee). T'eh myr shen er yn oyr dy vel Nerin ny çheer neuchommeeagh, as
dy vel commeeys ayns caggaghyn fo reillyn "tree-ghlass" dy vel coontey mie
ymmyrçhagh veih'n AU, y Reiltys as y Dáil roish scarrey magh ny sidooryn ayns
cryssyn caggeeaghey. Ta sidooryn Yernagh scarrit magh dy chooney yn AU ayns
currymyn coadee shee, dy choadey ushtaghyn çheerey Nerin (Shirveish Marrey
Nerin), as myr ta cooney da reirid theayagh ry-laccal.

Ta ny Forseyn Coadee goaill stiagh Corps Aeragh Nerin, Shirveish Marrey Nerin,
as Cooyl-orseyn Coadee Nerin (Cooyl-armee Nerin as Cooyl-hirveish Marrey Nerin).
Ta Rouailtee Armee Nerin nyn ming forseyn er lheh fo fascaidagh yn armee.

Va so-lhoobaghtyn ny Pobblaght ymmydit liorish forseyn caggeeagh yn S.U. son
livrey-ys sidooryn as ad er n'gholl gys y caggey 'syn Earack ayns 2003 trooid
Purt aeragh ny Shannon. Va'n phurt aeragh ymmydit son ruegys ny h-Afghanistaan
'sy vlein 2001, chammah as ayns Kied Chaggey Cheayn ny h-Arabaght. T'eh ny
chooid jeh shennaghys ymmyd ny Shannon son livrey-ys caggeeagh ny s'odjey.

Rere aaronsaghey gienoaylleeagh, haink ny kied deiney gys Nerin trooid arraghey
veih'n Ibeir ny yei jerrey yn Eash Rioee jeianagh. Hug arraghee ny h-Eashyn
Noalittagh as Ooha cultoor as çhengaghyn Celtiagh stiagh gys Nerin. Ta ny
h-arraghee shoh foast ny mynlagh ayns eiraght gienoaylleeagh ny Yernee. Skeayll
y cultoor magh er feie yn ellan, as haink er y tradishoon Gaelgagh dy ve ny
chroo kionyssagh ayns y çheer. Jiu, ta ny Yernee, son y chooid smoo jeh'n
sluight Gaelgagh, as faagail magh dy vel cooid y phobble jeh'n sluight
Loghlynagh, Anglo-Normanagh, Sostynagh, Albinagh, Frangagh, as Bretnagh, va y
possanyn shoh cosoylaghit stiagh ayns yn enney Yernagh as cha nel ad jannoo
possanyn mynlaghey er lheh. Ta'n cultoor as y çhengey Gaelgagh croo paart
scanshoil yn enney ashoonagh. Ayns y Reeriaght Unnaneysit, ta'n Lught Shooyl ny
ny Fir Troailtey currit er enney myr possan mynlagh kynneeagh, as t'ad kianglt
dy pholitickagh (agh nee rere kynney) lesh Romanee ny h-Oarpey Mooarheeragh, agh
ayns Nerin t'ad currit er enney myr "possan soshiallagh", ansherbee.

T'ad Yernish as Baarle ny çhengaghyn oikoil. Shegin da scoillyn ta cur failt er
cooney argidoil ny er enney yn steat yn Yernish as y Vaarle dynsaghey. Ta'n
Vaarle ny çhengey ard-chionyssagh er feie ny çheerey. Ta cohionnalyn
Yernisheyryn ry-gheddyn ayns ynnydyn Gaelgaghey (Gaeltaght Nerin) er slystyn
heear, heear hwoaie as heear yiass ny çheerey, chammah as ayns Coontae ny Mee,
agh cha nel ayn agh thousaneyn dy chummaltee ayndaue. Dy mennick ta ny cowraghyn
raaidey ayns daa hengey, faagail magh ny Gaeltaght raad dy vel ayns Yernish
ynrican. Va stayd leighoil enmyn ynnyd ny chooish arganys er y gherrid, er yn
oyr dy row oardagh currit magh fo Aght ny Çhengaghyn Oikoil 2003 as eh çhyndaa
enmyn ynnyd ennagh er-ash veih'n Vaarle gys yn Yernish (myr sambyl, va Dingle
(Yn Dein) çhyndaait er-ash gys An Daingean dyn y wooise da contraartys ynnydagh
as pobble-vriwnys yeearree çhyndaa dys lhieggan daa-hengagh: Dingle Daingean Uí
Chúis). Ta'n chooid smoo jeh fograghyn theayagh ayns Baarle ynrican, myrane lesh
ny pabyryn naight. Ta'n chooid smoo jeh cur magh y Reiltys ayns Baarle as
Yernish, as ta kiart ec peiagh erbee dellal lesh y reiltys ayns Yernish my vel
ad er-laccal. Ta ymysseraght ayns Yernish ry-gheddyn er y çhellveeish (TG4), er
y radio (myr sambyl Raidió na Gaeltachta) as ayns pabyryn naight (myr sambyl Lá
Nua as Foinse)

Ta'n Pholynnish nane jeh ny çhengaghyn smoo loayrit ayns Nerin, ny lurg ny
Yernish as ny Baarle: ta mygeayrt 63,000 Polynnee nyn gummal ayns Nerin rere
staydraa yn choontey-pobble. T'ad Sheltish, ta loayrit ec y Lught Shooyl, as
Baarle Albinagh Ultagh, abbyrt ny Baarle Albinagh, ny çhengaghyn smoo scanshoil
elley 'sy çheer.

Ta'm chooid smoo jeh scollagyn ayns ny h-ard-scoillyn reih un ny daa hengey
joarree dynsaghey. Da'n Scrutaght Phoinnaragh as yn Ardscrutaght foddee
scollagyn studeyrys y yannoo er Frangish, Germaanish, Iddaalish as y Spaainish;
foddee scollagyn yn ardscrutaght studeyrys y yannoo er Arabish, Shapaanish as
Rooshish. Ta Shenn-Ghreagish, Studeyryssyn Ewagh as Ladjyn ry-gheddyn ayns
ard-scoillyn ennagh, myrgeddin.

Rere y leigh, ta'n çheer ny steat neuvonnagh, as ta'n bunraght gra dy vel
feoiltaghey yn steat da craueeaght erbee neulhiggit. Ta mygeayrt 86.8% earroo yn
phobble nyn Greesteenyn Raueagh. Ta Agglish Nerin ny nah agglish smoo ayns y
çheer. Va'n agglish cribbey derrey coontey-pobble ny bleeaney 2002 tra haink
bishaghey ayns earrooyn ny h-Agglish, red er haghyr lesh enmyssyn credjue
Creestee elley as lesh yn Hindooaghys. T'ad ny h-enmyssyn credjue Creestee smoo
elley na Agglish Chleragh Nerin as Agglish Haasilagh Nerin ny yei. Eddyr ny
bleeantyn 2002 as 2006 haghyr bishaghey fo 69% ayns earrooyn ny h-Islamee, as ee
nish ny treeoo craueeaght smoo ayns y çheer. Haghyr bishaghey beg ayns earrooyn
ny h-Ewnyn ayns y traa cheddin.

Rere coontey-pobble ny bleeaney 2006, va 186,318 (ny 4.4%) dy chummaltee ny
çheerey gyn chraueeaght. Ren 1,515 cummaltee cur sheese orroo hene myr
meechredjuee, as 929 cummaltee myr anjee. Ta ny h-earrooyn shen taishbyney nagh
vel craueeaght erbee ec 4.5% sleih-earroo ny çheerey. Cha row craueeaght raait
ec 70,322 (1.7%) dy chummaltee ny çheerey.

Dymmyrk ellan Nerin Lioar Cheanannas, as screeudeyryn lhied as George Berkeley,
Sheridan le Fanu, Jonathan Swift, James Joyce, George Bernard Shaw, Richard
Brinsley Sheridan, Oliver Goldsmith, Oscar Wilde, W.B. Yeats, Patrick Kavanagh,
Samuel Beckett, Brian O'Nolan, as eh soilshit magh myr Flann O'Brien, John
Millington Synge, Seán O'Casey, Seamus Heaney, Bram Stoker, Elizabeth Bowen,
Kate O'Brien, Seán Ó Faoláin, Frank O'Connor, William Trevor as screeudeyryn
elley. Ta Shaw, Yeats, Beckett as Heaney fo laurys Aundyr Nobel ayns Lettyraght.
Ta ram screeudeyryn elley lhied as John Banville, Roddy Doyle, Pádraic Ó
Conaire, Máirtín Ó Cadhain, Séamus Ó Grianna, Dermot Bolger, Maeve Binchy, Frank
McCourt, Edna O'Brien, Nuala Ní Dhomhnaill, Paul Muldoon, Thomas McCarthy,
Joseph O'Connor, Eoin Colfer, John McGahern as Colm Tóibín.

Ta ellyneyryn ard-ghooagh Nerin goaill stiagh Nathaniel Hone, James Arthur
O'Connor, Roderick O'Conor, Jack Yeats, William Orpen, Mainie Jellett, Louis le
Brocquy, Anne Madden, Robert Ballagh, James Coleman, Dorothy Cross as John
Gerrard.

Ta enney share er Nerin son kiaull tradishoonagh Nerin, agh va ram ellyneyryn
elley lesh cleayney eddyr-ashoonagh ayns genreyn elley currit magh ec yn ellan,
lhied as U2, Westlife, Thin Lizzy, The Pogues, The Corrs, The Cranberries, y
cloieder gitar Rory Gallagher, yn arraneyder çheerey Christy Moore, Celtic
Woman, The Chieftains, Glen Hansard jeh The Frames, Chris de Burgh as
arraneyderyn Enya as Sinéad O'Connor.

Ayns kiaull classicagh, ta ellan Nerin ny boayl ruggyree cummeyderyn ard-ghooagh
lhied as Turlough O'Carolan, John Field (cummeyder yn Arrane oie), Gerald Barry,
Michael William Balfe, y Reejerey Charles Villiers Stanford as Charles Wood.

Va Robert Boyle ny 'ishigagh jeh'n shiaghtoo eash jeig as eh n'er ren feddyn
magh Leigh Boyle. Va Aundyr Nobel ayns Fishag rheynnit magh dys Ernest Walton
jeh Colaashtey ny Trinaid Divlyn ayns 1951 er yn oyr dy row yn "breneen skeilt"
echey. Va William Rowan Hamilton ny vaddaghteyr ard-ghooagh. Va'n fallsoonagh as
y jeeaghteyr Yernagh Eriugena, briwnyssit myr nane jeh lught yn tushtey
leeideilagh jeh'n rey echey. Va John Tyndall (1820-1893) veih Liehghlion y
Droghad, Coontae Cheatharlach, Nerin, ny 'ishigagh ard-ghooagh veih Nerin as eh
n'er ren feddyn magh er eiyrtys Tyndall, as yn eiyrtys shen ny chur sheese er
cre'n fa dy vel daah gorrym er y speyr.

Ta assphurtanyn ladoosaghey eunysseyraghey y 20-oo eash jeianagh goaill stiagh
aghtaghyn lhied as U2, Thin Lizzy, The Pogues, My Bloody Valentine, Rory
Gallagher, Sinéad O'Connor, Boomtown Rats, The Corrs, Horslips, Boyzone, Ronan
Keating, The Cranberries, Clannad, Gilbert O'Sullivan, Westlife as Enya, as ny
taishbynyssyn ard-ghooagh Riverdance as Lord of the Dance.

Ayns y 21-oo eash beg, dirree Damien Rice as The Thrills gys ard-ghoo
eddyr-ashoonagh. Ta The Frames ny vann ennoil ayns Nerin as eh gaase er yn
ardane eddyr-ashoonagh, agh ta'n stayd oc myr y bann smoo ennoil fo baggyrtys
rish bannaghyn noa elley lhied as Bell X1, ansherbee.

Ta aghteyryn Hollywood cronnaley veih Pobblaght Nerin goaill stiagh Maureen
O'Hara, Barry Fitzgerald, George Brent, Arthur Shields, Maureen O'Sullivan,
Richard Harris, Peter O'Toole, Pierce Brosnan, Gabriel Byrne, Brendan Gleeson,
Daniel Day Lewis (rere seyraanaght), Colm Meaney, Colin Farrell, Brenda Fricker,
Jonathan Rhys-Meyers, Stuart Townsend as Cillian Murphy.

Hug çhynskyl bishagh ny scannaneyn Yernagh, meansalit liorish Bord Scannán na
hÉireann, cooney da ny stiureyderyn Neil Jordan as Jim Sheridan, as hug eh
cooney da scannaneyn Yernagh lhied as Intermission liorish John Crowley,
Breakfast on Pluto liorish Neil Jordan, as scannaneyn elley. Fo roonaghtyn
barnaghyn keeshaghey as oyryn elley va ram scannaneyn cleaynit gys Nerin, goaill
stiagh Braveheart liorish Mel Gibson as Saving Private Ryan liorish Steven
Spielberg.

T'ad bluckaneyrys as immanaght Ghaelgagh ny preeu-spoyrtyn ayns Nerin son y
chooid smoo. Ta'n daa spoyrt shen, myrane lesh bluckan laue Gaelgagh stiurit ec
Cumann Lúthchleas Gael. Ta shenn-chloiederyn y CLG goaill stiagh DJ Carey as
Peter Canavan. Va'n shenn-Taoiseach Jack Lynch ny immanee ennymoil as cosneyder
y chohirrey ooilley-Nerin roish y çheet stiagh echey 'sy pholitickaght. Ta
cloiederyn ard-ghooagh roie goaill stiagh Henry Shefflin, Sean Cavanagh as Colm
Cooper.

Va ram spoyrteyryn gientit ayns Nerin. Ayns soccer ta shenn-vluckaneyryn goaill
stiagh Roy Keane, Johnny Giles, Liam Brady, Denis Irwin, Packie Bonner, Niall
Quinn, as Paul McGrath as ta bluckaneyryn roie goaill stiagh lheid as Lee
Carsley, Steve Finnan, Shay Given, Damien Duff, John O'Shea as Robbie Keane.
Ayns ruggyr ta bluckaneyryn lheid as Brian O'Driscoll, Ronan O'Gara, Paul
O'Connell, David Wallace as Keith Wood gientit eck.

Ayns roortaghys, va aundyryn cosnit ayns cohirraghyn eddyr-ashoonagh ec Sonia
O'Sullivan, Eamonn Coghlan, Catherina McKiernan, Ronnie Delaney, John Treacy,
David Gillick as Derval O'Rourke.

Ta tree puirt aeragh eddyr-ashoonagh (Divlyn, Y Çhannon, as Corkee) ayns
Pobblaght Nerin as ad kianglt lesh arraghys bollee Oarpagh as eddyr-vooarheeragh
lesh bollee skedjalit as kaartit. She Aer Lingus y lhuingys aer ashoonagh, agh
ta'n lhuingys aer costys injil Ryanair ny lhuingys aer smoo. Ta'n bollagh eddyr
Lunnin as Divlyn ny vollagh smoo tarroogh ayns yn Oarpey, lesh 4.5 millioonyn
troailtee ayns 2006.

Ta shirveishyn raad yiarn kiarit ec Iarnród Éireann. She Divlyn çheshvean y
ghreasane, lesh daa phreeu-stashoonyn (Heuston as Connolly) as t'ad kianglt lesh
ny baljyn as ard-valjyn smoo. Ta shirveish yn Enterprise, lesh cooidjaght
Northern Ireland Railways, jannoo kiangley eddyr Divlyn as Beeal Feirshtey. Ta
greasane ymmyrkey lhiassagh ayns Divlyn as eh goaill stiagh DART, LUAS, bus
baljagh as shirveish raad yiarn lhiasagh.

Ta ny bayryn gleashtanagh as ny preeu-raaidyn fo stiurey yn National Roads
Authority. Ta ny raaidyn elley fo stiurey ny cooinseilyn ynnydagh.

Ta shirveishyn assaig jannoo kianglaghyn eddyr Pobblaght Nerin, y Vretyn Vooar,
Mannin as y Rank.



https://gv.wikipedia.org/wiki/Oaylleeaght_najooragh

Ta oaylleeaght najooragh çheet er studeyrys er y chruinney rere'n taase
oaylleeagh. T'ad gra dy vel y chruinney fo leighyn najooragh. Myr shen, t'eh
goll er eddyrscarrey veih oaylleeaght sheshoil as studeyrys-sheelnaue (as adsyn
jannoo studeyrys er ymmyrkey as sheshaght sleih), as veih oaylleeaght formoil
(ta jannoo ymmyd jeh saaseyn a priori).

Ta oaylleeaght najooragh bun ny hoaylleeaghtyn feamagh. Ga nagh vel maddaght,
staddyssaght as sheanse co-earrooagh mastey ny hoaylleeaghtyn najooragh, ta
ymmodee greieyn as eieyn oc goll er ymmydey ayns oaylleeaght najooragh.

Ayns ny shenn traaghyn, v'ad cur fallsoonys najooragh er studeyrys er çheumooie
er najoor. Anmagh ayns ny Mean Eashyn, beggan er veggan, haink stiagh saaseyn
oaylleeagh indughtagh ayns ynnyd jeh'n chiaddey fallsoonagh. Hug obbraghyn Ibn
al-Haytham as Francis Bacon enney cadjin er ny saaseyn shen.

Roish yn 19oo eash, haink studeyrys er sheanse dy ve obbyr sur-scoillaryn
keirdey as sheshaghtyn. Myr shen, haink yn ennym jeianagh 'oaylleeaght najooragh
er.



https://gv.wikipedia.org/wiki/Edjaghys

Ta edjaghys çheet er ynsaghey oardreilagh currit da sleih aeg dy aarlaghey ad da
bea as obbyr; ny keayrtyn, t'eh goaill stiagh ynsaghey sleih aasit chammah. Ta
sleih loayrt er sorçhyn dy edjaghys, bentyn rish yn scoill v'ad aynjee (myr
sampleyr, "edjaghys persoonagh" ny "bun-edjaghys"), ny bentyn rish ynsaghey ayns
cooish er lheh (m.s. "edjaghys classicagh"), ny da obbyr er lheh ("edjaghys
lhee" da fir-lhee).

Ayns sheshaght jeianagh, ta "edjaghys" çheet er ynsaghey formoil ayns scoillyn
as ollooscoillyn son y chooid smoo, agh t'eh goaill stiagh edjaghys thie,
prindeysaght as ynsaghey neuformoil myrgeddin. Ayns kuse dy heshaghtyn, t'adsyn
ny chummaghyn edjaghys smoo cadjin. Ta fir elley gynsaghey foddey jeh, er y fa
dy vel ad cummal ayns buill 'adaneagh, ny nagh nod ad goll dys scoill ny
h-ollooscoill er oyr ennagh (myr sampleyr, studeyrys paart-emshiragh jeant ec
sleih as obbyr oc).

Cha nel edjaghys formoil y cummey smoo scanshoil ayns dy chooilley sheshaght. Ta
cultooryn gynsaghey reillyn, obbraghyn as cliaghtaghyn y chultoor ta paitçhyn
tra t'ad gaase. Ta'n edjaghys shen bentyn rish çheet dy ve olteyr obbragh jeh'n
çheshaght. Ta lheid yn edjaghys bentyn rish cooishyn, feeu as fys yn çheshaght.
Foddee eh goaill stiagh craueeaght, shennaghys, fallsoonys, oardee as y lheid.



https://gv.wikipedia.org/wiki/Archaea

She ream dy vynvioee eh archaea (un.: archaeon). Cha nel çheshvean killag ny
mynolt far-chrackanagh erbee elley oc. Traa dy row, v'ad currit marish bacteyryn
myr prokaryota ny myr reeriaght Monera, fo'n ennym archaebacteria ("shenn
vacteyryn"). Ec y traa t'ayn, cha nel bea-oayllee goaill rish y rang-oardraghey
shen. Ta shennaghys aafilleydagh er lheh oc, as shimmey scansh t'eddyr ocsyn as
bioagyn elley; myr shen, ta rang-oardraghey noa oc nish myr ream er lheh 'sy
chorys tree reamyn. Ta'n corys shoh eddyraghey tree banglaneyn aafilleydagh:
Archaea, Bacteria as Eukaryota.

T'ad rheynn Archaea ayns kiare phyla, agh s'cosoylagh eh dy vel foddey ny smoo
ayn. Cha nel monney studeyrys er ny yannoo orroo. She Crenarchaeota as
Euryarchaeota ad ny phyla smoo er studeyrys.

Ta archaea jeeaghyn gollrish bacteyryn dy mennick, agh ta cummey goan ec kuse
jeu; myr shen, killagyn rea kerrooagh Haloquadratum walsbyi. Ta gientagyn as
cassanyn soe oc ta faggys d'adsyn t'ec eukaryota, myr sampleyr, ensymeyn ta
jannoo aascreeu as çhyndaays. Ta troyn elley oc gyn cosoylagh; myr sampleyr,
t'ad croghey er lipaid eethyr 'syn 'ar-chrackan killagagh oc. T'ad geddyn bree
jeh foddey ny smoo binn na eukaryota, veih shugyryn dys ammoiney, eaaneyn meain
as eer hiddragien. Ta Haloarchaea jannoo ymmyd jeh soilshey ny greiney, as ta
dooieyn elley tashtey carboan; cha dod archaeon erbee jannoo y ghaa, ga dy nod
lussyn as cyanobacteria. T'ad geddyn sliught gyn keintys liorish scoltey
jeesoil, cur magh buinney ny mynvrishey, agh cha dod ad jannoo sporrag.

'Sy toghiaght, v'ad credjal dy nee graihderyn barbaght v'ayn chum ayns buill
varbagh, myr sampleyr, çhibbraghyn çhehey as loghyn sailjey, agh t'ad ry-akin
ayns ymmodee oayll, goaill stiagh thalloo, keayn, curragh as collane deiney.
T'ad cadjin er lheh 'sy cheayn.



https://gv.wikipedia.org/wiki/Yn_Toolynn

Ta'n Toolynn (Soolynnish: Sverige), ny Reeriaght ny Soolynn dy h-oikoil
(Soolynnish: Konungariket Sverige (cooney·fysseree)), ny çheer Nordagh er
Lieh-innys Loghlin 'syn Oarpey Hwoaie. Ta joaraghyn thallooin eck lesh Norlynn
da'n sheear as y twoaie, as lesh Finnlynn da'n shiar hwoaie, as t'ee kianglt
rish y Danvarg 'sy jiass liorish Droghad Öresund.

Ta'n Toolynn ny treeoo çheer smoo 'syn Unnaneys Oarpagh rere eaghtyr as ee
450,000 km² (173,746 mi ker), as ta ny smoo na 9.2 millioon dy 'leih cummal 'sy
çheer. Ta glooaght y phobble feer injil 'sy çheer - 21 dooinney 'sy chilometer
kerrinagh (53 'sy veeiley cherrinagh) - lesh glooaght ny s'yrjey ayns lieh yiass
ny çheerey. Ta 85% jeh sleih-earroo cummal ayns ardjyn baljagh, as t'eh er
credjal dy bee ardjaghey ayns ny h-earrooyn shen rere loaghtey cruinneydaght.
She Stockholm y preeu-valley, as t'ee ny balley smoo 'sy çheer lesh 1.3 villioon
dy 'leih 'syn ard baljagh as 2 villioon 'syn ard moir-valjagh. T'ad Gothenburg
as Malmö y nah as y treeoo balley smoo.

Ta'n Toolynn ny reeriaght vunraghtoil lesh reiltys ta jeant seose jeh corys
ard-whaiylagh. Ta tarmaynys ard-lhiasit eck. T'ee rang-oardit 'sy chied ynnyd
'sy thiehll ayns Ayndagh Deynlaghys jeh cooid The Economist as 'sy çhiaghtoo
ynnyd ayns Ayndagh Lhiasaghey Deiney jeh cooid ny h-Ashoonyn Unnaneysit. Ta'n
Toolynn ny h-oltey jeh'n Unnaneys Oarpagh veih 1 Jerrey Geuree 1995 as t'ee ny
h-oltey jeh'n RCTL.

Dirree lesh y Toolynn dy ve ny çheer neuchroghagh as unnaneysit car ny Mean
Eashyn. 'Sy 17-oo eash ren y çheer sheeyney magh jeh ny thallooyn eck son
Impiraght ny Soolynn y chur er bun. Agh va'n chooid smoo jeh'n thalloo eck
caillt car ny 18-oo as ny 19-oo eashyn. Va'n lieh hiar jeh'n Toolynn, Finnlynn
noa-emshiragh, caillt dys y Roosh ayns 1809. Haghyr y caggey jerrinagh as y
Toolynn ayn dy jeeragh ayns 1814, tra ren y Toolynn imman er Norlynn çheet
stiagh ayns unnaneys persoonagh lhiee. Va'n unnaneys shen er tannaghtyn derrey
1905. Vaih'n traa shen, va'n Toolynn ayns stayd shee, as polasee joarree
neu-çheughit ayns traa shee as neu-chommeeaght ayns traa caggee.



https://gv.wikipedia.org/wiki/Yn_Austeyr

She pobblaght chonastagh as çheer hallooinit 'syn Oarpey Veanagh ee yn Austeyr
(Germaanish: Österreich [ˈøːstɐˌʁaɪç]), ny Pobblaght yn Austeyr (Germaanish:
Republik Österreich). T'ee çhemmal rish y Phobblaght Çheck as y Ghermaan 'sy
twoaie, rish yn Ungaar as y Clovack 'sy niar, rish y Clovean as yn Iddaal 'sy
jiass, as rish yn Elveeish as Liechtenstein 'sy neear. Ta'n Austeyr 83,879 km2
(32,386 mi ker) er eaghtyr as 'sy vlein 2015 va ny smoo na 8.66 millioon
dooinney cummal ayn. She çheer leitagh t'ayn, as y chooid smoo jeh'n çheer ny
lhie çheusthie jeh ny Beinnyn Alpagh; cha nel agh 32% jeh'n çheer ny lhie ny
s'inshley na 500 m (1,640 tr). She Großglockner, 3,798 m (12,461 tr) er yrjid, y
poynt s'yrjey ayn. She Veen preeu-valley yn çheer as ish ny caayr smoo 'sy çheer
chammah. Ta mooinjer y çheer loayrt abbyrtyn ynnydagh y Ghermaanish myr çhengey
ny mayrey, as she Germaanish y çhengey oikoil. Ta staydys oikoil ynnydagh ec yn
Ungaarish, Croitish Burgenland as y Cloveanish chammah.



https://gv.wikipedia.org/wiki/Mynvioagh

She bioag do-akin da'n tooill eh mynvioagh (ny mynorgaanagh). Hooar magh Anton
van Leeuwenhoek dy row ad ayn ayns 1675. She myn-vioagh-oaylleeaght y studeyrys
er lheid ny bioagyn, lesh mynreayrtan son adsyn y 'akin.

Ta ymmodee sorçhyn dy vyn-vioagh ayn; t'ad goaill stiagh bacteyryn, fungyssyn,
archaea, protista, algaghyn glassey as kuse dy veiyn beggey, myr sampleyr,
plankton. Ta kuse dy vyn-vioagh-oayllee cur veeryssyn nyn mast'oc, agh fir
elley, er lhieusyn nagh vel ad bio. Ta’n chooid smoo jeu nyn mioagyn
un-chillagagh, agh cha nel dagh ooilley fer; ta kuse dy vioagyn yl-chillagagh
mynreayrtagh, as kuse dy phrotistyn as bacteyryn macroreayrtagh, dy ghra myr
shen, ry-akin da’n tooill (myr sampleyr, Thiomargarita namibiensis).

Ta mynvioee cummal er feie ny cruinney, ayns dagh rheynn ny bea-chruinney raad
ta ushtey fliugh, goaill stiagh thalloo, çhibbraghyn çhehey, er grunt ny marrey,
ard ‘syn aeraght, as duinid ayns bleayst ny cruinney. Ta feme orroo er son
aa-choorsal beaghey ayns eggochoryssyn. Ta jargaght tashtey nitrageen ec kuse dy
vyn-vioee, as myr shen, ta laue scanshoil oc ‘sy chorys nitrageen. Foddee dy vel
laue oc ayns frassaghey as emshir myrgeddin.

Ta ymmyd jeant jeh mynvioee ayns bea-haghnoaylleeaght chammah, ayns gyle as
braghey tradishoonagh, as ayns çhaghnoaylleeaght jeianagh ta jannoo ymmyd jeh
jeshaghteyrys gienntagagh. Er y laue elley, ta mynvioee ghorlagh lane assee;
t'ad goll stiagh bioagyn elley as gaase ayndaue, as shen bun aslayntyn ta marroo
millioonyn dy 'leih, beiyn as lossreeyn.

She mynvioee un-chillagagh haink rish s'leaie er y chruinney, mysh 3-4 billioon
blein er dy henney. B’voal eh aafilley ny lurg shen, as rish 3 billioon blein
‘syn Eash Roie-Chambriagh va dagh ooilley bioag mynreayrtagh. Myr shen, car y
chooid smoo jeh shennaghys ny seihill, cha row agh mynvioee ayn. Ta oayllee er
chur enney er bacteyryn, algaghyn as fungyssyn ayns ombyr 220 millioon blein
d’eash, as ta’n feanish shoh taishbyney nagh vel jalloo-oaylleeaght vyn-vioee er
gaghlaa monney derrey’n Eash Triassagh.

Ta’n chooid smoo dy vyn-vioee geddyn sliught dy tappee, as foddee lheid as
bacteyryn co-cheaghley gienntagyn eddyr dooghyssyn anchasley rish y cheilley,
liorish co-whingaghey bacteyragh, goaill stiagh gienntag as cur stiagh gienntag.
Ta’n co-cheaghley co-chruinnagh ghienyn shoh, as myrane lesh reat ard arraghey
as saaseyn caghlaa gienntag elley, lhiggey da mynvioee aafilley dy tappee
(trooid reih najooragh) son dy hannaghtyn bio ayns çhymbylaghtyn noa as freggyrt
da preays çhymbylagh. Ta’n aafilley tappee shoh scanshoil ayns lheeys, er y fa
dy vel ard-vunniagyn çheet rish. Ta ny bacteyryn gorlagh shoh lieh-yeenagh noi
noi-veiyn jeianagh.

Va resoonaght ayn er my row myn-vioee ayn ny dyn rish keeadyn roish my hie ad er
feddyn 'sy 17oo Eash. Screeu scoillar Romangh Marcus Terentius Varro er
cretooryn mynreayrtagh 'sy lioar liorish, De Re Rustica ("Er Eirinaght"), 'sy 1d
Eash. V'eh cur coyrle noi soiaghey thie balley faggys da curree:

Ayns Kitab Al Qanûn fi Al-Tibb (كتب ا لقا نون في ا لطب‎, "Leigh Lheeys") (1025),
screeu Abū Alī ibn Sīnā dy vel taalyn y chorp goll er sollaghey liorish corpyn
seihlltagh joarree roish my jig çhingys er. Hug roish eh y sheiltynys dy nod
gorley shymlee as çhingyssyn elley skeaylley eddyr sleih, dy ghra myr shen, dy
row ad nyn ngorlaghyn gowaltagh. Ren eh ymmyd jeh quaranteen son dy lhiettal ad.

Rish y Gorley Doo (phlaih fairaigagh) roshtyn al-Andalus ‘sy Spaainey ‘sy 14oo
eash, screeu Ibn Khatima dy row “myn-chorpyn” gowaltagh bun ghorley gowaltagh
lesh adsyn çheet stiagh ‘sy chorp. Ayns 1546, hug roish Girolamo Fracastoro dy
row bun çhingyssyn theayagh nheeghyn rassagh yn-astreeaghey nod ymmyrkey gorley
liorish coventyn jeeragh ny neuyeearagh, as eer gyn coventyn harrish foddeeaght
mooar.

She eieyn barelagh v’ayn er myn-vioee, gyn fysseree ny oaylleeaght erbee. Cha
row feanish, taishbyney ny soilshaghey kiart mynyngione derrey’n 17oo eash. Shen
er y fa nagh row mynreayrtanyn ry-gheddyn oc.

Va Anton van Leeuwenhoek mastey ny kied sleih dy ‘akin myn-vioagyn, liorish
mynreayrtan rere’n chiaddey echey hene. Va’n cohortys hug eh da bea-oaylleeaght
mastey ny smoo scanshoil rieau. By Robert Hooke eh y chied ren scrutaghey er
bioagyn liorish mynreayrtan; screeu eh er killagyn losseree ‘sy lioar 1665
echey, Micrographia.

Roish my hooar magh Leeuwenhoek myn-vioee ayns 1675, cha hoig ad cre’n fa dod oo
jannoo feeyn jeh smeïr-feeyney, caashey jeh bainney, ny cre’n fa va bee
loauaghey. Cha ren Leeuwenhoek kiangley ny h-obbraghyn shoh as myn-vioee, agh
phrow eh dy row bioagyn ayn nagh row ry-akin da’n tooill. Obbyr Leeuwenhoek,
myrane lesh tastaghyn Lazzaro Spallanzani as Louis Pasteur, hug ad jerrey er y
çhenn eie dy row bea hene-ghientyn ass stoo neuvio trooid loauaghey. Hooar magh
Lazzaro Spallanzani dy dod eh jannoo awree shiast liorish broie, as marroo
myn-vioee erbee v'aynjee. Hooar eh magh myrgeddin nagh nod myn-vioee noa
soiaghey urree mannagh beagh eh goll er anchoodaghey da'n aer. Dobbyr Louis
Pasteur ny smoo er y chooish, lesh anchoodaghey awree broit da'n aer ayns
saaghyn as shollane oc, son dy lhiettal breneenyn jeh goll ny hrooid da'n awree,
as ayns saaghyn gyn shollane. Haink stiagh yn aer trooid feddan cruillagh nagh
lhig da joan bentyn rish yn awree. Lesh broie yn awree 'sy toshiaght, v'eh
shickyr nagh row myn-vioee bio erbee 'syn awree ec y toshiaght. Cha daase red
erbee 'syn awree car prowaltys Phasteur. Haishbynee shen dy row bioee erbee
daase ayns lheid yn awree çheet stiagh jeh çheumooie, myr sporragyn er joan, as
cha jagh ad er hene-gheintyn 'syn awree. Hug shen builley baaish da'n çheiltynys
hene-ghientyn, as hug eh feanish da'n çheiltynys bunniag

Ayns 1876, phrow Robert Koch dy row myn-vioee nyn mun çhingys. Hooar eh magh dy
row ram Bacillus anthracis ayns fuill ollee as antraks orroo, dagh keayrt. Dod
eh ymmyrkey antaks jeh un vaagh da fer elley, liorish goaill beggan dy 'uill
jeh'n vaagh çhing as ish y hilgey stiagh ayns fer sunt, as hug shen çhingys er y
vaagh sunt. Hooar eh magh myrgeddin dy dod eh aase y bacteyr ayns awree beaghee,
as eshyn y hilgey stiagh ayns baagh sunt, as verragh shen çhingys er. Er bun ny
prowaltyssyn shoh, ren eh slatjyn howse er son prowal kiangley oyragh eddyr
myn-vioagh as çhingys: eabbaghyn Choch. Ga nagh vel ad bentyn da dagh cooish, ta
scansh shennaghyssagh oc bentyn rish aase smooinaght oaylleeagh, as ta ymmyd
jeant jeu foast.

Ma myn-vioee ry-akin er feie rheam vea ny cruinney. Ta bacteyryn as archaea
mynreayrtagh dy kinjagh, bunnys, as ta shiartanse dy eukaryoteyn mynreayrtagh
myrgeddin. T'adsyn goaill stiagh protistyn, fyngyssyn, as shiartanse dy
myn-vaaghyn as lossreeyn. Cha nel ad goaill rish dy cadjin dy vel veerysyn bio,
as myr shen, cha nee myn-vioee t'ayn, ga dy vel myn-vioagh-oaylleeaght goaill
stiagh studeyrys orroo.

She possan dy bioagyn prokaryota, as adsyn gyn çheshvean ny mynoltyn
far-chrackanagh elley. Myr shen t'ad anchasley rish ny eukaryota as çheshvean
ocsyn. Ta'n chooid smoo jeu lane un-chillagagh, agh beggan beg dy phrokaryota
(myr sampleyr, mycsobacteria), ta eashyn yl-chillagagh ayns nyn mea.

Ta daa ream ec ny prokaryoteyn, bacteyryn as archaea. She possan dy vioagyn smoo
anchasley as lhieenar ny cruinney t'ayn, as adsyn cummal raad erbee ta ushtey
fliugh ry-gheddyn as ta'n çhiassid fo +140 °C. T'ad cummal ayns sailley,
thalloo, aer, cassanyn collaneagh-gastragh veiyn, çhibbraghyn çhehey, as foddey
fo bleayst ny cruinney ayns cregyn. Ta prokaryoteyn er dagh eaghtyr nagh vel er
ny hiastey er lheh, faggys. T'ad credjal dy vel mysh qeuig millioon trillioon
trillioon jeu ayn, dy ghra myr shen 5×1030.

Ta faggys dagh bacteyr do-akin da'n tooill, er lhimmey jeh fir ghoan, myr
sampleyr, Thiomargarita namibiensis. She un-chillagee t'ayn, gyn myn-organeyn
far-chrackanagh. Ta'n genome oc un loob dy GDN, ga dy nod rheynn beg dy GDN,
plasmaidyn, ve ayndaue. T'ad goll er skeaylley eddyr killagyn liorish
co-whingaghey bacteyragh. Ta boaylley killag oc, as eshyn cur lajer as
neulhoobid daue. T'ad geddyn sliught liorish scoltey jeesoil ny cur magh
buinney, agh cha nel ad jannoo gientyn keintyssagh. Ta kuse dy ghooie jannoo
endosporragyn feer aalhiemmagh, agh she aase dy hannaghtyn bio t'ayn son
bacteyryn, cha nel aase ghientyn. Ayns çhymbylaght share daue, foddee bacteyryn
dooblaghey ad hene cho mennick as dagh 10 minnidyn.

Ta archaea nyn un-chillagee gyn çheshvean, gollrish bacteyryn. 'sy traa t'er
ngoll shaghey, cha dug ad tastey da ny h-anchaslyssyn eddyr oc, as v'ad
cliaghtey cur bacteyryn myrane lesh archaea 'sy reeriaght Monera. Ayns 1990, hug
roish y myn-vioagh-oayllee Carl Woese y corys tree reamyn, as eshyn eddyrscarrey
bioagyn ayns bacteyryn, archaea as nd eukaryoteyn. Ta anchaslyssyn eddyr
bacteyryn as archaea bentyn rish gien-oaylleeaght as bea-chemmig. Myr sampleyr,
ta far-chrackanyn ec y ghaa; agh ta'n far-chrackan killag bacteyragh ass
fosfaar-glisreed lesh kianglaghyn esteragh, as ta'n far-chrackan archaeagh ass
lipaidyn eethyr.

Hie archaea er nyn soilshaghey magh ayns sur-hymbylaghtyn ec y toshiaght, myr
sampleyr, çhibbraghyn çhehey, agh t'ad er nyn veddyn ayns dagh ooilley oayll
neayr's shen. T'ad fakin dy ve feer chadjin; she crenarchaeota cummey s'cadjiney
vea 'sy varrey, as eshyn s'eearrooagh ayns eggochoryssyn ny s'diuney na 150m.
T'ad cadjin 'sy thalloo neesht, as ta laue scanshoil oc ayns ocsaidaghey
ammoiney.

Ta ymmodee eukaryoteyn mynreayrtagh ayn. Anchasley rish bacteyryn as archaea, ta
mynoltyn ec eukaryoteyn, myr sampleyr, çheshvean killag, farrys Golgi as
mitochondria. Foddee eukaryoteyn ve haploid ny diploid, as ta ymmodee
çheshveanyn killag ec kuse jeu (jeeagh er coenocyte). Cha nel dagh myn-vioagh ny
un-chillagagh; ta eukaryoteyn mynreayrtagh yl-chillagagh ayn.

Mastey ny eukaryota, she ny protista ny fir smoo un-chillagagh as mynreayrtagh.
She possan feer anchasley rish y cheilley t'ayn. Ta kuse dy algaghyn nyn
brotistyn yl-chillagagh, as ta corys bea er lheh ec lheeahid glooie lesh caghlaa
eddyr cummaghyn un-chillagagh, yl-chillagagh as coloinagh. Cha s'ain quoid dy
phrotisyn t'ayn; foddee nagh vel shin er chur enney agh er beggan jeu.

Ta beiyn yl-chillagagh son y chooid smoo, agh ta fir jeu do-akin da'n tooill ny
yei shen. Ta arthropodyn mynreayrtagh goaill stiagh meeyllagyn joaney as
meeyllagyn partan. Ta crustee vynreayrtagh goaill stiagh copepodyn as cladocera,
as ta ymmodee nematodeyn ro veg son adsyn y 'akin lesh y tooill myrgeddin. Ta
rotiferyn feer chadjin myrgeddin; she eederyn-sheeley t'ayn, as adsyn cummal
ayns ushtey millish. Foddee myn-veiyn geddyn sliught dy keintyssagh ny
neucheintyssagh, as ta kuse jeu skeaylley da oayllyn noa myr oohyn oddys
tannaghtyn bio raad nagh nod y baagh aasit. Foddee shiartanse dy veiyn
bunneydagh, myr sampleyr, rotiferyn as nematodeyn, çhirmaghey dy slane as
tannaghtyn nyn gadley rish tammylt liauyr.

Ta ymmodee dooieyn fungys unchillagagh, myr sampleyr, jastee fuinnee
(Saccharomyces cerevisiae). Foddee shiartanse jeu, myr sampleyr, Candida
albicans, caghlaa phenohorçh as aase myr un-chillagee ayns shiartanse dy
hymbyllaghtyn. T'ad geddyn sliught dy keintyssagh (liorish cur buinney magh ny
scoltey jeesoil). Foddee ad jannoo sporragyn myrgeddin; she conidia
neucheintyssagh t'ayn, ny basidosporragyn keintyssagh.

Ta algaghyn glassey goaill stiagh ymmodee bioagyn mynreayrtagh. Ta kuse jeu er
nyn rang-oardraghey myr protistyn, as fir elley myr embryophyteyn (lossreeyn
cadjin). Foddee algaghyn aase dy un-chillagagh ny myr driaght liauyr dy
chillagyn. Ta scuitçheyderyn un-chillagagh as coloinagh nyn mast'oc, chammah's
cummaghyn coloinagh, runt as snaieagh.

Ta myn-vioee ry-akin er feie ny cruinney, ayns dagh sorçh dy oayll, bunnys, as
shen goaill stiagh ardjyn y Twoaie as y Jiass, faasee, geeseryn, cregyn as y
marrey mooar. Ta kuse jeu er gormal rish ny feer-staydjyn shoh as er droggal
coloinyn; she graihderyn barbaght t'ayn. T'adsyn er nyn ngeddyn ass cregyn
wheesh as 7km fo eaghtyr ny cruinney. Ta kuse dy 'leih credjal dy vel wheesh dy
vea fo eaghtyr ny cruinney as ersyn. Ta feanish ain daue tannaghtyn bio rish
tammylt ayns folmid, as t'ad shassoo noi goulraght erskyn-ghorrym; myr shen,
foddee ny nod ad tannaghtyn bio ayns spoar.

Ta kianglaghyn shimboshagh eddyr ymmodee myn-vioee as bioagyn smoo. Ta kuse
jeusyn co-vondeishagh, agh ta fir elley jeeyllagh da'n olteyr (sheadanys). My
t'ad nyn munyn çhingys, ta oayllee cur myn-vioee ghorlagh orroo.

She myn-vioagh eh graihder barbaght, as eshyn er gormal rish staydyn beagh
marrooagh da bioagyn elley. Myr sampleyr, ta lheid ny myn-vioee er nyn veddyn
ayns ny çhymbyllaghtyn heese:

Ta scansh ec graihderyn barbaght. T'ad lhiggey da bea thallooinagh lheanaghey
ayns cooid mooir jeh ushtey ny cruinney, bleayst ny cruinney as yn aeraght. T'ad
er n'aafilley troyn noi çhymbyllaghtyn varbagh, as fodmayd ymmyd jeu y yannoo
ayns bea-haghnoaylleeaght. Chammah's shen, er y fa dy vel ad ayn dyn y wooise da
lheid y varbaght, t'eh ny smoo cosoylagh dy beagh bea neuhallooinagh ayn
myrgeddin.

Ta'n corys neetragien thallooin croghey er tashtey neetragien ass yn aeraght. Un
aght dy vel shen taghyrt, she liorish obbyr bacteyryn shimboshagh (genera
Rhizobium, Mesorhizobium, Sinorhizobium, Bradyrhizobium, ny Azorhizobium) ta
cummal ayns uddanyn ayns fraueyn lossreeyn poanragh.

Ta mynvioee himbosagh, myr sampleyr, fungyssyn as algaghyn, kiangley rish y
chielley ayns scryss ny greg. Ta kuse dy fungyssyn jannoo shimbosh mycorhissagh
myrane lesh biljyn; ta shen cur ny smoo beaghey da'n villey as shugyr da'n
fungys.

Ta feme ec deiney as y çhymbyllaght er mynvioee. Ta laue oc ayns coryssyn
bunstoo ny cruinney, myr sampleyr, y corys carboan as y corys nitrageen. Ta ny
paartyn elley oc goaill stiagh aa-choorsal fooillagh as kirp vioagyn elley
liorish loaughey, as jannoo shimbosh myrane lesh bioagyn yl-chillagagh.

Ta sleih jannoo ymmyd jeh mynvioee ayns imbyl, jannoo feeyn, fuinney,
piggylaghey as obbraghyn jannoo bee elley. Ta ymmyd elley jeant jeu dys gurneil
gyle tra t'ad jannoo troar vainney, myr sampleyr caashey as binjean. Ta ny
h-aaseyn shen cur blass da'n troar myrgeddin, as lhiettal bioagyn neuyesh jeh
aase.

Ta ymmyd jeant jeh mynvioee sheelrit er lheh er son obbraghey bea-oaylleeagh er
sorniagys as jeeyl çhynskylagh.

T'ad jannoo ymmyd jeh mynvioee ayns gyle dys jannoo ethanol, as ayns
frasseeaghyn bea-ghas er so dy yannoo meetane. Ta oayllee jannoo studeyrys er
ymmyd algaghyn dys jannoo conney, as ymmyd vacteyryn dys jannoo ethanol
kellaloyshagh ass jeeyll eirinagh as baljagh.

Ta mynvioee nyn ngreieyn femoil ayns bea-haghnoaylleeaght, bea-chemmig,
gien-oaylleeaght, as bea-oaylleeaght cho-vreneenagh. Ta ny jasteeghyn
(Saccharomyces cerevisiae) as (Schizosaccharomyces pombe) nyn mioagyn
sampleyragh ayns oaylleeaght, er y fa dy nee eukaryoteyn bunneydagh t'ayn, agh
foddee ad goll er aase dy tappee as goll er caghlaa dy aashagh. T'ad feeu er
lheh ayns gien-oaylleeaght, gienoam-oaylleeaght as proteeoam-oaylleeaght. Ta
ymmyd jeant jeu son dy chroo steroidyn as ayns lheeys ghorlaghyn crackanagh. Ta
studeyryssyn elley jeeaghyn er jannoo ymmyd jeu myr killagyn conney bioey, ny
noi sollaghar.

Ayns ny Mean Eashyn, v'ad ceau kirp ghorlagh stiagh ayns cashtallyn lesh
clagh-vow ny jeshaghtyn cruinnee elley son dy skeaylley çhingyssyn.

Foddee mynvioee jannoo endohimbosh myrane lesh bioagyn smoo. Myr sampleyr, ta
bacteyryn 'sy chorys lheieagh deiney cooney y chorys ym-yeenaght, jannoo
biomaneyn (geayr folagh, bioteen as fir elley), as lheie carbey-hydraadyn
neulheieagh dooin.

Ta mynvioee nyn minn ymmodee gorlaghyn gowaltagh. Ny bioagyn hene, t'adsyn
goaill stiagh bacteyryn gowaltagh (bun y phlaih fairaigagh, gorley shymlee as
antraks); protosoa (bun malaarey, çhingys chadlee as tocsaplasmosh); as
fungyssyn (bun meeyl chrackan, candeyjaash as histoplasmosh). Ta çhingyssyn
elley, myr sampleyr floo as yn çhiassagh buigh, obbyr veeryssyn, as cha nel
adsyn nyn mioagyn rere rang-oardraghey oaylleeagh cadjin. Rere obbyr derrey
2007, cha nel feanish baghtal er archaea gorlagh, agh ta sheiltynys ayn dy vel
laue oc ayns çhingys ym-eeacklagh.

Ta laue mooar ec mynvioee ayns obbraghyn louaghey, as shen aa-choorsal nitrageen
as bunstooghyn elley da'n eggochorys.

She shaghney doghanyn liorish scryssey jeh mynvioee ee slaynt-oayllys. Er y fa
dy vel mynvioee ry-akin ayns dagh ooilley boayl, faggys, t'ee çheet er adsyn y
injillaghey da keim beg, son y chooid smoo. Ny yei shen, ny keayrtyn, ta feme
ayn dy vel nhee ny stoo ennagh lane amrid (dy ghra myr shen, gyn bioagyn ny
veeryssyn erbee), myr sampleyr, spooytag.

Er son aarlaghey bee, t'ad ginjillaghey mynvioee liorish freayll (myr sampleyr,
cur stiagh feeyn geayr), liorish jannoo ymmyd jeh greieyn glenney, liorish nagh
tashtey agh rish tammylt beg, as liorish feayrid. My ta feme ayn er lane amrid,
ta goulraghey ny ymmyd autoclave cadjin dy liooar.



https://gv.wikipedia.org/wiki/Jeshaghteyrys

Ta jeshaghteyrys ny cheird oaylleeagh bentyn rish ymmyd feamagh dy oaylleeaght
as maddaght son dy 'eaysley feyshtyn. Ta'n magher goaill stiagh ny oaylleeaghtyn
ta bentyn rish ronsaghey, gobbraghey as aafilley çhaghnoaylleeagh as jeeillaght.
Ta jeshaghteyryn nyn veaysleyderyn dy 'eyshtyn; t'ad geabbey croo ny sharaghey
kiaddey as obbragh dy chooilley sorçh dy red. T'ad jannoo ymmyd jeh maddaght as
saaseyn oltscarrey son dy yannoo troaryn sauçhey as obbragh er bun oaylleeaght
vunneydagh. Chammah's kiaddey as jannoo troggalyn, jeshaghtyn ny obbraghyn, ta
jeshaghteyryn gobbraghey adsyn, as roie-insh ny nee adsyn fo coryn as ayns
çhymbylaghtyn er lheh. T'ad jannoo ymmyd jeh daa chooid mooar: stoo as bree.

Ta jeshaghteyrys shirrey feaysley share da feysht, cur geill da as cormal dagh
tro as feme yn 'eysht. Myr sampleyr, shegin daue geill da leighyn y chur, da
femeyn sauçhys, da costys, as myr shen. Foddee dy vel y feaysley share y fer
smoo fondagh as costys ny sloo na earroo er lheh echey, ny'n saase s'tappee as
kiartys ny smoo na 80% echey. Dy mennick, ta costyn sheshoil ec yn 'eysht
chammah; myr sampleyr, ayns 1965, ren ad baih Tryweryn ayns Bretin son dy chroo
doour verragh ushtey da Lerphoyll.



https://gv.wikipedia.org/wiki/Protista

She possan rang-oardree ass ymmyd dy vynvioee eukaryotagh un- ny
beggan-chillagagh gyn sur-stoo kirpey ad protista. Ta'n possan goaill stiagh
algaghyn as protosoa.

Hoshiaght, liorish Ernst Haeckel (1866), hie ad er rang-oardraghey myr reeriaght
Protista, possan dy vioagyn un-chillagagh (son y chooid smoo) nagh vel cooie da
possan elley. Ren oayllee aarheynn ad rere caslyssyn rish ny reeriaghtyn elley:
protosoa "baaghagh", protophyta "lussagh" as lheeahid glooie "fliughaneagh". Cha
nel shen goit rish ayns rang-oardraghey jeianagh. Rish yn eie jeianagh, she
possan neuoikoil dy mysh 30-40 phyla t'ayn, gyn faggys-mooinjerys eddyr oc, as
shimmey scansh t'eddyr ny dooieyn. Er lhimmey jeh'n chummey bunneydagh oc, cha
nel monney caslys eddyr protista. Ta'n strughtoor oc, gyn stoo kirpey as
sur-obbyr echey, ad y eddyraghey veih eukaryota elley.

Ta protista cummal ayns çhymbyllaght erbee as ushtey fliugh aynjee. Ta kuse
vooar jeu co-haaghey sollysh, as t'adsyn ard-chrootee ayns eggochoryssyn mastey
plankton elley.

Ta protista jeant jeh plasmey killag as ta far-chrackan killag mygeayrt oc. Cha
nel agh beggan roshtyn mooadys ymmodee millimeadar. Ta un çheshvean killag oc
son y chooid smoo, agh ec beggan jeu ta ymmodee çheshveanyn. Ta mitochondria 'sy
phlasmey, as ec protista ta co-haaghey sollys, ta chloroplastyn ayn chammah.
Foddee kuse jeu jannoo coadagh sheaneagh dys coadey ad noi drogh-staydyn
çhymbyllagh.



https://gv.wikipedia.org/wiki/Lus

Ta lus ny bioag 'sy reeriaght Plantae (ny Metaphyta). Ta lossreeyn goaill stiagh
organeyn bioag mie er enney, myr biljyn, faiyr, biljyn feeyney, rennee, keynnee
as algey glass, chammah's y possan marroo Nematophyta, foddee. T'ad credjal dy
vel mys 350 000 dooie lossreeyn ayn ec y traa t'ayn, as enney er 287 655 jeu
ayns 2004. Lossreeyn glassey, t'ad feddyn bree jeh soilshey ny greiney son y
chooid smoo liorish co-haaghey sollysh.

Ren Aristotle rheynn organeyn bio ayns lossreeyn (adsyn nagh vel gleashaghey) as
beiyn (adsyn ta gleashaghey, son y chooid smoo). Ayns corys Linnaeus, haink
adsyn y ve ny reeriaghtyn Vegetabilia (Plantae ny Metaphyta nish) as Animalia
(ny Metazoa). Ta feanish ain nish dy row ymmodee possanyn ayns Plantae nagh
lhisagh ve ayn; cha nel mooinjerys eddyr oc as ny lossreeyn elley. Myr shen,
t'ad er scughey ny fungyssyn as shiartanse dy algaghyn dys reeriaghtyn elley. Ny
yei shen, ta sleih cur ad marish ny lossreeyn ny keayrtyn, ayns ymmyd cadjin ny
oaylleeagh.

Traa t'ad cur Planta ny lossreeyn er possan er lheh, foddee eh çheet er tree
eieyn. Veih sloo dys smoo, shoh adsyn:

Ny keayrtyn, t'ad cur lus er bioagyn elley ta co-haaghey sollysh, agh cha nel
adsyn nyn veer phossan, as cha nel mooinjerys faggys eddyr oc as feer lossreeyn.



https://gv.wikipedia.org/wiki/Yn_Islam

She craueeaght un-jeeagh Abrahamagh eh yn Islam (Arabish: الإسلام‎ al-ʾislām
fockley magh 'syn Arabish: [ælʔɪsˈlæːm]). Ta'n Islam bunnit er fockley yn
Qur'an, as y teks shen coontit ec y lught eiyrtyssagh echey myr goo firrinagh
Jee (الله‎ Allāh), as er ynseeyn as sampleyr (y Sunnah, as eh jeant seose jeh
Hadith) Mohammed. Ta'n lught eiyrtyssagh coontey Mohammed myr faihder jerrinagh
Jee. She Moslymagh yn ennym ta currit er dooinney eiyrtyssagh yn Islam.

Ta Moslymee credjal dy nee jee ynrick, slane as neuchosoylagh eh Jee as dy nee
graihaghey as tendeil Jee cooish y vea. Ta Moslymee credjal dy nee yn Islam y
lhieggan slane as co-chadjin jeh credjue bunneydagh hie er ny haishbyney dooin
dy mennick as ayns ram buill, goaill stiagh trooid Abraham, Moses as Yeesey, as
ny tree fir shen coontit myr faihderyn. T'ad cummal seose yn eie dy row
mee-vaght currit er ny çhaghteraghtyn as ny h-ashlishyn roish shoh, as dy vel
'sy Qur'an goo neu-cheaghlit as jerrinagh Jee. Ta cliaghtaghyn as smooinaghtyn
crauee yn Islam goaill stiagh queig colloonyn yn Islam as goaill rish leigh yn
Islam. She smooinaghtyn bunneydagh as aghtyn bunneydagh yn ooashlaghey t'ayn
ayns ny queig colloonyn, as ta leigh yn Islam bentyn er begnagh dagh ayrn jeh'n
theihll as jeh'n çheshaght, goaill stiagh y vankeyraght, lhiass, y caggey as y
çhymmyltaght.

Ta'n chooid smoo jeh Moslymee goll er rheynn magh ayns daa ard-rheynnyn: yn
Islam Sunni as yn Islam Shia. Ta'n chooid smoo jeh Moslymee cummal 'syn Aishey
Yiass, 'sy Niar Meanagh as 'syn Affrick, as ta Moslymee ry-gheddyn 'sy Çheen,
'sy Roosh as ayns mooar-rheynn America. Ta mysh 1.57 billioon Moslymee ayn 'sy
theihll, as, rere shen, t'eh ny nah chraueeaght smoo er y theihll.



https://gv.wikipedia.org/wiki/Yernish

Ta'n Yernish, ny Gaelg Yernagh, (An Ghaeilge) ny çhengey Cheltiagh ta loayrit
ayns Nerin. Ec y traa t'ayn ta'n Yernish ec mynlagh pobble Nerin - ayns ny
Gaeltaghtyn son y chooid smoo - agh ta paart mooar cowreydagh eck ayns seihll
steat Nerin, as t'ee ymmydit ayns ram aghtyn ym-ysseraght, co-hecksyn persoonagh
as staydyn sheshoil. Rere y vunraght, t'ee ny preeu-hengey oikoil as ny çhengey
ashoonagh ayns Pobblaght Nerin as ta staydys oikoil eck 'syn Unnaneys Oarpagh.
Ta staydys oikoil mynlagh urree ayns Nerin Hwoaie chammah.

Ta'n Yernish myr preeu-hengey hielagh as co-phobbylagh ec 3% phobble ny
Pobblaght (as eh 4,422,100 er ooley 'sy vlein 2008). Cha nel fys jarrooagh er
earroo ny loayreyderyn ry gheddyn, agh t'eh er credjal dy vel eddyr 20,000 as
80,000 loayreyderyn dooghyssagh ayn. Rere Rheynn Chooishyn Co-phobbylagh,
Çheerey as ny Gaeltaght va 17,000 cummaltee ayns Gaeltaghtyn lajer as 17,000
cummaltee ayns Gaeltaghtyn as y Yernish ny çhengey hoogh, as va 17,000 cummaltee
ayns lag-Ghaeltaghtyn; cha row yn Yernish ny çhengey lajer 'sy chooid elley
jeh'n Ghaeltaght oikoil. Agh, er yn oyr dy vel y Yernish ynsit ayns ny scoillyn,
ta ram sleih elley lesh y Yernish myr y nah-hengey oc, ansherbee. Harrish shen
ta 1,656,790 (41.9% sleih-earroo ny Pobblaght as ad 3 bleeaney ny ny s'aa) dy
leih gra dy vel y Yernish oc er keim ennagh. Mastey ny h-earrooyn shen ta'n
Yernish ec 538,283 (32.5%) persoonyn myr çhengey laaoil (goaill loayreyderyn
dooghyssagh as ad t'ayns y chorys ynsee), as 97,089 (5.9%) persoonyn myr çhengey
hiaghtinoil.

Rere coontey-pobble ny bleeaney 2006, va 91,862 cummaltee 'sy Ghaeltaght oikoil.
Mastey ny cummaltee shen, va'n Yernish loayrit ec 70.8% y phobble as va mygeayrt
60% cummaltee gra ayns Yernish dagh laa.

Er 13 Mean Souree 2005, ren shirveishee chooishyn joarree yn UO briwnys dys
staydys çhengey oikoil y chur er y Yernish. Haink y briwnys ayns bree er 1
Jerrey Geuree 2007, as va'n Yernish ymmydit son y chied cheayrt ayns cruinnaght
Choyrle Hirveishee yn UO er 22 Jerrey Geuree 2007 ec y Shirveishagh Noel Treacy,
T.D.

'Sy Chaighdeán Oifigiúil (bun-towshan screeudeyrys oikoil) she Gaeilge (Fockley
magh Yernagh: [ˈɡeːlʲɟə]) ennym ny çhengey, as yn ennym shen aahoilshaghey
fockley magh Connaghtagh yiass.

Roish aachummey lettraghey ny bleeaney 1948, va'n cummey lettragh Gaedhilge
currit urree; v'eh shen ny lhieggan gienneydagh er Gaedhealg, y cummey va
ymmydit 'sy Yernish Noa-emshyragh chlassicagh. Ta shenn-chummaghyn y lhieggan
shen goaill stiagh Gaoidhealg 'sy Yernish Veanagh as Goídelc 'sy Çhenn Yernish.
Ta'n lettraghey noa-emshyragh çheet magh as scryssey magh y dh tostagh ayns
laare yn 'ockle Gaedhilge.

Ta lhiegganyn elley yn ennym ry-gheddyn ayns abbyrtyn eigsoylagh ny Yernish
noa-emshyragh, ayns bishaght lesh Gaeilge Chonnaghtey yiass va imraait shoh
heose. T'ad goaill stiagh Gaedhilg ([ˈɡeːlʲɪc]) ayns Yernish Chonnaghtey,
Gaedhilic/Gaeilic/Gaeilig ([ˈɡeːlʲɪc]) ny Gaedhlag ([ˈɡeːl̪ˠəɡ]) ayns Yernish
Ullee as Yernish Chonnaghtey hwoaie, as Gaedhealaing/Gaoluinn/Gaelainn
([ˈɡˠeːl̪ˠɪŋ/ˈɡˠeːl̪ˠɪn]) ayns Yernish Vooan.

Rere Bunraght Nerin ta'n Yernish currit er enney myr preeu-hengey oikoil as myr
çhengey ashoonagh Phobblaght Nerin (myrane lesh y Vaarle myr y nah çhengey
oikoil). Veih bunneeaght Heyr Steat Nerin ayns 1922, va Reiltys Nerin geignaghey
ard-cheim aghtallys ayns Yernish ec dagh dooinney as ad geearree kiartaghyn 'sy
çhirveish theayagh (goaill stiagh fir phost, fir oikagh cheesh, scruteyryn
eirinagh, a.r.e.).. Va aghtallys ayns un hengey ry hoi çheet stiagh 'sy
çhirveish theayagh currit lesh stiagh 'sy vlein 1974, ayns paart rere
immeeaghtyn gleashaghtyn çhionnraa lheid as y Gleashaght Seyrsnys Çhengey.

Faagail magh nagh vel shirreydysny Preeu-hengey Oikoil yeearrit ry hoi
kiartaghyn 'sy çhirveish theayagh lhean, shegin da scollagyn, t'ayns scoillyn
'sy Phobblaght ta jannoo folaue er argid veih'n reiltys, studeyrys y yannoo er y
Yernish. Shegin da fir ynsee ny bun-scoillyn çheet lesh scrutaght eginagh ayns
Yernish fo ennm "Scrúdú Cáilíochta sa Ghaeilge" (Scrutaght Whaalid 'sy Ghaelg).
Shegin da deiney as ad geearee çheet stiagh ayns ny Gardaí (y phollys) çheet
lesh Yernish ny Baarle 'syn Ard-teisht, agh ta lessoonyn currit gys shirreyderyn
as ad 'sy cholleish ynsee. Rere Acht na dTeangacha Oifigiúla 2003 (Slattys
Çhengaghyn Oikoil 2003), shegin da dagh docamad Reiltys Nerin ve soilshit magh
ayns Yernish as Baarle, ny ayns Yernish ynrican. Ta'n slattys shen currit ayns
bree liorish "an Comisinéir Teanga", neuaashideyr ny çhengey.

Ayns 1938, va kiaddeyder Conradh na Gaeilge, Douglas Hyde, reiht myr kied
Eaghtyrane Nerin. Va'n oraid echey raait ayns abbyrt marroo Ros Comain.

Rere Art 25.4 Vunraght Nerin, shegin da'n reiltys soilshaghey magh slattyssyn
noa ayns Yernish as Baarle, ny dy yannoo "çhyndaa oikoil" jeh çhelleeragh dys y
çhengey oikoil elley. Nei shen, t'ad ry-gheddyn ayns Baarle ynrican dy mennick.

Shegin da Ollooscoill Nerin, Galliu reih sleih as tushtey mie ny Yernish oc
choud's ta shirredyssyn elley ny kiartagh oc. Ta'n shirreydys shen currit sheese
rere Slattys Ollooscoil ny Galliu, 1929 (Olt 3). T'eh jerkit dy vod y shirreydys
shen currit ass ec traa ennagh.

Studeyryn va ruggyrit ayns y Phobblaght, my t'ad son jannoo studeyrys ayns
Ollooscoill Nerin, shegin da Ardteistiméireacht ny GCSE 'sy Yernish çheet lhieu.
Asdyn nagh row ruggyrit 'sy Phobblaght, ny studeyryn as neulhaihderys oc, cha
nel y feme cheddin oc.

Roish bunneeaght Nerin Hwoaie ayns 1921, va Yernish currit er enney myr çhengey
ny scoillyn as myr "Celtiagh" ayns undinyssyn ennagh ny treeoo keim. Eddyr ny
bleeantyn 1921 as 1972, va sorçh reiltys jeeveanit ayns Nerin Hwoaie. Car ny
bleeantyn shen va'n partee politickagh v'ayns y reiltys Stormont, Partee
Unnaneysagh Ulley (PUU), noi'n çhengey. Ayns scaalheaney, va eebyrt currit er
naighteyraght chooishyn cultooragh mynlagh, as va eebyrt currit er Yernish er
radio as çhellveeish er feie begnagh jeih bleeaey as daeed. Hooar y çhengey
sorçh enney formoil ayns Nerin Hwoaie veih'n Reeriaght Unnaneysit, fo Coardail
Jeheiney Caisht ny bleeaney 1998, as, ayns 2001, rere shickyraghey y Reiltys, er
çheu ny çhengey, jeh Kaart Oarpagh ry hoi Çhengaghyn Ardjynagh ny Mynlagh. Ren y
reiltys Goaldagh gialdynys slattys y chur er bun as eh cur creeagh ayns y
çhengey myr paart jeh Coardail Chill Rímhinn ny bleeaney 2006.

Choud's ta'n Yernish ny çhengey oikoil jeh'n Unnaneys Oarpagh, cha nel agh
reillyn co-vriwnyssagh soilshit magh ayns Yernish nish, rere leodaghey
yn-aanoaghey queig-vleinoil er çhyndaaghyn, yeearrit ec Reiltys Nerin as eh
barganey staydys oikoil noa ny çhengey. Ta bishaghey ayns rheam ny docamadyn as
çhyndaaghyn ry-laccal orroo croghey er eiyrtyssyn y chied aareayrtys
queig-vleinoil as er briwnys lhiasaghey y gheddyn lesh reiltys Nerin. Ta reiltys
Nerin currit rish ynsaghey glareyderyn as çhyndaaderyn çhengey as gow lesh ny
costyssyn ta bentyn rish.

Ta ardjyn ayns Nerin raad dy vel y Yernish loayrit myr çhengey ghooghyssagh
hradishonagh dagh laa. Ta'n ennym Gaeltacht (Gaeltaght) currit orroo. T'ad ny
lhie ayns:

She Gaoth Dobhair, Coontae Ghoon ny Ghoal, y skeerey Ghaeltaght smoo ayns Nerin.

T'ad ny Gaeltaghtyn s'troshey er bunneydys earrooagh as sheshoil na ny
Gaeltaghtyn ayns Jiass Chonamara, çheu heear Lieh-innys y Dein as sheear hwoaie
Ghoon ny Ghoal, raad dy vel y Yernish ymmydit myr preeu-hengey ny cummaltee.
Ta'n ennym Fíor-Ghaeltacht ("Feer-Ghaeltaght") currit er ny h-ardjyn shen as ta
begnagh 20,000 cummaltee ayndaue.

Ta ny thousaneyn dy yeigeyryn Yernagh goll gys colleishyn souree dagh blein. Ta
ny scollagyn nyn gummal lesh lught thie Gaeltaght, goaill tastey jeh brastylyn,
goaill commee ayns spoyrtyn, goll gys kayleeyn (céilidh) as ta currym orroo
loayrt ayns Yernish. Ta creeaght currit er dagh reayrtys y chultoor as y
hradishoon Yernagh.

Rere fysserree va currit ry cheilley liorish Rheynn Chooishyn Co-phobbylagh,
Çheerey as ny Gaeltaght, cha nel Yernish Ghlen agh ec kiarroo lught thie ny
Gaeltaght. Er lesh ughtar bun-ronsaghey cruinn y towshan, Donncha Ó hÉallaithe
veih Undinys Çhaghnoaylleeaght ny Galliu-Vay Eo, ta polasee ny Yernish va doltit
lesh reiltyssyn Nerin ny "hraartys ghlen as yarrooagh". Ren The Irish Times
aaraa jeh, as y papyr-naight çheet er y vun-ronsaghey echey 'sy phabyr-naight
Yernish Foinse, myr shoh: "T'eh ny chremeydys jarroogh jeh reiltyssyn Yernagh
eiyrtyssagh dy row 250,000 Yernisheyryn glen nyn gummal ayns ardjyn lane-Yernagh
ny lieh-Yernagh ec bunneeaght Steat Nerin, agh nagh vel agh eddyr 20,000 as
30,000 Yernisheyryn ayn nish."

Ta ram abbyrtyn eigsoylagh ny Yernish ayn. Trooid as trooid, ta ardjyn ny tree
preeu-abbyrtyn coadail ry-cheilley son y chooid smoo lesh queiggaghyn Mooan
(Cúige Mumhan), Connaghtey (Cúige Connacht) as Ullee (Cúige Uladh). Va
recortyssyn jeh abbyrtyn ennagh Lionagh jeant ec Commishoon Beeal-arrish Nerin
mastey undinyssyn ennagh elley roish y vaaish oc. Ta myn-abbyrt ny Yernish
ry-gheddyn ayns Thalloo yn Eeast, ayns shiar ny Canadey, as ee bentyn rish
Yernish Vooan va loayrit eddyr y 16-oo as y 17-oo eashyn (jeeagh er Yernish
Halloo yn Eeast).

Son y chooid smoo, ta Yernish Vooan loayrit ayns ardjyn Gaeltaght Cherree
(Contae Chiarraí), An Rinn ta faggys da Dún Garbháin ayns Coontae Phurt Largey
(Contae Phort Láirge) as Múscraí as Ellan Chléire (Oileán Chléire) ayns sheear
Choontae Chorkee (Contae Chorcaí). T'eh yn fo-rheynn smoo scanshoil 'sy Vooan
na'n anchaslys eddyr Yernish ny Déise (ta loayrit ayns Purt Largey) as Yernish
Vooan chairagh.

Ta ny h-abbyrtyn s'troshey jeh Yernish Chonnaghtey ry chlashtyn ayns Conamara as
Ellanyn Aran. Er yn oyr dy hooar abbyrtyn elley Connaghtey baase 'sy 20-oo eash
t'eh er credjal dy vel Yernish Chonamara unnane as Yernish Chonaghtey. Ny
s'gerrey da Gaeltaght Chonnaghtey she yn abbyrt ta loayrit 'syn ard beg er
joarey eddyr Galliu as (Gaillimh) as May Eo (Maigh Eo). Ta abbyrt Iorras Vay Eo
hwoaie as abbyrt Aghill (Acaill) nyn abbyrtyn Connaghtey rere grammeydys as
jalloo-oaylleeaght, agh ta cosoylaghtyn eddyr ad as Yernish Ullee rere
inymmyrkey sleih jee-hellooderagh ny yei Plandail Ulley.

Ta troyn ennagh ayns Yernish Chonamara çheu mooie jeh'n Chaighdeán oikoil - dy
ladoosagh y tosheeaght er son ennym-ocklyn as ad creaghney lesh -achan, m.s.
lagachan ayns ynnyd jeh lagú, "laggagh". Ta'n fockley magh neu-vun-towshanit
lesh breeocklen sheeynit as jerraghyn trome-leodit cur sheean baghtal er Yernish
Chonamara. Ta troyn yn-chronnaghey yn abbyrt shen goaill stiagh fockley magh y
bh lhean myr [w], choud's t'eh focklit magh myr [vˠ] 'sy Vooan. Myr sampleyr ta
mo bhád ("my vaatey") focklit magh myr [mˠə wɑːd̪ˠ] ayns Connaghtey as Ullee
ayns cosoylaght rish [mˠə vˠɑːd̪ˠ] 'sy jiass. Ayns bishaght ta loayreyderyn
Yernish Chonnaghtey as Ullee goaill y marennym "shin" stiagh raad dy vel y
cummey Caighdeánach jannoo ymmyd jeh'n cummey covestit ta ymmydit 'sy Voan m.s.
ta bhí muid ymmydit er son "va shin" ayns ynnyd jeh bhíomar ayns buill elley.

Ta Yernish ny Mee noa-emshyragh (ayns Lion) ny cooish er lheh. T'ee jeh'n abbyrt
Connaghtagh. Ta lught ny Yernisheyryn 'sy Vee ny sluightagh jeh thielee quoi
haink gys y Vee ayns ny 1930yn ny yei aachummey thallooin va stiurit ec Máirtín
Ó Cadhain.

Va Eaghtyrane Nerin Douglas Hyde nane jeh ny Yernisheyryn jerrinagh jeh'n abbyrt
ayns Ros Comain.

Rere çhengoaylleeaght, she abbyrt Na Rossa yn abbyrt smoo scanshoil t'ayn as eh
ymmydit dy lhean ayns lettyraght liorish ughtaryn lheid as ny braaryn Séamus Ó
Grianna as Seosamh Ó Grianna, as ad er enney dy ynnydoil myr Jimí Fheilimí as
Joe Fheilimí. Ta'n abbyrt shen feer cosoylaght rish yn abbyr t'ayns Gaoth
Dobhair as t'eh ymmydit ec ny h-arraneyderyn Enya (Éithne) as Máire Brennan as
ny braaryn as shuyryn oc ayns Clannad (Clann as Dobhar = Cloan ass Dobhar), Na
Casaidigh, as Mairéad Ní Mhaonaigh as bann ynnydoil elley, Altan.

Ta Yernish Ulley neu-chosoylagh rish abbyrtyn ny Yernish elley er chlashtyn as
ta troyn quaagh ayn ta cosoylagh rish Gaelg Albinagh. Ta ram focklyn
neu-chowreydagh as sorçhyn keeallyn aynjee myrgeddin. Agh, lesh livrey harrish
ny h-abbyrtyn Yernish va loayrit ayns Nerin Hwoaie, t'eh ny vooadaghey y ghra dy
vel Yernish Ulley ny cummey eddyr-ghoaillagh eddyr Gaelg Albinagh as abbyrtyn
heear as yiass ny Yernish, ansherbee. Myr trow, ta troyn neu-Ultagh ayns Gaelg
Albinagh nagh vel ayn agh ayns Yernish Vooan.

Ayns Yernish Ulley she yn tro smoo ard-ghooagh na ymmyd yn ayrneen jiooltagh
cha(n) ayns ynnyd ní ny Mooan as Chonnaghtey. Ayns Ullee hene ta'n cha(n) eisht
y ní ny s'menkey y chur magh ayns abbyrtyn smoo twoaie (m.s. er Ellan Horaigh).

Va ny kied screeuyn ayns Yernish currit sheese ayns screeuyn grainnit Ogham
veih'n chiarroo eash BNJ; ta'n ennym Yernish Vunneydagh currit er çhengey ny
h-eash shen. Ren Shenn Yernish, veih'n sheyoo eash, ymmyd jeh'n abbyrlhit
Romanagh as t'ee jarrooit ayns oirryn er laue-screeuyn Ladjyn son y chooid smoo.
Ta'n Yernish Veanagh, veih'n jeihoo eash, ny çhengey jeh corp mooar lettyraght,
goaill stiagh y Rúraíocht ard-ghooagh. Va'n Yernish Noa-emshyragh Leah, veih'n
treeoo eash jeig, çhengey ny lioaryn ayns Nerin as Nalbin Gaelgagh, as v'ee
currit sheese liorish screeudeyryn lheid as Seathrún Céitinn.

Veih'n hoghtoo eash jeig haink laggagh er y çhengey. Va ny Yernee geearree
Baarle y loayrt rere lhiettalyssyn va currit er Yernisheyryn liorish y stiurey
Goaldagh - sampleyr erreayrtagh t'er fys ec çhengoaylleeghyn myr arraghey
çhengey. 'Sy nuyoo eash jeig meanagh chaill y çhengey cooid vooar dy
loayreyderyn da'n baase as arraghey magh ny yei'n Ghortey Vooar (1845-1849).

Ec jerrey yn nuyoo eash, ren olteynyn Aavioghey ny Yernish eiyrtyssyn y çhengey
y chur er e toshiaght as ymmyd y yannoo assjee ayns Nerin.

Ta daa rang taah breearyn ec breaaryn reiltagh. Ayns ny h-emshiryn chaie,
pretereitagh as kianglagh, t'ad boggaghey corockle ec toshiaght yn 'ockle, as
cur d roish breeocklyn. My vees f ec toshiaght yn 'ockle, nee ad y ghaa red. Myr
sampleyr, fan ("fuirraghtyn") d'fhan sé ("duirree eh"). Gyn cur geill da shen,
ayns yn emshir phretereitagh neuphersoonagh, cha nel ad boggaghey ny d goll er
cur ayn.

Breearyn jeh'n chied taah (fraue unheeleydagh) as jerrey cleaoil oc: bris
(brishey):

Breearyn jeh'n nah taah (fraue yl-heelagh) as jerrey neu-chleaoil oc: ceannaigh
(kionnaghey):

T'ad troggal obballee lesh ní (ny níor 'syn emshir phretereitagh, dy mennick),
as feyshtyn lesh an (ny ar). Ta ní cosoylaghey rish cha 'sy Ghaelg, agh cha nel
ayrneen feyshtagh gollrish an 'sy Ghaelg nish.



https://gv.wikipedia.org/wiki/Lunnin

She preeu-valley Hostyn as y Reeriaght Unnaneysit ee Lunnin (Baarle: London).
T'ee ny h-ard moirvaljagh smoo 'sy Reeriaght Unnaneysit as ny cryss valjagh smoo
'syn Unnaneys Oarpagh rere y chooid smoo jeh towseyn. V'ee bunnit ec ny Rauee
myr Londinium. Ta cree Lunnin, Caayr Lunnin, freayll ny joaraghyn mean-eashagh
son y chooid smoo. Veih'n 19-oo eash, haink er yn ennym Lunnin dy chur sheese
da'n moir-valley va lhiasaghey mygeayrt y chree shen. Ta'n chooid smoo jeh'n
chovaljys shen jannoo seose ard Lunnin as ard reiragh Lunnin Vooar,[note 1] as
ee stiurit liorish Meoir Lunnin as Çhionnal Lunnin.

Ta Lunnin ny caayr ghowanagh leeideilagh, as yn ynnyd argidoil smoo er y theihll
myrane lesh York Noa, as t'ee ny caayr smoo rere TLS 'syn Oarpey. Ta'n chooid
smoo jeh ny 100 ard-cholughtyn 'sy Reeriaght Unnaneysit soit ayns Lunnin Veanagh
as ta ny smoo na 100 jeh ny 500 colughtyn smoo 'syn Oarpey soit ayn chammah.
Ta'n cleaney as ny cummaghtyn ec Lunnin ayns ny h-ellynyn, 'syn ynsagh, 'syn
eunyserys, 'sy fassan, 'syn argidys, ayns currym slaynt, 'syn ym-ysseraght, 'sy
pholitickaght, ayns shirveishyn gerrymoil, 'sy spoyrt, 'sy turrysid, 'syn
arraghey as 'sy chultoor cur lesh e soiaghey dowanagh. Ta ny smoo turryssee goll
gys Lunnin na gys un chaayr elley er y theihll. Haghyr Cloiaghyn Olympagh Souree
ayns Lunnin ayns ny bleeantyn 1908 as 1948, as t'ad çheet er ash gys Lunnin 'sy
vlein 2012. Ta kiare Buill Eiraght Dowanagh ayns Lunnin: Toor Lunnin; Ny
Garaghyn Luss-oaylleeagh Reeoil, Kew; yn ynnyd ta goaill stiagh Plaase ny
Mannishter Heear, Mannisher ny Mannishter Heear as Agglish Noo Margaid; as y
balley beg shenndeeagh Greenwich (raad ta'n Thie Rollageydys Reeoil cowraghey
Linney Vunlaa Ghreenwich (0° dowan-liurid) as GMT).

Ta reayn lheeadagh dy phobbylyn, dy chultooryn as dy chraueeaghtyn ayns Lunnin,
as ta ny smoo na 300 çhengaghyn ry-chlashtyn çheusthie jeh ny joaraghyn eck.
Ayns Mee Yerrey Souree ny bleeaney 2007 va 7,556,900 cummaltee, dy h-oikoil,
çheusthie jeh joaraghyn Lunnin Vooar, as yn earroo shen cur lhee myr y valjaght
smoo rere earroo yn phobble 'syn Unnaneys Oarpagh.



https://gv.wikipedia.org/wiki/Eggoaylleeaght

She eggoaylleeaght studeyrys oaylleeagh er rheynn as lhieenaraght vea as er
eddyr-obbraghey eddyr organeyn as nyn jymmyltaght najooragh. Ta çhymmyltaght
organeyn goaill stiagh troyn fishigagh, foddee tuarastyl y yannoo myr sym
faghteyryn neuorgaanagh lheid as grianaghey (soilshey ny greiney), speyr, as
creg-oaylleeaght, as corys eggoaylleeagh orgaanagh, as eh goaill stiagh organeyn
elley ta rheynn magh yn oayll.

Ta'n fockle "eggoaylleeaght" ymmydit ayns termyn ennagh lheid as eggoaylleeaght
heshoil as eggoaylleeaght ghowin as ayns glare chadjin myr co-cheayllagh da'n
çhymmyltaght najooragh ny yn çhymmyltaghys. Chammah as shen ta'n fockle
"eggoayllyssagh" ymmydit 'sy cheeall "caarjoil da'n çhymmyltaght".

Va'n term eggoaylleeaght ny oekologie cummit ec y bea-oayllee Germaanagh Ernst
Haeckel 'sy vlein 1866, tra chur eh baght er myr "oaylleeaght ooilley-ghoaillys
jeh cochiangley yn organe lesh y çhymmyltaght." Cha ren Haeckel obbraghey er yn
eie, as va'n kied teks-lioar rome-chooishagh er y vun-chooish (myrane lesh y
kied choorse ollooscoillagh) screeuit liorish y lus-oayllee Danvargagh, Eugenius
Warming. Ta Warming currit er enney myr kiaddeyder ny h-eggoaylleeaght er yn
obbyr leah echey.



https://gv.wikipedia.org/wiki/Yn_Velg

Ta'n Velg, ny Reeriaght y Velg (Ollanish: Koninkrijk België, Frangish: Royaume
de Belgique, Germaanish: Königreich Belgien) ny çheer 'syn Oarpey Heear. T'ee ny
bun-oltey jeh'n Unnaneys Oarpagh as ta kione-cherroo yn unnaneys ny hoie aynjee,
myrane lesh kione-cherrooyn sheshaghtyn eddyrashoonagh mooarey elley, goaill
stiagh RCAH (NATO). Ta'n Velg 30,528 kilometeryn kerrinagh (11,787 mi ker) er
eaghtyr as ta 10.7 millioonyn dy chummaltee 'sy çheer.

Ta'n çheer goalscarrey harrish y joarey cultooragh eddyr yn Oarpey Ghermaanagh
as Ladjynagh, as ta'n çheer ny balley da daa phreeu-phossan çhengoaylleeagh, ny
Flandrynee as ny Frangisheyryn, Walloonee son y chooid smoo, myrane lesh possan
beg dy Ghermaanisheyryn. T'ad y daa ard smoo 'sy Velg na'n ard Ollanish - yn
Flandyryn - 'sy twoaie lesh 59% jeh sleih-earroo ny çheerey, as yn ard Frangish
- yn Walloon - ayns jiass ny çheerey as lesh 31% jeh sleih-earroo ny çheerey. Ta
Ard Preeuvaljagh ny Brussyl, daa-hengagh dy h-oikoil, ny h-ard Frangish son y
chooid smoo as eh ny hoie çheusthie jeh'n Ard Flandrynagh. Ta 10% jeh
sleih-earroo ny çheerey ayn. Ta possan beg dy Ghermaanisheyryn ry-gheddyn ayns
shiar ny Walloon myrgeddin. Ta neuchaslid hengoaylleeagh y Velg as ny streeuyn
cultooragh as politickagh ta bentyn reeish aahoilshit ayns shennaghys
politickagh ny çheerey as ta corys cast dy reiltys aynjee.

Ta'n fockle 'Belg' çheet magh ass Gallia Belgica, queiggey Romanagh ayns shiar
hwoaie Ghoal as y boayl shen cummaltit liorish ny Belgae, mestey Celtiee as
Germaanagh. Dy shendeeagh, va'n Velg, y Çheer Injil as Lucsemburg er enney ain
myr ny Çheeraghyn Injil, as ad coodaghey ard beggan ny smoo na'n ard Benelux
jeh'n laa t'ain jiu. Veih jerrey ny Mean Eashyn derrey'n 17-oo eash, v'ee ny
h-ynnyd raahagh son traght as cultoor. Veih'n 16-oo eash derrey irree magh y
Velg ayns 1830, va shiartanse dy chaggaghyn eddyr cummaghtyn Oarpagh cosnit ayns
ard y Velg, as er yn oyr shen hooar y çheer yn ennym "magher caggee ny h-Oarpey"
— ambee va niartit liorish y daa Chaggey Dowanagh. Nar hooar y Velg e
neuchrogheydys, ren ee commeeys 'sy Çhyndaa Çhynskylagh as, ec jerrey'n nuyoo
eash jeig, va shiartanse dy choloinyn eck. Va'n nah lieh jeh'n 20-oo eash cowrit
lesh irree streeuyn co-phobbylagh eddyr ny Flandrynee as ny Frangisheyryn as ad
lhieenit marish anchaslidyn cultooragh er un çheu as aafilley tarmaynagh
sprangagh ny Flandyryn as ny Walloon er y çheu elley. Er ny h-oyryn shen cha nel
y Velg ny steat unnaneagh ny smoo, agh ny steat conastagh.



https://gv.wikipedia.org/wiki/Co-earrooder

She jeshaght eh co-earrooder ta laueaghey fysseree rere saraghyn ta enmyssit
coadan.

She çhymshal covestit eh bun co-earrooderyn jeianagh. Foddee ad jannoo
co-earrooder neuchramp beg dy liooar dy nod ad nyn gur ayns ooreyder laue. Ta'n
co-earrooder persoonagh ny yalloo yn Eash Fys, as traa ta sleih smooinaght er
co-earrooderyn, t'ad smooinaght orroosyn son y chooid smoo. Agh y cummey
co-earrooder smoo cadjin t'ayn nish, she co-earrooder covestit. T'ad nyn
jeshaghtyn beg as neuchramp as ymmyd jeant jeu dys stiurey saaseyn elley. Myr
sampleyr, t'ad ry-akin ayns etlanyn, robotyn, cameraghyn as gaihyn.

T'ad geddyr-scarrey earrooderyn as co-earrooderyn er y fa dy nod co-earrooderyn
tashtey as cooilleeney rollaghyn jeh saraghyn - claareyn. Ta shen lhiggey daue
ve feer chaghlaaee. Y sheiltynys Church-Turing, she cummey maddaghtoil jeh'n
chaghlaaeeys shoh: co-earrooder erbee as jargaght er lheh s'inshley echey,
foddee eh jannoo obbyr erbee dy nod co-earrooder erbee elley jannoo.
Co-earrooder persoonagh ny ard-choearrooder, foddee ad jannoo ny h-obbraghyn
cheddin dy row traa as reamys tashtey dy liooar oc.



https://gv.wikipedia.org/wiki/Yn_Unnaneys_Oarpagh

Ta'n Unnaneys Oarpagh (UO) ny heshaght harmaynagh as pholitickagh eddyr 28 steat
Oarpagh. V'eh bunnit 'sy vlein 1993 rere Conaant Maastricht. T'eh ny luightagh
jeh'n Chohionnal Oarpagh. 'Sy vlein 2008 va begnagh 500 millioonyn dy chummaltee
ayn.

Va'n Unnaneys bunnit myr Cohionnal Oarpagh ry-hoi Geayl as Staillin rere Conaant
Phaarys 'sy vlein 1951, as ayns 1957 va Conaant ny Raue screeuit. V'eh shen
bunnoo y Chohionnal Tayrmanagh Oarpagh. V'ad y Rank, Pobblaght Chonastagh ny
Germaan, yn Iddaal, y Velg, Lucsemburg as y Çheer Injil ny çheeraghyn v'ayn ec y
traa shen.

Ta'n Unnaneys Oarpagh jeant seose jeh 28 çheer seyr as yn ennym steat-oltey
currit orroo: yn Austeyr, y Cheeprey, y Çheer Injil, y Chroit, y Clovack, y
Clovean, y Danvarg, yn Estaan, Finnlynn, y Ghermaan, y Ghreag, yn Iddaal, y
Latvey, y Litaan, Lucsemburg, Nerin, y Pholynn, y Phortiugal, y Phobblaght
Çheck, y Rank, Reeriaght Unnaneysit, y Romaain, y Spaainey, y Toolynn, yn
Ungaar, y Valta, y Velg as y Vulgeyr.

Ta daa heer geearree çheet stiagh dy h-oikoil 'syn Unnaneys, Shenn-phobblaght
Yugoslaavagh ny Massadoan (SPYM), as y Turkee. Ta ny çheeraghyn Balkanagh heear,
yn Albaan, Bosnia as Herzegovina, Montenegro as y Serb, er enney dy h-oikoil myr
yeeareyderyn jargagh. Ta Kosovo er rolley ny çheeraghyn yeearreeagh ec y
Chommishoon Oarpagh agh cha nel ee er y rolley myr çheer heyr er-yn-oyr nagh vel
ee er enney myr çheer heyr ec dagh çheer yn UO.

Son çheet stiagh 'syn Unnaneys, shegin er çheer roshtyn gys slatyn towse
Copenhagen, as ad meenit ec y Choonseil Oarpagh ayns København 'sy vlein 1993.
T'ad shirrey deynlaghys shickyr as ee ammyssagh da kiartyn deiney as reill
leigh; tarmaynys lesh margey obbragh as eh jargal cohirrey çheusthie jeh'n UO;
as goaill lesh currymyn olteynys, goaill leigh yn UO stiagh. Ta'n Coyrle Oarpagh
freggyrtagh son leagh y chur er cooilleeney slatyn towse çheerey.



https://gv.wikipedia.org/wiki/Nalbin

Ta Nalbin (Baarle / Baarle Albinagh: Scotland, Gaelg Albinagh: Alba) ny çheer ta
soit er y hrass my hwoaie jeh'n Vretyn Vooar. T'ee ny cooid jeh'n Reeriaght
Unnaneysit as t'ee çhemmit liorish Sostyn da'n jiass. T'ee çhemmit liorish Mooir
Hostyn da'n shiar, y Cheayn Sheear da'n twoaie as da'n sheear, as Mooir Vannin
as Ammyr ny h-Albey da'n sheear yiass. Chammah as y vooar-heer, ta Nalbin jeant
seose jeh ny smoo na 790 ellanyn, cur Ellanyn y Twoaie as Inshyn Goal 'syn
earroo.

Ta Doon Edin, y preeu-valley as y nah valley smoo, nane jeh ny 20 ynnydyn
ardgidoil smoo 'syn Oarpey. V'eh ny chree er Soilsheraght ny h-Albey 'syn 18-oo
eash, as myr eiyrtys, haink er Nalbin dy ve nane jeh ny çheeraghyn smoo
scanshoil ry hoi traght, inçhinaght as çhynskal. She Glaschu yn balley smoo ayns
Nalbin.

Va Reeriaght ny h-Albey ny steat seyr derrey 1 Boaldyn 1707 tra ren y reiltys
co-unnaneys politickoil lesh Reeriaght Hostyn. V'eh shen crooaght y Reeriaght
Unnaneysit. Myrane lesh Bretin, she çheer Cheltiagh ish, as ta Gaelg ny h-Albey
- çhengey gollrish Gaelg Vanninagh - foast ec mynlagh beg jeh'n phobble eck.



https://gv.wikipedia.org/wiki/%C3%87hengey_(%C3%A7haghteraght)

Ta çhengey ny tasht ceaghlagh jeh cowraghyn as ymmyd jeant jeu son çhaghteraght,
chammah as ny reillyn as coryssyn ta reaghey yn aght t'ou laueaghey ad. Ta
çhengey çheet er lheid y corys er lheh, myr sampleyr, Frangish ny Gaelg. Ayns y
cheeal cadjin, t'ad cur glare er y phenomenon hene, dy ghra myr shen, jargaght
deiney ymmyd jeh lheid y corys y yannoo. Cha nel scoillaryn goaill rish dy vel
glare ec cretooryn erbee er lhimmey jeh deiney. Ta coryssyn çhaghteraght ec
shiartanse dy chretooryn, agh cha nel ny troyn cheddin ocsyn as ec glare deiney.

Ta cowraghyn dagh çhengey skelimagh. Cha nel ad agh cowraghyn as sleih er
goardail y keeal (ny keealyn) oc rish y cheilley. Cha nel feme erbee ayn dy vel
keeal er lheh ec cowrey er lheh, ny cowrey er lheh ec keeall er lheh. Myr
sampleyr, ta fockle nada ec Spaainish, as y keeal veg echey. Cha nel tro
undinagh erbee ec yn sheean ta cur er Spaanisheyryn dy chiangley rish yn eie
veg. Foddee oo cur sheeanyn erbee er yn eie (myr sampleyr, y fockle Gaelgagh
veg), agh ta dy chooilley Spaainisheyderyn gynsaghey dy chur ry-cheilley y
sheean shoh as yn eie shoh. Er y laue elley, da sleih as Sloveanish ny Serbish
oc, ta keeal elley ec nada: "jerkallys".



https://gv.wikipedia.org/wiki/Yn_Pholynn

Ta'n Pholynn (Polynnish: Polska), ny Pobblaght ny Polynn (Rzeczpospolita Polska)
dy h-oikoil, ny çheer 'syn Oarpey Veanagh. T'ee çhemmit liorish y Ghermaan da'n
sheear, liorish y Phobblaght Çheck as y Clovack da'n jiass, liorish yn Ookraan,
y Velaroosh as y Litaan da'n shiar, as liorish y Vooir Valtagh as Queiggey
Kaliningrad (paal Rooshagh) da'n twoaie. Ta'n Pholynn 312,679 km2 er eaghtyr, as
lesh shen t'ee ny 70-oo çheer smoo 'sy theihll as ny 9-oo çheer smoo 'syn
Oarpey. Ta ny smoo na 38 millioonyn dy 'leih 'sy çheer, as lesh shen t'ee ny
34-oo çheer smoo 'sy theihll rere sleih-earoo as nane jeh ny çheeraghyn smoo
pobbylagh 'syn Unnaneys Oarpagh.

Ta bunneeaght y steat Polynnagh kianglt ny keayrtyn lesh doltys ny Creestiaght
liorish y reilleyder Mieszko I ayns 966 BNJ, nar va'n steat coodaghey thalloo va
unnane as thalloo ny Polynn noa-emshiragh. Ayns 1025 haink er y Pholynn dy ve ny
reeriaght as ayns 1569, va copharteeys foddey eddyr ee as Ard-Diucaght ny
shickyrit liorish fo-screeu Unnaneys Lublin, as yn unnaneys shen goaill
toshiaght jeh'n Cho-unnaneys Polynnagh-Litaanagh. Huitt y Co-unnaneys ayns 1795
as va thalloo ny Polynn rheynnit magh eddyr Reeriaght ny Proosh, Impiraght ny
Roosh as yn Austeyr. Hooar y Pholynn e neuchrogheydys reesht myr y Nah
Phobblaght Pholynnagh ayns 1918, lurg y Chied Chaggey Dowanagh, agh v'ee currit
fo stiurey ny Germaan Natseeagh as yn Unnaneys Soveidjagh car y Nah Chaggey
Dowanagh. Va ny smoo na shey millioonyn dy heyranee caillt ec y Pholynn 'sy Nah
Chaggey Dowanagh, as ee irree magh shiartanse dy vleeantyn ny yei myr
Deynphobblaght ny Polynn çheusthie jeh'n Vlock Hiar, fo cleayney lajer
Soveidjagh.

Car ny h-Irreeyn magh ayns 1989, va reirey cummynagh currit haart as haink er y
Pholynn dy ve currit er enney myr "Treeoo Phobblaght ny Polynn" rere y bunraght.
Ta'n Pholynn ny steat unnaneagh, as t'ee jeant seose jeh shey queiggaghyn jeig
(Polynnish: województwo). Ta'n Pholynn ny h-oltey jeh'n Unnaneys Oarpagh, yn
RCAH, ny h-Ashoonyn Unnaneysit, y Reagheydys Traghtee Dowanagh, as yn RCTL.



https://gv.wikipedia.org/wiki/Yn_Estaan

Ta'n Estaan (Estoinish: Eesti), ny Pobblaght ny h-Estaan (Estoinish: Eesti
Vabariik) dy h-oikoil, ny çheer 'syn Oarpey Hwoaie. T'ee çhemmit da'n twoaie
liorish Lhoob Finnlynn, da'n sheear liorish y Vooir Valtagh, da'n jiass liorish
y Latvey (er feie 343 km), as da'n shiar liorish y Roosh (er feie 338.6 km). Ta
thalloo ny h-Estaan coodaghey 45,227 km2 (17,462 mi ker) as t'ee fo cleayney
speyr imbee honderagh.

Ta ny h-Estoinee nyn sleih Finnagh, as ta ram cosoylaghtyn eddyr yn Estoinish as
y Finnlynnish. T'eh er credjal dy vel yn ennym noa-emshyragh Estaan çheet magh
ass y lioar Germania liorish y screeudeyr shennaghys Romanagh Tacitus (m. 98
BNJ) as eh jannoo cur sheese er sleih as yn ennym Aestii orroo. Dy cosoylagh,
ren ny shenn feniagh-skeealyn Loghlinagh cur sheese er thalloo fo'n ennym
Eistland, as y fockle shen cosoylagh rish yn enmys Danvargish, Germaanish,
Ollanish, Soolynnish as Norlynnish - Estland. Ta shenn lhiagganyn jeh'n ennym
goaill stiagh Estia as Hestia.

Ta'n Estaan ny pobblaght pharlamaidagh gheynlagh as t'ee rheynnit magh ayns
queig coondaeghyn jeig. She Tallinn y preeu-valley as y balley smoo 'sy çheer.
Cha nel agh 1.34 millioonyn cummaltee 'sy çheer, as she nane jeh çheeraghyn
beg-phobbylagh yn Unnaneys Oarpagh ee. Va'n Estaan ny h-oltey jeh Commeeys ny
h-Ashoonyn veih 22 Mean Fouyir 1921, as t'ee ny h-oltey jeh ny h-Ashoonyn
Unnaneysit veih 17 Mean Fouyir 1991. Ta'n Estaan ny h-oltey jeh'n Unnaneys
Oarpagh veih 1 Boaldyn 2004, as ny h-oltey jeh'n RCAH veih 29 Mart 2004.

Hoshee coloinaghey ny h-Estaan noa-emshyragh mygeayrt ny bleeaney 8500 RC,
jeeragh lurg yn Eash Rioee. Harrish ny h-eashyn, va ny h-Estoinee currit fo
smaght ec ny Danvargee, ny Teutonee, ny Soolynnee as ny Rooshee. Hoshee reirey
joarree 'syn Estaan ayns 1227. Ayns eiyrtys ny Croshaid Livonagh va'n çheer
ruegit ec ny Danvargee as ny Germaanee. Veih 1228-1562, va ayrnyn ny yn chooid
smoo jeh'n Estaan covestit 'sy steat croshaidagh Terra Mariana, as haink y çheer
shen dy ve ny cooid jeh'n Ordensstaat. Lurg tuittym y steat shen va'n Cochiangle
Livonagh currit er bun. Car y lhing shen va gastidyn tarmaynagh bunnit er y
Chommeeys Hanseatagh. Ayns ny 1500yn hie yn Estaan dy ve ny cooid jeh Impiraght
ny Soolynn, as va'n çheer currit fo smaght eck derrey 1721, traa haink urree dy
ve lhiggit da Impiraght ny Roosh. Hoshee moostey ashoonagh ayns y 19-oo eash
veanagh lurg Eash Hoilsheraght Ghraih ny h-Estaan. Ayns 1918 va fogrey magh
seyrsnys ny h-Estaan soilshit magh, as haghyr Caggey Seyrsnys ny h-Estaan
(1918-1920). Rere Conaant Shee Tartu va seyrsnys ny h-Estaan soilshit magh as
currit er enney dy beayn. Car y Nah Chaggey Dowanagh va'n Estaan ruegit liorish
yn Unnaneys Soveidjagh da'n chied cheayrt, liorish y Treeoo Reich ny yei shen,
as liorish yn Unnaneys Soveidjagh reesht ayns 1944.

Hooar yn Estaan e neuchrogheydys reesht er 20 Luanistyn 1991. Veih'n traa shen
chur yn Estaan claare aachummey theayagh as tarmaynagh er bun. Jiu, ta enney
eddyrashoonagh ec y çheer er son y teyrsnys tarmaynagh eck, cochormys
çhaghnoaylleeaghtyn noa as va cormid lhiasaghey tarmaynagh smoo tappee eck er
feie ram bleeantyn.



https://gv.wikipedia.org/wiki/Israel

She çheer 'syn Aishey ee Israel (Ewnish: יִשְרָאֵל, Yisra'el; Arabish: إسرائيل‎,
Isrā'īl). T'ee soit er slyst hiar yiass y Veanvooir. T'ee çhemmal rish y Livaan
'sy twoaie, rish y Teer 'sy niar hwoaie, rish y Jordaan as y Vroogh Heear 'sy
niar, rish yn Egypt as Straih Ghaza 'sy neear yiass, as rish Lhoob Aqaba 'sy
Vooir Ruy 'sy jiass. Ta'n çheer jeant seose jeh shiartanse dy hroyn
çheer-oaylleeagh gyn bwooise er y nhee dy nee çheer veg t'ayn. Ayns Bun-leighyn
y steat, ta Israel cur sheese urree hene myr Steat Ewagh as Deynlagh. Cha nel
steat elley erbee ayn 'sy theihll raad ta'n chooid smoo jeh ny cummaltee ayn nyn
Ewnyn.

She Tel Aviv caayr argidoil Israel, as she Jerusalem y chaayr smoo rere earroo
yn phobble. Ta Israel hene coontey Jerusalem myr preeu-valley yn steat, ga nagh
vel y soiaghey shen er enney ec ram çheeraghyn. 'Sy vlein 2012 va 7,956,000
deiney cummal ayns Israel; 5,995,700 nyn Ewnyn, 1,642,000 nyn Arabee (goaill
stiagh ny Droosee as ny Bedoonee).

She pobblaght gheynlagh fo corys parlamaidagh eh Israel. Ta oltey yn pharlamaid,
marish pohlldey veih tromlagh y pharlamaid, çheet dy ve ny Ard-vinishter. She
fer toshee jeh'n phartee politickagh smoo ayn yn ard-vinishter son y chooid
smoo. She toshiagh y reiltys as toshiagh yn ard-choyrle yn ard-vinishter. Ta 120
oltey goll er reih da'n pharlamaid, as eh er enney myr y Knesset. Ta olteynys
'sy Knesset bunnit er corys tuarystallys coreiragh jeh ny parteeyn politickagh,
marish toshiaght reihyssagh jeh 2%. Rere shen, s'mennick dy vel co-reiltyssyn
ayn.

Ta reihyssyn da'n pharlamaid goll er taghyrt dagh kiare bleean rere slattys, agh
foddee co-reiltyssyn neuhickyr ny voteyn rouailtys barrant ec y Knesset cur y
reiltys ass bree ny s'leaie. Ta Bun-leighyn Israel gobbraghey myr bunraght
neuchoadit. Hoshee yn Knesset draghtey bunraght oikoil 'sy vlein 2003 va bunnit
er ny leighyn shen. She toshiagh y steat Eaghtyrane Israel, agh cha nel mooarane
currym echey faagail magh currymyn er lheh as currymyn jesh-chliaghtagh..

'Sy vlein 2012, va Israel rang-oardit 'sy 92h ynnyd rere Press Freedom Index
("Ayndagh Seyrsnys yn Ym-ysseraght") ec Reporters Without Borders – y rhenk
s'yrjey 'syn ard echey. Rere creear as coontys Freedom in the World ("Seyrsnys
'sy Theihll") 'sy vlein 2013 ec y cholught Freedom House, as eh geearree cur
towse er y teyrsnys deynlagh as politickagh ayns dagh ashoon, va Israel coontit
myr yn un çheer heyr 'sy Niar Meanagh as ayns Twoaie yn Affrick.

Ta Israel goll er rheynn magh ayns shey slyst reiragh, ta goll er enney 'syn
Ewnish myr mehozot (מחוזות; un. mahoz) – Meanagh, Haifa, Jerusalem, Twoaie,
Jiass, as Slyst Tel Aviv, myrane lesh Ard Judaea as ny Samaar 'sy Vroogh Heear.
Cha nel Judaea as y Tamaar as ayrnyn jeh Slyst Jerusalem as y Lyst Hwoaie
coontit dy h-eddyrashoonagh myr cooid jeh Israel hene. Ta ny slystyn hene goll
er rheynn magh ayns as queig fo-lyst jeig, ta goll er enney 'syn Ewnish myr
nafot (נפות, un. nafa). Ta dagh fo-lyst goll er rheynn magh ayns jeih ard
najooragh as daeed.



https://gv.wikipedia.org/wiki/Mynreayrtan

Ta mynreayrtan ny chullee heyrlann ta lhiggey dhyt fakin nheeghyn ta ro-veg dy
'akin lesh yn tooill rooisht. Ta mynreayrtagh cowraghey reddyn nagh vel ry-akin
ec yn tooill gyn ymmyd mynreayrtan.

Ta ymmodee sorçhyn dy vynreayrtan ayn. She mynreayrtan shilleydagh eh y fer
s'leaie as s'cadjiney; t'eh soilshaghey yn sampleyr liorish sollys. Ta fir elley
goaill stiagh mynreayrtanyn lectraneagh as mynreayrtan broddag leayrtagh.

She mynreayrtan shilleydagh eh y chied chiaddey, agh cha nel feanish fondagh er
yn ynlaghteyr. Ren ad mynreayrtan leah ayns 1590 ayns Middelburg, 'syn Çheer
Injil. T'ad genmys daa yantagh speckleyryn er son yn obbyr: Hans Lippershey
(ynlaghteyr fodreayrtan leah) as Zacharias Janssen.

Ga dy row mynreayrtanyn ayn, cha daink rish coontey mynreayrtagh jeh strughtoor
stoo kirpey derrey 1644, ayns L'occhio della mosca ("Sooill ny Quaillag")
liorish Giambattista Odierna. Rish ny 1660yn, ghow oaylleeyn Iddaalagh, Ollanagh
as Sostynagh toshiaght jannoo ymmyd jeh mynreayrtanyn er son ronsaghey
bea-oaylleeagh. Ren Marcelo Malpighi ny h-Iddaal studeyrys er strughtooryn
bea-oaylleeagh. Ayns 1665, haink rish Micrographia liorish Robert Hooke, y chied
lioar oaylleeagh feer ennoil; hug eh anaase ec ram sleih er oaylleeaght as chroo
eh y termeeaght "cell" (killag). Ayns 1676, hoilshee magh Antoni van Leeuwenhoek
dy vel myn-vioagyn ayn. She Leeuwenhoek hooar magh dy vel killagyn folley
jiargey as sheel ayn.

Ayns 1893 chroo August Köhler soilshaghey Köhler, ny haase scanshoil dys ceau
sollys er sampleyryn. Ren Fritz Zernike as George Nomarski feddyn magh saaseyn
elley ta lhiggey dooin scrutaghey sampleyryn tarhoilshagh: cosoylaghey
cophaase[noa] (phase contrast) as cosoylaghey tesseneeaght
anchasslyssagh[noa] (differential interference contrast).

Rish ny 1900yn, hooar ad saase mynreayrtagh elley ren ymmyd jeh lectraneyn ayns
ynnyd sollysh dys jannoo jalloo. Hug Ernst Ruska toshiaght er y chied
vynreayrtan lectraneagh ayns 1931, ny mynreayrtan lectraneagh ym-skeayllee. Ta
lectraneyn cur cruinnys ny s'meeney sollys. Ayns 1935, chroo Max Knoll y
mynreayrtan lectraneagh leayrtagh. Haink ad dy ve cadjin erreish da'n Nah
Chaggey Dowanagh. Ren Ruska kiaddey traghtee jeh'n vynreayrtan ym-skeayllee tra
v'eh gobbraghey da Siemens ayns 1939, as ren Charloes Oatley as Gary Stewart
kiedday traghtee jeh'n vynreayrtan leayrtagh ayns 1965 fo'n ennym "Stereoscan".



https://gv.wikipedia.org/wiki/Yn_Eeslynn

Ta'n Eeslynn, ny Pobblaght ny h-Eeslynn dy oikoil (Eeslynnish: Ísland ny
Lýðveldið Ísland), ny çheer ellanagh ta ny lhie ayns Twoaie y Cheayn Sheear
eddyr yn Oarpey vooar-heeragh as Greenlynn. Ta 320,000 cummaltee 'sy çheer as
t'ee 103,000 km² er eaghtyr. She Reykjavík y preeu-valley as y balley smoo 'sy
çheer.

Hoshee coloinaghys ny h-Eeslynn ayns 874, rere y Landnámabók, v'eh y toshiagh
Norlynnagh Ingólfur Arnarson y chied choloinagh Norlynnagh beayn er yn ellan.
Ren sleih elley keayrtyn er yn ellan roish as hannee ad ayn er feie yn gheuree.
Harrish ny h-eashyn, ren sleih Nordagh as Celtiagh coloinaghys er yn ellan.
Derrey yn 20-oo eash, chur ny h-Eeslynnee barrant er eeasteyraght as eirinys, as
eddyr ny bleeantyn 1262 as 1918 va'n çheer ny cooid jeh ny reeriaghtyn
Norlynnagh as Danvargagh. 'Sy 20-oo eash haghyr lhiasaghey as bishaghey mooar
ayns tarmaynys as corys lhiasee ny h-Eeslynn. Ayns ny bleeantyn shoh chaie, chur
yn Eeslynn rish traght seyr 'syn Eaghtyr Tarmaynagh Oarpagh as haghyr
anchaslaghey veih'n eeasteyraght dys magheryn tarmaynagh noa ayns shirveish,
argidys, as çhynskylyn elley.

Jiu, ta'n Eeslynn nane jeh çheeraghyn ny cruinney lesh corrymyn seyrsnys
theayagh as tarmaynagh b'yrjey. Ayns 2007, va'n Eeslynn rang-oardraghit myr y
çheer smoo lhiasit er y dowan liorish Ayndagh Lhiasaghey Deinney ny h-Ashoonyn
Unnaneysit. V'ee ny kiarroo çheer rere troaraght y dooinney, as nane jeh ny
çheeraghyn smoo cormagh rere co-effaght Gini. Ta cultoor as eirinys dowin ec ny
h-Eeslynnee, lheid as coagyraght as feeleeaght, as ta enney share
eddyr-ashoonagh er feayn-skeealyn Eeslynnagh. Ta'n Eeslynn ny h-oltey jeh'n AU,
RCAH, SOTS, ETO as RCTL, agh cha nel ee ny h-oltey jeh'n UO.

Ta'n Eeslynn ny lhie ayns Twoaie y Cheayn Sheear beggan çheu yiass veih Cryss yn
Arctagh, ta goll harrish yn ellan beg Grímsey magh veih coose twoaie ny çheerey,
agh nagh vel goll trooid yn Eeslynn vooar-heeragh. Neu-chosoylagh rish Greenlynn
gherroil, t'eh er credjal dy vel yn Eeslynn ny cooid jeh'n Oarpey as nagh vel ee
ny cooid jeh America Hwoaie. Ansherbee, rere creg-oaylleeaght cha nel yn ellan
ny cooid jeh'n Oarpey noadyr. Er cosoylaghtyn cultooragh, tarmaynagh as
çhengoaylleeagh, t'eh er credjal dy vel yn Eeslynn ny cooid jeh Loghlin ayns ram
co-hecksyn. T'ad Greenlynn (287 km) as Ellanyn ny Geyrragh (420 km) ny thallooyn
s'faggys. Ta'n çheer ny lhie 970 km magh veih coose ny h-Oarpey er y voayl
s'faggys (Norlynn).

Ta'n Eeslynn ny 18-oo ellan smoo er y theihll, as ny nah ellan smoo 'syn Oarpey
lurg y Vretyn Vooar. Ta'n çheer 103,000 km² (39,768.5 mi ker) er eaghtyr, as ta
62.7% jeh ny hundrey. Ta 14.3% eaghtyr ny çheerey jeant seose jeh loghyn as
awinyn rioee; cha nel agh 23% fo glasseraght. T'ad Þórisvatn (Doour): 83–88 km²
(32–34 mi ker) as Þingvallavatn: 82 km² (32 mi ker) ny loghyn smoo; ta loghyn
ennoil elley goaill stiagh loghyn lheid as Lögurinn as Mývatn. She Öskjuvatn y
logh s'diuney as eh 220 m (722 trieyn) ec y voayl s'diuney.

Ta ram keyllyssyn sailley punkaghey y coose eck, as ta'n chooid smoo jeh baljyn
as baljyn beggey ny çheerey soit ayn er y fa dy vel yn antraie, Thalloo sleitoil
ny h-Eeslynn, ny chochiangle feayr as neuvaghagh jeh geinnagh as sleityn. T'ad
Reykjavík, Kópavogur, Hafnarfjörður, Reykjanesbær, raad dy vel y phurt aeragh
eddyr-ashoonagh ny lhie, as Akureyri ny preeu valjyn 'sy çheer. Ta'n ynnyd
vaghee smoo hwoaieagh soit er ellan Grímsey.

Ta kiare pairkyn ashoonagh 'syn Eeslynn: Pairk Ashoonagh Jökulsárgljúfur, Pairk
Ashoonagh Skaftafell, Pairk Ashoonagh Snæfellsjökull, as Pairk Ashoonagh
Þingvellir.

Ta'n Eeslynn ny thalloo aeg rere creg-oaylleeaght, as t'ee ny lhie er Boayl çheh
ny h-Eeslynn as Dreeym y Vean-Atlantagh, ta roie jeeragh trooid yn ellan. Er
coontey ny cochiangleyn shen, ta'n ellan feer vioyr, as ta ram volcaanyn urree,
goaill stiagh ny volcaanyn ennoil Hekla, Eldgjá, Herðubreið as Eldfell. Ta'n
Eeslynn nane jeh daa voayl er y chruinney raad dy vel dreeym meanvooiragh soit
ny s'yrjey na ardjid ny marrey, as t'eh coyrt raad roshtynagh da studeyrys
creg-oaylleeagh er nyn lheid dreeymyn shen. Er coontey bruightey volcaanagh Laki
ayns 1783-1784, hooar begnagh kerroo jeh sleih-earroo yn ellan baase rere
gortey; hug y bruightey erskyn cummey bodjallyn joan as kay harrish cooid vooar
ny h-Oarpey ny h-Aishey as yn Affrick er fud meeghyn ny yei'n vruightey.

Ta ram geeseryn 'syn Eeslynn chammah, goaill stiagh Geysir, fockle ta'n fockle
corrym Gaelgagh çheet magh ass, chammah as y geeser ennoil Strokkur ta bruightey
dagh 5-10 minnidyn. Ny yei lhing neuvioyrid, hoshee Geysir bruightey ny yei
straih craayn-thallooin 'sy vlein 2000. Lesh feddynaght lheeadagh cummaght
hiass-hallooinagh, as er y fa dy vel awinyn as easyn smaghtit da giennaghtyn
ushtey-lectraghys, ta ushtey çheh as çhiass thie neu-chostallagh ry-gheddyn 'sy
chooid smoo jeh thieyn er yn ellan. Ta'n ellan hene jeant seose, son y chooid
smoo, jeh basalt, leavey veg-hilickagh ta kianglt rish volcaanaghys deayrtagh
cosoylagh rish Hawaii. Agh ta sorçhyn eigsoylagh dy volcaanyn 'syn Eeslynn, as
va leavaghyn aafillit, lheid as rhyolite as andesite, crooit myr eiyrtys.

Ta nane jeh ny h-ellanyn s'aa er y dowan, Surtsey, fo stiurey ne h-Eeslynn. Ta
ennym y yee Surtr currit er yn ellan. Dirree eh harrish ardjid ny marrey ny yei
straih bruightaghyn volcaanagh eddyr 8 Sauin 1963 as 5 Mean Souree 1968. Cha nel
kiedoonys agh ec oaylleeyn, as ad jannoo studeyrys er aase bea noa, goll gys yn
ellan.

Ta speyr choose ny h-Eeslynn ny speyr vooiragh fo-phoullagh. Ta Stroo yn
Eearvooir Hwoaie shickyraghey dy vel y çhiassid ayn ny s'yrjey na t'ayns buill
elley er y theihll lesh y dowan-lheead cheddin. Ta ardjyn elley lesh y speyr
cheddin goaill stiagh lheid as ny h-Ellanyn Aleutagh, Lieh-innys Alaska as
Tierra del Fuego, faagail magh dy vel ny h-ardjyn shen ny s'faggys da cryss ny
cruinney. Dyn y wooise da'n niessid eck lesh yn Arctagh, ta coose yn ellan
tannaghtyn gyn rio er fud y gheuree. Ta soiaghyn rioee nyn daghyrt anvennick.
V'eh 'sy vlein 1969 nar haghyr y soiagh rioee jerrinagh er y choose hwoaie.

Ta caghlaaghyn speyrey eddyr ardjyn eigsoylagh yn ellan. Loayrt trooid as
trooid, ta'n coose yiass ny s'çhoe, ny s'fliugh, as ta ny smoo geay ayn, na
t'ayns y twoaie. Ta ardjyn injil antraieagh 'sy twoaie feer çhirrym. T'eh ceau
niaghtee 'sy gheurey ny s'mennick 'sy twoaie na t'eh 'sy jiass. Ta Thallooyn
Sleitoil Meanagh nyn ardjyn s'feayrey 'sy çheer.

She 30.5 °C (86.9 °F) y çhiassid aeragh s'yrjey as eh recortyssit er 22 Mean
Souree 1939 ayns Teigarhorn er y choose hiar yiass. She -38 °C (-36.4 °F) y
çhiassid s'inshley er 22 Jerrey Geuree 1918 ayns Grímsstaðir as Möðrudalur 'sy
çheer chooylloo hiar hwoaie. T'ad recortyssyn y çhiassid da Reykjavík na 26.2 °C
(79.2 °F) er 30 Jerrey Souree 2008, as -24.5 °C (-12.1 °F) er 21 Jerrey Geuree
1918.

Cha daink mooarane sorçhyn glassyraght ny beiyn gys yn ellan as cha daghyr
aafilley ynnydagh, agh dy anvennick, veih'n eash rioee yerrinagh begnagh 10,000
bleeaney er-dy-henney. Ta mygeayrt 1,300 dooieyn dy veeylyn 'syn Eeslynn, agh
earroo injil t'aynjee ayns cosoylagh rish çheeraghyn elley (ta coontyssyn jeant
er ny smoo na millioon dooieyn dy veeylyn er feie ny cruinney). Cha row agh
sheeintagh dooghyssagh ynrican, y shynnagh arctagh, er yn ellan nar haink sleih.
Haink y shynnagh gys yn ellan harrish y vooir riojit ec jerrey ny h-eash rioee
jerrinagh. Cha nel beishteigyn ny daa-veaghee dooghyssagh er yn ellan chammah.

Er lus-oaylleeaght hallooin, ta'n Eeslynn ny cooid jeh rheynn Arctagh yn Ard
Ym-hwoaie çheusthie jeh'n Reeriaght Hwoaie. Ta mygeayrt tree kerroo yn ellan gyn
glassyraght; ta'n ghlassyraght goaill stiagh banjagh son y chooid smoo as eh fo
thalloo fassee liorish sthock. She beih hwoaie (Betula pubescens) y billey
dooghyssagh lomarcan 'syn Eeslynn, as eear-cheyll harrish y chooid smoo jeh'n
çheer yiass jeant seose jeh. Ren coloinaghys deiney er yn ellan jeeill vooar er
y chorys eggoayllyssagh. Haghyr doo-heyrey ayns ny keylljyn harrish ny h-eashyn
ry hoi fuygh aile as aamaid. Er coontey yn jee-cheyllaghey haghyr roostey ooirey
rere crimmey, as eh lhaggaghey ablid aa-aase ny beihyn. Jiu, cha nel agh beihyn
ennagh ayn agh ayns thallooyn freaylt fadaneagh.

Ta beiyn ny h-Eeslynn goaill stiagh lheid as kirree, ollee, kiarkyn, goair as
cabbil Eeslynnagh. Ta ram sorçhyn dy eeastyn ayns ushtaghyn ny mooiryn mygeayrt
ny h-Eeslynn, as ta'n eeasteyraght ny cohoyrtagh ard-ghooagh ayns tarmaynys ny
çheerey (lieh-chooid jeh ass-phurtanyn ny çheerey). Ta sheeintee feie goaill
stiagh lheid as shynnee Arctagh, assagyn frangagh, lughyn, roddanyn, conneeyn as
feeaihyn Loghlinagh. Dy mennick ta maghouinyn marrey jannoo keayrtyn gys yn
ellan er dreeym cruink rioee veih Greenlynn. Ayns Boaldyn ny bleeaney 2008 haink
daa vaghouin marrey as ad daa hiaghtyn eddyr roshtynyn. Ta ushagyn, ushagyn
marrey er lheh, feer scanshoil myr cooid jeh cretooryn ny h-Eeslynn. Ta
pibbinyn, maarliee marrey, as pirree troggal eddyn er eayninyn marrey ny
çheerey. Faagail magh nagh vel lhuingys hraghtee veeylyn mooarey 'syn Eeslynn
(ec Luanisyn, 2007) ta kiedoonys currit da oaylleeyn as adsyn er shelgyn
oaylleeagh nagh vel cummit seose liorish Bing Oaylleeagh Commishoon
Eddyr-ashoonagh ry hoi Shelg y Veeyl Vooar.

T'eh er credjal dy row monnee ny fir lomarcan Yernagh, er enney myr "Papar" 'syn
Eeslynn, ny kied chummaltee er yn ellan 'sy hoghtoo eash, agh daag ad yn ellan
lesh çheet ny Loghlynee. Ren ny Loghlynee coloinaghys er yn ellan eddyr ny
bleeantyn 870 as 930 BNJ. Cha nel feddynyssyn shenndaaleeagh ry-gheddyn,
ansherbee, dys pohlldey y sheiltynys shen. V'eh Ingólfur Arnarson y chied
choloinagh beayn t'er fys ain, as va'n thie balley troggit echey ayns Reykjavík
'sy vlein 874. Haink ram coloinee elley, Loghlynee as nyn sleabyn Yernagh oc son
y chooid smoo, ny yei. 'Sy vlein 930, va'n chooid smoo jeh'n thalloo banejagh
aggyrtit lhieu, as va'n Alþingi, parlamaid slattyssagh as briwnyssagh, currit er
bun myr cree politickagh Co-unnaneys ny h-Eeslynn. T'eh er credjal dy row yn
Chreestiaght doltit ayns 999. Hannee yn Co-unnaneys ayn derrey 1262 nar v'eh
toiggit nagh row yn corys politickagh jargal streeu rish cummaght ny toshiee
Eeslynnagh.

Rere doccaryn sthie as streeu theayagh yn Eash Sturlung va'n Shenn-Chonaant
fo-screeuit. Va'n Eeslynn currit fo chosh ny crooin Norlynnagh. Hie shellooderys
ny çheerey dys y Danvarg-Norlynn ec jerrey yn 14-oo eash nar va reeriaghtyn
Norlynn as ny Danvarg co-unnaneysit ayns Unnaneys Kalmar. Ayns ny h-eashyn ny
yei, haink er yn Eeslynn dy ve nane jeh ny çheeraghyn s'meley 'syn Oarpey. Va
bioys raghtanagh 'sy çheer er cooishyn ny h-ooir neuvessoil, ny bruightaghyn
volcaanagh, as ny speyr neuleighagh as y pobbyl croghey dy slane er yn eirinys.
Haink y Gorley Doo gys yn Eeslynn ayns ny bleeantyn 1402-1404 as 1494-1495.
Hooar lieh chooid jeh'n phobbyl baase ec dagh cheayrt myr eiyrtys.

Mygeayrt mean y 16-oo eash, hoshee Ree Christian III ny Danvarg cur y
Lutheraghys er y phobbyl echey. Va'n aspick Catoleagh jerrinagh 'syn Eeslynn
jee-chionit ayns 1550, chammah lesh y daa vac echey. Ta'n Lutheraghys foast ny
phreeu-chraueeaght 'sy çheer. Ayns ny 1600yn as ny 1700yn va teoraghyn creoi er
traght currit er yn Eeslynn liorish y Danvarg, chouds va maarliee lhuingey ass
Sostyn, y Spaainey as yn Algear jannoo soiaghyn er y choose. Hooar trass y
phobble baase 'sy 18-oo eash myr eiyrtys ym-ghorley ny spohttyn breckey Ayns
1783 vrish y volcaan Laki magh, lesh eiyrtyssyn traartyssagh. Hooar lieh-chooid
sthock beiyn, as kerroo yn phobble baase myr eiyrtys ayns ny bleeantyn ny yei,
as adsyn enmyssit myr Doccarys ny Frough (Eeslynnish: Móðuharðindin)

Ayns 1814, ny yei ny Caggaghyn Napoleonagh, va'n Danvarg-Norlynn rheynnit ayns
daa reeriaght er lheh trooid [[Conaant Kiel]. Hannee yn Eeslynn ny croghane
Danvargagh. Dirree gleashaght ny seyrsnys fo stiurey Jón Sigurðsson, as eh tayrn
stiagh ennal ass eie-oaylleeaghtyn romansagh as ashoonagh er çheer vooar ny
h-Oarpey. Ayns 1874, hug y Danvarg hene-reiltys dys yn Eeslynn, as v'eh sheeynit
ayns 1904. Rere Aght yn Unnaneys, conaant eddyr ee as y Danvarg va fo-screeuit
er 1 Nollick 1918, va'n Eeslynn currit er enney myr steat seyr fo Ree ny
Danvarg. 'Sy cherroo jerrinagh jeh'n 19-oo eash, daag ram Eeslynnee dys America
Hwoaie, y Chanadey son y chooid smoo, as ad lorg seihll ny share. Daag 15,000
ass ny 70,000 cummaltee.

Car y Nah Chaggey Dowanagh hass yn Eeslynn seose er çheu ny Danvarg er son
neaghtyraght. Ny yei cummaltys Germaanagh ny Danvarg er 9 Averil 1940, hoilshee
parlamaid ny h-Eeslynn er froaishid slane pooar ree ny Danvarg as ghow ad smaght
er cooishyn joarree as cooishyn va dellit liorish y Danvarg er lieh ny
h-Eeslynn. Ren yn armee Goaldagh cummaltys er yn ellan mee ny yei, as ad jannoo
aggair er neaghtyraght ny çheerey. Ayns 1941, hie freggyrtys y chummaltys dys
Armee ny Steatyn Unnaneysit. Hannee y cummaltys cochaarjagh er yn ellan derrey
jerrey y chaggey.

Er 31 Nollick 1943, haink jerrey lesh Aght yn Unnaneys ny yei 25 bleeaney. Er 20
Boaldyn 1944, cheau ny h-Eeslynnee voteyn er son jerrey yn unnaneys lesh y
Danvarg. Va 97% er son jerrey yn unnaneys as 95% er son ny bunraght pobblaghtagh
noa. Haink er yn Eeslynn dy ve ny pobblaght heyr er 17 Mean Souree 1944, as va
Sveinn Björnsson reiht myr y chied eaghtyrane. Haink yn Eeslynn stiagh 'syn RCAH
er 30 Mart 1949, mastey arganyssyn thieoilagh as rouany, as er 5 Boaldyn 1951 va
conaant coadee fo-screeuit lesh ny Steatyn Unnaneysit. Haink sidooryn
Americaanagh er ash dys y çheer as hannee ad aynjee er feie y Chaggey Feayr
derrey fouyr ny bleeaney 2006.

Erreish da'n Nah Chaggey, haghyr aase tarmaynagh soogh, as eh immanit liorish
çhynskylaghey ny h-eeasteyraght, Pohlldey Marshall as stiureydys tarmaynagh
Keynes 'syn Oarpey, as adsyn cur traght er oaie. Va ny 1970yn cowrit liorish ny
Caggaghyn Boiddee - arganyssyn ennagh lesh y Reeriaght Unnaneysit fo sheeyney
magh ny joaraghyn eeasteyragh. Haghyr anchaslaghey as feoiltys ny tarmaynys lurg
çheet stiagh ny h-Eeslynn 'syn Eaghtyr Tarmaynagh Oarpagh ayns 1992.

Ta'n Eeslynn ny deynlaght reihdagh as ny pobblaght ard-whaiylagh. Va'n parlamaid
noa-emshyragh, yn "Alþingi", bunnit 'sy vlein 1845 myr bing choyrlee da Ree ny
Danvarg. V'eh briwnyssit myr aa-vunneeaght y hionnal va bunnit ayns 930 ayns
eash y Cho-unnaneys as castit ayns 1799. Ec y traa t'ayn ta 63 olteynyn ayn as
adsyn reiht er feie kiare bleeaney.

Ta Eaghtyrane ny h-Eeslynn ny 'er toshee jesh-chliaghtagh as t'eh reirey myr
diplomagh, agh foddee eh lhiettrimys y chur er slattys va reiht liorish y
pharlamaid, as eh y chur da refrane ashoonagh. She Ólafur Ragnar Grímsson yn
eaghtyrane roie. Ta'n ard-vinishter (Sigmundur Davíð Gunnlaugsson ec y traa
t'ayn) ny 'er toshee er y reiltys. T'eh ny ee, lesh yn ard-choyrle, freggyrtagh
er son reiltys slattyssagh. Ta'n ard-choyrle pointit liorish yn eaghtyrane ny
yei ard-reihys ashoonagh da'n Alþingi; ansherbee, ta'n pointeil coardit rere
barganey eddyr fir hoshee ny parteeghyn politickagh. Mannagh vel ny fir toshee
jargal yn ard-choyrle y reih ayns traa resoonagh, foddee n eaghtyrane yn
ard-choyrle y reih liorish hene.

Son y chooid smoo va reiltyssyn ny h-Eeslynn nyn go-reiltyssyn lesh daa phartee
ny ny smoo ayndaue, er y fa nagh dooar partee politickagh ynrican y chooid smoo
jeh soiagyn 'syn Alþingi er fud ny pobblaght. Ta lheanid cummaght politickagh
ayns shelloo oik yn eaghtyrane fo argane ec scollagyn leighoil 'syn Eeslynn; ta
shiartanse dy chiarailyn ny bunraght coyrlaghey da vel cummaghtyn scanshoil
ennagh ec yn eaghtyrane, agh ta kiarailyn as tradishonyn elley coyrlaghey da vel
y hoal kiart. Ayns 1980, va Vigdís Finnbogadóttir reiht myr eaghtyrane, as v'ee
ny kied ven-eaghtyrane er y theihll. Dirree ee ass yn oik ayns 1996.

Ta reihyssyn da coyrlaghyn baljagh, y parlamaid, as yn eaghtyraneys dagh kiare
bleeaney. Bee ny reihyssyn shoh çheet 'sy vlein 2010, 2011, as 2012, er lheh.
Ansherbee, rere y geyre-ghaue tarmaynagh roie, foddee dy bee reihys da'n
pharlamaid ayns Boaldyn 2009.

Ta'n Eeslynn rheynnit ayns ardjyn, rheynnyn-reihys, coondaeghyn, as baljaghtyn.
Ta hoght ardjyn ayn ta ymmydit son kiarailyn staddyssaghtoil; ta reillyssyn ny
quaiylyn ardjynagh jannoo ymmyd jeh shen-arraghys yn aarheynn shen. Derrey 2003,
va ny rheynnyn-reihys da reihyssyn ard-whaiylagh unnane as ny h-ardjyn, agh rere
lhiasaghey da'n vunraght, v'ad ceaghlit dys ny shey rheynn-reihys roie:

Ta ny 23 coontae nyn aarheynnyn shendeeagh son y chooid smoo. Ec y traa t'ayn,
ta'n Eeslynn rheynnit magh mastey 26 briw beg (sýslumenn, unnaneagh sýslumaður)
as ad shassoo seose da'n reiltys er towseyn ennagh. Ta çhaglym keesh, stiurey
fograghyn brishey argidoil, as poosaghyn theayagh nyn deiy jeh currymyn ny
briwnyn shen.

Ta 79 baljaght 'syn Eeslynn as t'ad reirey cooishyn lheid as scoillyn, arraghey,
as cryssaght. T'adsyn shen nyn aarheynnyn jeh'n nah cheim 'syn Eeslynn, er y fa
nagh vel bentynys ec ny co-heiyderyssyn agh ayns ard-reihyssyn as da cooishyn
staddyssaghtoil. She Reykjavík y valjaght smoo, as ee kiare keayrtyn ny smoo
pobbylagh na Kópavogur, y nah valjaght smoo.

Ta corys yl-pharteeagh clee-jesh 'syn Eeslynn. She Partee ny Seyrsnys
(Sjálfstæðisflokkurinn) y partee smoo 'sy çheer, as she Cochaarjys Soshiallagh
Deynlagh (Samfylkingin) y nah phartee smoo. Ny yei ard-reihys ayns Boaldyn ny
bleeaney 2007, haink y daa phartee shen ayns co-reiltys 'syn Alþingi, lesh 43
soiagyn cosnit oc ass 63 soiagyn.

Ta parteeghyn politickagh elley 'syn Alþingi goaill stiagh y Partee Immeeaghtagh
(Framsóknarflokkurinn), quoi va ny phartee co-reiragh lesh Partee ny Seyrsnys er
feie 12 vlein roish ard-reihys 2007, y Ghleashaght Ghlass-Chlee
(Vinstrihreyfingin - grænt framboð), va bunnit 'sy vlein 1999, as y Partee
Libraalagh. Ta shiartanse dy pharteeghyn elley ayn ayns ny baljaghtyn, as y
chooid smoo jeu gobbyr ayns un valjaght.

Ta'n Eeslynn freayll mooinjerys diplomagh as traghtee lesh y chooid smoo jeh
çheeraghyn y theihill, agh ta ny kianglaghyn eck lesh ny Çheeraghyn Nordagh, y
Ghermaan, ny Steatyn Unnaneysit, as çheeraghyn elley ayns RCAH tannaghtyn
faggyssagh. Ta moyrn vooar er ram Eeslynnee er son y paart v'ec yn Eeslynn myr
oastagh ny Cruinnaght Reagan-Gorbachev ayns Reykjavík, as eh lhiggey sheese yn
ardane da jerrey y Chaggey Feayr. Ta ny h-arganeyn shenndeeagh mooarey eck
goaill stiagh arganeyn eddyr-ashoonagh er kiartyn eeasteyragh.

Ta'n Eeslynn ny h-oltey jeh'n Eaghtyr Tarmaynagh Oarpagh (ETO), as eh lhiggey
da'n çheer entreilys da margey singil yn Unnaneys Oarpagh (UO). Cha nel ee ny
h-oltey jeh'n UO, ansherbee, as va feysht y yeearreydys nane jeh ny
bun-chooishyn politickagh smoo scanshoil ayns ny bleeantyn er gherrid. Ta'n
Eeslynn ny h-oltey jeh'n AU, RCAH, SOTS as yn RCTL.



https://gv.wikipedia.org/wiki/Shennaghys_Vannin

Ta Ellan Vannin ny voayl da cummaltys deiney veih jerrey yn Eash Rioee Yerrinagh
ny smoo na 10,000 bleeantyn er-dy-henney. Haink ram soiagheryn as traghtalee gys
yn ellan harrish ny bleeantyn. Ny yei coloinaghys yn ellan lesh sleih ass Nerin
'sy chied villey bleeaney, haink y Chreestiaght gys yn ellan as ny yei shen va'n
ellan currit da soiaghyn liorish ny Loghlynee ass Norlynn. Ny yei ard-çhiarnys
fo stiurey Norlynn myr cooid jeh Reeriaght Vannin as ny h-Ellanyn, haink er
Mannin dy ve ny shellooders ny crooinyn Albinagh as Sostynagh.

Veih'n vlein 1866, va Mannin ny Croghane-Crooin as ta hene-reiltys deynlagh eck.

Haink er Mannin dy ve ny h-ellan mygeayrt 85,000 bleeantyn er-dy-henney traa ren
ardjidyn irree ny marrey liorish ny h-awinyn rioee lheie giarrey yn Vretyn Vooar
veih'n Oarpey Vooarheeragh da'n cheayrt jerrinagh. Va droghad thallooin ayn
eddyr Mannin as Cumbria roish y date shen, agh cha nel boayl as toshiaght y
droghad shen mie er fys.

Ta cowraghyn leah taishbyney cummaltys er Mannin veih'n Eash Chloaie Veanagh. Va
ny kied cummaltee nyn gummal ayns keiltynyn najooragh beggey as ad shelgey,
geeasteyraght as çhymsaghey er son nyn mee. Ren ad ymmyd ass greienyn beggey va
jeant jeh claghyn grillinagh, as adsyn er gheddyn faggys da'n choose. Ta scaanee
jeh ny meeryn shenndeeagh shen freaylt ayns Thie Tashtee Vannin.

Lesh yn Eash Chloaie Noa haink fys ny share er eirinys, greienyn cloaie ny share
as pasheydys. V'eh 'syn eash shen va ny cowraghyn cooinaghtyn, ta ry-gheddyn er
feie yn ellan, troggit. Ta sambylyn jeh'n eash shen ry-akin ayns Cashtal yn Ard
faggys da Skyll Maghal, Ruillick Ree Gorree ayns Laksaa as Kiarkyl ny Meayll
faggys da Creneash. Cha row agh cultoor ny Mooar-chlaghyn ayn, agh cultooryn
Roonysvaie as Bann chammah.

Car yn Eash Ooha, va carnaneyn oanluckee beggey currit ayns ynnyd ruillickyn
co-chadjin mooarey ny Mooar-chlaghyn. Va corpaneyn currit stiagh ayns ruillickyn
va scheimmeigit lesh claghyn chammah as cummeydaneyn jesheenagh.

V'eh yn Eash Yiarn toshiaght chleaney y chultoor Cheltiagh. Haink er doonyn
crink dy ve troggit er binn, as haink er doonyn meayll dy ve troggit rish ny
h-eayninyn slystagh, choud's va thieyn clowanagh aamaid cruinn troggit chammah.

T'eh cosoylagh dy row ny kied h-eggyssyn Celtiagh jeh'n torçh Brythonagh. T'eh
er credjal dys haink Yernee dys yn ellan mygeayrt ny bleeaney 700 BNJ as va'n
cur stiagh shen ny vun jeh ny kied cummaltee Manninagh. T'eh shen ry-akin ayns
ceaghley ny çhengey ymmydit ayns cowraghyn grainnit Ogham. Ta gloo-chiangley
foast eddyr Gaelg Vanninagh, as Gaelg Albinagh as Gaelg Yernagh (Yernish).

Ta shennaghys neuvonnagh Vanninagh car yn eash Brythonagh tannaghtyn gyn fys.
Cha nel agh recortys ynrican er taghyrt erbee roish çheet ny Loghlynee, as t'eh
currit gys lieh Váetán mac Cairill, ree Ullee, ec jerrey yn sheyoo eash (agh
t'eh er credjal ec sleih ennagh dy vel y taghyrt shen cowraghey Manau Gododdin
eddyr Keyllys y Chleayee as Linne Foirthe).

Ayns jerrey y chied villey bleeaney BNJ haink coloinee ass Nerin gys Mannin as
ren ad cummaltys er yn ellan. Ta'n Ghaelg, ta ny çhengey Ghaelgagh, ny feanish
jeh'n choloinaghys shen. Ansherbee, ta feanish leah cur sannish dy row sleih
Brythonagh nyn gummal er yn ellan roish çheet ny Gaeil.

Dy tradishoonagh, hug Noo Maghal (Maccul), sushtallagh Yernagh lesh yn ennym
echey currit er ennym skeerey, y Chreestiaght gys yn ellan. Ta ennym yn ellan
çheet magh ass Manannán, jee Brythonagh as Gaelgagh ny marrey.

Ta daa amm car eash chioneys ny Loghlynee - y chied amm roish barriaght Vannin
liorish Gorree Crovan ayns 1079, as yn amm elley ny yei. Va'n amm s'leah cowrit
lesh caggey as gurneilys neuhickyr; va'n nah amm cowrit lesh shee son y chooid
smoo.

Eddyr ny bleeantyn 800 BNJ as 815 haink ny Loghlynee gys Mannin er son
roosteyrys, agh eddyr ny bleeantyn 850 as 990, raad dy row ad toshiaghey cummal
y yannoo er yn ellan, haink Mannin fo stiurey ny Reeaghyn Loghlynagh ayns
Divlyn. Eddyr ny bleeantyn 990 as 1079, hie yn ellan fo stiurey Eearlaghyn ny
h-Orkaid.

Va mwyllin argid er Mannin eddyr ny bleeantyn 1025 as 1065. Va'n bwoalley argid
jeant jeh kiaddey ping Yernagh-Loghlynagh ass Divlyn jeh'n sorçh 2 as eh
ymmyrkit stiagh. Va bwoalley argid Yernagh-Loghlynagh bwoallit da'n chied
cheayrt fo reirey Ree Ghivlyn, Sihtric. T'eh shen taishbyney foddee dy row
Mannin fo reirey Ghivlyn ec y traa v'ayn.

Va fer ny barriaght, Gorree Crovan, ny 'er cronnalagh, agh cha nel mooarane er
fys ain mysh. Rere Chronicon Manniae, chur eh Divlyn fo chosh, chammah as meeryn
mooarey jeh Lion. Ta cooinaght yn 'er shen tannaghtyn harrish ny bleeantyn ayns
tradishoon, as t'eh er credjal dy row eh ny 'er ta comoyrit ayns shenn-skeealyn
Vannin fo ennym Ree Gorree ny Ree Gorry (King Gorse ny King Orry ayns Baarle).
Chur eh Reeriaght Vannin as ny h-Ellanyn er bun mygeayrt ny bleeaney 1079; va'n
reeriaght shen goaill stiagh ellanyn heear yiass ny h-Albey (Sodor) derrey 1164,
raad dy row daa reeriaght currit er bun ass thalloo y çhenn-reeriaght.

Va ny h-ellanyn fo'n stiurey echey enmyssit myr ny Suðr-eyjar (ny h-ellanyn
yiass ayns cosoylaght rish ny Norðr-eyjar, ny ny h-ellanyn hwoaie, t'eh shen yn
Orkaid, Shetlynn, ny h-Ellanyn Heear as ram ellanyn beggey ayns sheear ny
h-Albey, lesh Mannin. Va'n enmys Ladjynagh, Rex Manniae et Insularum ny Ree
Vannin as ny h-Ellanyn, currit er ny h-eiyrtyssee echey). Va preeu-valley yn
reeriaght soit er Ellan Noo Perick, raad dy row Cashtal Phurt ny h-Inshey
troggit er boayl mannishter Cheltiagh.

Va pooar geiltagh ec Ree Olave, mac Ree Gorree, as rere y Recortys, dreill eh
cochaarjyssyn faggyssagh lesh reeaghyn Nerin as ny h-Albey. Rere ny
cochaarjyssyn shen, cha ren peiagh erbee soiaghey er yn ellan car y lhing
reiragh echey (1113 - 1152). Ansherbee, chaill y mac echey, Ree Gorree V (lhing
reiragh 1153 - 1158), quoi v'er ny ree er Divlyn er feie am giare, ny h-ellanyn
beggey magh veih coose Oirr ny Gaeil 'sy vlein 1156 myr eiyrtys er arganeys lesh
Somerled (fer toshee er Oirr ny Gaeil). Haink kiondeeaght neuchroghagh er y daa
rheynn jeh'n reeriaght echey.

Ayns ny 1130yn hug yn Agglish lught sushtallagh gys Ellan Vannin dys aspickys y
chur er bun, as va Wimund reiht myr y chied Aspick. Giare ny yei, hug eh seose y
paart echey myr "easteyr fir", as haink er dy ve ny "helgeyr fir". Hie eh lesh
lught eiyrtyssee er coorse dunverys as spooilley er feie ny h-Albey as ny
h-ellanyn mygeayrt moee.

Ta'n chied choontys jeh cur stiagh Sostynagh ayns cooishyn Vannin recortyssit
'sy 13-oo eash leah, nar hug Ree Ragnald (lhing reiragh 1187 - 1229) ammys da
Ree Juan Hostyn (lhing reiragh 1199 - 1216). Agh va eash fo stiurey ny h-Albinee
ayn roish bunneeaght ghurneilys slane ny Sostynee, ansherbee. Car yn eash
Loghlynagh va ny h-ellanyn fo stiurey ennymagh reeaghyn Norlynn, agh cha shass
ad seose er nyn son lesh creeoilid agh ny keayrtyn. Hass Harral Haarfager seose
er nyn son da'n chied cheayrt mygeayrt ny bleeaney 885. Ny yei shen, hass Magnus
Barfod er nyn son mygeayrt 1100: ren y daa jeu barriaght er ny h-ellanyn. Veih'n
12-oo eash meanagh derrey 1217 hannee yn kiondeeys Norlynnagh dy ve scaadooagh.
Agh ny yei'n date shen haink er dy ve ny rieughid as, myr eiyrtys, hie Norlynn
ayns covuilley lesh niart ny h-Albey.

Er-jerrey, ayns 1261, hug Alistair III ny h-Albey çhaghteryn gys Norlynn gys
barganey er son coyrt seose ny h-ellanyn, agh cha row ny h-eabyn oc rahoil. Myr
shen, chur eh noidanysyn ayns toshiaght, as myr eiyrtys haghyr Cah ny Lhargeeyn
Goaldagh oin flod Norlynnagh ayns 1263. Ansherbee, hooar y ree Norlynnagh,
Haakon Haakonsson baase 'sy gheurey ny yei, as lhig eh shen da ree Alistair
jerrey rahoil y chur er y chaggey. V'eh er Magnus, Ree Vannin as ny h-Ellanyn
(lhing reirey 1252 - 1265), quoi v'er çheu ny Norlynnee, ny h-ellanyn,
er-lhimmey jeh Mannin, y lhiggey seose, as v'eh er ammys y chur da ny h-Albinee.
Daa vlein ny yei hooar Magnus baase as ayns 1266 lhig Magnus VI Norlynn seose ny
h-ellanyn, goaill stiagh Mannin, gys Nalbin rere Conaant Pheairt er leagh 4,000
margyn as bleeanaght 100 margyn. Agh cha row reirey Albinagh er Mannin shickyrit
derrey 1275, tra chaill ny Manninee Cah Roonysvaie, faggys da Balley Chashtal.

'Sy vlein 1290 va Mannin ayns shelloo Ree Edard I Hostyn, as hannee ee ayns ny
laueyn echey derrey 1313, nar ghow Raibeart I ny h-Albey ee ny yei çhionney
stiagh er Cashtal Rosien er feie queig bleeaney. Ny yei shen, derrey 1346 nar
ren Cah Nevile's Cross briwnys er y strepey eddyr Nalbin as Sostyn ayns foayr
Hostyn, va Mannin ny keayrtyn fo stiurey Hostyn, keayrtyn elley fo stiurey ny
h-Albey.

Mygeayrt ny bleeaney 1333 hug Edard III Hostyn Mannin dys William de Montacute,
y 3-oo Barran de Montacute, (ny s'anmey y 1-d Eearley er Salisbury), myr
shellooderys slaneid, gyn freilltys er currym shirveishagh dasyn. Ayns 1392 va'n
ellan creckit liorish y mac echey goaill stiagh y kiondeeaght da'n Reejerey
William le Scrope. Ayns 1399 va le Scrope jee-chionaghit liorish Ree Inry IV er
y fa dy row le Scrope er çheu Rickad II. Haink er yn ellan ayns shelloo ny
Crooin, as v'ee giootit da Henry Percy, 1-d Eearley Northumberland, agh ny
s'anmey 'sy vlein 1405, v'ee giootit, lesh patroonys yn aspickys eck, da'n
Reejerey Juan Stanlagh. Ayns 1406 va'n gioot sheeynit da eiraghyn as enmyssee
Yuan. V'eh yn tailley ec y ghioot shen na ammys as daa hawk y choyrt da dagh Ree
Hostyn ry-heet er laa y chrooinaghey oc.

Lesh çheet ny Stanlee gys y troyn hie Mannin stiagh dys eash ny s'reajit.
Faagail magh nagh row ny shellooderyn noa er yn ellan agh ny keayrtyn, chur ad
yn ellanfo stiurey kiannoortyn. Mastey olteynyn y lught thie shen, va'n cleayney
ny smoo er yn ellan ec y Reejery Juan Stanlagh (1414 - 1432), Jamys Stanlagh,
7-oo Eearley Derby (1627 - 1651) as Jamys Stanlagh, 10-oo Eearley Derby (1702 -
1736). Chur y chied jeu cribban er niart ny barranyn spyrrydoil, chur eh cooish
leigh rere bing ayns ynnyd cooish leigh rere caggey, as va ny leighyn screeuit
sheese. Ta enney share ayns shennaghys Vannin er y nah 'er, as eh enmyssit myr y
Stanlagh Mooar, as y ven heshee echey, Charlotte de la Tremoille (ny
Tremouille).

Ayns 1643 va Jamys Stanlagh, 7-oo Eearley Derby oardit liorish Çhalse dys goll
dys Mannin, raad dy row yn sleih ayn baggyrt er irree magh, as adsyn cleaynit
lesh ny taghyrtyn ayns Sostyn ec yn am.

Shey meeghyn ny yei baase Çhalse (30 Jerrey Geuree 1649), hooar y Stanlagh
symney veih'n Ghineraal Ireton dys ny h-ellanyn y livrey seose, red nagh lhiggey
eh. Ayns Mee Luanistyn ny bleeaney 1651 hie eh gys Sostyn lesh sidooryn ennagh,
as 300 Manninee nyn mastey oc, dys coyrt ry cheilley lesh Ree Çhalse II, as va'n
barriaght oc er ny Reeoilee ayns Cah Worcester rheynnit nyn mastey oc. V'eh
taarit, currit ayns pryssoon ayns Cashtal ny Caayr as deyrit liorish quaiyl
armee. V'eh currit dys baase ayns Bolton.

Giare ny yei baase y Stanlagh, dirree Sidooryn Çheerey Vannin, fo kioneys
William Christian (ny ny share er fys myr Illiam Dhone), magh ayns oi ny Ben
eearley as va dagh doon faagail magh Rosien as Purt ny h-Inshey gowit oc. V'ad
currit ry cheilley lesh armee Ard-whaiylagh fo kioneys Curnal Duckenfield. Ny
yei sthaagey giare, hug y Ven eearley seose.

Va Thomas Fairfax reiht ec Oliver Cromwell myr Çhiarn Vannin as ny h-Ellanyn
ayns Mean Fouyir, as hannee Mannin fo reiltys ard-reeagh, as hannee yn
cochiangley lesh Sostyn myr v'ayn hannah.

Va'n reiltys Stanlagh aachurrit er yn ellan ayns 1660. V'eh yn chied slattys
jeh'n Çhiarn noa, Çhalse Stanlagh, 8-oo Eearley Derby, na Illiam y chur er
cooish leigh. V'eh jeant oolee as v'eh currit dys baase. Mastey sleih elley
v'ayns yn irree magh cha row agh troor jeu er-lhimmey jeh'n phardooney cadjin.
Agh, rere Oardagh-ayns-Coonseil, v'ad pardoonit liorish Çhalse II, as va ny
briwnysyn va freggyrtagh son deyrey Illiam kerrit.

Hooar Ree Jamys baase ayns 1736, as hie ard-çhiarnys yn ellan gys James Murray,
y Nah Duic Atholl, dooinney mooinjerey as eirey echey. Ayns 1764 haink yn un
lhiannoo echey Charlotte Murray, Bendiuic Atholl ny yei, as y fer sheshee eck,
John Murray. Haink er Murray dy ve ny Çhiarn Vannin. Mygeayrt ny bleeaney 1720
haghyr bishaghey ayns traght contravanney. Ayns 1726 v'eh currit fo streeaney
liorish y Parlamaid, agh car ny jeih bleeaney jerrinagh jeh ream Atholl (1756 -
1765) v'eh cha mooar dys, ayns sym y çheet stiagh Impiroil, v'eh streeanit. Dys
eh shen y yannoo, va kiartyn ny h-Athollee myr Çhiarnyn Vannin kionnit fo
£70,000 as va bleeantaght currit da'n Duic as y Vendiuic. Va ny kiartyn
mannoragh, patroonys yn aspickys, as dooraghtyn ennagh elley freilt oc, derrey
v'adsyn creckit fo $417,144 ayns 1828.

Derrey yn aaphooaraghey, va leighyn as slattyssyn crooit ec Tinvaal as adsyn
bentyn rish gurneilys yn ellan ayns dagh cooish as va reirey harrish yn argidys
eck, as ad fo-viallys da lowal rish Çhiarn Vannin. Lurg yn aaphooaraghey, ny ny
share, lurg çheet lesh Slattys Drogh Hraghtey 1765 (ny keayrtyn enmyssit myr y
Slattys Olkyssagh liorish ny Maninee), ren Parlamaid y Reriaght Unnaneysit
leighyn er keeshyn-marrey, purtyn as lhuingys traghtalagh, as ny keayrtyn chur
eh stiagh oltyn as ad cur kied da jeeaney kerraghyn ayns brishey nyn slattyssyn
oc. Ghow y Parlamaid obbyr er hene er stiurey keeshyn-marrey ellanagh myrgeddin.
Ren ny caghlaaghyn shen, gyn fockle er astraghey yn ard-çhiarnys gys Ree ny
Bretyn Mooar as Nerin, kiartaghey da bunraght (neuscreeuit) Ellan Vannin. Hannee
ny shenn-leighyn as cummaltyssyn neuloaghtit, agh ayns ram coishyn ren yn
aaphooaraghey foalsidyn mooarey aynjee. Cha row Çhiarnyn Vannin nyn vir hoshee
sampleyragh er yn ellan, agh va rheynn persoonagh ec y chooid smoo jeu 'sy
reiltys eck, as va sym mooar oc ayns gien-mie ny fir vaghee aynjee. Agh nish,
haink er ny cooishyn aynjee dy ve nyn obbyr jeh fir oikagh as adsyn smooinaghtyn
nagh row 'syn ellan agh edd paittoil drogh hraghtalee.

Haghyr sorçh eddrymaghey jeh'n stayd shen eddyr ny bleeantyn 1793 as 1826 nar va
John Murray, 4-oo Duic Atholl ny Chiannoort. Faagail magh dy row arganeysyn
eddyr eh as y Kiare as Feed ren eh eiyrtyssyn lhiass yn ellan y chur er oaie. Ny
yei'n immeeaght echey, ghow ny fir hoshee toshiaght reesht er nyn miallee oc,
agh va ny smoo tastey soilshit magh oc na v'ayn hannah. Harrish shen, er y fa
nagh row drogh hraghtey cha mennick na dy row eh roish, as er y fa dy row
fooillagh bishee ec çheet stiagh Manninagh, hug lught y chioneys sooill ny share
harrish Mannin. Booise da'n nhee shen as da çhaghteryssyn ny Manninee lesh ny
h-arraghyn Goaldagh ayns 1837, 1844 as 1853, hooar ee custym ny sloo geyre as
cooney keayrtagh ry hoi shassoo obbraghyn pobbylagh naggyr ayn.

Va Ellan Vannin ymmydit myr bun-ynnyd ry hoi campyn da Pryssoonys Fir Quaagh 'sy
Chied Chaggey Dowanagh (1914-18) as 'sy Nah Chaggey Dowanagh (1939-45). Car y
Chied Chaggey Dowanagh va daa champ ayn: va'n chied champ ny ynnyd seyrey
femoilysagh ayns Doolish as va'n nah champ troggit er lheh ayns Skeerey Pherick.
Car y Nah Chaggey Dowanagh va ram campyn ny sloo ayns Doolish, Purt ny h-Inshey,
Purt Çhiarn as Rhumsa.

'Sy 20-oo eash leah haghyr aavioaghey ayns kiaull, daunse, as çhengey Vannin,
agh cha row eh feer raahoil er y fa dy hooar y Gaelgeyr jerrinagh ayns ny
1970yn. Ayns cooid veanagh jeh'n feedoo eash haink y Taoiseach Éamon de Valera
dys yn ellan, as haink er dy ve lhag-chreeagh lesh neu-phohlldey da'n Ghaelg as
hug eh daa van recortyssagh dys yn ellan. Ny yei immeeaght yn eash, hie yn
tarmaynys turryssagh sheese, ec yn am dy row ny Sostynee as ny Yernee gys y
Spaainey er laaghyn seyrey bundeilagh. Ren y reiltys briwnys dys pargys-keesh y
chroo er yn ellan. Choud's va eiyrtyssyn vondeishagh er tarmaynys Vannin, ta ram
cooyl-caayntee ayn as ad jeeraghey er sollaghey-laue 'sy çhynskyl argidagh as
nieeaghyn-argid. T'eh shen er chur garrey mooar da ashoonaghys Manninagh ayns ny
bleeantyn jeianagh. Va ny parteeghyn politickagh ashoonagh Mec Vannin as Partee
Ashoonagh Vannin currit er bun myr eiyrtys, chammah as y possan cragheydys anvio
Fo Halloo.

Ayns ny 1990yn as ny 2000yn ta enney ny share ry akin ayns cultoor dooghyssagh
Vannin, lheid as y chied vunscoill Ghaelgagh, chammah as aareayrtys er tarmaynys
yn ellan.



https://gv.wikipedia.org/wiki/Rollage

Ta rollage (ny rolt, roltag, ny rontage ny keayrtyn) çheet er bluckan feer vooar
soilsheenagh dy phlasmey t'er ny freill ry-cheilley liorish ym-hayrn. Ec jerrey
seihill ny rollage, s'foddee dy vel ee cummal cooid jeh stoo mee-ghooghyssagh.
She yn Ghrian y rollage s'niessey da'n Chruinney, as she bun y chooid smoo jeh
bree er y Chruinney ee yn Ghrian. Ta rollageyn elley ry-akin veih'n Chruinney
car yn oie choud's nagh vel sollys ny Greiney ny phenomenonyn aeraghtagh
soilsheeney ny cur eie er sollys ny rollageyn elley. Dy shenndeeagh, va ny
rollageyn smoo baghtal 'sy vagher niauagh currit ry-cheilley stiagh ayns
co-hollyssyn rollageagh as roltagyssyn, as va enmyn currit er ny rollageyn
by-yilley. Ta catalogyn dy rollageyn er nyn gur ry-cheilley liorish
rollageyderyn, as t'ad kiarail enmyssyn rollageagh cadjinit.

Er feie cooid jeh'n theihll eck er y chooid sloo, ta rollage soilsheeney rere
co-haaghey çhiass-heshveanagh jeh'n hiddragien 'sy chree eck. Ta'n obbraghey
shen skeaylley yn vree as t'ee goll harrish y çheu sthie jeh'n rollage, as lurg
shen, goulraghey magh 'syn eaynid mooar. Va begnagh dagh bun-stoo najooragh ny
s'trimmey na'n hailium crooit ec rollageyn, rere co-haaghey çheshveanagh
rollageagh car y lhing oc, ny rere co-haaghey çheshveanagh olloonova car
bleaystey ny rollageyn. Foddee rollageyderyn feddyn magh glout, eash, stoo-sthie
kemmigagh as ram troyn elley jeh rollage rere goaill baght er y spectrum, er y
toilsheenaght, as er y ghleashaght eck harrish yn 'eaynid mooar. She lane ghlout
dy rollage yn ard-chronalagh ayns aafilley as erree jerrinagh y rollage. Ta
troyn elley jeh'n rollage reaghit liorish y çhennaghys aafillee eck, goaill
stiagh y crantessen, yn çhyndaa, yn ghleashaght as yn çhiassid eck. Ta kaart jeh
çhiassidyn jeh ram rollageyn noi'n toilsheenaght oc, kaart t'er enney myr graf
Hertzsprung-Russell (graf H-R), lhiggey da feddyn magh eash as staydys yn-fillee
yn rollage.

Ta rollage goaill toshiaghey myr bodjal cohionnee jeh stoo ta jeant ass
hiddragien son y chooid smoo, agh lesh beggan dy hailium as bun-stooghyn elley.
Choud's ta cree yn rollage gloo dy fondagh, ta cooid jeh'n hiddragien ceaghlit
gyn stad gys hailium liorish yn obbraghey ta enmyssit co-haaghey çheshveanagh.
Ta'n chooid faagit jeh çheu sthie yn rollage gymmyrkey yn vree magh ass y chree
trooid cochiangle dy obbraghyn goulragh as co-ymmyrkagh. Ta broo sthie jeh'n
rollage cur lhiettrimys er tooilley co-huittym fo trimmid yn ym-hayrn eck.
Choud's ta'n conney hiddragien 'sy chree er ny hoo magh, ta ny rollageyn lesh
0.4 keayrtyn glout ny Greiney mooadaghey son dy ve nyn voawir ruy, as ayns
cooishyn er lheh, co-haaghey ny bun-stooghyn by hrimmey 'sy chree ny ayns
shligganyn mygeayrt y chree. Lurg shen, ta'n rollage aa-filley gys cummey
mee-ghooghyssagh, as aa-choorsal cooid jeh'n stoo magh 'sy çhymmyltaght
eddyr-rollageagh, raad dy nee yn stoo shen cur sheeloghe noa jeh rollageyn er
bun, ga dy bee coreir ny s'yrjey jeh bun-stooghyn tromey ayndaue.

Ta coryssyn dy rollageyn çhyndaaee as coryssyn dy yl-rollageyn jeant seose ass
daa ny ny smoo rollageyn. T'ad kianglt ry-cheilley trooid ym-hayrn as t'ad
cruinlaghey mygeayrt-y-moosyn ayns cruinlee hickyr. Nar ta cruinlagh faggys ec
daa rollage jeh'n torçh shen, s'foddee dy vel cleayney mooar echey shen er nyn
aa-filley. Foddee rollageyn dy ve nyn gooid jeh strughtoor ny smoo ta kianglt
rere yn ym-hayrn, lheid as dhossan rollageagh ny ard-chruinnaght.

Va eie yn cho-hollys rollageagh er enney roish yn eash Vabylonnagh. Ren
arreyderyn shenndeeagh ny speyrey oie smooinaghtyn dy row ny rollageyn jannoo
soyllaghyn 'sy speyr, as ren ad kiangley adsyn rish mynchooishaghtyn er lheh
jeh'n najoor ny jeh nyn veayn-skeealyn oc. Va daa 'er yeig jeu nyn soie er yn
ecliptagh as ren ad bun da'n astroaylleeaght. Va enmyn currit er rollageyn er
lheh, ny rollageyn by-yilley son y chooid smoo, enmyn Ladjyn ny Arabish er lheh.

Mygeayrt ny bleeaney 1600 va enmyn ny co-hollyssyn rollageagh ymmydit son dy
enmyssey ny rollageyn ayns ny h-ardjyn co-reggyrtagh jeh'n speyr. Ren y
rollageyder Germaanagh Johann Bayer croo straih dy chaslyssyn rollageagh as chur
eh sheese lettyryn Greagagh myr enmyssyn ny rollageyn ayns ny co-hollyssyn. Ny
s'anmey, va corys currit er bun va jannoo ymmyd kiart-irree yn rollage as v'eh
currit rish catalog ny rollageyn 'sy lioar "Historia coelestis Britannica"
(lhieggan 1712) liorish John Flamsteed, as ta'n corys shen er enney nish myr
enmys Flamsteed ny earrooaghey Flamsteed.

Rere leigh yn 'eaynid mooar cha nel agh un lught-reill eddyr-ashoonagh ayns
shelloo eaghtyrys son enmyssey corpaneyn rollageagh - yn Unnaneys Rollageagh
Eddyrashoonagh (IAU). Ta kuse veg dy cholughtyn preevaadjagh cur enmyssyn
rollage er creck, ventyr t'er enney ec y Lioarlann Ghoaldagh myr ventyr
traaghtee neu-oarderit. Ansherbee, ta'n IAU cur fodjeeaght eddyr eshyn as ny
colughtyn shen, as cha nel eh jannoo ymmyd jeh ny h-enmyssyn shen as cha nel ad
er enney oc.

Ga dy vel unnidyn SI as CGS ymmydit dy chur sheese er ard-howshanyn rollageagh,
ta unnidyn greiney ymmydit da'n chooid smoo son dy chur sheese er cruinnaghey,
soilsheanaght as craueyn raadeeoil as ad bunnit er troyn ny Greiney ain:

Ta lhiuridyn liauyrey, lheid as craue raadeoil rollageyn mooarey ny essylys
lieh-vooar choryssyn rollageyn çhyndaaee, focklit ayns unnidyn rollageagh (AU) -
y lhiurid veanagh eddyr y Chruinney as y Ghrian (150 millioon km ny 93 villioon
meeillaghyn).



https://gv.wikipedia.org/wiki/Lucsemburg

Ta Lucsemburg, ny Ard-Diucaght Lucsemburg dy h-oikoil (Lucsemburgish:
Groussherzogtum Lëtzebuerg, Frangish: Grand-Duché de Luxembourg, Germaanish:
Großherzogtum Luxemburg), ny çheer veg hallooinit 'syn Oarpey Heear. T'ee
çhemmit liorish y Velg, y Rank, as y Ghermaan. Ta begnagh lieh-villoon cummaltee
ayns Lucsemburg as ad cummal ayns çheer ta 2,586 kilometeryn kerrinagh
(999 meeilaghyn kerrinagh) er eaghtyr.

Ta Lucsemburg ny deynlaghys reihdagh ard-whaiylagh lesh reeriaght vunraghtoil;
t'ee fo reirey ec Ard Diuc, as t'ee ny h-Ard-Diucaght yerrinagh 'sy theihll. Ta
tarmaynys ny çheerey feer lhiasit, lesh Lane Troar Sthie yn dooinney s'yrjey
rere y TAE (IMF) as Banc y Theihill. Ta'n scansh shendeeagh as strateyshagh
goaill toshiaght ec y vunneeaght eck myr doon ass yn eash Romanagh as myr ynnyd
cashtal da eearley Frankagh ayns ny Mean Eashyn Leah V'ee ny doon scanshoil er y
raad Spaainagh nar va'n Spaainey ny cummaght Oarpagh s'troshey as ee cleayney y
lieh heear jeh'n theihll er feie car ny 16-oo as ny 17-oo eashyn.

Ta Lucsemburg ny bun-oltey jeh'n Unnaneys Oarpagh, RCAH, RCTL, ny h-Ashoonyn
Unnaneysit, Benelux, as yn Unnaneys Oarpagh Heear, as eh shen aahoilshey magh
tuarym politickagh er son co-hymey cahnagh, politickagh as tarmaynagh. Ta balley
Lucsemburg, y preeu-valley as y balley smoo, kione-cherroo shiartanse dy
undinyssyn as jantyssyn jeh'n Unnaneys Oarpagh.

Ta Lucsemburg ny soie er scarrey cultooragh eddyr yn Oarpey Romanagh as yn
Oarpey Ghermaanagh, as ee yeeassaghey cliaghtaghyn veih ny tradishoonyn shen er
lheh. Ta Lucsemburg ny çheer tree-hengagh; ta staydys oikoil ec Germaanish,
Frangish as Lucsemburgish. Faagail magh dy vel Lucsemburg ny steat neuvonnagh,
ta'n çheer ny çheer Chatoleagh son y chooid smoo.



https://gv.wikipedia.org/wiki/Finnlynn

Ta Finnlynn, ny Pobblaght Finnlynn dy h-oikoil (Finnlynnish: Suomi; Soolynnish:
Finland), ny çheer Nordagh as ny deynlaght ta ny soie ayns ard Finn-Loghlynnagh
ny h-Oarpey Hwoaie. T'ee çhemmit liorish y Toolynn da'n sheear, liorish y Roosh
da'n shiar, as liorish Norlynn da'n twoaie, as ta'n Estaan ny soie da'n jiass
harrish Lhoob Finnlynn. She Helsinki preeu-valley ny çheerey.

Ta mygeayrt 5.3 millioonyn dy 'leih cummal ayns Finnlynn, as ta'n chooid smoo
jeu cummal ayns cooid yiass ny çheerey. T'ee ny hoghtoo çheer smoo 'syn Oarpey
rere eaghtyr as ny çheer chummaltit by loo 'syn Unnaneys Oarpagh. She
Finnlynnish çhengey ny mayrey ec y chooid smoo jeh pobble ny çheerey, as y
çhengey shen ny çhengey Finn-Oogragh ta bentyn rish yn Estoinish, as ta nane jeh
kiare çhengaghyn oikoil yn Unnaneys Oarpagh nagh vel nyn jengaghyn Ind-Oarpagh.
She y Toolynnish y nah çhengey oikoil 'sy çheer as ee ny çhengey ghooghyssagh
son 5.5% jeh pobble ny çheerey. Ta Finnlynn ny pobblaght ard-whaiylagh gheynlagh
lesh reiltys ta soit ayns Helsinki son y chooid smoo as reiltyssyn ynnydagh ayns
348 baljaghtyn. Ta millioon dy 'leih cummal ayns ard Helsinki Vooar (as yn ard
shen goaill stiagh Helsinki, Espoo, Kauniainen, as Vantaa), as ta treeoo jeh LTS
ny çheerey er ny ghientyn 'syn ard shen. Ta ard-valjyn mooarey elley goaill
stiagh lheid as Tampere, Turku, Oulu, Jyväskylä, Kuopio, as Lahti.

Dy shendeeagh va Finnlynn ny cooid jeh'n Toolynn as veih'n vlein 1809 v'ee ny
h-Ard-Diucaght hene-reiltagh ayns Impiraght ny Roosh. Va seyrsnys Finnlynn
veih'n Roosh fogrit magh ayns 1917 as haghyr caggey theayagh ny lurg, as
caggaghyn noi'n Unnaneys Soveidjagh as y Ghermaan Natseeagh lurg shen. Car y
Chaggey Feayr va polasee oikoil neuchommeeaght ec Finnlynn. Hie Finnlynn stiagh
ayns ny h-Ashoonyn Unnaneysit ayns 1955, 'syn RCTL ayns 1969, yn Unnaneys
Oarpagh ayns 1995, as cryss yn oarey veih toshiaght yn argid noa.



https://gv.wikipedia.org/wiki/NASA

Jantys reiltyssagh as freggyrtys echey son claare spoar hivoilagh ny Steatyn
Unnaneysit as son ronsaghey yn etlanys as yn aerospoar eh yn National
Aeronautics and Space Administration ny NASA ("Reirey Ashoonagh yn Etlanys as y
Spoaraght"). Ren yn National Aeronautics and Space Act ("Slattys ry hoi'n
Etlanys as y Spoaraght Ashoonagh") cur NASA er bun er 29 Jerrey Souree 1958 myr
ynnydagh er yn National Advisory Committee for Aeronautics ny NACA ("Bing
Coyrlee Ashoonagh son yn Etlanys"). Hoshee obbraidyn y jantys er 1 Jerrey Fouyir
1958. Veih'n lhing shen ta eiyrtyssyn ronsey spoar jeh ny Steatyn Unnaneysit er
ny gholl fo stiurey NASA da'n chooid smoo, goaill stiagh tarlheimyn Apollo er yn
Eayst, y stashoon spoar Skylab, as y Spaal Spoar. Ec y traa t'ayn ta NASA cur
pohlldey da'n Stashoon Spoar Eddyr-ashoonagh as freayll rick er yn Orion
Multi-Purpose Crew Vehicle as er carbid yn Commercial Crew Development. Ta'n
jantys freggyrtagh er son y Launch Services Program ("Claare Shirveishyn
Lhunnee") as y chlaare shen kiarail oaseiraghey er obbraidyn lhunnee as stiurey
co-earroo sheese da lhunnaghyn NASA gyn skimmee.

Ta NASA jeeraghey yn obbyr echey er toiggalys share er y Chruinney liorish yn
Earth Observing System, er cur er oaie yn heliofishag liorish yn Heliophysics
Research Program, er corpaneyn er feie Chorys ny Greiney liorish mishoonyn
robotagh lheid as New Horizons, as er ronsaghey bun-chooishyn yn 'ishag
rollageagh, lheid as y Bleaystey Mooar, liorish Great Observatories as claareeyn
elley bentyn rish.



https://gv.wikipedia.org/wiki/Moldova

Ta Moldova, ny Pobblaght Voldova dy h-oikoil (Moldovish: Republica Moldova), ny
çheer hallooinit 'syn Oarpey Hiar. T'ee ny soie eddyr y Romaan da'n sheear as yn
Ookraan da'n twoaie, da'n shiar, as da'n jiass.

Ayns ny shenn traaghyn va thalloo ny çheerey noa-emshiragh ny cooid jeh Dacia,
as lurg shen haink ee fo cleayney yn Impiraght Romanagh. Ayns ny Mean Eashyn,
va'n chooid smoo jeh'n thalloo ny cooid jeh Prinsaght ny Moldaav. Ayns 1812,
va'n lieh hiar jeh'n phrinsaght goit stiagh ayns Impiraght ny Roosh as haink
urree dy ve er enney myr Bessarabia. Eddyr ny bleeantyn 1856 as 1878, va daa
choontae currit er ash dys y Voldaav, as ayns 1859 v'ad unnaneysit lesh
Wallachia dy chur y Romaan noa-emshiragh er bun.

Er tuittym Impiraght ny Roosh ayns 1917, va Pobblaght Gheynlagh ny Moldaav
currit er bun, as hie ee stiagh 'sy Romaan Vooar ayns 1918. Ayns 1940, va
Bessarabia ruegit liorish yn Unnaneys Soveidjagh, as v'ee rheynnit eddyr PHH ny
h-Ookraan as PHH ny Moldaav noa. Lurg caghlaa laueyn ayns 1941 as 1944 car y Nah
Chaggey Dowanagh, va thalloo ny çheerey noa-emshiragh currit fo smaght yn
Unnaneys Soveidjagh derrey'n seyrsnys eck er 27 Mee Luanistyn, 1991. Va Moldova
lhiggit stiagh ayns ny h-Ashoonyn Unnaneysit ayns Mee Vayrnt 1992.

Ayns Mean Fouyir ny bleeaney 1990, va reiltys scarreydagh currit er bun ayns
Transnistria, y straih jeh Moldova ta ny soie er broogh hiar jeh'n awin
Dniester. Lurg caggey giare ayns 1992, haink urree dy ve neuchroghagh de facto,
agh derrey'n laa t'ayn cha nel ee er enney ec çheer erbee jeh'n AU.

Ta'n çheer ny deynlaghys parlamaidagh lesh eaghtyrane myr kione steat eck as
ard-vinishter myr kione reiltys. Ta Moldova ny h-oltey jeh ny h-Ashoonyn
Unnaneysit, Coonseil ny h-Oarpey, yn RTT, yn RSCO, GUAM, y CSS, yn CTMD as
reagheydyssyn eddyrashoonagh elley. Ec y traa t'ayn ta Moldova geearree çheet
stiagh 'syn Unnaneys Oarpagh, as ta'n chied Phlan Jantys tree vleeaney currit
ayns bree çheu sthie jeh crauelagh Polasee Nabooys Oarpagh (PNO).



https://gv.wikipedia.org/wiki/Germaanish

She fer jeh ny çhengaghyn Germaanagh Germaanish (Deutsch; focklit magh
myr [ˈdɔʏtʃ]  ( eaisht)). She çhengey Ghermaanagh Heear ee, gollrish Baarle,
Ollanish, as Affrickaanish. She fer jeh ny çhengaghyn smoo loayrit 'sy theihll
t'ayn as t'ee coontit myr y chied çhengey ghooghyssagh 'syn Unnaneys Oarpagh. Ta
ny smoo na 120 millioon loayrtee eck as t'ee loayrit liorish mysh 80 millioon
loayrtee neu-ghooghyssagh. Ta Germaanish chadjinit goll er ynsaghey ayns
scoillyn, ollooscoillyn as Undinyssyn Goethe feie yn chruinney.

Haink y chooid smoo jeh ny fockleyn ayns Germaanish woish Shenn Ghermaanish as
yn lught çhengagh Injey-Oarpagh. Neeshtagh ta focklyn ayn voish Ladjyn as
Ghreagish, as fir elley voish Frangish as Baarle.

Ta Germaanish goll er screeu 'syn abbyrlhit Ladjynagh. Chammah's ny 26 lettyryn
cadjin, ta tree breeocklyn ayn as Umlautyn orroo (Ä/ä, Ö/ö, and Ü/ü) as y lettyr
ß.

Ta boodeeyssyn dy Ghermaanisheyryn ry-gheddyn ayns eear-choloin Germaanagh ny
Nameeb, steat ren geddyn magh e neuchrogheydys veih'n Affrick Yiass 'sy vlein
1990, myrane lesh ayns king jurnaa arraghey magh Germaanagh gys ny Steatyn
Unnaneysit, y Chanadey, Meksico, y Phobblaght Ghominicagh, y Vrasseel, yn
Argenteen, y Pharaguay, yn Ooraguay, y Çhillee, y Pheroo, y Veneswaaley (raad
hie yn abbyrt Alemán Coloniero er ny lhiassaghey), yn Affrick Yiass, as yn
Austrail. 'Sy Nameeb ta undinyssyn ynsee Germaanish freillt ec Germaanee ny
Nameeb.

Rere Global Reach (2004), ta 6.9% jeh pobbyl yn eddyr-voggyl ny
Ghermaanisheyryn. Rere Netz-tipp (2002), ta 7.7% jeh duillagyn yn eddyr-voggyl
screeuit 'sy Ghermaanish, as rere shen t'ee ny nah hengey smoo lurg y Vaarle
ayns possan ny çhengaghyn Oarpagh. Myrane lesh shen, t'ad gra dy vel 12% jeh
ymmydeyryn Google goaill ynnyd jeh'n eddyr-oaie Germaanish.

Er y chooid smoo, ta'n Ghermaanish goll er loayrt 'sy Ghermaan (raad t'ee myr y
phreeu-hengey ec 95% jeh mooinjer y çheer), 'syn Austeyr (89%), 'syn Elveeish
(65%), as ec y chooid smoo jeh pobbyl Lucsemburg, as Liechtenstein.

Ta boodeeyssyn Germaanisheyryn Oarpagh ry-gheddyn 'syn Iddaal Hwoaie (ayns Tirol
Yiass as ayns baljaghtyn ennagh ayns queiggaghyn elley), ayns Cantoonyn Hiar ny
Belg, ayns ardjyn Frangagh ny h-Alsaash as Lorraine, as ayns baljyn beggey
joarree yn eear-choontae Jylland Yiass 'sy Danvarg.

Ta boodeeyssyn Germaanisheyryn ry-gheddyn 'sy Phobblaght Çheck, 'sy Clovack,
'syn Ungaar, 'sy Pholynn, 'sy Romaan, 'sy Terb, 'sy Roosh as 'sy Chassaghstaan.
Haghyr jee-chlannaghey 'sy chooid smoo jeh ny boodeeyssyn shen lurg ruightaghyn
ny Germaanee lurg y Nah Chaggey Mooar as ayns ny 1980yn as ny 1990yn as mooarane
dy Ghermaanee garraghey gys y Ghermaan.



https://gv.wikipedia.org/wiki/Ellan_Vannin

She ellan ayns Mooir Vannin Mannin (Baarle: Isle of Man), lesh 80,058 sleih. Cha
nee çheer neuchroghagh Mannin, agh ta ram pooar politickagh ec e reiltys. She
Doolish preeu-valley ny çheerey, as ta argid Manninagh yn Punt Manninagh. Cur
liorish queig çheer elley, she ashoon Celtiagh, lesh cultoor as shennaghys
Celtiagh.

She Ealisaid II toshiagh yn Ellan, as yn enmys Çhiarn Vannin eck. Ta
Lhiass-chiannoort shassoo son y Chrooin. Cha nel Mannin ayns y Reeriaght
Unnaneysit, agh ta reiltys y Reeriaght Unnaneysit freggyrt da commeeys joarree,
coadey as reiltys mie Vannin. Va sleih cummal ayns Mannin rish thousaneyn
bleeantyn. Neayr's mysh BNJ 850, haink eh y ve sheshaght Gaelgagh-Loghlynagh, er
y fa dy row Loghlynee garraghey dys yn Ellan. Erreish da eash jeh reiltys
ceaghlagh, eddyr reeaghyn ny h-Albey as Hostyn, haink Mannin fo çhiarnys Chrooin
Hostyn ayns 1765 liorish yn Isle of Man Purchase Act. Ny yei shen, cha daink ee
y ve rheynn jeh'n Reeriaght Unnaneysit, as t'ee freayll stayd hene-reiltagh
foast.

Ta Mannin coontit myr fer jeh ny shey ashoonyn Celtiagh as t'eh ry-akin ayns y
çhennaghys eck. Ta lorgyn sleih ny h-Eash Chloaie Veanagh ry-akin ayns Mannin.
V'ad cummal ayns buill fastee najooragh, shelgey as geeastaghey as çhaglym bea.
Va greieyn cloaiey oc, as fir jeusyn ry-akin ayns Thie Tashtee Vannin.

Ayns yn Eash Chloaie Noa, haink ny smoo fys oc er eirinys, greieyn as pasheydys.
Ghow ad toshiaght troggal claghyn cooinaghtyn er yn Ellan. Ta fir jeu ry-akin
foast, faggys dy Laksaa, Creneash as buill elley.

Ny kied chleinyn va cummal 'syn Ellan, s'cosoyley dy vel ad nyn Mrythonee, agh
mysh 700 BNJ haink ny Yernee, er lhieu. Veih'n sleih shoh haink y pobbyl
Manninagh leah. S'leayr shen ayns caghlaa 'sy çhengey v'ad jannoo ymmyd jeh ayns
cowraghyn grainnit Ogham. Ta mooinjerys foast eddyr Gaelg Vanninagh, Yernish as
Gaelg Albinagh.

Ec jerrey yn hoghtoo cheead, ghow ny Loghlynee toshiaght cummal ayns Mannin. Er
lhimmey jeh croo Tinvaal as rheynn yn thalloo, cha row caghlaaghyn mooarey dys
cultoor ny Manninee. Ga dy row Loghlynish gobbraghey er Gaelg, v'eh gyn monney
bree. Ren Gorree Crovan croo yn reeriaght Loghlynagh Mannin as ny h-Ellanyn ayns
1079. Ayns 1266, rere Conaant Pheairt, ren Ree Loghlyn Magnus VI lhiggey ny
h-ellanyn da Nalbin. Haink Mannin fo stiurey Sostnagh 'sy jeihoo cheead as
kiare, as fo Crooin Hostyn ayns 1765.

Car traaghyn Loghlynagh, v'ad gra roo ellanyn Reeriaght Mannin as ny h-Ellanyn
Loghlynagh Súðreyjar ny "Sudreys" (ellanyn y jiass) soie noi ry hoi ny
Norðreyjar (ellanyn y twoie) as adsyn yn Orkaid as Shetlynn. Haink yn ennym shoh
dy ve Sodor. T'ad gra rish aspickys Agglish Hostyn foast Aspickys Sodor as
Mannin, ga nagh vel agh Mannin ayn. Tra screeu yn Arrymagh W. V. Awdry, ren eh
cooiney yn ellan Sodor myr ellan conrieugh as eshyn soit eddyr Mannin as slyst
Chumbria.

Va ymmyd jeant jeh Mannin myr boayl son campyn Prysoonys Shivoilee Joaree rish y
Chied Chaggey Mooar as y Nah Chaggey Mooar reesht.

Ta Tinvaal ny ardwhaill Vannin, as v'eh currit er bun ayns 979 RC dy ennymagh.
Dy so-arganeagh, t'eh yn ardwhaill shinney gyn scuirr erbee 'sy teihll.. Ta
çhaglym bleinoil jesh-chliaghtagh foast freayll taghyrt ec Cronk Keeill Eoin
ayns Jerrey Sourey er Laa Tinvaal. She laa ashoonagh yn Ellan eh, traa t'ad
fockley magh ardenmyn as cur coontey giare jeh ny leighyn noa ta Quaill Tinvaal
er nyannoo rish y blein roish shen.

Chammah as ellan mooar Vannin hene, ta Mannin goaill stiagh ny h-ellanyn beggey
Yn Cholloo, Carrick ny Kirkey as Ellan Noo Perrick.

Ta Mannin soit ayns mean y Vooir Vannin, as ish kiangley da'n Cheayn Sheear lesh
Mooir Vretin eddyr Nerin as Bretin as Kernow da'n jiass, as lesh Ammyr ny
h-Albey eddyr Nerin as Nalbin.

Ta Mannin ny kuse jeh ny h-Ellanyn Goaldagh, ellanragh faggys da slyst
sheear-hwoaie ny h-Oarpey neuellanagh. Ta'n ellan soit ayns Mooir Vannin mysh
coaggys da Sostyn, Nalbin as Nerin.

Mysh 48 kilomeadar (32 meeillaghyn) er liurid, as eddyr 13 as 24 kilomeader (8
as 15 meeillaghyn) er lheead, ta boayl mysh 572 km² (221 meeilaghyn kerrinagh)
eck.

Ta cruink 'sy twoaie as 'sy jiass, as coan meanagh rheynn yn ellan. Ta gob y
twoaie ny rea dy neuchadjin. T'eh jeant seose jeh ny ren awinyn rioee cur sheese
tra v'ad gleashaghey veih Nalbin Sheear rish traaghyn ny s'feayrey. Cha nel agh
un slieau ny syrjey na daa housane trieyn (610m), Sniaull as eshyn 621m er
yrjid. Rere yn shennockle, veih'n vullagh ta shey reeriaghtyn ry-akin: Mannin,
Nalbin, Sostyn, Nerin, Bretin as Niau. Ta kuse dy lhiegganyn cur reeriaght
shiaghtoo daue: ny t'ec Manannan Mac Lir (ny Neptune), Reeriaght y Cheayn.

She Doolish preeu-valley Vannin neayr's 1863, as Balley Chashtal v'eh roish
shen. Ta Tinvaal çhaglym ayns Doolish er-lhimmey jeh Laa Tinvaal tra t'eh ny
hoie ec Cronk Keeill Eoin. Ta'n ard-hiamble ynrican 'syn Ellan ayns Purt ny
hInshey, as rere shen ta sleih gra dy vel ee ny "h-ard-valley ynrican Vannin".
Shoh thie Aspick Hodor as Vannin.

Baljyn elley 'syn Ellan, t'ad goaill stiagh Rhumsaa, Laksaa, Purt le Moirrey,
Purt Chiarn, Balley Beg, Balley Sallagh, Balley Drine, Forsdal, Balley Keeil
Eoin, Kione Droghad, as Creneash.

Rere sleih-earroo 2006, ta 80,058 sleih cummal ayns Mannin, as 26,218 jeu cummal
'sy ard-valley eck, Doolish. Rug yn chooid sloo jeh'n phobble ayns ny h-Ellanyn
Goaldagh. Rug 47.6% jeu ayns Mannin, 37.2% ayns Sostyn, 3.4% ayns Nalbin, 2,1%
ayns Nerin Twoaie, 2.1% ayns Pobblaght Nerin, 1.2% ayns Bretin as 0.3% ayns ny
h-Ellanyn Vooir Eeaght.

Ta kiangley mooar ayn eddyr kiaull Mannin as kiaull Jernish as Loghlynagh. Lurg
baase Ned Maddrell ayns 1974 va kiaull as cultoor Manninagh gowit toshiaght
reesht ec Yn Chruinnaght ayns Rhumsaa. Ayns y tra t'ayn, ta monney kiaulleyderyn
ayn myr The Mollag Band, King Chiaullee as Paitçhyn Vannin ta cloie kiaull ayns
Gaelg.

Ta bunnys yn ennym Vannin neuchronnal. T'ad cur er yn Ellan Mannin ny Mannin. Yn
kied cummey jeh'n ennym as fys er, t'eh Manu ny Mana. Ta shen cur yn ennym
gienneydagh Manann as eshyn çheet dy ve Mannin.

Rish amm Julius Caesar, as eh cur shilley er Yn Vretin Vooar rish 55 as 54 RC,
ren eh screeu mychione "ellan as ad cur Mona jee", as eshyn soit ayns mean ny
marrey ta rheynn Yn Vretin Vooar veih Nerin.'

Ta çhengaghyn oikoil Mannin Gaelg as Baarle. Ta abbyrt Vaarle goll er loayrt, as
ad cur Baarle Vanninagh j'ee. She çhengey Cheltiagh Ghaelgagh ee yn Ghaelg, as
ish ny fer jeh ny çhengaghyn Celtiagh ellanagh ta goll er loayrt ayns ny
h-Ellanyn Goaldagh. Ta ennym oikoil er Gaelg myr çhengey ardjynagh ghooie rere y
Conaant son Çhengaghyn Ardjynagh ny Fo-hengaghyn. Ren y Reeriaght Unnaneyssit
shickyraghey eh er 27 Mart 2001 ass lieh reiltys Vannin.

Ta faggys-mooinjerys eddyr Gaelg Vanninagh, Gaelg Albinagh as Yernish. Ec mean y
feedoo cheead, cha row agh beggan loayrteyderyn dooie faagit. Hooar y fer
s'jerree jeu, Ned Maddrell, baase er 27 Mee ny Nollick, 1974. Roish shen va
aavioghey er ngoaill toshiaght ny vud ny sleih, as va ram jou gynsaghey Gaelg
myr nah hengey. Ta ny kied loayreyderyn dooie Gaelg (daa-hengagh marish Baarle)
rish ymmodee bleeantyn er jeet rish: paitçhyn hie er troggal liorish ayraghyn as
moiraghyn as Gaelg oc. Ta ynsee bunscoill ry-gheddyn veih reiltys Vannin: neayr
2003, ta'n Vunscoill Ghaelgagh er yannoo ymmyd jeh'n shenn troggal Scoill Valley
Keeill Eoin. Ta keimyn 'sy Ghaelg ry-gheddyn veih Colleish Mannin as
Laare-studeyrys Manninagh. Ta possanyn-cloie Gaelg ayn neesht, as ta brastyllyn
Gaelg ry-gheddyn ayns scoillyn er yn Ellan. Rere kione-earroo 2001, ren 1,689
veih 76, 312, ny 2.2% jeh'n phobbyl, aggyrt dy row Gaelg oc. Cha row Gaelg
flaaoil ec dagh fer jeu, fodmayd goaill ass laue.

Ta ymmyd cadjin jeant jeh ny bannaghtyn moghrey mie as fastyr mie. Chammah as
shen ta traa dy liooar ry-chlashtyn dy cadjin, as shen soilshaghey barel
beaynchrooagh veh'n ymmyrkey bea Manninagh.

Rish cheeadyn, ta cowrey yn Ellan er ve yn shenn tree cassyn Mannin: tree cassyn
lhoobit, dy cheilley ry lheayst, as jialg vrasnee ec dagh jeu. Cha nel lhieggan
oikoil jeh'n Tree Cassyn; ta jallooyn anchasley ec clouyn yn reiltys, argid,
brattaghyn, Boayrt Failt as fir elley.

Ta mooinjerys eddyr ny tree cassyn as jarroo-raa ny hEllan, as hie eshyn er
doltey anmagh er e hennaghys: Quocunque Jeceris Stabit, ny 'sy Ghaelg, Aghterbee
ceauee shiu eh, shassee eh. Dy mennick, t'ad soilshaghey yn jarroo-raa dy chur
trimmid er beayn-hassooaght. Ta ram scoillyn caghaa yn jaroo-raa beggan dys
greinnaghey lhiantyn rish as gobbraghey dy creoi.

Ta bun ny Tree Cassyn Mannin shenn-skeeal Manninagh, as eshyn gra ren Manannan
castey soiagh liorish caghlaa eh hene dys cummey ny tree cassyn as queeylley
neose y chronk orroo.

Ta'n tree cassyn goll er jannoo foast reesht er cowraghyn cleinney lesh crouwyn
y lught-thie ooasle Loghlynagh va reilley Mannin derrey yn treeoo cheead jeig .
Yn lhieggan shoh, s'lesh yn crouw Skancke eh, as nyn ennym çheet veih'n 'ockle
Loghlynagh "shank", ny "cass" 'sy Ghaelg. Hannee lught-thie reeoil Vannin er yn
Ellan rish kuse dy vleeantyn lurg baase Magnus III as toshiaght reill Albinagh.
Cha ren ad arraghey ersooyl derrey eab jerrinagh liorish ny Manninee, ayns 1275,
ny shenn reeraghtys Sudreyar erash y chur lhein. Ren ad irree magh noi ny
h-Albinee, agh she cragh v'eh, as keeadyn jeh sleih geddyn baase (goaill stiagh
yn Ree Loghlynagh jerrinagh Vannin Godred IV Magnuson) tra hie ad fo haart ec
Caggey Roonysvie, faggys da Balley Chashtal. Hie ny fir ooasle dys Loghlyn as
stiagh 'syn chooyrt reeoil, raad hooar ad ard-cheimyn fo'n chrooin dy tappee.

Rere feayn-skeeallydaght Manninagh, hie yn Ellan er reill liorish Manannan mac
Lir. Cha nel skeeallyn ayns coardailys my row eh ny jee ny ny fer obbee niartal,
agh v'eh ny ard-reiltagh giastyllagh as choadee eh yn Ellan noi dagh ooilley
noidyn. Foddee eh ceau cloagey kay mygeayrt yn Ellan dys follaghey ee veih
ruegeyderyn.

Rish beeal-arrish Manninagh, shimmey skeeal t'ayn mychione cretooryn as sleih
far-skeealagh. T'ad goaill stiagh ny Buggane – spyrryd olk goanlyssagh, ren
sheidey ersool mullagh cheeill Trinian Noo fo fergey. T'ad gra dy 'oddee eh
caghlaa eh hene dys moddey mooar doo, ny gruagagh, ny ram jallooyn elley, dys
cur aggle er peiagh. Chammah as eshyn ta'n Fynoderee, fer mooar as
geayshteenagh; yn Glashtyn ta caghlaa dys cabbyl as geabbey baih sleih; as yn
Moddey Doo, baagh neuheiltagh va ny hooyl trooid corradoyryn as boallaghyn
Chashtal Purt ny h-Inshey.

Cumaltee smoo ard-ghooagh Vannin, shen y Mooinjer Veggey, as sleih cur 'ad hene'
orroo dy mennick. As uss goll harrish Droghad Skylley Vraddan, t'ad gra dy vel
eh drogh aigh mannagh vel shiu cur failt er ad hene lesh moghrey mie ny fastyr
mie.

Ta shenn skeeal Yernagh gra dy hie Logh Nay er jannoo rish caggey ayns Nerin
eddyr yn foawr ard-ghooagh Yernagh, Finn Mac Cooil, as foawr ruy Albinagh. Hooar
Finn yn varriaght, as chouds va'n foawr Albinagh hea ersooyl, ghow Finn greim er
croaglagh thalloo Nerin as cheau eh eh ny yei. Ren eh coayl, as huitt yn ceab
thalloo stiagh ayns Mooir Vannin, as shen yn aght hie Mannin er croo.

Rere beiyn çheeragh, ta'n chayt Manninagh y fer as fys ec cagh er. Ta'n ennym
cadjin echey Stubbin. Ta'n cheyrrey loaghtyn ny keyrrey nagh vel ry-akin raad
elley, as ee jeh sliught kirree vunneydagh ny h-Albey.

Ta'n scraayl ny ushag varrey, Manx shearwater 'sy Vaarle er y fa dy row coloin
mooar scraaylyn er y Cholloo. Ren y kynney parail er coontey ny roddanyn haink
'syn ellan veih lhong-vrishey anmagh 'sy hoghtoo cheead jeig. Ny yei shen, ta ny
roddanyn er ngoll er scughey veih'n Cholloo er y gherrid, as myr shen ta
earrooyn ny scraaylyn bishaghey. Ta'n chaaig ny h-oltey jeh sheel y fannag as
gob jiarg baghtal echey.

She bee ashoonagh yn Ellan skeddan as praasyn. Va ny Manninee gee ad rish
eashyn, as adsyn nyn croiteyr as eeasteyryn son y chooid smoo. Ga nagh vel
eeastyn cho scanshoil da bea yn Ellan nish, ta ram eeast goll er ee liorish ny
Manninee foast.

Rish ny bleeantyn shoh chaie ta'n eeastey traghtee er ngoll shymley, agh ta
meeryn-vlastal goaill stiagh skeddan jiarg veih thieyn jaagh Phurt ny h-Inshey.
Jiu t'ad jannoo ymmyd jeh skeddan Vooir Hostyn son y chooid smoo. T'ad jannoo
sur-vee elley myr braddan jaaghit as bagoon myrgeddin.

Ta partan, gimmagh as roaganyn goll er eeastey dy traghtee, as ta mynroagan nyn
meeryn-vlastal er lheh, as blass millish, eddrym oc. Ta bioddagh as breck
ry-gheddyn veih keayn, awinyn as loghyn yn Ellan, lesh cooney guirrlan eeast yn
Reiltys ec Cornaa.

Ta ollee, kirree, mucyn as eeanlee ooilley goll er gerinagh, as ta eayn chrink
Vannin ny lhongey cadjin. Ta feill mea ec yn Loaghtan, as ard-choagyryn foayragh
da er Masterchef er y BBC.

Ta bainney as caashey goll er jannoo liorish keylann IOM Creameries. Haink
caashey Vannish lesh er lheh, ayns sorçhyn jaaghit as blast losseree, as t'eh
ry-gheddyn ayns ymmodee ard-vargaghyn yn RU.

Ta'n Reeriaght Unnaneyssit freggyrtagh son coadey yn Ellan, as son reiltys mie
dy jerrinagh. Chammah as shen t'eh loayrt son yn Ellan rish cooishyn
eddyr-ashoonagh, choud's ta reiltys Vannin hene stiurey dagh cooish Manninagh.

She Tinvaal ardwhaill Vannin, as eshyn goaill toshiaght ayns 979 RC. T'eh ny
ardwhaill shinney gyn brishey 'sy teihll. Ta quaill daahamyragh ec Tinvaal: yn
Kiare as Feed (dagh oltey er ny reih liorish teiy cadjin) as yn Choonseil
Slattyssagh (jeant seose veih olteyn trooid oik ny adsyn t'er ny reih dy
neuyeeragh). Ta ny daa phossanyn shoh çhaglym ry-cheilley dy hoie myr Tinvaal.

Ta crouw kianoortagh yn reiltys yn Cooinseil Choyrlee Mannin. T'eh jeant seose
veih olteynyn Hinvaal. Ta Ard-Choyrlagh Mannin ny ard-chione echey; ec y traa
t'ayn nish shen Tony Brown OKF.

Rere leigh Vretin Vooar, cha nel Mannin ny rheynn yn Reeriaght Unnaneyssit. Ny
yei shen, ta'n RU goaill kiaral jeh ny cooishyn çheumooie as ny ta bentyn rish
coadey. Chammah as shen, ta ard-niart ec yn RU da jannoo slattys son yn Ellan.

Ta seyraanaght Vannin rere leigh yn Reeriaght Unnaneyssit, as ta Manninee
coontit myr seyranee Vretin Vooar. Ny ta gyn shenn ayr ny shenn vooir va ruggit
'syn RU (as adsyn gyn cummal rish queig bleiney ny smoo 'syn RU gyn brishey),
cha nel ny kiedyn cheddin oc myr oc seyranee Vretin Vooar elley, bentyn rish
gobbraghey as cummal ayns yn Unnaneyns Europagh.

Cha nel olteynys ny co-olteynys yn Unnaneys Oarpagh ec Mannin. Ta Reill Tree
chonaant goll stiagh y Reeriaght Unnaneyssit lhiggey da sleih dellal cooidjyn
Manninagh gyn keesh. Ry-cheilley marish Conaant Custym as Maail rish yn RU, t'eh
cur raad da dellal seyr rish yn RU. Ga dy nod cooidjyn Manninagh goll er
arraghey dy seyr sthie yn UO, cha nod sleih, bun-argid ny shirveishyn. Foddee
seyranee yn UO troailt as cummal 'syn Ellan gyn lhiettalys.

Cha nel Mannin hene ny oltey jeh'n Cho-unnaneys Goaldagh. Er coontey e
mooinjerys rish yn RU, t'eh goaill ayrn ayns kuse dy commyn jeh'n Cho-unnaneys
Goaldagh, goaill stiagh Sheshaght Ardwhaillagh y Cho-unnaneys Goaldagh as
Gammanyn y Cho-unnaneys Goaldagh.

Ta'n partee politickagh smoo yn Partee Libraalagh Vannin, noa currit er bun, as
eshyn aggyrt ny smoo seyrsnys da Mannin as ny smoo freggyrtys 'sy Reiltys. Ta
daa olteynyn Tinvaal ec y PLV, goaill stiagh yn Ard-chione Peter Karran OKF.

Ta possan broo ashoonagh Mec Vannin coyrlaghey cur er bun pobblaght
neuchroghagh.

She farrys injil-cheesh Mannin, gyn keesh cosnaghyn bun-argidagh, keesh berçhys,
keesh chlouag ny keesh eiraght. Ta keesh çheet stiagh er 10% as 18%; keesh
traght er 0%.

Ta banceyraght, jeantys as turrysaght nyn rheynnyn mooar yn farrys. Eirinaght as
eeasteyraght, bun-chlaghyn y farrys dy row, ta ny symmyn dy vel ad cur dys Slane
Troar Thie (STT/GDP) leodaghey.

Ta baatyn cadjin dys as veih yn Reeriaght Unnaneyssit as yn Pobblaght Nerin. Ta
ny baatyn ooilley goll er obbyr liorish yn Isle of Man Steam Packet Company.

She cammag yn spoyrt ashoonagh, ta gollrish iomain Nerin ny shinty Nalbin. Roish
v'eh ny spoyrt smoo cadjin 'syn Ellan, agh haink jerrey er ec toshiaght yn
feedoo cheead. Er y gherrid t'eh er ngoll er aavioghey as ta troddyn ayn dagh
blein ec Balley Keeil Eoin.

She spoyrt mooar gleash-wheeylaght, as ta'n TT Vannin er haghyr roish 1907. Ta
fwirran ashoonagh as commeeys bluckan coshey ec Mannin, agh cha nel ad ayns FIFA
kyndagh rish e cheimeeaght politickagh.

Ta Mannin goaill ayrn ayns Gammanyn y Cho-unnaneys Goaldagh as Gammanyn ny
h-Ellanyn, as bee ee ny h-olteyr da ny IV Gammanyn Aeglagh y Cho-unnaneys
Goaldagh ayns 2011. Hug yn Ellan toshiaght er yn Sheshaght Ghammanyn Ellanyn
Eddyr-ashoonagh ayns 1985.

Yn cruinnaght smoo eddyr-ashoonagh roar-bree ta bentyn rish yn Ellan, she yn TT
Mannin eh. Hug ad bun er ayns 1907, as t'eh taghyrt anmagh ayns Mee Boaldyn. Ta
Grand Prix Vannin ny cruinnaght roar-bree da ancheirdee as yeearreyderyn gyn oik
ta jannoo ymmyd jeh'n coorse 37.73 meeilley Sniaul cheddin anmagh ayns Mee
Luanistyn as leah ayns Mean Fouyir.

Gaelg, Tinvaal, Ned Maddrell, Colleish Ree Illiam, Reiltys Mannin, Kiare as
Feed, Coonseil Slattyssagh Mannin, Mec Vannin.



https://gv.wikipedia.org/wiki/Yn_Vible

She'n Vible (voish Greagish Koine τὰ βιβλία, tà biblía, "ny lioaryn") lioar
chasherick y Chreestiaght. Ta ram vershoonyn anchasley ayn.

Ta'n ennym Genesis çheet voish fockle Greagish, γένεσις, çheet er brenn. She
ennym cooie t'ayn son yn chied lioar jeh'n Vible, er yn oyr dy vel eh ooilley
mychione yn toshiaght jeh'n Tuinney, sleih, bea lught-thie, ashoonyn, ams. Ta'n
chied 11 chabdil mychione traaghyn buneashagh, as t'ad loayrt mychione ny chied
h-Ewnyn, voish Adam dys Abraham. Ta ny cabdilyn elley mychione Jee as ny
h-Ard-ayryn Abraham; Isaac; Jacob; as mac Yacob, Joseph. Va ooilley jeu "ayryn"
jeh yn sleih ren Jee reih. Ta'n lioar dooney lesh yn "Sleih reiht" 'syn Egypt.

Ta'n ennym Exodus çheet voish Greagish, ἔξοδος, Exodos, çheet er goll magh. Ta'n
ennym çheet voish nane jeh ny skeealyn smoo scanshoil sy lioar, ny Israelitee
goll magh ass yn Eajipt, agh ta ram skeealyn scanshoil elley taghyrt sy lioar,
myr sampleyr, yn çhenjaght jeh'n Sleih Reiht sy'n Eajipt, etlagh as eam Voses,
as connantey Yee lesh ashoon Israel ec Sinai - tra ta ny Jeih Annaghyn currit
magh trooid Moses dys yn sleih.



https://gv.wikipedia.org/wiki/Yn_Danvarg

Ta'n Danvarg (Danvargish: Danmark, focklit magh myr [ˈd̥ænmɑɡ̊],
shenn-emshiragh: [ˈd̥anmɑːɡ̊]) ny çheer Loghlinagh 'syn Oarpey Hwoaie as t'ee ny
h-oltey shinsharagh jeh Reeriaght ny Danvarg. T'ee ny çheer smoo jiassagh jeh ny
Çheeraghyn Nordagh; çheu heear yiass veih'n Toolynn as çheu yiass veih Norlynn,
as t'ee çhemmit da'n jiass liorish y Ghermaan. Ta'n Danvarg caglit liorish y
Vooir Valtagh da'n shiar as Mooir Hostyn da'n sheear myrgeddin. Ta'n çheer jeant
seose jeh lieh-innys mooar Jylland (ny Jutland) as ram ellanyn, y Teelynn
(Sjælland), Fyn, Vendsyssel-Thy, Lolland, Falster as Bornholm, chammah as
keeadyn dy ellanyn beggey elley as yn ennym yn Ellanragh Danvargagh currit
orroo. Ta beeal dys y Vooir Valtagh stiurit as fo smaght ec y Danvarg er feie
traa liauyr, er oyr nagh vel entreilys dys y Vooir harrish ushtey jargal agh
trooid nane jeh tree ammyryn, er enney lhien myr "Keyllyssyn ny Danvarg".

Ta'n Danvarg ny reeriaght vunraghtoil lesh corys ard-whaiylagh myr corys reiltys
eck. Ta reiltys ec keim y steat eck as reiltyssyn ynnydagh ayns 98 baljaghtyn.
Ta'n Danvarg ny h-oltey jeh'n Unnaneys Oarpagh veih'n vlein 1973, agh cha nel y
çheer ny cooid jeh Cryss yn oarey. Ta'n Danvarg ny bun-oltey jeh'n RCAH (NATO)
as yn RCTL.

Ta'n Danvarg, lesh tarmaynys capitlagh seyr-vargagh as steat lhiassee mooar ayn,
rang-oardit rere un towse, myr y chied çheer 'sy theihll lesh y cheim s'yrdjey
dy cho-chormid çheet stiagh. Rere yn earishlioar dellal Americaanagh Forbes,
ta'n çhymmyltaght dellal share 'sy theihll ec y Danvarg. Veih 2006 dys 2008,
chur towshanyn y Danvarg myr "y boayl s'maynrey 'sy theihll," as ny h-eiyrtyssyn
shen bunnit er towshanyn slaynt, lhiassee, as ynsee. Ta Ayndagh Shee Dowanagh ny
bleeaney 2009 rang-oardraghey yn Danvarg myr y nah çheer 'sy theihll er cooishyn
shee, lurg y Teelynn Noa. Ayns Ayndagh Tastidyn Sollaghey-Laue ny bleeaney 2008
va'n Danvarg rang-oardit myr y çheer lesh y chooid by loo jeh sollaghey-laue 'sy
theihll, as y stayd shen rheynnit lesh y Toolynn as y Teelynn Noa.

Ta'n çhengey ashoonagh, y Danvargish, cosoylagh rish y Toolynnish as y
Norlynnish, as ta kianglaghyn shendeeagh as cultooragh lajer eddyr ny tree
cultooryn. Ta 82.0% jeh cummaltee ny Danvarg as 90.3% jeh ny Danvargee nyn
olteynyn jeh agglish Lutheragh y steat. Ta seyraanaght joarree ec mygeayrt 9%
jeh sleih-earroo ny çheerey - ta'n chooid smoo jeu çheet ass çheeraghyn
Loghlinagh elley.

Ta ennym mooar er ram Danvargee 'sy theihll cultooragh, lheid as y skeeandagh
Ole Rømer, y fallsoonagh Søren Kierkegaard, y screeudeyr Hans Christian
Andersen, y fishigagh Niels Bohr, as Lars Ulrich ass Metallica.



https://gv.wikipedia.org/wiki/Yiarn

She bunstoo meainagh eh yiarn, as cowrey Fe er. Ta trimmid breneenagh
55.845 g·mol as earroo breneenagh 26 echey. T'eh ayns possan 8 as çhymcheayrt
bunstoo 4, as myr shen, she meain ceaghlid t'ayn. Ta yiarn as staillin ny
meainyn smoo cadjin. Ta eaghtyr soilsheanagh as lheeah-argid oc, agh t'ad
ocsaidaghey ayns aer as gaase coodagh dy smooirane ruy. Ta crystal glen dy yiarn
feer vog, ny s'buiggey na ollymin, agh lesh goaill stiagh myn-neughlennidyn (myr
sampleyr, carboan) t'ad niartaghey. Liorish jannoo co-veain lesh meainyn elley
as carboan, t'ad jannoo staillin, as shen ymmodee keartyn ny s'niartey na yiarn.

She meain eh yiarn glen, agh s'goan ry-gheddyn er y chruinney eh, er y fa dy vel
eh ocsaidaghey dy jeean my ta ocsygien as ushtey ry-gheddyn. Son dy gheddyn
yiarn meainagh, shegin dhyt ocsygien y scughey jeh meain najooragh, liorish
jee-ocseedaghey kemmigagh. T'ad jannoo ymmyd jeh meain yiarn haematite son y
chooid smoo (Fe2O3), as jee-ocseedaghey eh lesh carboan ec çhiassid ard.

She bunstoo lorgagh eh yiarn son dagh ooilley organe bioag, faggys. Cha nel agh
beggan lhimmey ayn; organeyn bioag ta cummal ayns çhymbyllaghtyn er beggan
yiarn, as adsyn er naafilley dy yannoo ymmyd jeh bunstooghyn elley, myr
sampleyr, manganaish ayns ynnyd yiarn son catalysys, ny haemocyanin ayns ynnyd
haemoglobin.

Ta feme er yiarn ec dagh ooilley organe bioag, bunnys. Ayns killaghyn, t'eh goll
er tashtey ayns proteenyn meainagh, er y fa dy nod yiarn "seyr" catalysaghey
troarey fraueyn seyr nieunagh. Foddee laccal yiarn gientyn neufollaght laccal
yiarn.

Ayns baaghyn, lossreeyn as fungyssyn, she yiarn eh yn eeane ta goit stiagh 'sy
troggal haem. She co-olt slane femoil phroteenyn cytochrome, phroteenyn ymmyrkey
oscygien (myr sampleyr, haemoglobin as myoglobin). Ta laue ec yiarn neuorgaanagh
ayns ym-obbraghey ocsjee ymmodee ensymeyn (myr sampleyr, nitrogenase as
hydrogenase). Ta proteenyn ayn as yiarn oc ga nagh vel ad nyn haemyn; t'adsyn
goaill stiagh un-ocsygienase meetane, jee-ocseedase ribbonucleotaid as
haemerythinyn.

Ta reiltys lajer er rheam yiarn ayns sheeintee, er y fa dy nod eh ve feer
nieunagh. Chammah's shen, ta feme ec ymmodee bacteyryn er yiarn, as liorish
tashtey eh ersooyl voue, ta ny sheeintee lhiettal doghanyn. Ta laue mooar ec y
phroteen transferrin 'sy chooish, as eshyn kiangley yiarn ass beeal y chollane
as gymmyrkey eh trooid yn 'uill dys killagyn.

Ta ram yiarn ry-gheddyn ass feill aw, yeeast, eeanlee, tofu, pishyryn kirkey,
poanraghyn. Ny keayrtyn, ta yiarn currit stiagh ayns arran as grine
(yiarnaghey). T'eh ny smoo yiarn y smoo stiagh jeh feill, er y fa dy nee yiarn
haem t'ayn. Ny yei shen, foddee yiarn haem ardjaghey kanghyr
collaneagh-thoanney..

Ta LBÇ yiarn bentyn rish eash, keintys, as bun yiarn y pheiagh ("haem" ny dyn).
Foddee ve feme ec lhiannooyn er yiarn tooilley my t'ad er y cheeagh. Ta gaue er
lheh son toyrtyssee folley as mraane correy.

Ta rouyr yiarn nieunagh, er y fa dy vel yiarn seyr yiarnagh ym-obbraghey lesh
sarocseed as jannoo fraueyn seyr. T'adsyn jeeylley GDN, proteenyn, lipaidyn, as
stoo elley 'sy chillag. Myr shen, ta tomainaght yiarn taghyrt tra ta yiarn seyr
'sy chillag; shen er y fa nagh vel transferrin dy liooar eshyn y chiangley, son
y chooid smoo.

Ta goaill yiarn fo reiltys lajer. Cha nel monney caa eshyn y checkey, cha nel
agh liorish ceau y chrackan, as shen gyn reiltys. Myr shen, ta shin reilley eh
liorish lhiettal eh y ghoaill. Ny yei shen, my vees ram yiarn er n'ee, foddee eh
jeylley killagyn yn ammyr ghastrey-chollaneagh as neulhiggey daue reilley soo
stiagh yiarn. Ta shen lowal co-chruinnaghey ard yiarn 'syn 'uill, as foddee eh
jeylley killagyn y chree, aane as organeyn elley.

Ta ny smoo na 20mg yiarn/kg glout cur tomainaght yiarn er deiney; ta 60mg/kg ny
howse marrooagh. Ta ro-ymmyd yiarn mastey binn vaase smoo cadjin da paitçhyn ny
saa na shey; son y chooid smoo, t'ad er n'ee ram lhiackagyn yiarn currit da
sleih aasit.



https://gv.wikipedia.org/wiki/Ogham

She abbyrlhit mean-eashagh leah eh Ogham (Shenn Yernish "Ogam" [ˈɔɣam], Yernish
yeianagh [ˈoːm] ny [ˈoːəm]). Ta ymmyd jeant jeh son dy screeu Shenn Yernish son
y chooid smoo (as ny keayrtyn, shennayr Bretnagh ny Bretnish) .

Ta mysh 400 screeuyn Ogham er mayrn, er claghyn ayns Nerin as Bretin Vooar. Ta'n
chooid smoo jeu ayns linney eddyr Kerree (ayns Nerin Yiass) as Dyfed (ayns
Bretin Yiass). Ta'n chooid elley nyn soie ayns Nerin Hiar-Yiass, Nalbin Heear,
Mannin, as creeagh Ghevon as ny Corn. She enmyn sleih t'ayn son y chooid smoo.

Cha nel bun-ocklaght vaghtal ec y fockle ogham. Foddee dy row eh bentyn rish
Yernish og-úaim (rinn-whomm), ta çheet er "whomm" jeant liorish rinn wappin.

Ta screeuyn Ogham cooinaghtagh ry-akin ayns Nerin as Bretin, as beggan beg elley
ayns Mannin, Sostyn, Nalbin as Shetlynn. Son y chooid smoo, she cowraghyn
shellooderaght as claghyn cooinaghtyn v'ayn. Cha nel agh un screeuyn ayn bentyn
rish peiagh as enney er ain: clagh cooinaghtyn Vortiporius, va ny ree Dyfed 'sy
6oo eash.. Son y chooid smoo, she Yernish Bunneydagh as Shenn Yernish va screeut
oc, er-lhimmey jeh adsyn ayns Nalbin: ny ta screeut orroo, s'cosoylagh dy nee
Pictish t'ayn.



https://gv.wikipedia.org/wiki/Lioar

She çhaglym cochianglt as coodit dy ghuillagyn ee lioar. Son y chooid smoo, ta
screeuyn, diagramyn, jallooyn ny cooid elley er ny duillagyn. Dy cadjin, t'ad
geddyr-scarrey lioaryn seyrey (monagrafyn) veih earishlioaryn, ga dy vel y
cummey cheddin oc ny keayrtyn. Ny keayrtyn, ta ymmodee ym-lioaryn jannoo magh un
obbyr (yl-lioar).

Ny keayrtyn, t'ad cur lioar er rheynn dy lioar chorpagh ennagh, bentyn rish
shenn obbraghyn as obbraghyn crauee dy cadjin. Myr sampleyr, ta Lioar Genesis
rheynn jeh'n Vible as y Torah nagh vel ad cur magh ny lomarcan son y chooid
smoo.

Ta lioar-l çheet er obbyr lectraneagh ta ry-akin lesh co-earrooder ny lhaihder
lioar-l. Ta kuse jeu jeant jeh caslyssyn jeh lioaryn corpagh, as fir elley
aascreeut ayns cummey lectraneagh.

Ec y toshiaght, screeu shenn chultooryn er ymmodee eaghtyryn: sheeidey, claghyn,
roost, lhiackagyn cray, duillagyn palmey as meain.

Ren ny Shenn Eajiptee ymmyd jeh pabyr Eajiptagh, as shen jeant ass gish 'eeit
Cyperus papyrus. Ta'n feanish s'leaie jeh ass lioaryn coontys Ree Neferirkare
Kakai y Wheigoo Reeraghtys (mysh 2400 RC). Ren ad gleiyaghey duillagyn
ry-cheilley myr scrolley. Ny keayrtyn, ren ad ymmyd jeh roost; myr sampleyr,
roost theiley. Rere Herodotus, hug lhieu Feaneeackee screeu as pabyr Eajiptagh
da'n Ghreag mysh y 9oo ny 10oo Eash RC. Haink focklyn ny Greagish son pabyr as
lioaryn (biblion as biblos) jeh ennym Vyblos, ny purt Feaneeackagh ren
assphurtal pabyr da'n Ghreag. Va scrollaghyn y cummey lioar cadjin ayns cultoor
Greagagh, Romanagh, Sheenagh as Ewagh. Haink rish crackan screeuee mysh y 3oo
Eash RC, 'syn Ghreag, as pabyr mysh y 1oo Eash RC 'syn Çheen, ga nagh ren ad
ymmyd cadjin jeh er son lioaryn derrey'n 3oo Eash BNJ.

Dynlee ny Romanee codex (lioar jeianagh) rere lhiackagyn screeuee ayns coodaghyn
fuyghagh. Ghow eh harrish ynnyd scrollaghyn dy moal, bentyn rish skeaylley
Chreestiaght: ren ny Creestee ymmyd jeh myr cummey ynrickan y Vible, faggys,
neayr's y toshiaght. Hug Martial (ny vard Romanagh) moylley da codices er son
ymmydoilid. V'eh corrym rish y scrolley mysh y 3oo Eash, as va codices y cummey
cadjin 'sy teihll Greagagh-Romanagh rish y 6oo Eash.



https://gv.wikipedia.org/wiki/Ewnish

She çhengey Hemittagh Heear jeh'n chynney çhengey Affro-Aishanagh ee yn Ewnish
(עִבְרִית ʿIvrit, [ʔivˈʁit] (cooney·fysseree) ny [ʕivˈɾit] (cooney·fysseree)).
T'ee coontit dy shenndeeagh myr çhengey ny h-Israeliteyn as nyn shennayryn oc.
Dirree çhengaghyn Ewagh elley magh ass ny h-Ewnyn eebyrtagh. Va'n Ewnish goll er
ymmyd ec possanyn neu-Ewagh elley, goaill stiagh ny Samaaree. Haink jerrey lesh
yn Ewnish myr çhengey chadjin roish y vlein 200 BNJ, agh v'ee freilt myr çhengey
liturgagh. 'Sy 19oo eash hie ee er ny h-aavioghey myr çhengey loayrit as
lettyragh as, rere Ethnologue, t'ee goll er loayrt ec 5.3 millioon deiney er
feie ny cruinney, as ayns Israel er lheh.

She fer jeh'n daa hengey oikoil ayns Israel ee yn Ewnish Noa-emshyragh (she
Arabish y fer elley), as ta'n Ewnish Chlassicagh goll er ymmyd son padjeryn ny
studeyrys ayns boodeeyssyn Ewagh er feie ny cruinney. Ta ny sampleyryn s'leah
jeh'n Ewnish screeuit çheet magh ass y 10oo eash RC gys eash y Nah Hiamble. Lurg
shen hie yn çhengey er ny lhiassaghey myr yn Ewnish Vishnagh.

Ta cree yn Torah (y chied lioar jeh ny 5 lioaryn 'sy Vible Ewagh), as y chooid
by voo jeh'n Vible Ewagh, screeuit 'syn Ewnish Chlassicagh, as ta'n chooid smoo
jeh'n chummey roie 'syn abbyrt Ewnish Viblagh. Ta scoillaryn smooinaghtyn dy row
yn Ewnish blaaghey mysh y 6oo eash RC, ayns traa yn eebyrtys Babylonnagh.
Er-yn-oyr shen, ta ny h-Ewnyn cur sheese er yn Ewnish myr Leshon HaKodesh (לשון
הקודש), "Y Çhengey Chasherick", veih'n çhenndaght.



https://gv.wikipedia.org/wiki/Bree

Ayns fishig, ta bree ny vooad. Dy cadjin, t'ad soilshaghey magh eh myr "jargaght
dy yannoo obbyr fishigagh". Foddee bree ve ec breneen, nhee ny corys nheeghyn
erbee myr eiyrtys y stayd fishigagh oc.

Ta cummaghyn bree goaill stiagh bree gleashiddagh, cummyssagh, çhermagh,
ym-hayrnagh, sheeanagh, bree so-sheeney as goulraght vagnaidagh lectragh. Ren y
fishigagh Germaanagh Hermann von Helmholtz fondaghey dy vel cummaghyn bree
corrym rish y cheilley - foddee bree un chummey skellal roish, agh hig rish y
mooad bree cheddin ayns cummey elley. Foddee oo gra dy vel bree biallagh da
leigh freayltys rish traa. Cha nel bree so-chroo ny so-stroie.

Foddee cummey bree erbee goll er çhyndaa dys cummey elley. Mannagh vel eh bree
çhermagh, foddee eh çhyndaa er fondid mie, ny eer lane fondid. Bentyn rish bree
çhermagh, ta nah leigh çhiass-niartallaght lhiettal y fondid. Myr sampleyr, tra
ta ooill aawoalley marish ocsygien, ta bree cummyssagh goll er seyrey, er y fa
dy vel kianglaghyn kemmigagh noa çheet rish 'sy troaryn as adsyn ny smoo
shassooagh na ny v'ayns yn ocsygien as ooill. Foddee oo jannoo lectraght jeh'n
vree seyrey er fondid mie liorish cooilleeney yn aawoalley ayns killag conney.
Er y laue elley, foddee oo jannoo bree çhermagh jeh liorish lostey yn ooill. Agh
liorish shen, ta kuse jeh'n bree çhermagh goll er "leodaghey", as cha nel eh
ry-gheddyn da obbyr elley ec yn un çhiassid; myr shen, t'eh ayn ayns cummey nagh
nod oo çhyndaa dys cummey elley. Ny yei shen, foddee oo jannoo cummaghyn bree
elley jeh'n vree çhermagh t'er mayrn. Ayns dagh obbyr çhyndaa bree, ta'n lane
vooadys bree neuchaghlaaee. Hug ad roish y reill shoh leah 'sy 19oo eash. T'eh
bentyn rish corys scarrit erbee. Rere çhoarym Noether, ta freayltys bree ny
eiyrtys nagh vel leighyn fishigagh caghlaa rish y traa.

Ga nagh vel ard-sym bree ayns corys ennagh caghlaa rish y traa, ta'n feeu echey
croghey er crauelagh cooilleeinee. Myr sampleyr, cha nel bree gleashiddagh erbee
ec troailtagh ny hoie ayns eltan bentyn rish yn etlan; agh bentyn rish y
thalloo, ta bree gleashiddagh echey, as myr shen, ard-sym bree ny smoo.

She mooad fishigagh scaillearagh eh bree. Rere Corys Unnidyn Eddyr-ashoonagh,
t'ad towse bree ayns jouleyn, agh ayns magheryn ennagh t'ad jannoo ymmyd jeh
unnidyn elley, myr sampleyr, kilowatt-ooryn as kilohiassanyn.



https://gv.wikipedia.org/wiki/Shapaanish

She çhengey Aishanagh ee Shapaanish (日本語, Nihongo?), as t'ee goll er loayrt 'sy
Çhapaan ec 130 millioon dy 'leih, chammah's ayns sheshaghtyn arragher magh. She
çhengey gleiynaghey t'ayn, as ish towshit rere mora. Ta corys arrym crampit eck.

Ta tree coryssyn screeuee eck: kanji, lesh karracteyryn goit ass Hànzì Sheenagh;
kana (hiragana as katakana), daa chorys screeuee sheelaghtagh; as ny keayrtyn,
rōmaji, as shen jannoo ymmyd jeh'n abbyrlhit Romanagh son dy screeu Shapaanish.
Ta earrooyn Arabagh chammah's earrooyn Sheenagh-Shapaanagh ry-akin.

Va cummaght er fockle-hasht Hapaanish ec Sheenish rish 1 500 bleeantyn er y
chooid sloo, as myr shen shimmey fockle t'er ny eeasaghey jee. Neayr's anmagh sy
19oo eash ta cummaght hengaghyn Ind-Oarpagh er ve urree myrgeddin, ec Baarle er
lheh, agh er coontey kianglaghyn dellal ayns ny 16oo as eashynyn, ec Portiugish
as Ollanish myrgeddin.

Ga dy vel Shapaanish currit da'n Çhapaan son y chooid smoo, v'ee goll er loayrt
ayns buill elley traaghyn dy row, as t'ee ry-chlastyn foast ayns kuse jeu. Tra
va Impiraght ny Shapaan gurneil y Chorea, y Taiwaan, rheynn jeh çheer vooar ny
Sheen, ny h-Ellanyn Philippeenagh as ellanyn elley, roish as car y Nah Chaggey
Dowanagh, v'ad cur er ny cummaltee ynsaghey Shapaanish.

Ta Shapaanish ny çhengey oikoil 'sy Çhapaan as ayns yn ellan Angaur ayns Palau.
She hyōjungo (標準語, hyōjungo?) ny kyōtsūgo (共通語, kyōtsūgo?) eh y cummey cadjin
eck. Haink rish y cummey shoh ny lurg y Aachroo Meiji (明治維新, meiji ishin?) ayns
1868, rere abbyrt Yamanote, as shen ard ooasle ayns Tokyo. Ta'n cummey shoh goll
er ynsaghey ayns scoillyn, as t'ee ry-chlastyn er y çhellveeishan as ayns
çhaghteraghtyn oikoil. Ta'n art shoh loayrt er Hyōjungo mannagh vel note elley
ayn.

Keayrt dy row, va anchaslys eddyr Shapaanish screeut (文語, bungo?, "glare
focklymagh ") as glare y theay (口語, kōgo?). Ta coryssyn grammeydagh er lheh ec y
daa as anchaslyssyn 'sy tasht-fockle. Derrey mysh 1900, v'ad screeu Shapaanish
liorish Bungo, agh neayr's shen ta kōgo er lheeadaghey y chummaght eck. Neayr's
ny 1940yn, she kōgo t'ad screeu, agh ta scansh ec Bungo foast bentyn rish
shennaghys, lettyraght as shiartanse dy shenn leighyn. Son y chooid smoo rish
foddey, she Kōgo t'ad loayrt as screeu jiu, agh ny keayrtyn t'ad jannoo ymmyd
jeh grammeydys ny focklyn bungo er son bree ennagh.



https://gv.wikipedia.org/wiki/Monaco

Ta Monaco, ny Prinsaght Vonaco (Frangish: Principauté de Monaco; Monacish:
Principatu de Múnegu; Iddaalish: Principato di Monaco; Ocsitaanish: Principat de
Mónegue), ny steat ard-valjagh veg 'syn Oarpey Heear er coose hwoaie meanagh ny
Meanvooir, as joarey eck lesh y Rank er tree çheughyn, as ny soie mygeayrt 16 km
veih'n Iddaal. Ta'n çheer beggan ny sloo na 2 km² er eaghtyr lesh begnagh 33,000
cummaltee. Ta Monaco ny çheer smoo cummaltit rere glooaght y phobble 'sy
theihll, as t'ee ny çheer Frangish sloo 'sy theihll. She Monaco ennym ny çheerey
myrane lesh ennym y phreeu-valley. Dy mennick t'eh er credjal dy vel ee ny
pargys-keesh, as ta shiartanse dy ny cummaltee nyn gummaltee feer verçhagh as ad
çheet ass çheeraghyn joarree. Ta ny deiney shen jannoo seose mooar-chooid jeh'n
sleih-earroo ec mygeayrt 84% earroo yn phobble.

Ta Monaco ny reeriaght vunraghtoil as ny prinsaght, as she y Flah Albert II fer
toshee yn steat. Ta Monaco er ny ve reirit ec Reeraghtys Grimaldi veih'n vlein
1297, as va seyrsnys y steat currit er enney dy h-oikoil liorish Conaant
Frangagh-Monacagh 'sy vlein 1861. Faagail magh dy vel Monaco ny steat seyr, ta
coadey ny çheerey ny reggyrtys Frangagh. Cha nel Monaco ny h-oltey jeh'n
Unnaneys Oarpagh agh ta'n oarey eck myr argid cadjin ny çheerey.



https://gv.wikipedia.org/wiki/Manga

She cummey caslys-skeealyn Shapaanagh Manga (漫画; myr kanji; まんが myr hiragana;
マンガ myr katakana , Manga?). Haink rish y chummey shoh trooid cur ry-cheilley
cummaghyn ellyn ukiyo-e as aghtyn jallooaghey har mooir. Haink manga dys y
chummey jeianagh beggan lurg y Chaggey Mooar II, agh ta shennaghys liauyr oc
ayns ellyn Shapaanagh shinney.

Ayns Yn Çhapaan, ta sleih dy dagh eash lhaih manga,. Er y fa shen, ta rheaym
cooishyn mooar ec manga, goaill stiagh contoyrtys, graih, spoyrt as gammanyn,
drama shendeeagh, aitt, far-skeealaght sheanse, sheiltynys, folliaght, scoagh,
çhibbag as dellal. Neayr’s ny 1950yn, ta manga er jeet dy ve ny rheynn scanshoil
jeh’n çhynskyl soilshaghey magh Shapaanagh, as margey jeh mysh 481 billioon yen
ec ayns yn Çhapaan ayns 2006 (mysh £2.3 billioon).

Er y fa dy nee cummey Shapaanagh eh, ta manga goll er lhaih veih jesh dys
toshtal, dagh duillag as dagh kerrin. Ec y toshiaght, tra v’ad aahoilshaghey
manga ayns America as çheeraghyn Europagh, ren soilsheyderyn caghlaa shen dys yn
aght cliaghtagh y Sheear. Agh cha row shen mie lesh ard-jeeaneyderyn manga, as
nish ta ymmodee soilsheyderyn freaylley yn aght Shapaanagh. Son y chooid smoo,
plaiyntyn bentyn rish daa chooish. Y chied, shen dy vel çhyndaa myr shen
tarmestey kiarail yn ellyneyr. Myr sampleyr, caghlaa peiagh veih jeshagh dys
toshtalagh; ny keayrtyn foddee shen tarmestey cosoyley ‘sy skeeal (ayns Adolf
(アドルフに告ぐ, Adorufu ni Tsugu?), ta sleih jannoo curteish Nazi lesh ny armyn
toshtal). Y cooish elley, shen dy vel çhyndaa jannoo reddyn quaagh. Myr
sampleyr, beagh claare-ogheragh ny focklyn dreeym er oaie.

Bun y fockle manga, she jalloo teaymagh. Ghow sleih toshiaght jannoo ymmyd
cadjin jeh’n ‘ockle shoh anmagh ‘sy 18oo eash, bentyn rish obbraghyn Santō
Kyōden (my sampleyr, Shiji no yukikai ayns 1798), Manga hyakujo liorish Aikawa
Minwa (1814). Ayns y Hokusai manga ennoil va ymmodee caslyssyn veih lioar-obbyr
yn ellyneyr ennoil ukiyo-e Hokusai. Ymmyd jeianagh jeh’n ‘ockle, ta’n kied
recortys jeh liorish Rakuten Kitazawa.

Bun shinney manga as fys er ayn, she caslyssyn veih anmagh ‘sy 8oo eash. Hie ad
er feddyn ayns 1935 ayns y Çhiamble Hōryū ayns Nara, er cooyl caabyryn y
mullagh.

Ren monnaghyn Buddagh tayrn caslyssyn er scrollaghyn pabyr foddey er dy henney.
Yn obbyr as enney share er, she’n chied jeh kiare Chōjūgiga (鳥獣戯画, Fer-jallooyn
jeh ein as beiyn) liorish monnee Sōjō Toba. She skit eh, ta soilshaghey beiyn
gymmyrkey myr monnee. . 'Syn 13oo eash, ghow ad toshiaght boallyn y yesheenaghey
lesh jallooyn jeh beiyn as bea lurg baase. 'Sy 16oo eash cur hug ad grainney
foiee da’n chummey shoh.

Veih y 17oo eash, ren grainnaghyn foiee goaill stiagh cooishyn veih bea aashagh
dys an-ghraaghys, as va lhaihderaght cadjin oc. Ta’n hokusai manga gyn skeeal
resoonagh, agh t’ad cur dooin skell jeh sheshaght as cultoor Shapaan anmagh ‘syn
Eash Edo.

Lurg jerrey y reill sakoku (obbal sleih çheet stiagh ny goll magh ass yn
Çhapaan), haink cummaght soilshaghey magh Heear er yn Çhapaan. Chammah’s saaseyn
clou noa as ny share, haink stiagh cartoonyn craidoilagh Heear, goaill stiagh
Punch as Tôbaé liorish Georges Ferdinand Bigot, chammah as scheimyn aitt
Americanagh myr obbyr Richard Outcault as Rudolph Dirks. Ayns 1905 hug er bun
Kitazawa Rakuten yn earishlioar Tokyo Puck, as ayns 1932 hug er bug eh y chied
scoill cartoonyn ‘syn Çhapaan.

Hug y reiltys lhiettalyssyn er, agh hie er manga myr shen derrey y Chaggey Mooar
II. Er y chaggey, hug er bun y reiltys y sheshaght manga Shin Nippon mangaka
Kyōkai, son ymmyd manga myr propaganda.

Er lesh screeudeyryn shennaghyn, hug daa obbyr cummaght er manga jeianagh:
shennaghys ellyn as cultoor yn Eash Meiji, as taghyrtyn car as lurg y tannaghtyn
ayns yn Çhapaan yn SUA. Ta arganeys ayn mychione trimmid y daa obbyr ‘sy
chooish.

Ren sidooryn Americanagh cur lhieu claaraghey çhellveeish, scheimyn aitt,
cartoonyn as filmyn bio-chaslyssagh (er lhieh adsyn liorish Disney), agh myr ta
screeudeyryn elley cur trimmid er, va shennaghys ellynagh lajer ec yn Çhapaan
hannah. Haink manga magh ass mestey y ghaa.

Beggan lurg y chaggey, ec y traa dy row yn Çhapaan aahroggal y sthie-hroggalys
eck, haink rish ymmodee soilsheyderyn beggey. Va ram crootaght ellynagh liorish
ellyneyr manga myr Osamu Tezuka as Machiko Hasegawa (Sazae-san) . Y fer smoo
cummaghtagh, she Osamu Tezuka (1928-1989) v’eh. Va cummaght er liorish cartoonyn
Disney leah as filmyn expressionist Germaanagh as Frangagh. Ren eh croo bun
manga jeianagh, chammah as y çhymskyl anime. Yn ard-obbyr echey, she Tetsuwan
Atomu, Breneen Niartal, ga dy hug ad yn ennym Guilley Astro er ayns ny Steaytyn
Unnaneysit. Ta ard-jeeaneyderyn Shapaanagh cur Manga no Kami Sama da, dy ghra
myr shen, “Jee Manga”.

Eddyr 1950 as 1969, haink rish lhaihderaght ny smoo as ny smoo ec manga, as daa
ghenre mooar echey: manga shōnen kiarit son guillyn, as manga shōjo kiarit son
inneenyn.

Ayns 1969, ghow toshiaght possan dy h-ellyneyryn manga bwoirrin, as hug sleih Y
Possan Blein 24 oc (mychione ennym Shapaanagh 1949, as y chooid smoo jeu
ruggyree ‘sy vlein shen). V’ad goaill stiagh Hagio Moto, Riyoko Ikeda, Yumiko
Oshima, Keiko Takemiya, as Ryoko Yamagishi as va shen taghyrt mooar da
ellyneyryn manga bwoirrin. Lurg shen, va’n chooid smoo jeh manga shōjo goll er
tayrn liorish bwoirrin da inneenyn as mraane aegey. Neayr’s 1975, ta manga shōjo
er daase kuse dy fo-genreyn harrish y cheilley goaill stiagh graih (redisu
レディース), ard-veneniagh (redikomi レディコミ) as “caslys-skeealyn vraane” (josei 女性).

Ayns manga shōjo jeianagh, ta graih ny chooish mooar as skeealyn hene-enney
screeut mygeayrt eck. Ta’n genre ard-beneniagh er daase yn eie dy vel possanyn
(sentai) dy inneenyn gobbraghey ry-cheilley, myr sampleyr, ayns y straih ennoil
Sailor Moon (Bishōjo Senshi Sērā Mūn: "Inneen Caggey Waagh “Shiaulteyr Eayst” ")
liorish Naoko Takeuchi.

Manga shōnen, chammah as manga son deiney (seinen), t’eh bentyn rish cooishyn
myr aitt slapstick, onnor, as ny keayrtyn, keintys. Ta cooishyn myr
çhaghnoaylleeaght, spoyrt, ellynyn caggoil as contoyryssyn lheihll cadjin.
Skeealyn as feinagh ny lomarcan ayn, myr Superman ny Batman, cha row ad cho
ennoil as dy row ad ayns yn Heear.

Ta ellyneyryn manga (mangaka) cliaghtit rish obbraghey marish cooneyder ny ghaa
ayns seyrlan beg, as beagh coardailys eddyr eshyn as reagheyder croo ec
sheshaght-ghellal soilshaghey magh traghtee. My ta straih manga ennoil dy lioar,
beagh ad jannoo anime jeh chammah, foddee. Ny keayrtyn, ta mangaka jannoo manga
mychione fillym cloiet ny bio-chaslyssagh t’ayn hannah .

Son y chooid smoo, ta manga goll er clou myr doo-as-bane, er lhimmey jeh jalloo
daahit er y choodagh., ga dy vel manga slane-daahit ayn. . Ayns yn Çhapaan, dy
cliaghtey, ta manga goll er cur magh myr earishlioaryn, 100-1000 duillag, as ad
neugheyr. T’ad goaill stiagh ymmodee skeealyn ec yn un traa, un episode jeh dagh
skeeal ayndaue, as beagh ad goll er ayns y nah ym-lioar. Er y fa dy vel quallid
y chlou as y phabyr boght, t’ad ry-cheau ersooyl lurg lhaih, myr pabyr-naight.
Ny earishlioaryn smoo ennoil, t’ad goaill stiagh Shōnen Sunday (neayr’s 1959) as
Big Comic (neayr’s 1968) liorish soilsheyder Shogakukan, Shōnen Magazine
(neayr’s 1959) liorish Kodansha as Shōnen Jump (neayr’s 1968) liorish Shueisha.
Ayns sourey 2007, va 266 earishlioaryn manga goll er soilshaghey magh, as mysh
100,000 duillag ec y clane . Ta earishlioaryn manga jannoo mysh 70% jeh margey
manga yn Çhapaan.

My beagh skeeal ennagh mie er lheh lesh sleih, beagh ad çhaglym ny cabdillyn
clouit hannah, chammah as kuse dy chabdillyn loggyr noa, as clou ad myr lioar
coodagh bog. T’ad cur tankōbon dauesyn, as ta quallid feer share oc, son çhaglym
as tashtey.

Neayr’s mysh 2004, ta manga ry-gheddyn ayns cummey bun-earrooagh, myr sampleyr,
er çhellvane laue. Ta costys beg oc (mysh 40-60 Yen, shen mysh 20 ping), as ta
ymmodee millioon eam ‘sy vlein hannah. Dy dooghyssagh, ta manga eddyrlhieen ayn
foast, jeant liorish ard-jeeaneyderyn ny ellyneyr aeg ta goaill toshiaght.

Ta Dōjinshi ny lioaryn manga ta goll er cur magh liorish soilsheyderyn beg,
çheumooie jeh’n vargey traghtee mooar. Ta cruinnaghtyn dōjinshi ayn er-nyn-son,
myr sampleyr, Comiket, cruinnaght smoo y teihll as ny smoo na 510,000 sleih
çheet harrish 3 laghyn. Ta kuse jeu nyn skeealyn noa, agh ta cooid mooar jeu nyn
arrishyn, ny jannoo ymmyd jeh karracteyryn jeh manga ny anime ennoil. Ta kuse dy
dōjinshi goll er skeeal straih ennagh, croo skeeal noa as ny karracteyryn jeh
ayn. Ayns 2007, va’n margey dōjinshi goaill erskyn 27.73 billioon yen (134
millioon punt).

Ga dy nee cummey Shapaanagh eh, ta manga noa ayn ayns çheeraghyn elley, er lheh
ayns y Taiwaan, Yn Çheen as Yn Chorea Yiass. Ta cummaght mooar ec manga er
cummaghyn myr manhua Sheenagh as manhwa Koreagh. Ayns Y Rank, ta la nouvelle
manga ayn, as eshyn ny chummey bande dessinée as blass manga echey.

Ayns yn Europey, va’n tradishoon Frangagh bande dessinée ayn, as myr shen, v’eh
aashagh goaill stiagh manga ‘sy tradishoon ard-ellyn. Ta ellyn Frangagh er
ngoaill eieyn veih ellyn Shapaanagh neayr’s yn 19oo eash (Japonisme).

Myr sampleyr, ta ym-lioaryn 6 as 7 jeh Gunslinger Girl liorish Yu Aida mychione
inneen cyborg, dy row ny caillin ballay roish, as Petruchka yn ennym v’urree.
Ta’n clou magh Asuka goaill stiagh traaghtys mychione y ballay Petruchka liorish
Igor Stravinsky, v’er ny cloie son y chied keayrt ayns Paarys ayns 1911. Agh cha
nel lhaihderaght Frangagh lhiettit da sleih mullee ellynagh. Ta lhaihderaght
cadjin ec manga, as shen jannoo seose mysh 1/3 jeh çreck caslys-skeealyn ayns Yn
Rank neayr’s 2004.

Er lhimmey jeh Budo Magazine Europe, earishlioar mychione judo, cha row manga
ayns yn Europey roish 1978. Ec y traa shoh, ren Atoss Takemoto soilshaghey magh
y fanzine Cri qui tue. Myr cliaghtey, v’eh caghlaait jesh-toshtal son lhaih
liorish sleih Europagh. Haink rish kuse dy earishlioaryn elley, agh cha ren ad
çheet lhieu.

Ayns 1990, ren Glénat cur magh Akira lurg y fillym çheet lesh. Ayns 1991, ghow
toshiaght yn earishlioar Animeland, as haink eh dy ve ny vun kionyssagh Frangish
son fys er manga. Lurg shen, haink rish lhiegganyn çhyndaait jeh manga myr
Hadashi no Gen (Gen Cass Rooisht (はだしのゲン, Gen Cass Rooisht?)), as Ranma ½
liorish Rumiko Takahashi. Haink lesh Glénat dy mie, as hug magh ad ymmodee manga
elley, as ghow toshiaght soilsheyderyn elley jannoo y red cheddin. Ayns 1995,
ren y sheshaght Tonkam cur magh y chied manga Frangish rere yn aght lhaih
Shapaanagh, as haink dy ve y cummey cadjin.

Ta ellyneyryn Frangish er daase nyn gummaghyn hene manga, myr sampleyr, la
nouvelle manga liorish Frédéric Boilet. Ta Boilet co-obbraghey ny keayrtyn
marish ellyneyryn Shapaanagh. Ta’n possan Frangish Canadagh MUSEBasement tayrn
ellyn rere y cummey manga.

Chammah as y margey Frangish, ta manga goll er çhyndaa son lhaihderaghtyn ayns y
chooid smoo jeh çheeraghyn Yn Europey, goaill stiagh manga Germaanish German,,
Iddaalish, Spaainish, , Ollanish as Danvargish.

Ayns yn Reeriaght Unnaneyssit, ta soilsheyderyn manga goaill stiagh
Orionbooks/Gollancz as Titan Books.

Ec y toshiaght, va anime ny s’assey da ard-jeeaneyderyn Americaanagh jannoo
ymmyd jeh na manga, Clements, Jonathan (2006). The Anime Encyclopedia: A Guide
to Japanese Animation Since 1917, Revised and Expanded Edition (Baarle).
Berkeley Steaytyn Unnanyesit: Stone Bridge, 475-476. ISBN 1-933330-10-4.</ref>
er y fa dy row eh ny s’assey jannoo coip jeh anima as cur fo-heidlyn da na
çhyndaa as cur magh tankōbon.

Agh ayns 1986, hug er bun Toren Smith Studio Proteus. V’ad gobbraghey myr
çhyndaader as obbree da manga Shapaanagh, goaill stiagh Appleseed liorish
Masamune Shirow as Oh My Goddess! liorish Kōsuke Fujishima, son soilsheyderyn
Dark Horse and Eros Comix. Myr shen, cha row eh er soilsheyderyn feddyn nyn
obbreeyn hene ayns yn Çhapaan. Ec y traa cheddin, ghow toshiaght y soilsheyder
Shapaanagh Shogakukan gobbraghey ‘sy SUA liorish y fo-heshaght dellal oc, Viz.
Foddee Viz jannoo ymmyd jeeragh jeh schlei çhyndaa as catalog Shogakukan.

Ayns 1996, hug er bun Mixx Entertainment TokyoPop son dy hoilshaghey magh manga.
Lurg shen, haink manga dy ve ny smoo ennoil, as haink rish soilsheyderyn manga
noa. Ec y traa cheddin, ghow toshiaght ym-ysseraght ny SUA loayrt er manga. Va
artyn ry-lhaih ‘sy New York Times, Time, , yWall Street Journal, as Wired.

Ta kuse dy ellyneyryn ny SUA er nyannoo obbyr as cummaght manga orroo. Myr
sampleyr, va Vernon Grant tayrn caslys-skeealyn as cummaght manga er tra v’ad
ayns yn Çhapaan ayns ny 1960yn. Ta sleih elley goaill stiagh Frank Miller as
obbyr 1988 Adam Warren as Toren Smith The Dirty Pair.

Rish y 21oo eash, va kuse dy hoilsheyderyn ny SUA cur magh obbyr liorish
ellynyryn Americaanagh as ad cur manga da.



https://gv.wikipedia.org/wiki/Duillag

Ayns lus-oaylleeaght, she organe lossreeyn ta currit da co-haaghey sollysh eh
duillag. Er son shen, ta duillagyn lhean as keyl son y chooid smoo. Ta'n lheanid
shoh cur y duillag fo ny smoo soilshey as daa-ocseed charboan, agh t'eh coayl ny
smoo ushtey na cummey cruinn. Rish yn Eash Devonagh, tra va co-chruinnaghey
daa-ocseed charboan ymmodee keayrtyn ny smoo ta jiu, cha row duillagyn ny gish
reaey ec lossreeyn. Ta oltyn rea lheaney ta co-haaghey sollysh ec ymmodee
bryophyteyn, agh cha nee feer duillag t'ayn. Shen feer bentyn rish microphyllyn
lycophyteyn myrgeddin. T'ad cur macrophyll, megaphyll as euphyll er duillagyn
renniee, gymnospermyn as angiospermyn ny keayrtyn.

Ta trooid-ghaalaghey as bineal taghyrt ayns duillagyn, dy cadjin. T'ad tashtey
bee as ushtey, as ta kuse jeu er nyn gaghlaa er son obbraghyn elley.

Ta lane duillag angiospermagh jeant magh jeh cass duillag (gass y duillag),
lhiann (y "duillag" hene) as stipuleyn (reddyn ta gaase ec çheughyn y chass
duillag). Cha nel y tree jeu ec dagh dooie dy lus. Myr sampleyr, foddee nagh vel
stipuleyn ayn; cha nel cass duillag ec dagh dooie; as cha nel duillagyn dagh
dooie lhiannagh (jeant rea).

She coodagh dy chillagyn eh yn epiderm. T'eh geddyr-scarrey killagyn ny lus
jeh'n teihll. T'eh coadey noi coayl ushtey liorish trooid-ghaalaghey, as stiurey
co-cheaghley gas, taaley covestaghyn soe, as ny keayrtyn, maanalys ushtey. Ta
strughtoor drommey-tarragh echey son y chooid smoo; dy ghra myr shen, cha nel yn
eaghtyr s'ardjey gollrish yn eaghtyr s'inshley, as foddee obbraghyn er lheh ve
oc.

Ta'n epiderm tarhoilshagh dy mennick (cha nel chloroplastyn ec killagyn
epidermagh), as ta craaish kereagh ta lhiettal coayl ushtey. Ta craaish ny
s'çhee ec duillagyn lossreeyn ass çhymbyllaghtyn çhirrym na ec adsyn ass
çhymbyllaghtyn fliugh.

Ta dorallyn (stomata) ayns yn epiderm. T'ad jeant magh jeh doral as killagyn
skaa mygeayrt echey. Ta chloroplastyn ayns ny killagyn skaa. Ta daa dys kiare
killagyn coonee gyn chloroplastyn mygeayrt oc. Dy cadjin, ta ny smoo stomata
'syn epiderm s'inshley na'n epiderm s'ardjey.

Ta'n chooid smoo jeh'n duillag eddyr yn epiderm jeant magh jeh stoo kirpey
parenchyma ny chlorenchyma. T'ad cur "mesophyll" er ("mean duillag" 'sy
Ghreagish). Shoh ynnyd smoo scanshoil 'sy lus dysf co-haaghey sollysh. She stoo
kirpey cosoylaghey t'ayn; t'eh lheie stooghyn kemmigagh as jannoo soo kirpey
jeu.

Cha nel y daa vrat shoh ec dagh lus ushtagh. Ny keayrtyn, nagh vel eer epiderm
ny mesophyll oc. T'adsyn jannoo ymmyd jeu aerenchyma co-cheintyssagh: killagyn
as boallaghyn keylley oc, as reamyssyn mooar gassagh eddyr oc. Ta ny stomata oc
er yn eaghtyr s'ardjey.

Lesh aase ny gass, ta duillagyn reaghey ad hene mygeayrt y ghass er son dy
hareaghey ymmyd sollys. T'ad jannoo shlig chassee mygeayrt y ghass. Ta uillin ny
duillagyn rere straih Fibonacci: 1/2, 2/3, 3/5, 5/8, 8/13, 13/21, 21/34, 34/55,
55/89. 'sy straih shoh, ta'n earrooder cowraghey yn earroo dy lane hymshal
mygeayrt y ghass derrey vees duillag 'syn ynnyd toshee reesht. Ta'n enmysser
cowraghey quoid dy ghuillagyn t'ayn. Myr shen:

Ta daa horçh dy ghuillag ry-hoilshaghey bentyn rish rheynn y duillag. Ta lhiann
neurheynnit ec duillag bunneydagh. Ny keayrtyn, ta cummey y duillag jeant jeh
babbanyn, agh cha nel ny baarnaghyn eddyr oc roshtyn yn ard-chuishlin. Ta lhiann
rheynnit ec yl-ghuillag, as dagh duillageen echey rheynnit er ard-chuishlin ny
fo-chuishlin. Ny keayrtyn, t'eh jeeaghyn dy vel dagh duillageen ny ghuillag
hene. Myr shen, she scanshoil eh dy chur tastey er raad ta'n cass duillag, dys
cur enney er yl-ghuillag. T'ad cowreydagh jeh shiartanse dy chynneeyn er lheh,
myr sampleyr, Fabaceae. T'ad cur rachis er cuishlin veanagh y duillag.

Ta duillagyn as cass oc ayn, as duillagyn gyn cass myrgeddin. Adsyn gyn cass,
ta'n lhiann kianglt dy jeeragh rish y ghass. Foddee y lhiann goll mygeayrt y
ghass, as ny keayrtyn, t'eh jeeaghyn dy vel y ghass gaase ny trooid. Shen feer
ec kuse jeu, as t'ad cur thiollit (ny perfoliata) orroosyn, m.s. Claytonia
perfoliata.

Ec duillagyn peltata, ta'n cass duillag kianglt rish eaghtyr y lhiann, cha nel
rish yn oirr echey.

Ta cass duillag lheanit ec shiartase dy ghooieyn Acacia, as t'ad jannoo obbyr
lhiann. T'ad cur phyllodeyn orroo. Ny keayrtyn, ta duillag cadjin fedjagagh ec
birr y phyllode.

Ta stipule, ry-akin ec ymmodee dicotyledonyn. She famman gollrish duillag beg
t'ayn, as t'ad nyn soie ec çheuyn y chass duillag. Ta fir foddey beayn ayn nagh
vel tuittym (m.s. ayns roseyn as poanraghyn), agh ta fir elley tuittym.



https://gv.wikipedia.org/wiki/Oaylleeaght

Ta bun oaylleeaght jannoo eabyn dy 'eddyn magh cre’n aght ta’n teihll
gobbraghey, as bishaghey fys deiney er. Liorish saaseyn oardreilagh, ta
oaylleeaght jannoo ymmyd jeh feanish loaghtagh ry-akin mychione phenomena
dooghyssagh dys çhaglym fysseree, as t'ee goltscarrey y fysseree shoh dys
soilshaghey magh obbraghyn ny cruinney. Ta ny saaseyn shoh goaill stiagh
prowaltys (myr sampleyr, jannoo tuarastyl jeh phenomena dooghyssagh ayns
çhymbyllaght stiurit) as prowaltys smooinaght. Ta fys oaylleeaght goll er feddyn
liorish ronsaghey.

Ta daa vagher oaylleeaght mooar, ny tree, ny keayrtyn. Y chied ghaa, she
oaylleeaght najooragh (bentyn rish phenomena najooragh) as oaylleeaght sheshoil
(bentyn rish ymmyrkey as sheshaght deiney ) t'ayn. T’adsyn nyn oaylleeaghtyn
treealagh. Chammah’s shen, ta oaylleeaghtyn elley ayn, ny h-oaylleeaghtyn
feamagh, myr sampleyr jeshaghteyrys as oaylleeaght ny slaynt, as mooinjerys
eddyr oc as oaylleeaghtyn treealagh.

Ny keayrtyn, ta sleih genmys magher elley: oaylleeaght formoil. Ta caslyssyn as
anchaslyssyn ayn eddyr eshyn as oaylleeaght treealagh. Gollree, t’ee bentyn rish
studeyrys oardreilagh as er çheu mooie er magher. Agh t’ee jannoo ymmyd jeh
saaseyn a priori, cha nel saaseyn treealagh. Ta oaylleeaght formoil goaill
stiagh maddaght, staddyssaght as resoon.



https://gv.wikipedia.org/wiki/Algey

She possan bea-oaylleeagh eh Algae (algaghyn). She bioagyn bunneydagh t'ayn, as
ad hetra-veeagh liorish co-haaghey sollysh son y chooid smoo. Ta fir jeu
un-chillagagh as fir elley yl-chillagagh, myr sampleyr, famlee vooarey. T'ad cur
famlagh er ny fir varrey smoo dy cadjin.

V'ad cliaghtey goaill stiagh Cyanobacteria prokaryotagh myr algaghyn, agh rere
eieyn cadjin jeianagh, t'ad ny s'faggys da bacteyryn. Ta algaghyn çheet er
bioagyn eukaryotagh ynrican jiu. Myr shen, ta çheshvean as plastaidyn
far-chrackanagh ec feer algaghyn rere'n eie t'ayn nish. She possan paraphyletagh
sa polyphyletagh t'ayn, er y fa nagh vel eh goaill stiagh dagh cloan y çhennayr
co-chadjin s'jerree as cha nel shennayr algagh co-chadjin ec dagh fer jeu. Ny
yei shen, t'eh jeeaghyn dy vel co-vun ec y plastaidyn oc.

Ta feanish fossyllagh ayn jeh algaghyn mysh 3 billioon blein er dy henney, 'syn
Eash Roie-Chambriagh

Cha nel ymmodee oltyn lossreeyn thallooin ec algaghyn. Cha nel duillagyn,
rhisoidyn ny fraueyn oc. Ta ymmydee jeu hene-veeagh, agh ta fir elley
micsotrophagh (goaill bree liorish co-haaghey sollysh as liorish goaill stiagh
carboan orgaanagh, myr sampleyr, liorish ee killagyn. Ta kuse dy ghooie
un-chillagagh croghey er bree çheumooie as cha nel farrys co-haaghey sollysh oc.
Dys geddyn sliught, ta fir jeu rheynn dy neucheintyssagh, agh ta saaseyn crampit
sheelraghey keintyssagh ec fir elley.

Ta farrys co-haaghey sollysh algey jeh Cyanobacteria 'sy toshiaght, as myr shen,
t'ad cur magh ocsygien myr fo-hroar co-haaghey sollysh. Shen anchasley rish
obbraghyn bacteyryn elley ta co-haaghey sollysh.

Rere tradishoon, v'ad goaill stiagh Cyanobacteria myr algey. Rere'n eie t'ayn
nish, t'ad cliaghtey dooney magh ad er bun anchaslyssyn mooarey; myr sampleyr,
cha nel mynoltyn far-chrackanagh oc, ta un chroymasoom kiarkylagh, ta
peptidoglycan 'sy voalley killag, as ribbosoomyn anchasley rish adsyn t'ec
algaghyn. Cha nel chloroplastyn oc, as t'ad co-haaghey sollysh er far-chrackan
thylakoidjagh. Myr shen, ga dy vel currym eggoaylleeagh cosoylagh ec y daa, cha
nel ad casley rish y cheilley.

Rere soilshaghey jeinagh, she eukaryoteyn t'ayn, as adsyn co-haaghey sollysh
ayns chloroplastyn (nyn mynoltyn far-chrackanagh). Ta GDN kiarkylagh 'sy
chloroplast, as ta'n mynolt gollrish Cyanobacteria. She shimboshee sthie
jeelymagh t'ayn, foddee. Ta cummey er lheh ec chloroplastyn dagh clein. Ta'n
taabyl heese soilshaghey magh cummey ny tree possanyn algagh smoo. Ta mooinjerys
ry-akin 'sy diagram er y çheu yesh. Ta olteynyn ayns ymmodee possanyn nagh vel
co-haaghey sollysh nish. Ta plastaidyn elley (cha nel chloroplastyn) ec fir jeu
foast, as cha nel plastaidyn erbee ec fir elley.



https://gv.wikipedia.org/wiki/Yn_Ungaar

She çheer hallooinit 'syn Oarpey Veanagh ee yn Ungaar (Ungaarish: Magyarország)
ny Pobblaght ny h-Ungaar (Magyar Köztársaság) dy h-oikoil. T'ee çhemmit liorish
yn Austeyr, y Clovack, yn Ookraan, y Romaan, y Serb, y Chroit as y Clovean. She
Budapest y preeu-valley. Ta'n Ungaar ny h-oltey jeh'n UO, yn RCAH, yn RCTL, as y
V4, as she nane jeh çheeraghyn Schengen ee. She çhengey oikoil ny h-Ungaar yn
Ungaarish, çhengey jeh'n chynney çhengey Finn-Oogragh as ee nane jeh ny kiare
çhengaghyn oikoil 'syn Unnaneys Oarpagh nagh vel nyn jengaghyn Ind-Oarpagh.[note
1]

Lurg eash Cheltiagh (lurg m. 450 RC) as eash Raueagh (9 RC - m. 430 BNJ), va
bunneydys ny h-Ungaar currit sheese 'sy 9-oo eash yeianagh liorish y reilleyder
Ungaaragh Árpád, as va'n yn aa-oe echey, Steaon I ny h-Ungaar, crooinit lesh
crooin va shiaullit veih'n Phaab 'sy vlein 1000 BNJ. Hannee yn reeriaght shen
ayn er feie 946 bleeantyn,[note 2] as dy mennick v'ee coontit myr nane jeh ny
buill chultooragh jeh'n Theihll Heear. Myr eiyrtys jeh Cah Mohács, va ayrn jeh'n
thalloo eck caillt dys ny Turkee, as lurg shen v'ee currit stiagh ayns Reeriaght
Habsburg, as lurg shen ren ee jannoo seose lieh jeh'n reeriaght
Austeyragh-Ungaaragh ghooblit.

Va'n Ungaar ny cummaght vooar derrey jerrey yn Nah Chaggey Mooar tra chaill ee
ny smoo na 70% jeh'n thalloo eck myrane lesh un trass jeh'n phobble eck jeh
chynney Ungaaragh, fo Conaant Trianon, as ny conaantyn coontit beggan ro-gheyre
ec mooarane dy 'leih 'syn Ungaar. Lurg y reeriaght haink eash Chummynagh ayns
bree (1947–1989) as va tastey mooar eddyrashoonagh currit er y çheer car yn
Irree Magh 'sy vlein 1956 as y foshley ny joaraghyn eck rish yn Austeyr 'sy
vlein 1989, as y ghleashaght shen cur rish tuittym y Vloc Hiar. Ta'n reiltys
roie ny phobblaght pharlamaidagh (veih'n vlein 1989). Jiu, ta'n Ungaar ny çheer
lesh çheet stiagh ard, as ny leeideilagh ardjynagh rere cowraghyn er lheh.

Ta'n Ungaar 'sy 20oo ynnyd 'sy dowan (mastey 195 çheeraghyn) rere ayndagh
Quaalid-Vea dy chooid International Living (2010) as t'ee 'sy 6-oo ynnyd rere'n
ayndagh son coadey çhymmyltaghtoil liorish GW/CAN. Dys ny laaghyn er gherrid,
v'ee currit mastey ny 15 king jurnaa turryssagh smoo foayroil 'sy dowan. Ta'n
chorys ooig ushtey chreg-hermagh smoo as y nah logh çhermagh smoo 'sy dowan –
Logh Hévíz, as ta'n logh smoo 'syn Oarpey Veanagh ry gheddyn ayn – Lake Balaton.
Myrane lesh shen ta'n vanjagh smoo 'syn Oarpey - Hortobágy - ry-gheddyn 'sy
çheer.

Va'n Ungaar crooit ayns 896 rish ny h-Ungaaree, jei nyn roshtyn jeh nyn dallooyn
rosh ny h-Oarpey Hiar. V'eh Flah Árpád y fer toshee; ren eh cur er bun y chied
thie reeoil ny çheerey, yn thie Árpád. Ayns 1000 haink er y çheer dy ve ny
reeriaght. Va'n chied ree Noo Steaon.

Ayns 1241, va'n çheer ruegeyit rish yn Mongoilee. Ayns 1301, haink y thie Árpád
dy ve anvio. Va reeaghyn dy thieyn ymmodee reilley ayns yn Ungaar. Ta Matthias
Corvinus yn smoo, ren eh coadey yn çheer noi yn Impiraght Turkagh. Agh beggan
jeihaghtyn jei v'eh baase echey (1490), va'n çheer castit ayns yn Caggey dy
Mohács (1526). Va'n Reeriaght rheynnit ayns 3 ayrnyn: yn Ungaar (ardjyn heear as
twoaie), Impiraght Turkagh (ard jiass) as y Prinsaght dy Transylvania.

Haink yn Reeriaght ny Ungaar dy ve barrantys dy yn thie dy Habsburg. Ayns 1686,
va'n Impiraght Turkagh eiginit dy faagail, as va'n çheer unnaneyssit. Va mooaran
ashoonyn ayns yn çheer.

Ayns 1703, va irree magh fo-raad noi yn Habsburgyn rish Francis II Rákóczi; agh
dob y irree magh ayns 1711, as t'eh dy gholl da eebyrt.

Ren yn çheer prowal dy feddyn yn raad coair stooaltys: ayns 1867, va conaant
cowrit rish yn Austeyr as yn Ungaar (daa thallooyn dy yn Habsburg), as va'n
Reeoil Austeyragh-Ungaaragh crooit. Va'n soiaghey noa cooilleentagh: va aase
tarmaynagh ard troggit rish y conaant.

Ayns 1918, va'n Reeriaght astyrit, as va pobblaght currit er bun. Va'n
phobblaght ghiare-heillagh, as va cummaght goit rish y cummynaghyn ayns 1919. Va
nyn reill ro meereggyragh as va sleih ny ghaa torçhit. Ta yn cummynaghyn dy
faagail yn çheer echey as v'eh rueggit rish sidooryn Romaainagh. Ayns 1919, va
Budapest goit rish y sidooryn Ungaaragh, leeidit rish Miklós Horthy. Ren ad ceau
yn "Scoagh Bane", ren ad tranlaasey yn cummynaghyn. Va'n reeriaght aa-currit er
bun. Va Horthy teiht as yn lhiass-ree dy yn çheer.

Jei yn lhieggey dy yn Ghermaan Natseeagh, haink yn Ungaar dy ve scooyrit rish yn
UPSS. Haink eh dy ve steatyn cummynagh, as jei va amm deynlagh eddyr 1946 as
1947. Jei 1948, va reiltys cummynagh currit er bun ayns y çheer rish Mátyás
Rákosi. Va smaghtey jannooit, as hug ee shoh ersyn yn Irree Magh Ungaaragh dy
1956.

Ec y chione dy 1980, chlish yn Ungaar caghlaaee coair yn deynlagh. Va yn
Pobblaght Tree ec 23 Jerrey Fouyir, 1989, lesh Mátyás Szűrös as eaghtyrane.

Haink yn Ungaar dy ve oltey dy yn Possan Visegrád ayns 1991, oltey dy yn
Çheshaght Conaant yn Atlantagh Hwoaie ayns 1999, as oltey dy yn Unnaneys
Europagh er 1 Boaldyn, 2004.



https://gv.wikipedia.org/wiki/Yn_Ewaghys

She craueeaght, fallsoonys as aght bea ny h-Ewnyn eh yn Ewaghys (veih Iudaismus
y Ladjyn, Ioudaïsmos y Ghreagish, as, fy yerrey, veih יהודה Yehudah, "Judah" yn
Ewnish; Ewnish: יהדות Yahadut, troyn er lheh ny h-Ewnyn). She craueeaght
un-jeeagh as y bun echey 'sy Vible Ewagh (ny yn Tanakh) lesh ronseeyn ayns
teksyn ny s'lhea, lheid as y Talmud eh yn Ewaghys. T'eh coontit ec Ewnyn crauee
myr dreagh y vooinjerys conaantagh va bunnit ec Jee lesh Cloan Israel. Ta'n
Ewaghys Rabbinagh jeean-loayrt dy ren Jee taishbyney ny leighyn as ny h-annaghyn
da Moses er Sliau Sinai ayns cummey yn Torah Screeuit as Loayrit. Ren possanyn
eigsoylagh, lheid as ny Sadduceeyn as ny h-Ewnyn Greagagh car eash y Nah
Hiamble, ny Karaiteyn as ny Sabbateeyn car y vean-eash, as possanyn mastey ny
gleashaghtyn aachummey noa-emshyragh, ceau ourys er y jeean-loayrtys shen. Ta
gleashaghtyn libraalagh 'sy traa t'ain, lheid as possanyn 'syn Ewaghys
Sheelnaueagh, as ad coontit myr possanyn neu-yeeagh.

Ta'n Ewaghys ny shinney na 3,000 bleeaney d'eash as shennaghys gyn brishey
echey. Mastey ard-chraueeaghtyn y theihll, ta'n Ewaghys coontit myr fer jeh ny
craueeaghtyn un-jeeagh shinney. Va'n enmys "Ewnyn" currit er ny Hebrewnyn /
Israeliteyn ayns ny lioaryn jeianagh jeh'n Tanakh, lheid as ayns Lioar Esther as
yn enmys shen currit ayns ynnyd yn enmys "Cloan Israel". Ren teksyn,
tradishoonyn as scansh yn Ewaghys cur dy mooar er ny craueeaghtyn Abrahamagh
elley, goaill stiagh y Chreestiaght, yn Islam as y credjue Baha'i.



https://gv.wikipedia.org/wiki/Magnoliophyta

She possan smoo anchasley dy lossreeyn thallooin ad Magnoliophyta (ny
Angiospermae, lossreeyn blaaghey). Marish gymnospermyn, t'adsyn ny lossreeyn
ynrickan ta cur magh rassyn (Spermatophyta), agh ta magnoliophyteyn cur magh
blaaghyn as mess, anchasley rish ny gymnospermyn.

Rere rang-oardraghey cadjin, ta lossreeyn blaaghey nyn bossan colhiantynagh. Ta
ymmodee enmyn currit orroo. Cha nel Angiospermae kianglt rish keim
rang-oardraghey er lheh. Ta coryssyn rang-oardraghey corys Wettstein as corys
Engler jannoo ymmyd jeh myr fo-phylum. Hug corys Reveal fo-phylum
Magnoliophytina orroo, agh rheynn ad eh ayns Magnoliopsida, Liliopsida as
Rosopsida ny s'anmey. T'ad cur Magnoliophyta orroo rere coryssyn myr corys
Chronquist as corys Hakhtajan, as ad dellal rish lheid ny lossreeyn myr rheynn.
T'ad cur Magnoliopsida orroo rere coryssyn Ghahlgren as Horne, as ad dellal rish
lheid ny lossreeyn myr rang. Er y laue elley, ta corrysyn corys APG as corys APG
II dellal rish myr clade gyn ennym formoil lus-oaylleeagh, as myr shen t'ad cur
"angiospermyn" orroo.



https://gv.wikipedia.org/wiki/K%C3%B8benhavn

She København (ASE: [kʰøb̥m̩ˈhɑʊ̯ˀn]), ny Copenhagen, preeu-valley ny Danvarg.
T'eh ny chaayr smoo ayn lesh 1,230,728 dy 'leih 'syn ard baljagh as 1,954,411 dy
'leih 'syn ard moirvaljagh. Ta København ny hoie er coose hiar y Teelynn as t'eh
sheeyney magh harrish paart jeh Amager. Ta earroo dy ghroghadyn as dy hiollaneyn
kiangley ny paartyn jeh'n chaayr rish nyn geilley.

Va'n chaayr bunnit ec ny Wiggynee myr balley beg eeasteyragh 'sy 19oo eash as
haink er dy ve ny phreeu-valley er y Danvarg ayns toshiaght y 15oo eash. Car y
17oo eash, fo reirey Christeen IV, dirree yn chaayr myr ynnyd ardjynagh
scanshoil. Haghyr lhiassaghey mooar baljagh as cultooragh 'sy chaayr veih cassey
yn villey-bleeaney er coontey yn ynesteeaght vooar ayns caaghyn cultooragh as
'sy vun-troggalys. Ta'n daa chaayr, København as Malmö 'sy Toolynn, er jeet dy
ve feer vestit rish nyn geilley veih creaghney yn droghad eddyr-ashoonagh
Droghad Øresund. She un ard moirvaljagh t'ayn nish fo'n ennym Ard Øresund.

She cree cultooragh, tarmaynagh as reiltyssagh y Danvarg eh København as t'eh
coontit myr fer jeh ny h-ynnydyn argidoil smoo scanshoil 'syn Oarpey Hwoaie myr
ynnyd Voorse København. T'eh er ooley dy vel begnagh 90,000 dy scollagyn er
rollaghyn ny h-undinyssyn ynsee 'sy chaayr.

S'cast y bun-troggalys t'ayn 'sy chaayr as eh lhiggey da arraghey daa-wheeylagh,
gleashtanyn, as arraghey theayagh. Ta Metro København goaill shirveish er mean y
chaayr as ta'n S-tog (S-Traen) kiangley ny fo-valjyn. She Purt Aer København y
phurt aer smoo ayns ny çheeraghyn Nordagh. 'Sy vlein 2012 ren 23.3 millioon dy
hroailtee goll ny trooid.



https://gv.wikipedia.org/wiki/Jool_Kaesar

Va Jool Kaesar (Ladjyn: Gaius Julius Caesar, ASE: [ˈɡaː.i.ʊs ˈjuː.lɪ.ʊs
ˈkaj.sar]; J. Souree 100 RC — 15 Mayrnt 44 RC) ny ghineraal, ny pholitickeyr, ny
chonsyl as ny screeudeyr Raueagh. Va paart mooar echey ayns ny taghyrtyn ren cur
rish tuittym Phobblaght ny Raue as irree Impiraght ny Raue. 'Sy vlein 60 RC, ren
Kaesar, Crassus as Pompei cur cochaarjys politickagh er bun va feer phooaroil as
ren kioneyssaghey politickaght ny Raue er feie shiartanse dy vleeantyn. Ren y
lught ooasle cumaadagh jeh Shannad ny Raue, Cato Aeg lesh pohlldey veih Cicero
ny mast'oc, shassoo noi ny h-eiyrtyssyn v'ec y trooraght pooar y gheddyn liorish
croutyn foayroil. Ren barriaght Chaesar er Goal, va creaghnit 'sy vlein 51 RC,
sheeyney magh thalloo yn Raue gys y Vooir Eeaght as y Rhine. Haink er Kaesar dy
ve ny chied ghineraal Raueagh ren goll tessen y daa ushtey shen tra ren eh croo
droghad harrish y Rhine as tra ren eh cur stiagh er y Vretyn Vooar.

Ren ny cooilleenaghyn shen cur pooar cahnagh da as ren ad baggyrt er shassoo
Pompei, as eh er ve aa-heughit rish y Çhannad lurg baase Crassus 'sy vlein 53
RC. Tra haink jerrey rish ny Caggaghyn Goalagh, ren y Shannad oardaghey Kaesar y
kioneys cahnagh v'echey as çheet er ash gys y Raue. Yiooldee Kaesar, as ren eh
goll tessen y Rubico marrish leejoon, as eh faagail e wheiggey as goll stiagh
'sy Raue lesh armyn. Haghyr caggey theayagh er eiyrtys er shen, as dirree Kaesar
magh myr reilleyder y Raue gyn coghrialtagh.

Lurg ren eh goaill stiurey er y reiltys, chur Kaesar claare lhiasseeyn sheshoil
as reiltyssagh er bun, goaill stiagh doltey feaillere Jool. Ren eh laaraghey
rheynneydys y Phobblaght as fy yerrey v'eh fogrit magh myr "jaghteyr son dy
bragh". Ansherbee, cha row ny fo-streeuyn kiarit, as er Idus Mayrnt (15 Mayrnt)
44 RC, va Kaesar marrooit liorish possan dy hannadeyryn fo kioneys Marcus Junius
Brutus. Vrish straih noa dy chaggaghyn theayagh magh as cha row reiltys
bunraghtoil y Phobblaght currit er bun reesht. Dirree mac doltit Chaesar,
Octavian (va goll er enney fo'n ennym Augustus ny s'anmey), myr eiraghtagh er e
ayr. By hoshiaght Impiraght ny Raue v'ayn.



https://gv.wikipedia.org/wiki/Divlyn

She preeu-valley Nerin as y chaayr smoo ayn eh Divlyn ny Balley Aah Cleeah
(Baarle: Dublin, Yernish: Baile Átha Cliath ny Áth Cliath). Ta'n ennym Manninagh
çheet ass Dubh Linn ny Yernish as eh keeayllaghey "doo lhing" ny "lhing doo".
Rere coontey-pobble ny bleeaney 2006, ta ny smoo na 1 villioon dy 'leih cummal
'syn ard baljagh echey, lesh 506,211 deiney cummal 'sy chaayr hene. Ta'n chaayr
ny soie begnagh er y lieh-voayl er coose hiar Nerin ec inver Awin ny Liffey as
ec çheshvean Ard Ghivlyn. Ta'n clyst choonseilagh hene, ta fo stiurey Choonseil
Chaayragh Ghivlyn, çhemmit liorish Coontae 'ine Goal da'n twoaie, da'n sheear
hwoaie as da'n shiar hwoaie, liorish Coontae Ghivlyn Yiass da'n sheear yiass, as
liorish Coontae Ghoon Laoire-Rhaa yn Doon da'n shiar yiass.

Dy bunneydagh, va'n chaayr bunnit myr balley Loghlynagh. Haink er y chaayr dy ve
ny reeriaght er enney myr Reeriaght Ghivlyn as haink urree dy ve ny preeu-chaayr
lurg ny ruegyssyn Normanagh. Jiu, ta Divlyn ny ynnyd shenndeeagh as cultooragh
da'n çheer, myrane lesh laare noa-emshyragh yn ynsee, ny h-ellynyn, y
ghurneilys, yn tarmaynys as yn çhynskyl.



https://gv.wikipedia.org/wiki/Billey

She lus fuyghagh yl-vleinoil eh billey (ASE: [ˈbɪlʲə]; veih bile, "billey mooar"
ny "billey (mooar) casherick", y Çhenn Yernish). Ta cur sheese jeant dy mennick
ec lus-oaylleeyn myr lus fuyghagh as corp ny cliu mooar echey ta gymmyrkey
shiartanse dy fo-chrouwyn. Ta ughtaryn elley gra dy lhisagh biljyn ve ny s'yrjey
na eddyr 3 m as 6 m, as ta ughtaryn elley gra dy lhisagh ad ve ny s'lhea na
10 cm (tarragh 30 cm). Ta ughtaryn ennagh gra nagh vel ayns lussyn as ny troyn
shen oc agh rassanyn, ga nagh vel biljyn lheid as y Mallee çheet rish y chur
sheese shen. Ayns cosoylaght rish y chooid vooar jeh lussyn elley, ta seihll
foddey beayn ec biljyn, as ta fir jeu thousaneyn dy vleeantyn d'eash as ny
s'yrjey na 115  er yrjid.

Ta biljyn coontit myr co-oltyn scanshoil jeh cummey najooragh yn thallooin er yn
oyr dy vel ad cur lhiettrimys er y chrimmey as kiarail eggochorys da'n eaghtyr
fo'n duillagys oc veih'n emshir. Myrane lesh shen, ta paart mooar ec biljyn ayns
gientyn yn ocsygien as injillaghey yn daa-ocseed charboan 'syn aeraght, myrane
lesh streeaney çhiassid yn thalloo. T'ad coontit myr co-oltyn ayns cummey
thallooin as eirinys er oyr yn aghin aesthetagh as ny birr vessghartagh oc
(lheid as ooyllyn). She stoo troggee t'ayn ayns biljyn myrane lesh bunstoo bree
ayns ram çheeraghyn. Chammah as shen, ta paart mooar ec biljyn ayns
feayn-skeeaylleydaght chooid vooar jeh cultooryn y theihll.



https://gv.wikipedia.org/wiki/Yn_Albaan

She çheer ayns yn Europey ee yn Albaan (Albaanish: Shqipëria) ny Pobblaght ny
h-Albaan (Albaanish: Republika e Shqipërisë). T'ee çhemmit liorish Montenegro
da'n twoaie, Kosovo da'n shiar hwoaie, Pobblaght ny Massadoan da'n shiar, as y
Ghreag da'n jiass. T'ee çhemmit liorish y Vooir Aidreeatagh. Ta'n Albaan er
cloie paart bentyn da ayns smaghtey çhionnidyn eddyr-chynneeagh ayns yn Europey
as t'ee shirreyder cummyssagh da olteynys ayns yn Unnaneys Europagh.

Ta'n Albaan er ve chlannit er dyn traaghyn roie-hendeeagh as v'eh coardit rish
yn Illyriaghyn,, shennayryn jantagh dy yn Albaneaghyn. Ta'n Albaan er fakin lab
dy raghlid er feie e shennaghys. Ren Greagaghtyn, Romanaghtyn, Baisantaghtyn,
Veneeshaghtyn as Turkaghtyn skeabey.

Ta'n aahirrey shenndaaleeagh taishbyney shen yn thalloon shen t'eh chlannit rish
Albaneaghtyn v'eh chlennit kied ayns yn Eash Chloaie. Va'n chied thallooyn
coardit ad shen lesh emshir foayragh. Ayns yn Albaan, ta'n baljyn beg er ve
feddynit magh ayns Shkodra, ayns Konispol, ec Cronk Dajti, as ec Saranda.

Va smooirlaghyn dy troggalyn foawragh feddynit magh ec Kretsunitsa, Arinishta,
as curryn elley dy yn slyst dy Gjirokastra. Ta'n boallaghyn dy yn caayr fakinagh
ec Gradishti.

Ta'n caayr aa-feddynit magh dy Butrint cowreydagh lee jiu shen v'eh nar v'eh
ymmydit Jool Caesar. V'eh sursmooinaghit phost do'scanshoil.

Ta'n Eash Ooha soilshagheit lesh mooadaghey dy yn earroo yn phobble. Haink sleih
jeh yn shiar eddyr 2500 as 2000 R.C. Ta shoh earroo yn phobble credit dy ve yn
Pelasgiaghtyn, shen t'ad er ve imraait rish screeudeyryn lheid as Homer,
Herodotus, as Thucydides.

Ren yn Reeriaght dy Illyria goaill stiagh yn thallooyn dy yn Albaan jeinagh agh,
er y e anchoodaghey, ren eh cur roshtyn er Mooir Aidreeatagh. Va Scodra e
ard-valley.

Va'n chied ree dy Illyria er fys Hylli (Albaneish:Ylli;Rontager). T'eh recortit
da er hooar baase ayns yn vlein 1225 R. C. Ren yn Reeriaght reirey yn ardniau dy
e bishaghey ayns yn kiarroo eash R. C., nar ren ree Bardhyllus co`unnanaghey
heese e reill yn reeriaghtyn dy Illyria, Molossia as yn Vasseydoan. Agh hoshee e
fioghey as eiyrtys dy yn soiaghyn dy yn ayr dy Alistair Mooar.

Jeh 800 da 600 RC, va tead dy coloinyn crooit rish yn Greagaghtyn ec Illyria.
Va'n scanshoil smoo Epidamnus as Apollonia.

Va'n hene-reilltys Illyriagh currit mow rish yn Impiraght Romanagh ayns 165 RC.
Va'n Albaan romanagh tessenit rish yn Via Egnatia. Jei ve currit fo haart rish
yn Impiraght Romanagh, va Illyria crooit as cummaght. Va Illyricum ny s'anmey
rheynnit stiagh ayns yn cummaghtyn dy Dalmatia as Pannonia.

Ta daa cowreynyn gyn eeck dy cleayney Romanagh: Ren yn Albaneish eeassaghey
earroo mooar dy focklyn, son y chooid smoo focklyn chrauee as liturgagh,
lhiastyn da yn nhee shen va'n Albaan kianglt rish da yn Agglish ny Raue, myr
va'n credjue dy Yeesey Chreest preaçhit da yn Albaneaghtyn rish Noo Phaayl.

Va'n Albaneaghtyn lee na oc ayrn ayns yn reihys dy yn Impiryn Romanagh er yn amm
boiraneagh dy yn Impiraght echey, er coontey ren yn Arrey Prætoriagh jannoo
seose son y chooid smoo dy sidooryn Illyriagh.

Jei lhieggey yn Raue, va'n Albaan cochorpit stiagh ayns yn Impiraght Baisantagh.
Va'n Albaan fo reill Baisantagh derrey va'n Impiraght Turkagh cochorpit bunnys
dy yn thallooyn Baisantagh.

Va'n Impiraght Turkagh mooadagheit jeh Anatolia da ny çheeraghyn Balkanagh ayns
yn kiarroo eash jeig. Rish yn wheiggoo eash jeig, va'n Turkaghtyn er cur lesh fo
smaght bunnys cagh dy yn chione çheerey Balkanagh ny s'looid yn thalloo
Albaneagh. Haink yn Albaan dy ve cowrey dy shassoo noi da yn Impiraght Turkagh.

Jeh 1443 da 1468, va shassoo noi yn Impiraght leeidit rish Gjergj Kastrioti
Skanderbeg. Fo brattagh ruy ymmyrkane yn cowrey heraldagh dy Skanderbeg, ren
armee Albaneagh dy 30,000 deiney cummal jeh caggaghyn Turkagh noi oc thallooyn
chum feed as kiare bleinjyn. Eisht ren Skanderbeg aa-clamey Catoleaghys Romanagh
as vrish eh caggey bannee noi yn Impiraght Turkagh.

Jei yn baase dy Skanderbeg, ren shassoo noi freayll derrey 1478. Va'n
cochaarjysyn crooit rish Skanderbeg currit mow, as va'n thalloon Albaneagh
currit fo haart rish yn Impiraght Turkagh. Jei e shoh, hea ymmodee jeh'n sleih
dy yn Albaan da Iddaal. Va'n Albaan ayrn dy yn Impiraght derrey 1912.

Ta'n Albaan rheynnit stiagh ayns 12 (Albaneish: qark/qarku'). Ta dagh coontae
fo-rheynnit stiagh ayns slystyn:



https://gv.wikipedia.org/wiki/Roazhon

Ta Roazhon (Frangish: Rennes; Gallo: Resnn; Ladjyn: Condate, Condate Redonum) ny
chaayr as ny chommyoon 'sy Vritaan ayns sheear hwoaie ny Frank. T'eh ny
phreeu-valley er ard Bretagne, as préfecture y rheynn Il-ha-Gwilen.

'Sy vlein 1999 va 206,229 cummaltagh ayns Roazhon, agh ny smoo na 520,000 'syn
ard moirvaljagh. Ta'n ennym Frangagh Rennais currit er ny cummaltee.

She Nathalie Appéré, oltey jeh'n Phartee Soshiallagh, meoir roie y valley. By eh
Daniel Delaveau yn meoir jerrinagh as roish eshyn by eh Edmond Hervé yn meoir,
fer v'ayns oik feie 30 bleeaney, veih 1977 derrey 2008. Ta Oik y Veoir soit ayns
çheshvean y valley.

Ta Roazhon goll er rheynn magh ayns 11 chantoon (earroo yn phobble 'sy vlein
1999 ayns lhoobeenyn):

Ta shenn-vean y chaayr troggit er cronk as ta'n çheu hwoaie ny s'yrjey na'n çheu
yiass. T'eh soit er çheet ry-cheilley daa awin: yn Il as y Gwilun.

Ta daa hengey ardjynagh goll er loayrt 'sy Vritaan: y Vritaanish as Gallo.
Mygeayrt Roazhon, by eh Gallo yn çhengey hradishoonagh va goll er loayrt, agh
va'n Vritaanish loayrit chammah er coontey deiney haink gys yn ard veih'n neear
son yn obbyr. Jiu, ta'n Vritaanish goll er ynsaghey ayns un Diwan, ayns scoillyn
daa-hengagh pobbylagh as Catoleagh ennagh, ayns coorseyn fastyragh as 'syn
ollooscoill.

Ren y valjaght cur plan er shiaulley trooid Ya d'ar brezhoneg er 24 Jerrey
Geuree 2008.

'Sy vlein 2008 va 2.8% jeh paitçhyn bunscoillagh er rollaghyn ayns scoillyn
daa-hengagh as ta earroo ny paitçhyn ayns ny bunscoillyn shen gaase.



https://gv.wikipedia.org/wiki/Neoin

Ta neoin ny neon (ASE: [nʲoːn]; veih νέον (neon) ny Greagish ta çhyndaait myr
"noa") ny vunstoo lesh y chowrey Ne as yn earroo breneenagh 10. Ga dy vel neoin
ny vunstoo feer chadjin 'sy Tuinney, cha nel mooarane jeh'n stoo shen ry-gheddyn
er y Chruinney. Ayns foaynooyn cadjin, ta'n neoin ny ghas taaue gyn daah, agh
t'eh soilshean lesh daah ruy-oranje buigh tra t'eh ymmydit ayns çhoobyn lhiggee
as lampaghyn neoin as fograghyn soilsheenys. T'eh goit ass yn aer dy traghtee
raad t'eh ry-gheddyn ayns mooadyn beggey.

By eh William Ramsay (1852-1916) y kemmigagh Albinagh ren feddyn magh queig jeh
ny gassyn ooasle. Rug eshyn ayns Glaschu, as ren eh studeyrys er kemmig 'sy
Ghermaan fo stiurey Robert Bunsen. Ta sleih cooinaghtyn er Ramsay er yn oyr dy
dooar eh magh argon (1894), hailium (1895), neoin (1898), krypton (1898) as
xenon (1898). Scarr eh neoin, krypton, as xenon veih aer va jeant ny ushlagh.
Chossyn William Ramsay Aundyr Nobel ayns 1904 son geddyn ny queig gassyn ooasle
imraait heose.



https://gv.wikipedia.org/wiki/Killag

She unnid troggal as obbragh dagh ooilley bioag ee killag. She rheynn sloo jeh
organe bioag dy nod oo cur bio er t'ayn.

Ta kuse dy organeyn bioag un-chillagagh (cha nel agh un killag oc). Fir elley,
goaill stiagh deiney, t'ad yl-chillagagh.

Ayns 1837, ren bea-oayllee Sheckagh Jan Evangelista Purkyne fakin "grineenyn"
beggey tra v'eh jeeagh er stoo lus trooid mynreayrtan. Hie y sheiltynys killag
er cur er bun ayns 1839, liorish Matthias Jakob Schleiden as Theodor Schwann.
Ta'n sheiltynys gra dy vel organeyn bioag erbee jeant jeh killag (ny killagyn).
Ta dagh ooilley killag çheet jeh killag t'ayn hannah. Ta obbraghyn bea goll er
jannoo sthie killagyn. Ec dagh killag, ta'n fys gien-oaylleeagh son reaghey
obbyraghyn y chillag, as son dy cur da'n sheeloghe noa.

Ta bun yn 'ockle killag Ladjyn: cellula, dy ghra myr shen, “shamyr beg”. Ren
Robert Hooke goaill toshiaght ymmydey y fockle ayns 1665. V'eh jeeaghyn er
killagyn eairkey trooid mynreayrtan, as nyn gosoylaghey rish ny shamyryn raad va
monnee cummal.

Ta co-oltyn scanshoil ayns far-chrackanyn kuse dy chillagyn prokaryotagh,, as
killagyn eukartoyagh, ta rheynnyn far-chrackanagh sthie er lheh oc.

Ta daa horçh jeh killag ayn: eukaryotagh as prokaryotagh. Son y chooid smoo, ta
killagyn prokaryotagh nyn organeyn bioag un-chillagagh, agh ta killagyn
eukaryotagh ayns organeyn bioag yl-chillagagh.

Ta killagyn prokaryotagh anchasley rish killagyn eukaryotagh, er y fa nagh vel
coodagh çheshveanagh ny çheshvean oc. Kuse dy mynoltyn as troggalyn t'ec chillag
eukaryotagh, cha nel adsyn ec killagyn prokaryotagh. Obbyr ta jeant ec mynoltyn
ayns killag eukaryotagh, myr sampleyr, mitochondria, t'eh jeant ec y
far-chrackan plasmagh ayns killag prokaryotagh. Ta tree rheynnyn 'sy chillag:
proteenyn er y far-chrackan killag; y coodagh killag; as y plasmey killag. Er y
far-chrackan, ta proteenyn myr flagella as pili, as ad gobbraghey bentyn rish
arraghey, goaill greim er reddyn, ny kiangley killagyn rish y cheilley. Ayns y
coodagh killag, ta'n boalley killag, kishtag, as far-chrackan plasmagh. Ta GDN,
ribbosoomyn as troggalyn elley cummal 'syn phlasmey killag.

Ta killag eukaryotagh cadjin mysh 10 keayrt ny smoo na killag prokaryotagh
cadjin, as ta kuse jeu eer ny smoo. Yn anchaslys smoo eddyr y ghaa, shen dy vel
rheynnyn far-chrackanagh ec killagyn eukaryotagh, as obbyr soe er lheh taghyrt
ayndaue. Ta'n fer cho scanshoil y çheshvean, raad ta GDN y chillag ny hoie
çheusthie jeh far-chrackan. Ta GDN eukaryotagh er ny reaghey ayns co-vreneenyn
linnagh (kroymasoomyn) as proteenyn histone oc. Chammah's shen, ta GDN elley ec
kuse dy vynoltyn, myr sampleyr, mitochondria.

Ta far-chrackan killag ec dagh ooilley killagh. Ta'n far-chrackan shoh rheynn y
killag hene jeh'n çhymbyllaght echey; reaghey ny ta çheet stiagh ny goll magh;
as freayll cummys lectragh y chillag. Çheusthie jeh'n far-chrackan, ta'n chooid
smoo jeh'n killag lane dy phlasmey killag. Ta GDN as GRN ec killagyn chammah,
son dy hroggal proteenyn, ensymeyn er lheh.

Ta far-chrackan killag mygeayrt y phlasmey killag; ayns lossreeyn as
prokaryotee, ta'n far-chrackan fo boalley killag dy cadjin. Ta'n far-chrackan
eddyrscarrey y killag hene as y çhymbyllaght veih my cheilley, as coadey y
killag. T'eh jeant jeh daa-vrat lipaidagh (co-vreneen sahllagh as feoh ushtey
orroo) as co-vreneenyn fosfaar (as ad currit da ushtey); myr shen, ny keayrtyn
t’ad cur er daa-vrat lipaid-fosfaar.

Ta proteenyn nyn soie ayns y far-chrackan, as t'ad gobbraghey myr feddanyn as
pumpyn, reaghey arraghey co-vreneenyn stiagh as magh ass y chillag. Myr shen,
t’ad gra dy vel y far-chrackan lieh-neuyeen: foddee eh lhiggey da co-vreneen ny
eeane goll ny hrooid gyn scuirr; lhiggey da kuse jeu goll ny hrooid; ny lhiettal
da goll ny hrooid er chor erbee. Chammah’s shen, ta proteenyn glackey ec y
far-chrackan killag, as ad lhiggey da’n chillag cronnaghey co-vreneenyn cowree
jeh çheumooie, myr sampleyr, broddagyn.



https://gv.wikipedia.org/wiki/Kayt

Ta'n kayt, ny yn kayt thieoil, (ASE: [ˈkɑt̪], yl. kiyt, Ladjyn: Felis catus) ny
baagh thieoil. T'ee ny sheeintagh beg feill-eeagh. Ta'n cochiangley eddyr kiyt
as deiney er ve ayn rish 9 500 blein er y chooid sloo, as she biggin smoo ennoil
y teihll t'ayn. Kyndagh rish y chochiangley shen, t'ad ry-akin er fud ny
cruinney, bunnys. T'ad so-lhoobagh as cragheydagh, as ta reat gientynagh tappee
oc; myr shen, t'ad gieyrtys er eggochoryssyn dooghyssagh, as ta kuse dy h-ardjyn
cur dooie ruegyssagh orroo.

Ta kiyt hieoil casley rish olteynyn Felis elley. Ta trimmid eddyr 4kg-5kg oc dy
cadjin. Ta aalaghtyn ennagh, myr sampleyr, Maine Coon, harrish 11kg ny keayrtyn,
as ta kiyt veggey ayn myrgeddin. By 21.297kg ee y chayt strimmey. By 1.36kg ee y
chayt aasit sloo as enney oikoil urree.. T'ad mysh 23-25km er yrjid, as mysh
46km er lhiurid dy cadjin, as famman mysh 30km oc. Ta kiyt 'irrinagh ny smoo na
kiyt woirrinagh.

Ta 7 vertebrae mhuinneelagh ec kiyt (myr sheeintee chadjin elley), 13 vertebrae
thoracksagh, 7 vertebrae lumbagh, as 3 vertebrae sacragh myr sheeintee
chadjin.[F 1] Ta earroo neuchinjagh dy vertebrae fammanagh 'syn 'amman oc.[F 2]
Ta ny thooilley vertebrae lumbagh as thoracksagh cur so-lhoobaght chirpey share
da'n chayt. Ta 13 asnaghyn, ny geayltyn as y pelvis kianglt roo. Ta ny lurgaghyn
toshee kianglt rish y yeaylin liorish croymmag seyr, as ta shen lhiggey daue
goll stiagh boayl erbee mooar dy liooar dy lhiggey da'n chione goll ny hrooid.

Ta claigin kayt neuchadjin myr sheeintagh, er coontey ny lig hooilley feer
vooar, as y cheeil lajer as currit da obbyr er lheh. Ta ny feeacklyn currit da
marroo cragh as skelpey feill. Erreish da goaill y chragh er niart, ta'n chayt
cur greim mwannal marrooagh jee liorish y ghaa virrag; t'ad cur ad eddyr daa
vertebra as scarrey y coyrt drommey, as ta shen cur neulheiltys jee ny marroo
ee. Cosoylit rish kiyt elley, ta birragyn kiyt hieoil scarrit dy keyl, er y fa
dy nee caigneyderyn beggey oc y reih chragh oc, as ta vertebrae beggey oc. Ta'n
feeackle lieh-chooylloo as kied 'eeackle çheu chooylloo jannoo magh piyr
charnassagh ta giarrey feill dys peeshyn beggey 'syn aght cheddin as shuddyryn.
Ta shen slane femoil da ee, er y fa nagh nod feeacklyn çheu chooylloo beggey
kiyt caigney bee dy mie.



https://gv.wikipedia.org/wiki/Yn_Chreestiaght

Craueeaght un-jeeagh ee yn Chreestiaght. T'ee bunnit er seihll as focklyn Yeesey
Chreest ayns ny sushtallyn agglishagh 'sy Chonaant Noa. Ta Creesteenyn credjal
dy row Yeesey ny Haualtagh as, myr eiyrtys er shen, ta'n ennym Y Chreest (veih
Χριστός, Christós "Y Fer Ooillit" y Çhenn Ghreagish) currit er. Ta mysh 2.1
billioon Creesteenyn er feie yn theihll, as, rere shen, t'ee ny craueeaght smoo
'sy theihll. She yn Chreestiaght yn ard-chraueeaght ayns America Hwoaie, America
Yiass, 'syn Oarpey, ayns ny h-Ellanyn Philippeenagh, 'syn Aarkeylann as ayns
ayrnyn mooarey jeh'n Affrick. T'ee gaase dy tappee 'syn Aishey as 'sy Çheen as
'sy Chorea Yiass er lheh.

Haink y Chreestiaght er y theihll 'sy chied eash myr shaghrynys credjue Ewagh.
Ta cooid vie jeh ny teksyn crauee goll er rheynn magh lesh yn Ewaghys, y Shenn
Chonaant er lheh. Myrane lesh yn Ewaghys as yn Islam, ta'n Chreestiaght coontit
myr craueeaght Abrahamagh er yn oyr dy vel ny tree craueeaghtyn tayrn y bun oc
veih skeeal Abraham.

She yn credjue smoo scanshoil 'sy Chreestiaght ny dy nee Yeesey Mac Jee,
lane-dooinney as lane-jee, as Saualtagh y Dooieaght. Er yn oyr shen, ta
Creesteenyn cur sheese er Yeesey myr Creest ny Messias. Ta Creesteenyn cur
sheese er sushtallys, baase ourallagh as aavioghey Yeesey myr y Sushtal, as eh
çheet er "naigh vie" (veih εὐαγγέλιον, euangélion y Ghreagish). Ayns beggan
focklyn, she naigh barriaght veayn Yee er yn olk, as gialdynys y taualtys as y
theihll beayn da dagh dooinney, liorish grayse jeeoil eh yn Sushtal.

Ta'n Chreestiaght goll er rheynn magh ayns tree mooar-rheynnyn - yn Agglish
Chatoleagh Raueagh, Agglish Chair-chredjuagh y Niar as ny rheynnyn eigsoylagh
'sy Phrotestoonys. Ren ard-ayraghtyn yn Agglish Chatoleagh Raueagh as yn Agglish
Chair-chredjuagh scarrey magh veih nyn geilley ayns 'sy Çhismey Hiar-Heear 'sy
vlein 1054 BNJ, as haink y Protestoonys er y theihll car yn Aachummey
Protestoonagh 'sy 16oo eash as ny h-agglishyn shen scarrey magh veih'n Agglish
Chatoleagh Raueagh.



https://gv.wikipedia.org/wiki/Shooylagh

She greie ta lhiggey da deiney eamyn çhellvane y yannoo as y gheddyn harrish
kiangley radio as ad gleashaghey harrish ard lhean eh yn shooylagh. Ta'n
shooylagh abyl eh shen y yannoo trooid kiangley rish moggyl killagagh ta goll er
kiarail ec obbreyder çhellvane shooylagh, as eh lhiggey da'n chiangley rish y
voggyl çhellvane theayagh. Er y laue elley, cha nel y çhellvane gyn streng goll
er ymmyd agh faggys da bun-stashoon preevaadjagh.

Myrane lesh y çhellvaneys, ta shooylee noa-emshyragh kiarail shirveishyn elley
lheid as SMS (çhaghteraghtyn teks), MMS (çhaghteraghtyn jallooyn), post-L,
so-roshtynys da'n eddyr-voggyl, shirveishyn çhellinsh giare-orraghey (fo-yiarg,
Bluetooth), applacaidyn dellal, gammanyn as fotografeeaght.

Hie yn chied hooylagh magh er ny haishbyney ec John F. Mitchell as Martin Cooper
ass Motorola 'sy vlein 1973 as y greie oc 2.2 punt (1 kg) er trimmid. By eh yn
DynaTAC 8000x, 'sy vlein 1983, y chied hooylagh va ry-gheddyn dy mennick er y
vargey. 'Sy vlein 1990 cha row agh 12.4 millioon d'eeckys-olteynyn ayn, agh 'sy
vlein 2011 va ny smoo na 6 billioon.



https://gv.wikipedia.org/wiki/Polynnish

She çhengey Lechitagh, fo-chrouw ny çhengaghyn Slavagh Heear ee yn Pholynnish
(język polski, polszczyzna) ta goll er loayrt 'sy Pholynn as liorish mynlee
Pholynnagh ayns ram çheeraghyn elley. She çhengey oikoil y Pholynn t'ayn. She
abbyrlhit y Pholynnish yn aght screeuee t'eck as eh jannoo ymmyd jeh 9 lettyr
elley (ą, ć, ę, ł, ń, ó, ś, ź, ż).

Ga dy ren y lught reill Austeyragh, Germaanagh as Rooshagh cur broo er yn ashoon
Polynnagh (car y 19oo as y 20oo eash leah) lurg Rheynnyn y Pholynn, as eh cur
lesh eiyrtyssyn y Pholynnish y chur fo chosh, dirree lettyraght verçhagh magh as
jiu she ish y çhengey smoo mastey ny çhengaghyn Slavagh Heear er çheu earroo ny
loayreyderyn. T'ee ny nah hengey smoo rere earroo ny loayreyderyn mastey ny
çhengaghyn Slavagh lurg y Rooshish as roish yn Ookraanish.

Ta shey breeockle beill (dagh fer jeu ny unghooaght) as daa vreeockle stroanney.
She ny breeocklyn beill t'ayn na /i/ (goll er lettraghey myr i), /ɨ/ (goll er
lettraghey myr y), /ɛ/ (goll er lettraghey myr e), /a/ (goll er lettraghey myr
a), /ɔ/ (goll er lettraghey myr o) as /u/ (goll er lettraghey myr u ny ó). She
ny breeocklyn stroanney t'ayn na /ɛ̃/ (goll er lettraghey myr ę) as /ɔ̃/ (goll
er lettraghey myr ą).

Ta corys ny corocklyn 'sy Pholynnish ny smoo cast: ta ny troyn er lheh goaill
stiagh straih jeh affricaidyn as corocklyn cleaoil ta çheet magh ass kiare
cleaoilaghey Proto-Slavagh as daa chleaoilaghey elley haghyr 'sy Pholynnish as
'sy Velarooshish. Foddee possan slane ny corocklyn, marish y lettraghey dauesyn
smoo cadjin, y hoyrt myr shoh (ga y vel bun-ronseeyn sheeanchoryssaghtagh elley
ayn):

Ta neaghtyraghey ry-chlashtyn eddyr corocklyn gooagh as neughooagh ayns
çhymmyltaghtyn ennagh er lheh: ec jerrey focklyn (raad ta jee-ghooaghey
taghyrtyn) as ayns dossyn ennagh er lheh (raad ta lheie taghyrtyn).

Ta'n trimmid tuittym, er y chooid smoo, er y çhillab lieh-yerrinagh ayns focklyn
yl-hillabagh, ga dy vel lhimmaghyn ayn.



https://gv.wikipedia.org/wiki/Pluto

Ta Pluto (ass Ladjyn: Plūto, Greagish: Πλούτων), ny 134340 Pluto myr t'eh
enmyssit ny keayrtyn, y nah phlanaid crivassanagh smoo ayns Corys ny Greiney as
y jeihoo nhee smoo ta n'gholl mygeayrt ny Greiney. Ec y toshiaght v'eh enmyssit
myr planaid, agh 'sy vlein 2006 neayr's ren yn Unnaneys Rollageydys
Eddyr-Ashoonagh (IAU) coardail rish coontys jeh planaid as neayr's va sorçh noa
dy choontys reaghit son corpaneyn speyrey, v'eh currit mastey nheeghyn ayns
Cryss Kuiper.

Ayns cosoylaght rish nheeghyn elley 'sy chryss, t'eh jeant seose ass creggyn as
rio as t'eh feer beg: mygeayrt un wheigoo dy glout ny h-Eayst as un hrass jeh'n
thummid eck. Ta cruinlagh feer corragh as feer cleaynt. Ta'n corrid eddyr 30 as
49 AU (4.4–7.4 billioonyn km) magh ass y Ghrian, as myr shen, ny keayrtyn ta
cruinlagh Pluto by niessey na cruinlagh Neptune. Ta'n ennym corys çhyndaaee
currit ny keayrtyn er Pluto as y fo-phlannad smoo echey, Charon myr cha nel
çheshvean trimmid y daa red soit ayns y gherrey yeh na'n jeh elley. Cha nel
keeayllaght coardit ec yn IAU foast fo myn-phlanaidyn çhyndaaee, as myr shen ta
Charon n'o-phlannad derrey dy vel keeayllaght ayn. Ta kiare fo-phlannadyn beggey
elley ec Pluto, Nix as Hydra (feddynit magh ayns 2005), Kerberos (feddynit magh
ayns 2011) as Styx (feddynit magh ayns 2012).

Ayns ny 1840yn, hooar Urbain Le Verrier rolaue soiaghey y phlanaid elley Neptune
nagh vel er fys ec peiagh erbee, ny yei mynscrutaghey boiraghyn ayns cruinlagh
Uranus. Haink eh gys y çhaglym dy vel ny boiraghyn shoh eiyrtys tayrn ym-hayrn
phlanaid elley as hug eh e earrooaghtyn gys y rollageyder Germaanagh Johann
Gottfried Galle. Er 23 Mean Fouyir, 1846, yn oie ny yei roshys y screeuyn,
feddyn Galle as e studeyr Heinrich d'Arrest magh Neptune ayns y hoiaghey dy vel
enmyssit ec Le Verrier.

Ec jerrey y 19oo eash, ny yei baghtyn sooilley er Neptune, heill rollageyderyn
dy row planaid elley, myrane lesh Neptune, boirey cruinlagh Uranus. 'Sy vlein
1905, hug Percival Lowell (Bostonagh feer berçhagh ec y vel Thie Rollageydys
Lowell bunnit echey ayns 1894) er bun shalee rheamyssagh ny lurg y nuyoo planaid
enmyssit myr "Planaid X". Ec y traa gys y vlein 1909, hug Lowell as William H.
Pickering sannish da co-ordnaidyn niauagh ny ghaa y phlanaid. V'ad ronsaghey
veih'n vlein 1905 derrey e vaaish 'sy vlein 1916 agh va'n obbyr beggan foaynoo.

Va'n ronsaghey scuirrit derrey 1929, choud's hug y stiureyder Vesto Melvin
Slipher curryms y ronsaghey da Clyde Tombaugh, eirinagh beg ass Kansas quoi
haink kiart gys y thie rollageydys.

V'eh yn obbyr ec Tombaugh na dy yannoo jees dy fotografyn jeh'n speyr oie dagh
kegeesh, as eisht, scrutaghey yn daa jeu as feddyn magh my vel red erbee
scughit. Ren eh ymmyd jeh jeshaght cosoyleyder meekyn dys jeeagh er ny
h-anchaslysyn scughit. Er 18 Toshiaght Arree, 1930, bunnys blein ny yei
toshiaght yn obbyr, hooar eh magh red gleashagh er plaityn fotographagh veih'n
23 Jerrey Geuree as 29 Jerrey Geuree ny bleeaney shen. Ny yei niartaghey elley,
va naight feddyn magh currit er y çhellvane gys Thie Rollageydys Cholaashtey
Harvard er 13 Mart, 1930.

Er yn oyr dy vel Pluto cha foddey magh ass y Chruinney ta feddyn ronsaght
skeeandaght ro-ghoillee. Cha bee ny mynphoyntyn er fys dooin derrey y vlein
2015, tra dy vel y baatyn spoar New Horizons er roshtyn gys y phlanaid.

Rere oltscarraghyn spectroscoipagh, t'eh er fys dooin dy vel thalloo Pluto
co-yeant ass rio neetragien (98%), lesh beggan meetane as carboan monocseed. Er
yn oyr dy vel Pluto cha foddey as t'eh, cha nelmayd abyl fotografyn dy jannoo
jeh myn-phoyntyn ta er e halloo.

T'ad ny jallooyn share na'd ta jeant ass caslysyn sollyssid veih baghtyn jeh
dooraghyn jeh'n eayst smoo echey, Charon. Ta ny caslysyn shoh cummit ec y Hubble
Space Telescope taishbyney dy vel thalloo Pluto feer yl-cheintagh, as dy vel ny
smoo rio meetane er y thalloo t'er oaie Charon as ny smoo rio neetragien as
carboan monocseed er y çheu elley.

Rere y Hubble Space Telescope, ta glooaght Pluto eddyr 1.8 as 2.1 g/cm3. T'eh
cur sannish dy vel cummey yn çheushtie co-yeant ass creggyn (50-70%) as rio
(30-50%).

Ayns 1955 va glout Pluto co-earrooaghit unnane as glout ny Cruinney, as lesh
co-earrooaghyn elley ayns 1971 chred ny h-oayllee dy vel e ghlout unnane as
glout Mart. Ansherbee, 'sy vlein 1976 ren Dale Cruikshank, Carl Pilcher as David
Morrison coontey jeh albedo Pluto da'n chied cheayrt as v'eh er fys dy vel eh
cosoylagh rish rio meetane; t'eh shen va'n planaid feer lossanagh er coontys e
vooadys, as myr shen va glout y phlanaid ny sloo na 1% glout ny Cruinney.

Ayns 1978 va Charon feddynit magh as hug eh ablid feddyn magh glout y chorys
Pluto-Charon lesh ymmyd y hrass leigh Kepler. Choud's va eiyrtys ym-hayrn Charon
er Pluto co-earrooaghit, huitt priseil glout Pluto gys 1.31×1022 kg– ny sloo na
0.24 % glout ny Cruinney. Lesh baghtyn follaghey Pluto as Charon, v'eh currit er
fys dy vel crantessen Pluto mygeayrt 2,390 km.

Lesh glout ta 0.2 glout ny h-Eayst ta Pluto ny sloo na Ganymede, Titan,
Callisto, Io, yn Eayst, Europa as Triton. T'eh daa cheayrt ny smoo rere
crantessen as 12 cheayrt ny smoo rere glout as y myn-phlanaid Keres, y nhee smoo
ayns y chryss rollageagh. T'eh ny sloo na'n myn-phlanaid Eris, feddynit magh
ayns 2005.

Aeraght cheyl ta co-yeant ass neetragien, meetane, as carboan monocseed ta çheet
magh ass rio ta er y thalloo, t'ayns aeraght Pluto. Choud's ta Pluto n'gholl
ersooyl ass y Ghrian, ta'n aeraght riojey as tuittym gys y thalloo. Tra dy vel y
n'gholl lesh y Ghrian ta çhassid y thalloo giree as ta'n aeraght gaasaghey. She
eiyrtys noi-thie glonney t'ayn cosoyl lesh corp ta gollish. Hooar oayllee magh
er y gherrid dy vel çhassid Pluto 43 K ny s'feayrey na va jerkit.

Hooar magh dy vel aeraght mygeayrt Pluto ayns 1985 rere baght follaghey. My vel
nhee gyn aeraght follagey rollage, t'eh lheie dy cuttagh; ayns cooish Pluto, ren
y rollage dullyrnee beggan er veggan. Veih cormid y dullyrnee dobbree oayllee
magh çhionnid aeraght mygeayrt 0.15 pascal ec Pluto, mygeayrt 1/700,000 myr ta
er y Chruinney.

Ta cruinlagh Pluto lheamys veih cruinlagh ny planaidyn elley t'ayns Corys ny
Greiney. Ta ny planaidyn dy lioar cruinlaghey ny Greiney faggys da plaaney lesh
yn ennym ecliptagh as ta'd nyn goll ayns cruinlagh kiarkylagh. Ta cruinlagh
Pluto cleaynt er cruinney lesh yn ecliptagh (ny smoo na 17°) as t'eh feer
corragh. Er yn oyr dy vel y cruinlagh cha corragh as t'eh, ta Pluto by niessey
lesh y Ghrian na Neptune ny keayrtyn. Haghyr eh eddyr 7 Toshiaght Arree 1979 as
11 Toshiaght Arree 1999.

Ta queig fo-phlannadyn ec Pluto: Charon, va feddynit magh ec James Christy ayns
1978, as kiare fo-phlannadyn beggey elley, Nix as Hydra (feddynit magh ayns
2005), Kerberos (feddynit magh ayns 2011) as Styx (feddynit magh ayns 2012). Ta
ny fo-phlannadyn faggys liorish Pluto, cosoylit rish ny corysyn planaidagh
elley.

T'eh yn corys Pluto-Charon y corys çhyndaaee smoo ayns Corys ny Greiney. Ta'n
ennym planaid dooblagh currit er ec rollageyder ny ghaa ny keayrtyn. Ta'n daa
chorp glast tideeoil ry cheilley, t'eh shen ta'n oaie ec Pluto rish Charon, as
un oaie ec Charon rish Pluto.

Va fotografyn jeant jeh daa chorp elley ta cruinlaghey Pluto er 15 Boaldyn 2005
as hooar ad enmysyn shallidagh S/2005 P 1 as S/2005 P 2. Cur yn IAU ny h-enmysyn
oikoil Nix (ny Pluto II, yn chione ta by niessey jeu) as Hydra (ny Pluto III, yn
fo-phlannad mooie) orroo er 21 Mean Souree 2006.



https://gv.wikipedia.org/wiki/Ocsygien

She bunstoo eh ocsygien ny ocsajeen (veih ὀξύς (oxys) ny Greagish ta çhyndaait
myr "geayr", as -γενής (-genēs) ta çhyndaait myr "gienteyder"). Ta trimmid
breneenagh 15.9994 g·mol-1 echey. Ta earroo breneenagh 8 as cowrey O er. Ta'n
ocsygien y trass bunstoo smoo lheeadagh 'sy Tuinney rere cruinnaghey lurg
hiddragien as hailium, as t'eh ny vunstoo smoo lheeadagh rere cruinnaghey ayns
scroig ny Cruinney. Ta gas yn ocsygien daa-vreneenagh jannoo seose 20.9% jeh
thummid aeraght ny Cruinney, as ta 88.8% d'ushtey jeant jeh, rere glout.. She
gas gyn daah gyn soar gyn blass eh tra t'eh ayns foaynoo najooragh, as eh ny
ghas daa-vreneenagh 'syn 'oaynoo shen lesh y formley O2.

She Joseph Priestley, sheanseyr Sostnagh, as Antoine Lavoisier, sheanseyr
Frangagh, ren cur enney er ocsygien hoshiaght.

She Antoine Lavoisier, kemmigagh Frangagh, y chied pheiagh ren gra dy vel aer ny
vestey dy ghassyn. Haink eh gys y varel shoh lurg da v'er lostey kuse dy
stooghyn ayns mooad cagleeit dy h-aer. Sy vlein 1779, haink eh gys y smooinaght
dy nee mestey dy ghaa ghas va aer, y derrey yeh ta cooney lesh lostey, as y jeh
elley nagh vel cooney. Dooyrt eh 'ocsygien' rish yn ayrn jeh aer ta cooney lesh
lostey. Hug Joseph Priestley cooney da Lavoisier lesh yn obbur echey. Agh va
Lavoisier currit dy baase sy vlein 1794 sy Ravloid Frangagh. Myr dooyrt y
rollageyder as maddaghteyr Frangagh, Lagrange: "Cha ghow eh agh un vinnid e
chione y yiarrey jeh, as hed keead blein harrish derrey heemayd kione myr shen
reesht".

Va Joseph Priestley ny hirveishagh Anhrinadagh. Va anaase echey er sheanse. Nane
jeh ny chied reddyn hooar eh magh, va shen dy vel daa-ocseed charboan goll er
lheie ayns ushtey dy yannoo ushtey-soda. S'mennick ta sleih gra dy nee Priestley
hug toshiaght da jeadys ny joughyn neu-veshtallagh. Ren Priestley strane dy
phrowaltyssyn raad hiow eh mercur ayns mooad cagleeit dy h-aer. Ren shoh poodyr
jiarg (ta shin gra ocseed vercur rish nish). Hiow eh yn ocseed vercur, as ren
shen gas. She ocsygien va'n gas va çheet magh.

Y chooid smoo jeh'n ocsygien as ymmyd jeant jeh ayns jeadys, t'eh jeant liorish
feayraghey aer derrey t'eh çheet dy ve ny h-ushlagh, as eisht drigger yn
ushlagh. Shoh troyn scanshoil t'ec ocsygien:



https://gv.wikipedia.org/wiki/Moddey

She fo-ghooie thie y voddey oaldey glassey eh moddey (ASE: [ˈmɑːðə], yl. moddee)
ny coo (ASE: [ˈkuː], yl. coyin). T'eh ny heeintagh jeh'n chynney Canidae as eh
hene jeh'n oardagh Carnivora. Ta'n fockle combaasey sorçhyn oaldey as bigginagh
as t'eh ymmydit dy yannoo cur sheese er canidae oaldey jeh dooie as fo-ghooie
elley. Ta'n moddey thie nane jeh ny cretooryn cooidjaghtagh smoo scanshoil ayns
shennaghys deiney, chammah as bun-beaghee ayns cultooryn ennagh. T'eh er credjal
dy vel mygeayrt 400 millioon moddey er y theihll.

Ta moddee hie er nyn sheelraghey rish thousaneyn bleeaney er son ymmyrkey, troyn
ny keeallyn er lheh. Ta'n cummey oc rere ny shennayraghyn oc, moddee oayldey
ghlassey, agh ta scanshyn smoo ymmyrkey, mooadys as cummey eddyr heelraghyn.

Y moddey aasit sloo as fys ain er, shen brockeyr Yorkshire nagh row agh 6.3cm er
y yeaylin, 9.5cm er liurid (kione as corp) as 113g er trimmid. Y fer smoo, shen
masteen Sostnagh 155.6kg er trimmid as 250cm er liurid. Y fer s’yrdjey, shen
moddey Danvergagh 106.7cm er yrjid er y yeaylin.

She cragheyder as scrobbeyder t'ayn, as myr shen ta muskyllyn lajer, mwannal y
laue cochianglt, as feeacklyn greimmee as raipagh oc. Ta’n corys
cree-chuishlagh (k) oc cooie er son ratçhal tappeeys as mayrtnaght.

Hoshiaght, hug Carolus Linnaeus ny h-enmyn rang-oardree Canis familiaris as
Canis familiarus domesticus ayns Systema naturae. Ayns 1993, ren y Smithsonian
Institution as American Society of Mammalogists eh y aarang-oardraghey myr Canis
lupus familiaris, ny 'o-ghooie y voddey oaldey glassey Canis lupus. Ta feanish
ymmyrkee as cho-vreneenagh ayn hug er oayllee goaill rish dy nee co-hennayr dagh
ooilley moddey thie eh y moddey oaldey glassey.



https://gv.wikipedia.org/wiki/Hamburg

She Hamburg (Fockley magh ayns Germaanish: [ˈhambʊɐ̯k]; fockley magh ynnydagh:
ASE: [ˈhambʊɪç]; Germaanish Eeghtyragh/Germaanish Eeghtyragh y Neear: Hamborg
ASE: [ˈhaˑmbɔːx]), ny Caayr Heyr as Hanseatagh Hamburg dy h-oikoil, y nah chaayr
smoo 'sy Ghermaan, y treeoo steat jeig smoo 'sy Ghermaan, as y sheyoo caayr smoo
'syn Unnaneys Oarpagh. Ta ny smoo na 1.8 millioon deiney cummal 'sy chaayr as ta
ny smoo na 5 millioon deiney cummal ayns Ard Moirvaljagh Hamburg (goaill stiagh
ayrnyn jeh ny steatyn conastagh elley ry-laue, Niedersachsen as
Schleswig-Holstein). She Purt Hamburg y nah phurt smoo 'syn Oarpey (lurg Purt
Rotterdam) as y jeihoo purt smoo 'sy theihll as ee ny soie er yn awin Elbe.

Ta ennym Hamburg, Caayr Heyr as Hanseatagh Hamburg (Germaanish: Freie und
Hansestadt Hamburg), soilshaghey magh shennaghys y chaayr myr oltey jeh'n
Chommeeys Hanseatagh, myr caayr heyr impiroil 'syn Impiraght Romanagh Vannee, as
myr steat caayragh as fer jeh ny shey steatyn jeig 'sy Ghermaan. Roish
Unnaneyssey ny Germaan 'sy vlein 1871 va Hamburg ny çheer heyr er lheh. Roish ny
ceaghlaghyn bunraghtoil 'sy vlein 1919, va'n phobblaght heayagh goll fo stiurey
rang ard-heyraanee eiraghtagh, ny Hanseaten.

She cree arraghey feer scanshoil ayns twoaie yn Ghermaan eh Hamburg as t'eh
coontit myr fer jeh ny caayryn smoo berçhagh 'syn Oarpey. Haink er dy ve ny cree
çhynskylagh as ym-ysseragh, as stashoonyn dellal as caaghyn ec Airbus, Blohm +
Voss as Aurubis ry-gheddyn ayn. Ta'n scaalheaneyder radio as çhellinsh,
Norddeutscher Rundfunk, as soilsheyderyn lheid as Gruner + Jahr as
Spiegel-Verlag, coontit myr fir jeh ny colughtyn smoo scanshoil mastey yn
çhynskyl ym-ysseraght ayns Hamburg. Ta Hamburg er ny ve coontit myr cree
argidoil er feie ny keeadyn, as ta soiag y nah vanc shinney 'sy theihll, y
Berenberg Bank, soit ayn.



https://gv.wikipedia.org/wiki/San_Marino

She çheer ayns ny Sleityn Appennini er lieh-innys ny h-Iddaal ee Pobblaght
Ro-Ghial San Marino (Iddaalish: Serenissima Repubblica di San Marino) ny San
Marino dy cadjin. Ta'n çheer ny paal thallooinit as ee cruinnit dy lane liorish
yn Iddaal. T'ee beggan ny smoo na 60 km² er eaghtyr lesh mygeayrt 30,000
cummaltee ayn. She Caayr San Marino yn preeu-valley. Ta'n çheer coontit mastey
ny meegrasteatyn Oarpagh myrane lesh Liechtenstein, Ard-valley yn Phaab, Monaco,
Andorra as y Valta. Ta San Marino ny çheer sloo mastey olteynyn jeh Coonseil ny
h-Oarpey.

Ta San Marino ny steat seyr as ny pobblaght vunraghtoil shinney 'sy theihll, as
ee currit er bun er 3 Mean Fouyir 'sy vlein 301 BNJ liorish y ghiarreyder cloaie
Marinus ass Rab. Rere shenn-skeeal, daag Marinus Rab, quoi va ny coloinaght
Romanagh ec y traa shen, ayns 257 nar va oardagh soilshit magh ec Diocletian er
son aahroggalys ny boallaghyn baljagh jeh Rimini, as ad scrysst ec
spooilleyderyn Liburnagh.

Ta Bunraght San Marino, va slattyssit ayns 1600, ny bunraght shinney 'sy theihll
ta foast ayns bree.

Rere tradishoon, daag Noo Marinus ellan Rab 'sy Chroit lesh e charrey Leo, as
hie ad dys balley Rimini myr giarreyderyn cloaie. Lurg Tranlaase Diocletianagh
er e harmaneyn Creestee, ren eh scapail dys Monte Titano, cronk faggys da
Rimini, raad hug eh agglish keeill veg er bun, as lesh shen va balley as steat
San Marino currit er bun. She 3 Mean Fouyir 301 y date oikoil son bunneeaght ny
Pobblaght.

'Syn wheiggoo eash meanagh va co-phobbyl crooit ayn; er oyr y voayl
neuroshtynagh as yn anverçhys ayn, dirree lesh y steat çheet er e toshiaght,
lesh brishaghyn giare ennagh, as va'n neuchrogheydys freaylt eck. Ayns 1631 va'n
seyrsnys eck currit er enney liorish y Phapanaght.

Haghyr baggyrtys giare er seyrsnys San Marino lesh çheet armee Napoleon ayns
1797, agh va'n seyrsnys eck lhiggit lhee bwooise da nane jeh ny Lhiass-Reeaghyn,
Antonio Onofri. Va ammys as caarjys Napoleon cosnit echey. Bwooise lesh y cur
stiagh shen, ren Napoleon gialdynys, lesh lettyr va livreyit da Gasparre Monge,
oayllee as ynnydee jeh'n Reiltys Frangagh son Oaylleeaght as Ellyn, seyrsnys San
Marino y hickyraghey as y freayll, as hug eh arral da'n steat yn eaghtyr echey y
heeyney magh. Va'n arral shen jiooldit ec San Marino, as y çheer goaill aggle
jeh revanchism as eh baggyrt er seyrsnys y steat 'sy traa ry heet.

Car eash cho-unnaneyssey ny h-Iddaal 'sy nuyoo eash jeig, va paart ec San Marino
myr kemmyrk er son ram persoonyn as ad tranlaasit er oyr y phohlldal oc er son
co-unnaneyssey ny h-Iddaal. Myr eiyrtys jeh'n phohlldal shen, ghow Giuseppe
Garibaldi lesh yeearree ny San Marinee, as hannee y steat magh ass y steat
Iddaalagh noa.

'Sy Chied Chaggey Dowanagh, choud's vrish caggey magh eddyr yn Iddaal as yn
Austeyr-Ungaar er 23 Boaldyn 1915, hannee San Marino ayns staydys neuchommeeagh
as va reayrt noidagh doltit ec yn Iddaal roiee. Va ny h-Iddaalee smooinaghtyn dy
vel San Marino jargal speeikearyn Austeyragh y follaghey er y thalloo eck as ad
jargal goaill entreilys dys y stashoon radio-çhellegrafagh. Ren yn Iddaal eab
possan Carabinieri y hoiaghey er niart çheusthie jeh'n Phobblaght, as va
kianglaghyn çhellvane castit nar va'n eab shen jiooldit eck. Agh hie daa phossan
jeh jeih arryltee y phossan ry cheilley lesh ny forseyn Iddaalagh 'sy chaggey er
y frontey Iddaalagh,ansherbee, y chied phossan myr sidooryn as y nah phossan myr
Corps Lheeys as ad gobbyr ayns lheelann magheragh jeh cooid y Chrosh Yiarg. Lesh
faare y lheelann shen chur y lught-reill Austeyragh mooinjerys diploamagh lesh
San Marino fo sarey ny s'anmey.

Veih 1923 derrey 1943, va San Marino reirit liorish Partee Fashistagh San
Marinagh (PFS). Hannee San Marino dy ve neuchommeeagh rish y Nah Chaggey
Dowanagh. Dyn y wooise da shen, er 26 Mean Souree 1944 haghyr soiaghey er y
çheer liorish bleaystanyn lesh yn RAF, as ad smooinaghtyn dy row y çheer ruegit
liorish forseyn Germaanagh. Va tree feed dy leih marrooit myr eiyrtys rish yn
obbreeaght shen. Va San Marino myr kemmyrk da thousaneyn dy leih as ad shirrey
shickyrys er shaghnagh ny forseyn Cochaarjagh harrish y Linney Gothagh. Haghyr
ruegys giare liorish ny forseyn Germaanagh ayns Mean Fouyir 1944, agh v'ad
currit fo haart ec ny forseyn Cochaarjagh ayns Cah San Marino. Daag ny forseyn
Cochaarjagh y çheer tammylt giare ny yei shen.

She bing (coonseil) jeh daa lhiass-ree-chaptan toshiagh y steat. Va'n chied
reiltys cummynagh deynlagh reiht 'sy çheer eddyr 1945 as 1957 as reesht eddyr
2006 as 2008.

Haink er San Marino dy ve ny cooid jeh Coonseil ny h-Oarpey ayns 1988 as ny
h-Ashoonyn Unnaneysit ayns 1992. Cha nel ee ny h-oltey jeh'n Unnaneys Oarpagh.



https://gv.wikipedia.org/wiki/Praase

Ta'n praase ny hroar moylagh, starkagh veih'n lus vleinoil Solanum tuberosum 'sy
chynney Solanaceae. Foddee ymmyd dy yannoo jeh'n fockle praase er son y lus
myrane lesh y voyl yn-ee. Ta praaseyn coontit myr y chiaroo troar bee smoo er y
theihll, lurg reise, curnaght, as grine buigh. Ta thieyn stoyr feayrey ry-laccal
son dy stoyral praase er feie tammylt liauyr as ta lheid thieyn stoyr shen
coontit mastey ny seyrraadyn stoyr smoo as shinney da cooid fioghagh er y
theihll.

Ta dooieyn dy phraaseyn feie ry-gheddyn veih ny Steatyn Unnaneysit dys yn
Ooraguay as y Çhillee. Ta bun-scrutaghtyn gien-oaylleeagh er anchaslys mooar dy
horçhyn errooagh as dy horçhyn feie cowraghey dy vel un vunneydys ec y phraase
ayns ard ennagh jeh'n Pheroo yiass, veih dooie ennagh 'syn ard-hroggalys Solanum
brevicaule. Ga dy vel y phraase çheet ass y Pheroo, ta 99% dy phraaseyn lhiassit
er feie ny cruinney jiu nyn sluight dy fo-ghooie as y bun echey 'sy Çhillee
yiass-veanagh. Ta recortyssyn shendeeagh, eirinee ynnydagh, as myn-scrutaghtyn
GDN, taishbyney dy vel y sorçh smoo lhiassit dy lheeadagh er feie ny cruinney,
Solanum tuberosum ssp. tuberosum, çheet ass Ellanragh Chiloé raad dy row eh
lhiassit foddee 10,000 bleeantyn er dy henney.

Va'n praase currit stiagh 'syn Oarpey liorish y Spaainey 'sy vlein 1536, as lurg
shen v'eh ymmyrkit ec marrinee dys croghaneyn as puirt er feie ny cruinney. Ta
millaghyn dy horçhyn foast ry-gheddyn ayns ny h-Andeeyn, raad fod shiu çheet er
ny smoo na 100 sorçhyn lhiassit ayns un ghlion, as raad fod shiu çheet er un
dussan dy horçhyn ta freillt ec un lught thie eirinagh. Tra haink er y phraase
dy ve soit seose 'syn Oarpey, haink er dy ve coontit myr bee undinagh as troar
vagheragh. Agh, er yn oyr nagh row mooarane dy horçhyn lhiassit ayn, haink er y
troar dy ve foshlit da gorlaghyn. 'Sy vlein 1845, hie gorley praase er enney myr
y cron doo er ny skeaylley magh harrish boodeeyssyn boghtey ayns Nerin heear.
Haghyr failleil hroarey ayn as yn eiyrtys eck er enney ain jiu myr y Gortey
Mooar.



https://gv.wikipedia.org/wiki/Andorra

Ta Andorra, ny Prinsaght Andorra (Catalonish: Principat d'Andorra), ny çheer
thallooinit 'syn Oarpey Heear, soit ayns ny Sleityn Pyreanagh eddyr y Rank as y
Spaainey. T'ee ny çheer baghtal nish er son y turrysaght as e stayd myr kemmyrk
cheesh.

Rere y soiaghey eck ayns ny Sleityn Pyreanagh my hiar, ta Andorra jeant seose er
y chooid smoo jeh sleityn as ad 1,966 m er mean-yrjid. She Coma Pedrosa y fer
jeu s'yrjey as eh 2,946 m er yrjid. T'ad rheynnit liorish tree glionteeyn ayns
cummey Y ta çheet ry-cheilley ayns un awin, yn awin Valira. Ta Andorra 468 km²
er eaghtyr. Ta speyr tempreilagh gollrish speyr ny Frank as ny Spaainey ayns
Andorra, agh ta ny smoo sniaghtey 'sy Gheuree rere yrjid ny çheerey.

Ta ny h-Andorree nyn mynlught ayns nyn jeer hene oc; ta 67.7% jeh ny cummaltee
jeant seose jeh Spaainee, Portiugee, Frangee, Goaldee as Iddaalee. Rere Oik
Coontey-pobble SUA, ta'n jerkallys-vea oc (83.5 bleeaney) nane jeh ny
jerkallysyn s'odjey er feie ny cruinney.

She Catalonish çhengey oikoil ny çheerey. Ta Andorra nane jeh kiare steatyn nagh
vel Cochruinnagh Crauelagh Mynlughtyn Ashoonagh Choonseil ny h-Oarpey
fo-screeuit eck, lesh y Rank, Monaco, as y Turkee.



https://gv.wikipedia.org/wiki/Almon

She billey dooghyssagh da'n Çhiar Veanagh ee Almon (Prunus dulcis) ny almond ny
keayrtyn. Sthie y ghenus Prunus, t'ad cur ee myrane lesh peitshag 'syn 'o-ghenus
Amygdalus, ry-eddyrscarrey veih fo-ghenera elley er coontey y bleayst crampit
(endocarp) mygeayrt y rass.

Ta mess yn-ee eck. Cha nee feer chro t'ayn, agh droop: ta bleayst vooie echey,
as bleayst chreoi sthie as y rass ("cro") aynjee. Ta "bleaystaghey" almon çheet
er goaill y vleayst jeh'n rass. T'ad creckey almonyn er nyn mleaystaghey (gyn
bleayst) ny gyn (as bleayst orroo foast).

She billey beg yn-lhoamey ee almond, eddyr 4-10m er yrjid, as wheesh as 30
kentimeadar er crontessen. Ta slattagyn aegey geayney ec y toshiaght; t'ad
gorrym-jiargaghey fo soilshey ny greiney, as t'ad çheet dy ve lheeah 'sy nah
vlein. Ta duillagyn 3-5" er lhiurid eck. Ta oirr feeacklagh oc, as cass duillag.
Ta blaaghyn baney ny baney-jiargey ec almondyn, 3-5 kentimeadar er lhiurid, as 5
petalyn oc. T'ad cur magh blaaghyn anmagh 'syn arrey, nyn lomarcan ny ayns
jeesyn.

T'ad gymmyrkey mess erreish da queig bleeantyn. Ta'n mess appee 'sy tourey, mysh
7-8 meeghyn erreish da ny blaaghyn çheet magh.

Rere lus-oaylleeaght, cha nee cro t'ayn agh droop mysh 3-6 kentimeadar er
lhiurid. Ta coadagh mooie (exocarp) ec Prunus, as shen feillagh ec plumbissyn as
shillishyn; ta coadagh mooie almonyn lhiareagh. Ta bleayst 'uyghoil voggylagh ny
sthie, as shen yn endocarp. Ta'n rass hene sthie y vleayst, as shen ny t'ad cur
"cro" er.



https://gv.wikipedia.org/wiki/%C4%B0stanbul

She İstanbul ny Istanbul (Turkish: İstanbul; dy shendeeagh Baisantium as
Constantinople) y balley smoo 'sy Turkee, y feer-ard-valley smoo as y nah ard
moir-valjagh 'syn Oarpey, as y kiarroo feer-ard-valley smoo 'sy theihll lesh
12.6 millioon cummaltee. Ta İstanbul ny mooar-valley, myrane lesh laare
cultooragh as argidoil ny Turkee. Ta'n balley coodaghey 27 slystyn jeh Queiggey
İstanbul. T'eh ny lhie er Keyllys y Vospherus as t'eh combaasey yn phurt
najooragh ta enmyssit myr y Chorn Airhey, ayns sheear hwoaie ny çheerey. T'eh
sheeyney magh harrish çheughyn Oarpagh (Thrace) as Aishanagh (Anatolia) y
Vospherus, as lesh shen, t'eh ny un ard-valley ta ny lhie er daa vooar-rheynn.

Ayns shennaghys foddey yn valley, v'eh ny phreeu-valley er yn Impiraght Raueagh
(330-395), yn Impiraght Raueagh Hiar (Vaisantagh) (395-1204 as 1261-1453), yn
Impiraght Ladjynagh (1204-1261), as yn Impiraght Hurkagh (1453-1922). Va'n
balley reiht myr Co-Phreeu-valley Oarpagh ry hoi Cultoor da'n vlein 2010. Va ny
h-ardjyn shendeeagh jeh'n valley currit er Rolley Eiraght ny Cruinney jeh chooid
UNESCO 'sy vlein 1985.



https://gv.wikipedia.org/wiki/Yn_Ghermaan_Hiar

Va Pobblaght Gheynlagh ny Germaan (PGG) (Germaanish: Deutsche Demokratische
Republik nyDDR), ny yn Ghermaan Hiar myr va'n steat enmyssit liorish y neear, ny
steat soshiallagh crooit ec yn UPSS ayns cryss chummaltagh Hoveidjagh ny Germaan
Cummaltagh as cryss chummaltagh Hoveidjagh Verleen. V'ee ayn veih 7 Jerrey
Fouyir, 1949 derrey 3 Jerrey Fouyir, 1990 traa haink Aachiangley ny Germaan
eddyr ee as Pobblaght Chonastagh ny Germaan myr y Ghermaan noa-emshiragh.

Derrey 1952, va'n PGG jeant sheose jeh ny steatyn Germaanagh Mecklenburg,
Brandenburg, Sachsen-Anhalt, Thuringia, Sachsen as y preeu-valley, Berleen. Va
ny steatyn shen co-reggyrtagh lesh ny steatyn roie-chaggee (Länder) as
cummaghtyn (Provinzen) ayns eaghtyr ny Germaan Hiar fo stiurey yn UPSS rere
çheoraghyn Choardailys Photsdam.

Ayns aachummey reiragh ny bleeaney 1952, va ny steatyn scrysst, as va 14 slystyn
beggey currit er bun. Va ny steatyn enmyssit ny yei nyn breeu-valjyn oc:
Rostock, Neubrandenburg, Schwerin, Potsdam, Frankfurt (Oder), Magdeburg,
Cottbus, Halle, Leipzig, Erfurt, Dresden, Karl-Marx-Stadt (Chemnitz derrey 1953
as reesht ny yei 1990), Gera as Suhl. Va Berleen Hiar currit er enney myr slyst
'sy vlein 1961.



https://gv.wikipedia.org/wiki/Towse-oaylleeaght

Ta towse-oaylleeaght (Baarle: geometry, veih'n Ghreagish γεωμετρία; geo
"cruinney", metria "towse") ny vanglane maddaght ta bentyn rish feyshtyn
mooadys, cummey, as rish earrooyn as nyn muill conastagh, as troyn reamys. Ta'n
towse-oaylleeaght nane jeh ny h-oaylleeaghtyn by hinney. Ec y toshiaght v'eh ny
chorpane oayllys obbree bentyn rish lhiuridyn, eaghtyryn, as thummidyn. Agh 'sy
treeoo eash RC, va'n towse-oaylleeaght currit ayns form baghtagh liorish Euclid.
Lhig eh sheese y stundayrt towse-oaylleeaghtagh towse-oaylleeaght Euclidagh.
Va'n rollageydys, cur buill ny planaidyn as ny rollageyn er y chruinney niauagh,
ny vun scanshoil son feyshtyn towse-oaylleeagh rish ny 1,500 bleeantyn ny yei.

Va çheet stiagh co-ordnaidyn liorish René Descartes as çheet gy kione
co-cheimnagh yn algeerey cur cowrey er keim noa ny towse-oaylleeaght, er y fa dy
vel maddaghteyryn abyl soilshaghey magh earrooyn towse-oaylleeagh, lhied as
lockeryn cruillit, dy bun-ronsee, t'eh shen lesh cormidyn as foaynooyn. V'eh ny
phaart ogheragh ayns çheet magh y chalcalys 'sy 17oo eash. Harrish shen, va
sheiltynys ny perspeghtaght taishbynit dy row ny smoo ayns towse-oaylleeaght na
troyn meadragh nyn earrooyn. Va'n towse-oaylleaght lhiassaghit lesh y studeyrys
er cummey undinagh chorpaneyn towse-oaylleeagh va'n bun oc lesh Euler as Gauss.
Rere eh shen, va ny h-oaylleeaghtyn reamys-oaylleeaght as towse-oaylleeaght
anchaslyssagh currit er bun.

Veih feddyn magh ny towse-oaylleeaght neu-Euclidagh 'sy 19oo eash, haink caghlaa
fraueoilagh er eie y reamys. Ta towse-oaylleeaght noa-emshiragh cur
sursmooinaght er earrooeeyn, reamysyn ta ny smoo foayssagh na'n reamys
Euclidagh, t'ad neuchosoyley roo, faagail magh er beggan. Foddee ve cummey elley
er ny reamysyn shen, as ad lhiggey dooin gra fo lhiurid. Ta kianglaghyn lajer
eddyr y towse-oaylleaght as fishig, as ad ry-hoilshey lesh ny kianglaghyn
t'eddyr towse-oaylleeaght Riemannagh as conastaght chadjin. Ta nane jeh ny
sheiltynysyn s'aa, sheiltynys streng, feer cosoylagh lesh y towse-oaylleeaght.



https://gv.wikipedia.org/wiki/Steat_ny_Steatyn_Unnaneysit

She steat conastit eh steat ny Steatyn Unnaneysit, aarheynn Steatyn Unnaneysit
America as co-chiondeeaght eddyr eh as reiltys conastagh ny Steatyn Unnaneysit.
Er dy ghow stiagh ad Hawaii myr steat noa ayns Luanistyn 1959, ta jeih steatyn
as daeed ayn. Er coontey ny co-chiondeeaght, rere 14oo Lhiasaghey Vunraght ny
Steatyn Unnaneysit, ta Americaanagh ny heyraanagh y steat cummaltagh echey
chammah's ny heyraanagh ny Steatyn Unnaneysit conastagh. Ta seyraanaght steat as
aarys keainal, as cha nel feme er kied reiltysagh bentyn rish arraghey eddyr
steatyn, er lhimmey jeh surransee saraghyn leighoil er lheh, myr sampleyr fockle
onnor ny cair-freayll paitçhyn. Ta steatyn aarheynnit ayns coondaeghyn ny
aarheynnyn corrym rish coontae; ta pooar reiltysagh ec kuse jeu. Ta Kentucky,
Massachusetts, Pennsylvania, as y Virjeeney goll er enney fo'n ennym
"Co-unnaneys" (Commonwealth y Vaarle), as cha fo'n ennym Steat, agh ta'n staydys
cheddin oc. Ta shen shassoo noi ymmyd "Co-unnaneys" er son ardjyn ellanagh fo
stiurey reiltys ny SUA agh gyn staydys steat, myr sampleyr, Puerto Rico.

Ta Bunraght ny Steatyn Unnaneysit cur pooaryn er lheh da'n reiltys conastagh, as
lhiettrimyssyn er reiltyssyn conastagh as steat. Ta pooar ny steatyn currit daue
ec pobble y steat liorish bunraghtyn steat. Tra hickyree ad Bunraght ny Steatyn
Unnaneysit, ren ad livrey harrish shiartanse dy phooaryn kiondeeagh da'n reiltys
conastagh. Rere 10oo Lhiasaghey Vunraght ny Steatyn Unnaneysit, mannagh vel
pooar ennagh currit da'n reiltys conastagh ny lhiettit da ny steatyn, ta'n pooar
freilt ec ny steatyn ny'n theay. Rere cliaghtey, ta jeeaney leigh, ynsaghey yn
theay, slaynt, arraghey as bun-troggalys coontit myr currym ny steatyn, ga dy
vel mooarane feeaghyn conastagh currit daue jiu.

Ta arganeys ayn dy kinjagh er cairyn steatyn ny Steatyn Unnaneysit, dooghys as
rheamys ny kiondeeaght oc, as cairyn seyraanee unnaneagh. Va'n arganeys shen ny
cummaght er irree magh y Chaggey Theayagh Americaanagh.

Ta kied ec Cohionnal ny Steatyn Unnaneysit dy ghoaill stiagh steatyn noa corrym
rish shenn steatyn. Va 1959 y cheayrt s'jerree ren ad shen, goaill stiagh Alaska
as Hawaii. Cha nel y vunraght gra my ta kied ec steatyn dy scarrey rish yn
Unnaneys er yn un çheu, agh ta Ard-whaiyl ny Steatyn Unnaneysit er ngra nagh vel
kied oc.



https://gv.wikipedia.org/wiki/Reeriaght_vunraghtoil

She corys reiltys ard-reeagh ee reeriaght vunraghtoil ta soiaghey ard-ree ny
chione steat rere cagliaghyn bunraght screeut ny aafillit. Ta'n corys shoh
soiaghey noi ry-hoi jarroo-reeriaght gyn cagliagh bunraghtoil erbee er pooar yn
ard-ree.

Dy cadjin, ta parlamaid ec reeriaght vunraghtoil as pooar reiragh echey son y
chooid smoo. Ta pooaryn yn ard-ree croghey er y vunraght t'ayn. Ny keayrtyn, ta
currymyn jesh-chliaghtagh ec yn ard-ree; ny keayrtyn elley, ta pooar gear-ghaue
ec yn ard-ree.

Ny keayrtyn, ta reeriaghtyn bunraghtoil er go-obbraghey marish reiltyssyn
Fashishtagh (myr sampleyr, Yn Iddaal Fashishtagh as Yn Spaainey Francoagh) as
ard-reillaghtyn caggee. Ny keayrtyn elley, ta laue scanshoil oc ayns shassoo noi
coupyn d'état ny eabyn reiltyssyn deynlagh y chur fo haart liorish gleashaghtyn
cummynagh ny fashistagh (myr sampleyr, coup 23-F ny Spaainey, ny coupyn 1981 as
1985 ny Çheerey Thai). Va paart y ree ayns ny cooishyn shen feer scanshoil.

Ta reeriaghtyn vunraghtoil goaill stiagh yn Austrail, ny Bahamaghyn, Barbados,
yn Velg, yn Veleesh, yn Vutaan, Bahrain, yn Chamboyd, yn Chanadey, Y Danvarg,
Grenada, yn Yamaicey, yn Çhapaan, Jordan, yn Choowait, Liechtenstein, Lesoto,
Luxembourg, yn Valaysia, Monaco, yn Varoc, yn Teelan Noa, yn Çheer Injil,
Norlynn, Papooey Guinea Noa, Noo Winsen as ny Grenadeenyn, ny h-Ellanyn Holomon,
yn Spaainey, yn Toolynn, yn Çheer Thai, Tuvalu, as y Reeriaght Unnaneysit.



https://gv.wikipedia.org/wiki/Ny_Celtiee

Ta Celtiee ny fockle noa-emshiragh t'er ny ymmyd son dy yannoo cur sheese er un
sleih Oarpagh as çhengey Cheltiagh goll er loayrt oc, ny va goll er loayrt oc
derrey kuse dy vleeantyn er dy henney. Ta'n enmys ymmydit son dy yannoo cur
sheese ny smoo reamyssagh er sluight noa-emshiragh ny pobbylyn shen, as er adsyn
ta goaill paart ayns cultoor Celtiagh.

Va ny Celtiee henndeeagh nyn bossan neuchasley dy heshaghtyn eggyssagh ayns yn
Oarpey Yiarn-eashagh. Ghow cultoor Proto-Cheltiagh toshiaght 'syn Eash Yiarn
Leah (1200 RC - 400 BNJ) 'syn Oarpey Veanagh (eash Hallstatt - ennym y voayl
noa-emshiragh 'syn Austeyr). 'Syn Eash Yiarn yeianagh (eash La Tène), va ny
Celtiee er ny sheeyney magh harrish thallooyn reamyssagh: sheear dys Nerin as
Lieh-innys ny h-Ibeir, shiar dys Galatia (yn Aishey Veg veanagh) as twoaie dys
Nalbin.

She'n feanish yeeragh s'leah jeh çhengey Cheltiagh ayn na ny cowraghyn grainnit
Lepontagh, ta goaill toshiaght veih'n 6oo cheead-bleeaney RC. Cha nel feanish
ayn er ny çhengaghyn Celtiagh mooarheeragh agh ayns cowraghyn grainnit as
buill-enmyn. Ta feanish ayn jeh'n Cheltish ellanagh veih'n chiarroo
cheead-bleeaney BNJ ayns cowraghyn grainnit ogham. Ta'n tradishoon lettyragh
goaill toshiaght 'sy Çhenn Yernish veih'n hoghtoo cheead-bleeaney BNJ. Ta teksyn
colhiantynagh dy lettyraght Yernish leah, lheid as Táin Bó Cúailgne, er mayrn
ayns aavaghtyn y 12oo cheead-bleeaney.

'Sy chied cheead-bleeaney BNJ leah, eaisht bishaghey yn Impiraght Romanagh as
Eash Arraghee ny Germaanee, haink er y chultoor Celtiagh dy ve lhiettalit dys ny
h-Ellanyn Goaldagh (Celtiagh ellanagh), as haink jerrey lesh ny çhengaghyn
Celtiagh mooarheeragh myr çhengaghyn reamyssagh 'sy çheyoo cheead-bleeaney. Ta'n
ennym "yn Oarpey Cheltiagh" çheet jiu er ny thallooyn ta cruinnlaghey Mooir
Vannin (Mannin, Nerin, Nalbin, Bretyn, as, ny keayrtyn, Sostyn), myrane lesh y
Chorn as y Vritaan er dagh çheu jeh Mooir yn Eeaght. Ta'n Ghaleesh as yn Astoor
'sy Spaainey Hwoaie coontit mastit ny thallooyn Celtiagh ny keayrtyn, ga nagh
vel çhengey Cheltiagh vio ayndaue.



https://gv.wikipedia.org/wiki/Nollick

She feailley Chreestee ee Yn Nollick, as ish kelloorey ruggyr Yeesey Chreest.
T'ee goll er kelloorey er 25oo Mee ny Nollick ec jerrey yn Çheet. Ga dy nee
feailley Chreestee t'ayn, ta ymmodee neuchreestee goaill ayrn ayns cliaghtaghyn
myr goaill carvallyn, cur giootyn as kaartyn Nollick, as jesheenaghey thieyn as
baljyn. Ta Laa Nollick ny laa seyr ashoonagh ayns ymmodee çheeraghyn, eer kuse
dy heeraghyn gyn shennaghys profete Creestee de 25 Mayrnt.

Ta kuse dy h-Agglishyn Creestee Cair-chredjuagh Hiar kelloorey y Nollick er 6oo
Jerrey Geuree, er y fa dy vel 6oo Geuree corrym rish 25oo Mee ny Nollick 'syn
'eaillere Gregoiragh oc.

Ta'n chooid smoo dy chliaghtaghyn Nollick jeianagh noa dy liooar. Screeu
Sebastian Brant ayns Das Narrenschiff (1494) dy row sleih cliaghtey cur
banglaneyn juys ayns thieyn. Cha nel feanish shickyr er bun viljyn Nollick, agh
v'ad ry-akin ayns 1605 ayns Strasbourg. Ta recortys ven ooasle Hileeshagh er
ymmyd cainleyn orroo ayns 1611.

Haink rish feaillereyn Nollick traghtee 'syn Ghermaan ayns 1851. Rere jeeaghtys,
va'n feailley cur gys cooinaghtyn Chreestee dy row Yeesey ny yioot Yee, as va
çheet ny saggyrtyn Pershagh taishbyney dy row y Nollick bentyn rish giootyn. Va
sleih cliaghtey cur giootyn derrey y 15oo eash, as v'eh mie er bun rish y 18oo
eash. Shen feanish dy nee feailley seihlltagh v'ayn, bentyn rish y lught-thie as
caarjyn, as er yn oyr shen va ny Puritaanee shassoo noi kelloorey Nollick, as
dobbee ad yn 'eailley.

Derrey leah 'sy 20oo eash, ta paart ec y Nollick myr laa seyr mooinjer
seihlltagh, as t'ee goll er kelloorey ec Creestee as neuchreestee myrgeddin.
Ta'n Nollick seihlltagh shoh goll er cowraghey liorish maylayrtey giootyn, as ta
paart mooar ec Jishag y Nollick 'syn 'eailley.

Er coontey eiyrtys creck as cur giootyn, kaartyn, bee as stoo elley, she traa
scanshoil ee Nollick er son tarmaynys. Ta laghyn seyrey ashoonagh ry-gheddyn
ayns ymmodee çheeraghyn myrgeddin.

Va ny shenn Chreestee eddyrscarrey laa ruggyree Yeesey as yn 'eailley liturgagh
echey. Rish daa cheead s'leaie ny Creestiaght, er lheh, v'ad shassoo noi
kelloorey laghyn ruggyree martyryn as Yeesee. Bare lhieu ny laghyn martyrys oc y
chelloorey. Ayns Raue, cho leah as 336 BNJ, va feailley er 25 Mee ny Nollick
cowraghey toshiaght ny bleeaney. Rish jerrey y 4oo eash, va'n chooid smoo jeh'n
theill Creestee kelloorey ruggyr Chreest er 25oo Mee ny Nollick. Er lesh
Chrysostom, by 'eer laa ruggyree Chreest v'ayn. Mean 'sy 5oo eash, ghow rish
agglish Yerusalem rish y date 25oo Mee ny Nollick myrgeddin, as haink eh ayns
ynnyd yn 'eailley shinney v'oc er 6oo Jerrey Geuree. Agh cha nel yn Agglish
Armeainagh er ngoaill rish rieau. Va feailley ruggyree goll er kelloorey ec ny
h-agglishyn Hiar er 6oo Jerrey Geuree, as ish Epiphania ny Theophania (focklyn
ny Shenn Ghreagish bentyn rish soilshaghey jee). Ayns shiartanse jeu, v'ad
kelloorey bashtey Yeesey as y chied mirril jeant echey, ec Cana, er y laa
cheddin myrgeddin.

Va cummaght mooar er kelloorey ny Creestee Heear ec cliaghtaghyn Raue. Va Paab
ny Raue lhaih tree erinyn er Laa Nollick. V'ad cliaghtey lhaih yn erin
bunneydagh ec Keeill Pheddyr er moghrey Nollick. Agh rish y wheiggoo eash, ghow
ad toshiaght erin noa y lhaih "mean 'syn oie" (ec gerrym yn chellee 'sy
toshiaght, agh ec mean-oie fy yerrey) ec çhiamble cratçh Chreest, as eshyn er ny
hroggal ec Keeill Santa Maria Maggiore myr coip jeh'n chratçh ec Bethlehem. Fy
yerrey, rish yn eash Vaisantagh 'sy çheyoo eash, ghow ad toshiaght treeoo erin y
lhaih ayns Raue, as eshyn ec irree yn laa ec Keeill Sant' Anastasia. She martyr
v'ayn, as va'n 'eailley eck goll er kelloorey ayns Istanbul er 25oo Mee ny
Nollick. Mean 'sy 11oo eash, ren ad scughey yn erin bunneydagh jeh Keeill
Pheddyr da Santa Maria Maggiore raad va'n nah erin goll er lhaih myrgeddin.

Derrey'n 8oo eash, ta hoght laghyn dy liturgey ry-gheddyn ec ny Creestee Heear,
rere ny feaillaghyn Caisht as Feailley Çhybbyrt Ushtey.

Leah 'sy 6oo eash, ren yn ard-ree Justinian laa seyr ny theay jeh Nollick. She
feailley feer ennoil v'ayn er feie yn Europey ayns ny Mean Eashyn, as hie ram
drama as kiaull er cummey er-e-son. Leah 'sy 13oo eash, hug Francis Assisi er
bun ooashley y chratçh Nollick.

Ghow ny h-agglishyn toshiaght Nollick y chelloorey lesh liturgey er lheh 'sy 9oo
eash, agh cha row scansh Jeheiney Caisht ny Laa Caisht eck. Ta agglishyn
Creestee Raueagh kelloorey kied erin Nollick ec mean-oie, as ta shirveish fastyr
ayns ymmodee agglishyn Phrotestoonagh.

Rish y 16oo eash, va'n chooid smoo jeh agglishyn Aachummit freayll Nollick. Myr
sampleyr, va Martin Luther soiaghey mooar jee 'sy phreacheil echey. Ny yei shen,
ren ny Puritaanee Hostnagh eab yn 'eailley shoh y scryssey magh 'sy 17oo eash.
Hie ee erash ayns Sostyn rish aachroo Ree Hostyn ayns 1660, agh ayns cummey ny
smoo seihlltagh. Fo cummaght Puritaanagh, she laa obbyr v'ayn ayns America
derrey mean 'sy 19oo eash, ayns Sostyn Noa er lheh.



https://gv.wikipedia.org/wiki/Nerin_Hwoaie

Ta Nerin Hwoaie (Baarle: Northern Ireland, Yernish: Tuaisceart Éireann, Baarle
Albinagh Ultagh: Norlin Airlann) ny çheer 'sy Reeriaght Unnaneysit as t'ee ny
lhie ayns shiar hwoaie Nerin. Ta joarey eck lesh Pobblaght Nerin 'sy neear as
'sy jiass. Rere staydraa coontey-pobble yn RU 'sy vlein 2001, va 1,685,000
cummaltee 'sy çheer, as ad jannoo seose eddyr kiarroo as treeoo jeh sleih-earroo
yn ellan as 3% jeh sleih-earroo yn RU.

Ta Nerin Hwoaie jeant seose jeh shey ass ny nuy coondaeghyn tradishoonagh ayns
Queiggey Ulley. V'ee crooit myr aarheynn er lheh jeh'n RU er 3 Boaldyn 1921 fo
Slattys Reiltys Nerin 1920, agh ta'n bunneydys bunraghtoil ny lhie ayns Slattys
Unnaneys 1800 eddyr y Vretyn Vooar as Nerin. Va reiltys jeeveanit as parlamaid
eck er feie 50 bleeaney. Va ny h-undinyssyn shen castit ayns 1972 as astyrit
ayns 1973. Ny yei eiyrtyssyn as aa-eiyrtyssyn hene-reiltys y chur er bun reesht
va Kiannoortys Nerin Hwoaie as Çhionnal Nerin Hwoaie noa-emshyragh bunnit.

Ta Nerin Hwoaie jeant seose jeh shey coondaeghyn shendeeagh: Coontae Aontrym,
Coontae Ard Maghey, Coontae yn Doon, Coontae 'er Managh, Coontae Ghoirrey, as
Coontae Heer Eoin.

Cha nel ny coondaeghyn shen ymmydit ry hoi gurneilys ynnydagh nish, ansherbee;
ayns nyn ynnydyn, ta Nerin Hwoaie rheynnit magh ayns shey slystyn as feed, as
rheaymyssaghtyn çheer-oaylleeagh anchasley oc, eer ec ny coondaeghyn as enmyn ny
slystyn çheet magh assdaue. Ta Coonseil Slystagh 'er Managh goll eiyrt er
joaraghyn y choontae tradishoonagh son y chooid. Er y laue elley, ta Coonseil
Slystagh Chooil Rhennee çheet magh ass ennym y valley Cooill Rhennee ayns
Coontae Ghoirrey.

Ga nagh vel ny coondaeghyn ymmydit ry hoi cooishyn reiltyssagh, t'ad tannaghtyn
myr cur sheese ennoil soiaghey buill. T'ad ymmydit dy h-oikoil da sleih as ad
shirrey kied troailt Yernagh, as y çheer ruggyree ry-laccal ayn. Ta ennym y
choontae ry-akin ayns Yernish as Baarle er duillag fysseree yn chied troailt,
ayns cosoylaght rish y valley ny ard-valley ruggyree ayns kied troailt y
Reeriaght Unnaneysit. Ta Commyn Roortaghys Gaeil goaill ymmyd jeh ny coondaeghyn
tradishoonagh myr preeu-aght reagheydys as ta fwirranyn reihdagh as dagh coontae
yn CRG glackit.

Ta ny joaraghyn coontae foast ry-akin er caslyssyn çheerey yn Ordnance Survey of
Northern Ireland as ayns ny h-atlassyn Phillips Street Atlases. Lesh tuittym
ymmyd oikoil, dy mennick ta mestid ayn mychione baljyn as ard-valjyn ta nyn lhie
faggys da joaraghyn coontae, lheid as Beeal Feirshtey as Lis ny Garvagh, quoi ta
rheynnit eddyr coondaeghyn y Doon as Aontrym (ta'n chooid smoo jeh'n daa valley
ny lhie ayns Coontae Aontrym, ansherbee).



https://gv.wikipedia.org/wiki/Naaroo

Ta Naaroo ny Nauru (ennym oikoil: Pobblaght Naaroo; Naarooish: Ripublik Naoero,
Baarle: Republic of Nauru) ny steat as ny h-ellan ayns y Cheayn Sheealtagh
Yiass. She Banaba ayns Pobblaght ny Kiribati yn ellan s'niessey, as ee soit 300
km shiar yeeragh jee. Ta Naaroo ny h-ashoon ellanagh sloo as ny pobblaght sloo
er y theihll as ish 21 km² er eaghtyr. Cha nel preeu-valley oikoil ec yn ellan,
agh ta'n chooid smoo jeh ronnaghyn y steat soit ayns Yaren.

V'ad ny Mynneeysee as ny Polaneesee ny kied deiney er yn ellan, agh ec jerrey yn
19-oo eash va'n ellan currit stiagh myr coloin ny Germaan. Erreish da'n Chied
Chaggey Dowanagh va'n ellan er jeet stiagh myr thalloo treishteilagh fo stiurey
ny h-Austrail, ny Seelynn Noa as y Reeriaght Unnaneysit. Va'n ellan fo cummaltys
ny Shapaanee rish y Nah Chaggey Dowanagh, as lurg y chaggey v'ee er jeet stiagh
ayns treishteilys reesht. Hooar Naaroo e neuchrogheydys 'sy vlein 1968.

Ta Naaroo ny h-ellan fosfaid creggey, as v'eh assphurtal fosfaid
preeu-tharmaynys yn ellan veih 1907. Lesh folmaghey fosfaidyn as y jeeyl va
jeant da'n çhymmyltaght myr eiyrtys, chass reiltys Naaroo gys towshanyn
anoayshagh son çheet stiagh dy gheddyn. Ayns ny 1990yn va Naaroo ny kemmyrk
keesh as ynnyd nie argid. Veih 2001, hooar eh cour argidoil veih reiltys ny
h-Austrail; myr coonrey, va ynnyd kemmyrk soit ayns Naaroo derrey 2008 da
kemmyrkee as ad er n'gholl gys yn Austrail.



https://gv.wikipedia.org/wiki/Helsinki

She preeu-valley as y balley smoo Finnlynn ee Helsinki (Soolynnish:
Helsingfors). T'ee ny lhie ayns jiass ny çheerey er coose Lhoob Finnlynn, rish y
Vooir Valtagh. 'Sy vlein 2009 va 578,126 cummaltee 'sy valley as ny smoo na
millioon 'sy valjaght.

Ta Helsinki, myrane lesh ny baljyn gerroil Vantaa (Vanda), Espoo (Esbo), as
Kauniainen (Grankulla), jannoo seose yn ard preeu-valjagh lesh ny smoo na
millioon cummaltee ayn. Ta Helsinki Vooar jeant seose jeh 12 valjaght as ta ny
smoo na 1,300,000 cummaltee ayn. Ta kiarroo pobble ny çheerey ayn, myrane lesh
29% ny kiartagyn, as un trass jeh LTS.

Ta Helsinki ny preeu-valley ry hoi dellal, ynsagh, ronsaghey, cultoor, as
reiltys Finnlynn. Ta hoght ollooscoillyn as shey pairkyn çhaghnoaylleeaght 'sy
valley. Ta mygeayrt 70% jeh colughtyn joarree ta gobbraghey ayns Finnlynn nyn
lhie ayns ard Helsinki. Rere inymmyrkey cummaltee çheerey, t'ee nane jeh ny
h-ardjyn moirvaljagh ta gaase s'tappee 'syn Oarpey.

Ta'n phurt-aeragh eddyr-ashoonagh smoo scanshoil eck, Purt Aeragh
Helsinki-Vantaa, soit 40 minnidyn magh as çheshvean y valley lesh bollee etlagh
jeeragh er feie ny cruinney. Ta'n bollagh tarrooagh Helsinki-Tallinn 1.5 oor er
mayrnaght er mooir as 18 minnidyn liorish coptyr. Ta'n daa ard-valley, Tampere
as Turku, nyn lhie 1.5-2 oor magh ass Helsinki er traen as 1.5-2.5 oor liorish
gleashtan.

Va Helsinki bunnit ec Ree Gustav I ny Soolynn ayns 1550 myr balley trughanagh
rish y valley Hanseatagh, Reval (Tallinn jiu). Agh ayns ny bleeantyn beggey, ren
boghtinys, caggaghyn as çhingys jeeyl er y valley aeg. Rish foddey dy hraa,
hannee ee ny balley beg slystagh. Ren troggal y Sveaborg (Finnlynnish:
Suomenlinna) foays da'n valley as va'n balley jeant ny scanshoil erreish da'n
chaggey eddyr y Roosh as y Toolynn tra haink er Finnlynn dy ve ny queiggey fo
stiurey ny Rooshee.

Son cleayney ny Soolynn er y wheiggey y cur fo chosh, ren Tsar Alistair I ny
Roosh preeu-valley assjee, as chaill Turku e staydys. Va troggalyn, straidyn as
çheshvean noa, cosoylagh rish Caayr Pheddyr troggit ayns eash noa yn valley.



https://gv.wikipedia.org/wiki/Forse

She parameter vaghtooragh eh forse, as ta paart mooar echey ayns obbrinaght
chlassicagh. Foddee eh bieauaghey ny aachummey nheeghyn, as trooid eiyrtys
'orse, foddee oo jannoo obbyr ny caghlaa bree nhee ennagh. Ta mooadys as troa ec
forse, as myr shen, she vaghtoor t'ayn.

Ta leighyn gleashaght Newton meenaghey forse myr cormid caghlaa momentum nhee
ennagh, dy ghraa myr shen:

Ren ny shenn 'allsoonee ymmyd jeh'n eie dy row forse ayn er son studeyrys er
nheeghyn staddagh as gleashagh. Ren Aristotle ymmyd yn eie shen y veenaghey, agh
va'n eie echey goaill stiagh far-hoiggalyn bunneydagh v'ayn foast rish ymmodee
keeadyn. Haink Archimedes dy hoiggal eh ny share liorish cooilleeiney jeshaghtyn
bunneydagh, agh ec y traa shen, shimmey peiagh va credjue eieyn Aristotle foast.
Rish toshiaght Lhing ny Soilsheyraght, chiartee Isaac Newton ny far-hoiggalyn
shoh lesh fys maddaghtoil va cummal magh rish tree keeadyn, faggys. Leah 'sy
19oo eash, doshil Einstein sheiltynys ny conastaght er lheh er son dy
'aaishnaghey dy kiart cre'n aght vees forseyn ardjaghey dy easponaantagh tra ta
breneen çheet tayrn er-gerrey da bieauid hollys.



https://gv.wikipedia.org/wiki/Britaanish

She çhengey Cheltiagh ta goll er loayrt 'sy Vritaan, y Rank, ee yn Vritaanish
(brezhoneg). She çhengey Vrythonagh t'ayn va ymmyrkit gys Arvorig veih'n Vretyn
Vooar ec Brythonee car ny Mean Eashyn Leah. Myr shen, she çhengey Cheltiagh
ellanagh t'ayn as cha nel mooinjerys gloo eck rish y Ghoalish. Ansherbee, ta
mooinjerys gloo foast eck rish y Chornish. Cha nel y mooinjerys eck rish y
Vretnish as y Chumbrish varroo cho gloo.

Va mysh millioon Britaanisheyr ayns ny 1950yn agh jiu cha nel agh mysh 200,000
Britaanisheyr (as cha nel agh 35,000 dooinney loayrt 'sy Vritaanish dagh laa) as
ta mysh 61% jeu ny shinney na 60 bleeaney d'eash. Ta UNESCO coontey yn çhengey
mastey ny çhengaghyn ayns "feer ghaue". Ansherbee, ta ny smoo as ny smoo
paitçhyn goll dys ny diwanyn (scoillyn as yn ynsaghey 'sy Vritaanish) as
bishaghey ayns earroo ny paitçhyn ta goll ayn fo 33% (seose gys 14,709 paitçhey)
eddyr ny bleeantyn 2006 as 2012.

She brezhoneg yn ennym ta currit er y çhengey 'sy Vritaanish hene. T'eh goll er
fockley magh myr [bʁe'zõːnək] ny [bre'zõːnɛk] ayns ny h-abbyrtyn KLT as myr
[bʁehõ'neːk] 'sy Ghwenedish.

Gollrish Yernish as Baarle, ta breearyn geddyr-scarrey cliaghtaghyn as immeeaght
liorish grooish:

Ta roie-ocklyn Britaanish yn-filleydagh, gollrish adsyn t’ec ny çhengaghyn
Celtiagh elley. Shoh sampleyryn jeh Britaanish, Cornish, Bretnish as Yernish.
Ayns Bretnish Focklymagh, ta’n roie-ockle ec jerrey y raa dy mennick myr t’eh
ayns ny çhengaghyn elley.

Cur geill dy vel ny çhengaghyn Gaelgagh jannoo ymmyd jeh ec (ny y roie-ockle ta
cosoylaghey rish), as ta ny çhengaghyn Brythonagh jannoo ymmyd jeh fer ta
cosoylaghey rish lesh. Ayns ny çhengaghyn Gaelgagh, ta keeall elley (ny smoo
lajer) ec lesh.

Ta kiare ceaghlaghyn ec Britaanish: ta stronnaghys Bretnish caillt eck, agh ta
creoiaghey eck chammah’s ceaghley mestit.



https://gv.wikipedia.org/wiki/William_Butler_Yeats

Va William Butler Yeats (focklit magh myr /ˈjeɪts/; 13 Mean Souree 1865 - 28
Jerrey Geuree 1939) ny vard as ny ghraameyder Yernagh, as nane jeh ny persoonyn
toshee ayns lettyraght y 20oo eash. Nane jeh ny fir toshee jeh lught ooasle
lettyraght Hostyn as Nerin, v'eh ny hannadeyr ayns Seanad Éireann er feie daa
hraa. Va'n Abbey Theatre bunnit echey lesh y Ven Gregory as Edward Martyn, as
v'eh n'er toshee er y thie cloie rish ny bleeantyn leah. 'Sy vlein 1923 va'n
Aundyr Nobel ayns Lettyraght er ny briwnys da, as y Bing Nobel gra dy vel yn
obbyr echey ny "vardaght ard-smooinaghtagh, quoi ayns form feer ellynagh, cur
raa da spyrryd yn ashoon er feie". V'eh ny chied 'owder Yernagh jeh'n Aundyr
Nobel ayns Lettyraght. T'eh er credjal dy vel Yeats nane jeh ny beggan
screeudeyryn beg lesh yn obbyr share echey creaghnit ny yei yn Aundyr Nobel; ta
The Tower (1928) as The Winding Stair and Other Poems (1929) y lhied assdaue.

Va Yeats ruggit as ynsaghit ayns Divlyn, agh cheau eh y lambaanid echey ayns
Shliggagh. Ren eh studeyrys er y vardaght 'syn aegid echey, as veih eash aeg va
sym echey ayns shenn-skeealyn Yernagh as 'syn 'yssaght. Ta ny cooishyn shoh
ry-gheddyn ayns kied keim yn obbyr echey, as ad ry-akin derrey cassey y cheead.
Va ym-lioar ronniaght s'leah echey soilshit magh 'sy vlein 1889, as va ny daanyn
cronnaneagh as ad shooyl rea lhieu taishbyney lhiastanys da Edmund Spenser as
Percy Bysshe Shelley, as da lyreaght ny bardyn roie-Raphaelagh.

Veih'n vlein 1900 haink er feeleeaght Yeats dy ve ny smoo corpagh as rieughagh.
Va credjue tarcheimneeoil yn aegid echey shaghnit echey, agh hannee er dy ve
boirit lesh maskyn corpagh as rieughagh, as lesh sheiltynysyn çhymshallagh y
theihill. Harrish ny bleeantyn, va mie dy liooar shassooghyn eie-oaylleeaghtagh
echey, lhied as, ayns focklyn y chremeyder Michael Valdez Moses, "ashoonaghys
fraueoilagh, libraalagh classicagh, cumaadagh aawoalltaagh as neunheeyseyr
milley-vleeanagh".

Rugg Yeats ayns Dumhach Thrá (Baarle: Sandymount), Divlyn, Nerin. Va'n ayr
echey, John Butler Yeats, jeh'n sluight jeeragh jeh Jervis Yeats, sidoor
Illiamagh as marçhan lieen quoi hooar baase 'sy vlein 1712. Phoose oe Jervis
rish Mary Butler, inneen jeh clein thallooinagh ayns Coontae Cheeill Darey. Ec
traa yn phoosey echey, va John Yeats jannoo studeyrys er leigh, agh cheau eh ass
y kione echey dy yannoo studeyrys er ellyn ec Scoill Ellyn Heatherley ayns
Lunnin. Va'n voir echey, Susan Mary Pollexfen, jeh'n chlein baghtal
Anglo-Yernagh ayns Coontae Cliggee, raad dy row dellal mwyllaragh as lhuingys
oc. Giare ny yei ruggyr William, hie yn clein gys Shliggagh dy hannaght lesh y
chlein sheeynt eck, as haink er y vard aeg smooinaghey er y boayl myr y thie
spyrrydoil as lambaanidagh echey. Haink er y reeastaneys dy ve'n "çheer ny cree"
echey. Va Yeats jeh clein feer ellynagh; haink er y vraar echey, Jack, dy ve ny
ellyner as ny pheinteyr ard-ghooagh, as va laueyn ny shuyryn echey, Elizabeth as
Susan—Lollie as Lily myr v'ad enmyssit liorish clein as caarjyn—ayns gleashaght
Ellynyn as Keirdyn.

As eh gaase, va Yeats ny oltey jeh'n eaghtyrys Protestoonagh as eh er n'gholl fo
geyre-ghaue enney. Tra va'n clein echey er son ny caghlaaghyn ayns Nerin ec y
tra v'ayn, va aavioghey ashooneyragh y 19oo eash jeianagh jannoo neuvondeish
jeeragh da'n eiraght echey, as chur eh fys er y reayrt bea echey er feie y
theihill echey. Va'n aegid echey fo scaa doo arraghey y chummaght veih'n
Eaghtyrys Protestoonagh mynlagh. Rish ny 1880yn va irree sheose Pharnell as y
ghleashaght Hene-reiragh goaill niart. Rish ny 1890yn va gleashaght yn
ashoonaghys gaase, as ec cassey y cheead haink ardjid er ny Fenieeyn. Bee ny
taghyrtyn shen cur bree er y vardaght echey, as va cummaght mooar ny ronsaghtyn
magh enney Yernagh er crooaght bea-skeeal ny çheerey echey.

'Sy vlein 1867, hie yn clein gys Sostyn dy yannoo cooney da nyn ayr oc, John, dy
yannoo foays da'n coorse ellynagh echey. Ec y toshiaght va'n clein ynsaghit 'sy
thie. Hie yn voir dy mie lesh ny paitçhyn lesh skeealyn as skeealyn çheerey. Va
edjaghys ayns çheeroaylleeaght as kemmig kiarit liorish John, as hug eh William
er ronsaghtyn magh tushtey najoor y çheu çheerey mygeayrt Slough. Er 26 Jerrey
Geuree, 1877, hie yn bard aeg stiagh ayns Bunscoill Godolphin, raad dy vel eh
gynsagh er feie kiare bleeaney. Cha dayrn eh ooashley er e hene ec y scoill dy
scoillaragh, as va tuarastyl scoill jannoo cur sheese er yn obbraghey echey as
"troggal mean er. Foddee ny share ayns Ladjyn na ayns cooishyn elley. Ta
drogh-lettyraght echey." Faagail magh dy row doilleeid echey ayns maddaght as
çhengaghyn, v'eh currit fo drualtys liorish bea-oaylleeaght as
baagh-oaylleeaght. Er son cooishyn argidoil, hie yn clein er-ash gys Divlyn ec
jerrey ny bleeaney 1880, as ad nyn gummal ec y toshiaght ayns çheshvean y
valley, as ny yei ayns fo-valley Binn Éadair (Howth). Ayns Jerrey Fouyir 1881,
hoshee Yeats reesht gynsagh ayns Erasmus Smith High School, Divlyn. Va seyrlan
yn ayr echey soit faggys da'n scoill as cheau William ram traa ayn, as haghyr eh
er ram ellyneyryn as screeudeyryn y valley. Hoshee eh screeu feeleeaght 'syn amm
shen, as 'sy vlein 1885 va ny kied daanyn echey, chammah as traaght lesh yn
enmys "The Poetry of Sir Samuel Ferguson", soilshit magh 'sy Dublin University
Review. Eddyr ny bleeantyn 1884 as 1886, v'eh goll dys Scoill Moirvaljagh yn
Ellyn—Colleish Ashoonagh Ellyn as Kiaddey jiu—er Straid Cheeill Darey. Va ny
kied obbraghyn echey screeuit echey as eh shiaght bleeaney jeig d'eash, as t'ad
cur stiagh daan 'syn earroo ta cleaynnit ayns aght Percy Bysshe Shelley ta
jannoo cur sheese er druaightagh ta soiaghey seose e stoyl reeoil 'syn Aishey
Veanagh. T'ad obbraghyn elley ym amm shoh na draght cloie lesh aspick, maynagh,
as ben ta currit ass lieh ny paganaght eck liorish bochillaghyn ynnydagh,
chammah as daanyn graih as lyreeyn skeeallagh er reejeraghyn mean-eashagh
Germaanagh. Va ny h-obbraghyn leah cadjincliaghtit as, rere y cremeyder Charles
Johnson, "neu-Yernagh dy bollagh", as ad çheet magh ass "dullyr tallaghagh mooar
ashlishyn" dy baghtal. Faagail magh dy row obbyr leah Yeats bunnit er Shelley,
Edmund Spenser, as er focklaghey as daaghey ronniaght roie-Raphaelagh, chass eh
dys feayn-skeealleydaght as beeal-arrish Yernagh, as screeunyn William Blake.
Ayns e henneraght chur eh bwooise da Blake as ren eh cur sheese er myr nane jeh
ny "fir keirdey ard-ghooagh Yee quoi dooyrt firrinysyn mooarey da clein beg".

Hyndaa yn clein gys Lunnin 'sy vlein 1887. 'Sy vlein 1890, va'n Rhymers'
Club—possan bardyn Lunninagh va goll ny quail ayns thie oast er Straid Fleet gys
daanyn dy aaloayrt—co-vunnit ec Yeats lesh Ernest Rhys. Ny s'anmey va'n
çheshaght enmysit myr y "Tragic Generation" ("Gientyn Doo-skeealagh") as va daa
heihys daaneyn soilshit magh oc: yn chied 'sy vlein 1892, as reesht 'sy vlein
1894. Va Yeats co-obbragey Edwin Ellis er y chied cur magh creaghnit jeh
obbraghyn William Blake, as 'syn obbraghey ren eh aa-eddyn magh er y ghaan
"Vala, or, the Four Zoas." Ayns traaght jeianagh er Shelley, screeu Yeats, "Ta
Prometheus Unbound aalhaiht aym... as ta mee credjal dy vel ynnyd smoo er lheh
echey na va mee credjal roish mastey lioaryn casherick y dowan."

Va sym mooar ec Yeats 'syn 'yssaght, spyrrydoilaghys, ghruaiaghtys, as 'syn
astroaylleeaght. Lhaih eh dy rheamyssagh ny cooishyn shoh er feie e theihill as
v'eh cleaynit liorish screeunyn Emanuel Swedenborg. Cha foddey er ash as 1892,
screeu eh: "Mannagh vel y druaightys my heer-studeyrys, cha beagh mee abyl
fockle erbee yn lioar er Blake dy screeu, ny cha beagh The Countess Kathleen
screeuit aym. She yn seihll oaylyssagh cree er chooilley red ta jeant aym, ta
smooinaghit aym, as ta screeuit aym." Va'n sym oaylyssagh echey—chur studeyrys y
Hindooghys, fo stiurey y Yeesoo Mohini Chatterjee, as yn 'ysseraght,
ardsmooinaght da Yeats—croo cooid mie vun ny feeleeaght jeianagh echey. Ta
beggan cremeyderyn ceau magh ny cleaynaghyn shoh er y fa dy vel credjaltys
toiggaltagh ry-laccal, ansherbee. Unnaneagh, va W. H. Auden cremmey y reayrtys
shoh jeh obbyr Yeats myr "shilley trei-hrimshagh jeh dooiney aasit ta cummalit
lesh trustyr y ghruaightys as ommidjys ny h-Injey."

V'eh "The Isle of Statues" ny chied ghaan trome-cheeallagh ec Yeats, obbyr
yindyssagh va Edmund Spenser gowit myr cummey bardoil y ghaan. Va'n daan
soilshit magh 'sy Dublin University Review, agh cha row eh aa-hoilshit magh
derrey'n laa shen. V'eh yn lioaran Mosada: A Dramatic Poem (1866) ny chied clou
magh ny lomarcan echey as eh jeant sheose jeh 100 coipyn eeckit liorish yn ayr
echey. Va'n çhaglym The Wanderings of Oisin and Other Poems (1889) y heet er, as
eh reaghey straih ronniaght veih ny mean-1880yn. Ta'n daan enmyssit foddey
goaill stiagh, rere focklyn y veashnyseyr R.F. Foster, "enmyn neuvaghtallagh
Gaelgagh, aaloayrtysyn ard-yindyssagh [as] ryddim farraghtagh ta anchasley dy
croutagh tra dy vel y daan immee trooid y tree rheynnyn echey".

Ta "The Wanderings of Oisin" bunnit er lyreeyn Feniaght ny feayn-skeealleydaght
Yernagh as t'eh cowrey magh cummaght y Reejerey Samuel Ferguson as ny bardyn
roie-Raphaelagh. Va Yeats gobbyr er feie daa vlein er y ghaan shoh, as v'eh nan
jeh ny h-obbraghyn veih'n amm shen nagh row jiooldit echey ayns e henndiaght. Ta
Oisin fosley-raa gys nane jeh ny cooishyn smoo scanshoil echey: yeearreeaght
seihill y srsmooinaght harrish yeearreeaght seihill y jantys. Ny yei yn obbyr
shen, cha ren Yeats eab er daan foddey reesht 'sy theihll. V'ad graih as redyn
oaylyssagh ny folliaghtagh mooar-chooishyn ny daanyn leah echey, lhied as Poems
(1895), The Secret Rose (1897), as The Wind Among the Reeds (1899).

Rish ny bleeaney 1885, va laue ec Yeats ayns bunneeaght Oardagh Hermetagh
Ghivlyn (Baarle: Dublin Hermetic Order). Va'n chied çhaglym ny hoie er 16 Mean
Souree, as va Yeats ny chaairliagh ayn. 'Sy vlein keddin va crouw Jeesooagh
Ghivlyn foshlit ayns co-whingaghey lesh Brahmin Mohini Chatterjee, quoi haink
veih'n Çheshaght Yeesooagh ayns Lunnin dy leaghtey. Deaisht Yeats rish e chied
séance 'sy vlein ny yei. Ny s'anmey, va laue mooar ec Yeats 'sy Çheshaght
Yeesooagh as 'sy hermeteeaght as ayns rose-chrossaghys femblagh y Golden Dawn.
Car séanceyn veih'n vlein 1912, va spyrryd enmyssit myr "Leo Africanus" gra dy
vel eh ny Ghaemon Yeats ny yn noi-hene, as eh cur ardsmooinaghtyn da beggan
sheiltynysyn.Per Amica Silentia Lunae. V'eh lhiggit stiagh 'sy Golden Dawn ayns
Mee Vayrnt 1890 as ghow eh yn jarroo-raa pishagagh Daemon est Deus
inversus—çhyndaait myr T'eh yn Jouyll na Jee ynvaartit ny Ta drogh spyrryd ny
yee aahoilshaghit. V'eh ny hroggeyder son çhiamble Isis-Urania ny sheshaght
scarree, as hugg eh stiagh e naim George Pollexfen, Maud Gonne, as Florence
Farr. Shaghrey magh dy vel amvlass echey lesh ny craueeaghtyn foayssagh as
dogmagh bunnit er cultys persoonid, v'eh cleaynit huc ny deiney v'eh çheet nyn
guail ayn. Va laue echey ayns strepaghyn yn Oardagh, chammah lesh Farr as lesh
Macgregor Mathers, agh va laue mooar echey ayns yn oardagh tra dy vel Aleister
Crowley shiaullit ec Mathers dy goaill aahellooderys er scudlagh y Golden Dawn
rish "Battle of Blythe Road." Ny yei brishey sheose y Golden Dawn as e scryssey
magh ayns ram possanyn beggey elley, hannee Yeats lesh y Stella Matutina
derrey'n vlein 1921.

'Sy vlein 1899, haink Yeats ny whail lesh Maud Gonne, eirey-neen as ben
ashooneyragh va tree bleeaney as feed d'eash. Va Gonne hoght meeghyn jeig ny
s'aa na Yeats as ny s'anmey dooyrt ee dy haink ee ny quail lesh Yeats as eh ny
"scollag ellyn daahit lesh peint". Va'n daan "The Isle of Statues" cur moylley
mooar jee, as lesh shen, va ainjys lesh shirrit eck. Haink doal-ghraih er Yeats
lesh yn aalinid as yn aght brynt eck, as va eiyrtys trome-cheeallagh as foddey
farraghtyn eck er yn 'eeleeaght as heihll echey ny lurg shen. Jeeaghyn ny yei er
ayns ny bleeantyn jeianagh, dooyrt eh "er lhiam hugg ee [Gonne] stiagh gys my
heihll ny laaghyn shen—honnick mee cre va ny lhie er y thalloo, unnane—meanagh y
scaavreckey, sheean myr ta çheet magh ass gong Burmagh, tharmane marrooagh lesh
fo-noteyn taitnyssagh." Hannee graih Yeats neu-aalhiasit, by vooar y lhiastid
echey 'syn ashoonaghys eck 'sy chooish. V'eh yn un hooree echey ec y traa shen
na'n sooree lesh Olivia Shakespeare, quoi haghyr eh urree 'sy vlein 1896, agh
v'ad scarrit rish y cheilley blein ny yei. 'Sy vlein 1895, ren eh keayrt er
Gonne ayns Nerin as geearree ry-phoosey, agh v'eh jiooldit. Dooyrt eh ny s'anmey
dy row yn poynt shen ny "toshiaght er trubbylyn y heihill echey." Ren Yeats tree
keayrtyn ny smoo er Gonne as eh geearree ry-phoosey: ayns ny bleeantyn 1899,
1900 as 1901. Yiool ee dagh treealtys echey, as 'sy vlein 1903, da'n scoagh
echey, phoose ee rish yn ashooneyder Yernagh yn Ard-chaptan John MacBride.

Hannee caarjys Yeats lesh Gonne, ansherbee, as ayns Paarys 'sy vlein 1908 va'n
mooinjerys cooilleenit oc fy yerrey.Ren nane jeh ny graihderyn echey cur sheese
er y haghyrt shen: "Va bleeantyn foddey y treishteilys eeckit 'sy yerrey". Cha
row Yeats cha ennaghtagh, as ny s'anmey, dooyrt eh dy vel "doo-skeeal ny
bwoidiaght ny sheer-voidynoilaght yn annym." Cha daink çheet gys kione gys keim
noa er y vooinjerys oc ny yei ny h-oie ry-cheilley. Giare ny yei shen screeu
Gonne gys y vard as ee cowraghey, faagail magh y cooilleeney corpagh, cha row ad
abyl goll er oaie myr v'ad: "Va me guee dy vel y saynt foalley goit ass y ghraih
t'aym lhiat, y chree, as mee ayns graih royd, va mee gueeas ta mee foast guee dy
vel y saynt foalley goit assyd myrgeddin." Derrey ny bleeaney 1909, va Gonne cur
screeunyn gys Yeats as ee cur moylley da'n vondeish ta currit da ellyneyryn ta
faagail jeh keintys. Begnagh feed bleeaney ny yei va Yeats aachooinaghey er yn
oie lesh Gonne 'sy ghaan "A Man Young and Old":

'Sy vlein 1896 va Yeats currit er enney da'n Ven Gregory liorish y cho-charrey
oc Edward Martyn. Chur Gregory creeaght er ashoonaghys Yeats, as v'ee
shickyraghey er freayll screeu er e chooid drama. Ga dy dy row cummaght y
chosoyley Frangagh ry-akin 'syn obbyr echey, chur Yeats ooilley d'arrey er
cummal lesh enney Yernagh, as va'n cleaney shoh aaniartaghit lesh y chiangley
echey lesh giennaghtyn noa ughtaryn Yernagh ny s'aa. Myrane lesh Gregory,
Martyn, as screeudeyryn elley, lhied as J. M. Synge, Sean O'Casey as Padraic
Colum, va Yeats freggyrtagh son bunneeaght ny gleashaght "Aavioghey Lettyragh
Nerin". Magh jeh ny screeudeyryn crootagh shoh, va'n cooid smoo jeh'n gharrey
çheet magh ass obbyr ny glareyderyn scoillaragh as ad feddyn magh shenn-skeealyn
as feeleeaght Oshinagh as tradishoon nyn arraneyn theayagh. V'eh Douglas Hyde—ny
s'anmey v'eh ny chied eaghtyrane Nerin—nane jeh ny fir smoo trome-cheeallagh
jeu, as va moylley mooar currit da'n obbyr echey, Love Songs of Connacht.

'Sy vlein 1899, va'n Irish Literary Theatre (Theater Lettyragh Nerin) bunnit ec
Yeats, y Ven Gregory, Martyn as George Moore dy chloie as dy haishbyney
draamaghyn Celtiagh as Yernagh. Va ard-smooinaghtyn yn Abbey çheet magh ass y
theater avant-garde Frangagh, quoi va geearree "eaghtyrys y screeudeyr cloie,
harrish y chloieder-reireyder à l'anglais," dy hirrey. Va fogrey polasee y
phossan, screeuit liorish Yeats hene, gra "Ta shin geearree lurg lught eaishtagh
neuchleaynit as kiaddagh ta ynsit dy eaishtagh liorish y fargagh oc son
raatys... as y seyrsnys dy yannoo prowaltys nagh vel ry-gheddyn ayns ny
theateryn Hostyn, as mannagh vel ayn cha nod gleashaght noa ayns ellyn ny
lettyraght çheet er y hoshiaght."

Hannee yn possan gobbyr er feie daa vlein agh cha row eh rahoil. Ansherbee, va'n
Irish National Theatre Society (Sheshaght y Theater Ashoonagh Nerin) bunnit ec y
phossan, as eh gobbraghey lesh daa vraar Yernagh lesh taghyrt theateragh,
William as Frank Fay, y scrudeyr vaghtal Annie Elizabeth Fredericka Horniman, as
ard-ven cloieder y West End Florence Farr. Va'n possan kiaddeyderyn shoh jargal,
myrane lesh J. M. Synge, thie as thalloo y chionnagh ayns Divlyn as yn Abbey
Theatre dy 'osley er 27 Nollick 1904. Va Cathleen Ní Houlihan liorish Yeats as
Spreading the News liorish y Ven Gregory taishbynit er y chied oie. Hannee laue
Yeats 'syn Abbey derrey laa e vaaish, myr oltey yn ving as myr screeudeyr cloie
sheelaghtagh. 'Sy vlein 1902 va Dun Emer Press bunnit echey dy hoilshey magh
obbraghyn liorish screeudeyryn va kianglt lesh yn Aavioghey. Va'n colught shoh
aaenmyssit myr Cuala Press 'sy vlein 1904 as, lesh ardsmooinaght ny Gleashaght
Ellyn as Keird, v'eh geearree "obbyr y lurg da laueyn Yernagh ayns crooaght
nheeghyn aalin." Veih'n traa shen derrey dooney y cholught 'sy vlein 1946, va ny
smoo na 70 enmyssyn (48 jeu ny lioaryn liorish Yeats hene) soilshit magh ec y
cholught.

'Sy vlein 1913, haghyr Yeats er y vard Americaanagh aeg Ezra Pound. Haink Pound
gys Lunnin dy heet ry-cheilley lesh yn 'er ny shinney, as Pound er chredjal dy
vel Yeats ny "un vard ta feeudagh da studeyrys trome-chooishagh." Veih'n vlein
shen derrey 1916, cheau ad ny geuraghyn ayns Stone Cottage ayns Keyll Ashdown,
as Pound gobbyr myr scrudeyr da Yeats. Hoshee yn mooinjerys lesh toshiaght creoi
neayr's va soilshey magh ronniaght Yeats lesh caghlaaghyn gyn ughtarys reaghit
liorish Pound ayns yn earishlioar Poetry. Va ny caghlaaghyn shen aahoilshey
amvlass Pound son prosoid Victorianagh. V'eh ny chummaght ny smoo jeeragh na'n
schoillaraght er cloiaghyn Shapaanagh Noh goit liorish Pound ass ben hreoghe
Ernest Fenollosa, as eh cur kiaddey da Yeats son cloie ooaslagh v'eh geearree
screeu. V'eh At the Hawk's Well ny chied ghrama echey bunnit er Noh, as va'n
chied ghraght aaloayrt gys Pound ayns Jerrey Geuree 1916.

'Syn obbyr leah echey, trooid prose ooaslagh Yeats haink ard-smooinaghtys y
voddagh Yernagh as aggindys sooill y ghooney er boghtinys as fuillaghtagh.
Ansherbee, ren Yeats aa-howse jeeyl er yn ymmyrkey echey lesh çheet magh
gleashaght meeammyssagh mastey rang mean-eeghtyragh y lught baljagh Catoleagh.
Ta'n currym jeeragh noa lesh y pholitickaght ry-gheddyn 'sy ghaan September
1913, lesh y staayney ard-ghooagh ayn "Romantic Ireland's dead and gone / It's
with O'Leary in the grave." Ta'n daan ny hoiagh da ny failleyderyn Divlynagh va
laue oc ayns Glassey Magh y lught obbyr ny bleaney 1913 as ad nyn gummal seose
eiyrtysyn James Larkin as eh geearree reaghey gleashaght lught obbyr Nerin. 'Sy
staayney Easter 1916 ("All changed, changed utterly / A terrible beauty is
born") ta Yeats jeeaghyn er yn 'ailleil echey dy ghoaill rish toilçhinyn fir
toshee er Irree magh ny Caisht, rere yn ymmyrkey echey da'n chooylrey as bea oc.

'Sy vlein 1916, va Yeats 51 vlein d'eash, as v'eh slane kiarit ry-phoosey as
eirey dy yannoo. Haink y treealtys jerrinagh echey da Maud Gonne ayns sourey ny
bleeaney 1916. 'Sy vaght echey, v'ee ny ven phoost neu-chooie, er y fa dy row
shennaghys roortys irree magh politickoil er rouyl eck, chammah as straih
episodeyn craghoil persoonagh ayns ny bleeantyn shoh roish e seihill, goaill
stiagh cleayney chloroform as poosey corragh lesh John MacBride, irreyder magh
Yernagh va currit gys baase er son e phaart ayns Irree magh ny Caisht. Ta R. F.
Foster goaill tastey dy row yn treealtys jerrinagh ec Yeats bunnit ny smoo er
keeall churrym na er yeearree jeelys Gonne ry-phoosey. Ren Yeats y treealtys er
aght neuhymoil, lesh coardailys kianglagh, as v'eh jerkal as geearree ee dy
obbal. Rere Foster, "tra chur Yeats y treealtys ry-phoosey dy cooie da Gonne, as
tra dy row yn treealtys jiooldit liorish Gonne, cheaghil e smooinaghtyn dy
tappee gys yn inneen eck." Va Iseult Gonne ny nah paitçhey ec Gonne as Lucien
Millevoye, as ec y traa v'ayn, v'ee un vlein as feed d'eash. Va seihll trimshagh
eck derrey'n traa shen. Va Iseult gientit myr eiyrtys corp e braar
giare-heillagh eck dy aaghoaill, as ayns ny kied bleeantyn y theihill eck v'ee
currit er enney myr inneen vraarey doltit ny mayrey eck. V'ee deinit liorish y
lhiass-ayr eck as ee un vlein jeig d'eash, as haink urree dy ve ny roieder
gunnaghyn son Armee Phobblaghtagh Nerin (IRA). Ren ee treealtys da Yeats as ee
queig bleeaney jeig d'eash. Mee ny ghaa ny yei toshiaght Yeats gys Gonne, ren y
vard treealtys gys Iseult, agh dob ee. Ayns e henndiaght, dooyrt Yeats dy row yn
traa shen ny "nah amm" echey, as denee eh jeh carrey "quoi mish, nagh vel mee
jargal ommidan dy yannoo assym".

Ayns Mean Fouyir ny bleeaney shen, ren Yeats treealtys da George (Georgie)
Hyde-Lees (1892-1968), as ee kiare bleeaney as feed d'eash ec y traa shen.
Haghyr Yeats urree trooid kiarkil druaightagh. Hoie Hyde-Lees lesh y treealtys
dyn wooise ny caarjyn eck, as v'ad poosit ry-cheilley er 20 Jerrey Fouyir. Va'n
poosey ny speeideilys, dyn y wooise da'n anchaslys eash v'eddyr oc, as dyn y
wooise da corree arrys as sneih-aigney Yeats car mee ny molley. Ec y traa shen,
screeu George da Yeats "Choud's ta shiu marroo, bee yn sleih gra fo ny sooree
ayd, agh bee red erbee raait liorym, er y fa dy bee mee smooinaghey er y voyrn
vooar ayd." V'ad er ruggaghtyn daa phaitçhey, Anne as Michael.

Rish ny kied bleeantyn y phoosey, v'eh as george goaill greme ayns form
screeudeyrys seyr-obbragh, as George cur fys er ram spyrrydyn as stiuragyn
ennagh, as ad enmyssit myr "Ynseyderyn" oc. Va ny spyrrydyn cur cummyn da corys
cowraghyn as shennaghys co-chast as folliaghtagh, quoi va bishaghit rish
prowaltysyn lesh coryn taaue-neeal as taishbynys caghlaaghyn, cughlinyn, as
gyreyn. Cheau Yeats dy liooar traa aarlaghey y stoo shen da'n clou magh A Vision
(1925). 'Sy vlein 1924, screeu eh gys y hoilsheyder magh echey, T. Werner
Laurie: "Credjym, dy vel mee molley as mee smooinaghey dy vel y lioar shoh ny
lioar ny lioaryn aym".

Ayns Mee ny Nollick 'sy vlein 1923, va Aundyr Nobel ayns Lettyraght bronnit er
Yeats, as ren eh eiyrtys mooar dagh red y yannoo rere y taghyrt shen. Va eie vie
echey er towse cowreydagh dy chosneyder Yernagh bleeandyn giarey lurg seyrsnys
Nerin, as ren eh eiyrtys cur geill er lheh da'n fys shen ec dagh cooish. Chur eh
stiagh ny focklyn "I consider that this honor has come to me less as an
individual than as a representative of Irish literature, it is part of Europe's
welcome to the Free State." ("Ta mee coontey dy vel yn onnor shoh er heet hym ny
sloo myr dooiney lomarcan agh myr dooiney reiht jeh lettyraght Nerin, t'eh ny
chooid jeh failt ny h-Oarpey er y Steat Seyr.") Ren Yeats ymmyd jeh'n leaght
ghoaill ec Undinys Reeoil ny Soolynn dys eh hene dy ghiootal myr vergeyr yn
ashoonaghys Yernagh as y teyrsnys cultooragh Yernagh. Myr dooyrt eh, "Va ny
theateryn ayns Divlyn nyn dhieyn follym v'er maill ec colughtyn troailtagh
Sostynagh, as va cloiaghyn Yernagh as cloiederyn Yernagh er nyn laccal ain. Nar
ren shin smooinaghtyn er ny cloiaghyn shen, ren shin smooinaghtyn er dagh red va
romansagh as bardoil, myr va'n ashoonaghys v'er eam ain-yn ashoonaghys v'er eam
ec dagh sheeloghe ayns traaghyn tarmestey-jeh'n torçh romansagh as bardoil."
Haghyr bishaghey mooar ayns creckyn e lioaryn, myr va ny soilsheyderyn echey
(Macmillan Publishers) lurg y chooid smoo y yannoo jeh'n toilsheydaght. Va argid
echey da'n chied cheayrt, as v'eh jargal e feeaghyn dy aayeeilley myrane lesh
feeaghyn e ayr.



https://gv.wikipedia.org/wiki/Rannag

Ta'n rannag ny daa-veaghee jeh'n oardagh Anura (shen gyn famman ‘sy Ghreagish:
an-, gyn + oura, famman).

Ta rannagyn ry-gheddyn harrish y teihll, veih ardjyn grianchryssagh dys
fo-arctagh.

Ta mysh 4,810 dooieyn ‘syn oardagh Anura ayns 33 kynneeyn. Ta Leptodactylidae
(1100 do.), Hylidae (800 do.) as Ranidae (750 do.) ny smoo. Ta mysh 88% jeh
dooieyn daa-veaghee nyn rannagyn.

Cha nel fa oaylleeagh son eddyraghey rannag as beayf rere’n aght cadjin. Dy
cadjin, ta sleih cur rannag er fir currit da ushtey as crackan rea oc; as beayf
er fir ooirragh as crackan fahnaghtagh oc. Rere rang-oardraghey, ta dagh ooilley
olteyr jeh’n oardagh Anura ny rannag, agh cha nel agh olteyryn jeh’n chynney
Bufonidae nyn meayfyn. Ny smoo cruinn eer, ta rannag çheet er olteyryn jeh’n
chynney Ranidae (“feer rannagyn”) ny lomarcan.

Ta tree fo-oardaghyn lheead ec rannagyn: Archaeobatrachia (kiare kynneeyn jeh
rannagyn bunneydagh); Mesobatrachia (queig kynneeyn jeh rannagyn t’er nyn
aafilley ny smoo); as Neobatrachia, y possan smoo, goaill stiagh 24 kynneeyn jeh
rannagyn “jeianagh”. Ta Neobatrachia eddyrscarrit ayns Hyloidea as Ranoidea.
Ta’n rang-oardraghey shoh rere troyn jalloo-oaylleeagh myr earroo vertebra,
cummey y chryss chleeauagh, as jalloo-oaylleeaght ny rannagyn aegey. Ta
bea-oayllee goaill rish y rang-oardraghey shoh son y chooid smoo, ga dy vel
resoonaght ayn mychione mooinjerys eddyr kynneeyn er lheh. Foddee dy beagh
studeyrys gien-oaylleeagh soilshaghey y chooish.

Ta jalloo-oaylleeaght rannagyn gyn cosoylaght mastey daa-veaghee. Cosoylaghey
rish ny possanyn elley, salamanderyn as kaikilee, cha nel famman ec rannagyn
aasit, as bare lesh ny lurgaghyn oc lheim na shooyl. Ta crackan rannagyn lhiggey
da ocsygien çheet ny hrooid, as er y fa shen nod ad gennalaghey trooid yn
crackan oc. Ta’n ocsygien goll er lheie ayns brat ushtey er y chrackan, as goll
ny hrooid dys yn ‘uill.

Son y chooid smoo, ta lurgaghyn s’jerree liauyr ec rannagyn as craueyn abaneagh
sheeynit. Ta craue ghrommey ghiare oc, as cha nel ny smoo na jeig vertebraghyn
seyrey eck. Lurg shen ta craue famman cholheit (gimmijey), as er y fa shoh she
baagh gyn famman t’ayn son y chooid smoo.

Ta mooadys rannagyn goll veih 10mm (Brachycephalus didactylus, ‘sy Vrasseel as
Eleutherodactylus iberia ‘sy Choobey) dys 300mm (y rannag Gholiath, Conraua
goliath, ayns Cameroon).

Ymmodee rannagyn, as adsyn cummal ‘syn ushtey er lheh, ta cassyn craitnagh oc,
as rheamyssaght y chraitnys jeu croghey er y traa t’ad ceau ‘syn ushtey. Myr
sampleyr, ta cassyn slane chraitnagh ec y rannag veg Affrickagh (Hymenochirus),
agh my t’ou jeeaghyn er cassyn y rannag villagh White (Litoria caerulea), ny
ghooie biljagh, cha nel agh kerroo craitnagh oc.

Ec rannagyn billagh, ta “doarnyn mair chass” son dy chooney goaill greim er ny
biljyn. Cha nee doarnyn sooee t’ayn. T’ad goaill greim liorish feddanaght, as
jannoo ymmyd jeh mooarane jeh killaghyn beg oddys greimmey eaghtyryn garroo. Cha
nel ad çheet lesh my t’ad ro fliugh.

Kuse dy rannagyn ta cummal ard ayns viljyn, ta craitnys mooar oc, eer ny smoo na
fir ushtagh. Ta ny craitnys shoh lhiggey dauesyn gooillian eddyr biljyn, ny
stiurey traa t’ad lheim eddyr oc.

Ta nieu vog ec ymmodee rannagyn, son dy imman ergooyl cragheyderyn. Ny nieughyn
oc, t’ad goaill stiagh gienneyder-branlaadys, gienneyder co-leaystey,
nieu-nearag as thanneyder-cuishlin. Kuse dy chragheyderyn rannagyn, ta
aalhiemmaght mooar oc noi ny nieughyn shoh. Foddee kuse dy ny nieughyn shoh cur
drogh-eiyrtys er sleih.

Ta kuse dy rannagyn goaill nieughyn ass sniengan as arthropodyn elley dy vel ad
gee. Foddee fir elley jannoo nyn nieu hene nagh vel çheet ass y vee oc.

Ta kuse dy vun-chummaltee America Yiass sheeley nieu magh ass rannagyn steab
nieu, as cur eh er ny steabyn oc son shelgeraght, ga dy s’goan ny dooieyn ta
nieunagh dy liooar son shen. Ta rannagyn nieunagh cliaghtit rish soilshaghey
magh y nieunaght oc liorish daahghyn gial: she raaue-cowrey t’ayn. Ta daa ghooie
neunieunagh Americaanagh ec y chooid sloo (Eleutherodactylus gaigei as
Lithodytes lineatus) ta jannoo arrish er daahghyn rannagyn steab nieunagh
(arrishaght Bates) .

Er coontey jeh neuchaslid nieu rannagyn, ta anaase mooar orroo ec bea-chemmigee.
Ta alkaloyd enmyssit epibatidine ry-gheddyn ayns kuse dy rannagyn steab
nieunagh, as she moogheyder guinn eh, ny stroshey na morfeen 200 keayrt. Stoo
elley t’er ny sheeley ass crackan rannagyn, foddee dy beagh eh cur aalhiemmaght
noi VGYS. Ta oayllee jannoo studeyrys er nieughyn rannagyn son dy yeeaghyn my
foddee ad cur dooin stoo lheeys noa .

Ta nieu rannagagh ayns taaley crackanagh chuse dy rannagyn, myr sampleyr y
rannag awin Colorado as rannag cuirtlagh. Kuse jeu, myr sampleyr bufotenin, ta
eiyrtys shicklaagagh oc, as myr shen ta sleih jannoo ymmyd jeu myr
druggaghyn-soccar.

Crackan rannagyn, t’eh neuyeenagh da ocsygien as carboan daa-osseed, chammah as
ushtey. Ta ymmodee cuishleeyn faggys da eaghtyr y chrackan. Tra ta rannag fo
ushtey, ta ocsygien goll er sheeyney hug da’n chorys folley dy jeeragh. Er y
thalloo, ta rannagyn aasit jannoo ny scowanyn oc son ennal y hayrn. Ta ny
scowanyn oc gollrish adsyn ec deiney, agh cha nel ny muskylyn chleeu gobbraghey
ec tayrn ennal, as cha nel asnaghyn ny skairt oc. Son ennal y hayrn, ta rannagyn
soo stiagh aer trooid ny tuill stroaney oc, cur er y scoarnagh sheidey seose, as
eisht t’ad faastey laare y veeal. Ta shen cur er yn aer goll stiagh ny scowanyn
oc. Dy mennick, ta cooylley ayns ny tuill stroaney, as ad dooint tra ta’n rannag
goll fo ushtey. Ayns Luanistyn 2007, hooar ad rannag ushtagh ayns boayl
fadaneagh ayns Yn Indoneesh. Y rannag Vorneagh kione-rea (Barbourula
kalimantanensis), she yn chied rannag gyn scowanyn as fys urree ec oaylleeaght.

Ta cree jeh tree shamyryn ec rannagyn, gollrish y chooilley tetrapod, er lhimmey
jeh ushagyn as sheeintee. Ta fuill ocsygienit çheet veih ny stooghyn kirp ennal
as goll stiagh ayns unnane shamyr. Ta shamyr elley son fuill jee-ocsygienit dy
gholl stiagh ‘sy chree. Eisht, ta cooylley chaslagh stiurey yn fuill da ny
cuishleeyn kiart – cuishlin y chree son fuill ocsygienit, as y cuishley
scowanagh son fuill ta laccal ocsygien. Ta feme ec rannagyn er y chooylley shoh,
son dy yannoo sloo jeh mestey yn daa horçh jeh fuill. Er coontey jeh, foddee
rannagyn cummal seose cormid soe ny syrjey, as jannoo ny smoo, na nod ad gyn ee.

Ta’n beeal toshiaght corys lheie y rannag. Ta feeacklyn er y cheeill syrjey, as
ymmyd jeant jeu son dy veihll bee roish sluggey eh. S’faase ny feeacklyn shoh,
as cha nod rannagyn jannoo ymmyd jeu son feer ghreimmey. Ayns ynnyd jeh shen,
ta’n rannag jannoo ymmyd jeh’n çhengey ghleiynagh eck son dy ghlackey cragh.
Lurg shen, ta’n bee goll trooid yn bolg, as stiagh ‘sy chollane veg, raad ta’n
chooid smoo jeh’n lheie taghyrt. Ta soo y phairaig villish, as buighid jeh’n
aane, garraghey dys y chollane veg son dy chur cooney da’n lheie. Ta keck
faagail magh ass yn arkyn.

Ta corys nearag aasit dy mie ec rannagyn. T’eh goaill stiagh inçhyn, coyrd
drommey, as neayragyn. Ta’n smuir oblongata reaghey tayrn ennal, lheie, as obbyr
seyr-obbragh elley. Ta’n kerebellum reaghey ny muskylyn. Cosoylaghey rish
deiney, ta kerebellum rannagyn feer veg. Cha nel cleayshyn mooie ec rannagyn; ta
ny dollanyn cleayshey anchoodit.

Ta toshiaght vea rannag yn ooh. Son y chooid smoo, ta'n rannag woirrin breh
gloagh rannag ayns ushtey – mooarane stoo as thousaneyn jeh oohyn ayn. Er y fa
dy vel gaue mooar da ny h-oohyn liorish cragheyderyn, ta saaseyn oc son dy
yannoo shickyr dy beagh kuse dy chloan ve er mayrn. T'ad breh ec y traa cheddin,
as myr shen cha nod ny cragheyderyn gee dagh ooilley ooh; bee cooid mooar jeu
goll er gee, agh s'cosoylagh dy bee kuse jeu er mayrn. Saase elley son scapail
gaue loghanyn, shen breh oohyn er duillag erksyn y loghan, as coodagh gleiynagh
orroo son dy freayll sthie yn ushtey. Erreish daue guirr, ta ny rannagyn aegey
tuittym sheese 'syn ushtey. Kuse dy ghooieyn, ta jargaght cronnaghey craa ec ny
h-oohyn, myr sampleyr my ta connspeagh ny ardnieu faggys daue, as foddee ad
guirr dy leah son dy scapail goll er ee. Dooieyn elley, myr sampleyr, y rannag
chuirtlagh (Bufo marinus), t'ad breh oohyn nieunagh son jannoo sloo jeh
cragheyderys. Ga dy vel eh croghey er y dooie as y çhymbyllaght, ta oohyn
ushtagh guirr roish shiaghtin, dy cadjin. Dooieyn elley, t'ad ceau y clane cheim
laarvagh sthie ny h-oohyn ny sthie ny mayrey.

Ta oohyn çheet dy ve rannagyn aegey. Ta corp oochroo as famman liauyr, rea oc.
Unnane dooie, ta rannagyn aegey lieh-ooirragh echey, as ad cummal mastey creggyn
fliugh, agh ta'n chooid smoo jeu slane ushtagh. Cha nel scowan, farvollee, ny
lurgaghyn oc. Ta ushylagh lunganeagh oc, corys linnaghyn lhiattagh, sproghanyn
son ennal, as fammanyn son snaue.

Cha nel feer ‘eeacklyn ec rannagyn aegey, agh ta straihyn liaurey jeh troggalyn
keratinagh (keradontyn) oc. Ta’n chooid smoo jeh rannagyn aegey nyn
luss-eederyn, as t’ad gee algey dy mennick. Ta kuse dy ghooieyn feill-eeagh, as
adsyn gee shey-chassee, rannagyn aegey sloo, as yeeast. Ta mooarane jeh
cragheyderyn ec rannagyn aegey, goaill stiagh yeeast, eairkagyn, deyil thummee,
as ushagyn ny h-awin. Ta cannablaght er ny fakin mastey rannagyn aegey jeh kuse
dy ghooieyn. Ec kuse dy ghooieyn ta rannagyn aegey nieunagh, myr sampleyr,
rannagyn cuirtlagh.

Ayns kuse dy ghooie, ta rannagyn aegey tannaghtyn harrish y gheurey as caghlaa
cummey y nah vlein – myr sampleyr, y rannag reealt (Alytes obstetricans) ny’n
rannag chiebbey-chassagh (Pelobates fuscus).

Ec jerrey y cheim rannag aeg, ta rannagyn caghlaa ny cummaghyn oc. She caghlaa
trome t’ayn, goaill stiagh jalloo-oaylleeaght as fyshoaylleeaght. T’ad gaase
lurgaghyn as scowanyn, as ta ny collaneyn oc girraghey, tra t’ad garraghey veih
ee lossreeyn dys ee shey-chassee. Ta ny sooillyn oc garraghey son dy lhiggey dou
fakin dy ghaa-hooillagh. Ta’n caghlaa shoh soilshaghey y caghlaa veih olmys (as
feme reayrtys lhean oc) dys cragheyder (as feme tastid duinid oc). Ec jerrey y
chaghlaa, ta killaghyn y famman marroo (apoptosis) as t’eh goll er soo stiagh y
chorp.

Erreish daue caghlaa cummey, ta kuse dy rannagyn goll magh ass yn ushtey as
cummal er y thalloo, as dooieyn elley tannaghtyn ‘syn ushtey. Ta dagh dooie
aasit nyn eederyn-foalley, faggys, as ad gee beiyn gyn craue dommey, myr
sampleyr arthropodyn, annelaidyn as gastreypodyn. Beggan dooie smoo, t’ad gee
beiyn elley, myr sampleyr, yeeastyn, rannagyn sloo, as sheeintee beggey. Ta kuse
dy rannagnyn shelg liorish y çhengey gleiynagh oc, as dooieyn elley jannoo ymmyd
jeh ny laueyn oc. Beggan beg jeh rannagyn, ta lossreeyn bun-vee daue.

Ta ram beiyn elley gee rannagyn, goaill stiagh ushagyn, yeeastyn, ardnieughyn,
sheeintee, as sleih.

Ta bea liauyr ec rannagyn, ny keayrtyn; ga nagh vel monney fys ayn mychione y
vea feie t’oc, ta recortyssyn ayn er rannagyn fo cappeeys as ad bea dys 40
bleeantyn. Cosoylaghey rish eairkagyn as lossagyn, cha nel rannagyn rieau çheet
dy ve keintyssagh roish t’ad ec y cheim aasit.

Ec y voayl geddyn sliught, ta rannagyn firrinagh gyllaghey son dy chleayney ben.
Ta’n eam lesh y ghooie hene er lheh, as cha nel eh cleayney mraane jeh dooieyn
elley. Ec ymmodee dooie, ta fir cruinlagh – fir nagh vel gyllagh, as ad cur
stiagh er mraane ta tayrn er-gerrey da fir ta gyllagh.

Erreish daue çheet ry-cheilley, ta’n jees jannoo amplexus. Ta’n fer drappal y
ven as goaill greim urree. Ta torraghey mooie ec rannagyn: ta’n oohyn as sheelyn
çheet ry-cheilley çheumooie jeh’n chorp. Ta’n ven feaysley er ny oohyn oc, as y
fer cur lheieyn sheel orroo. Lurg shen, ta ny h-oohyn gaase as croo coodagh
fendeilagh. Son y chooid smoo, ta ny h-oohyn dorraghey as y coodagh
trooid-hoilshagh.

Dy mennick, ta rannagyn tempreilagh geddyn sliught eddyr anmagh ‘sy fouyr as
leah ‘syn arree. Ta çhiassid ushtey feayr ec ny traaghyn shoh, as myr shen, ta
ny smoo ocsygien lheieit ayn. Chammah’s shen, ta geddyn sliught anmagh ‘sy vlein
shickyraghey dy beagh bee kiart ry-gheddyn ec ny rannagyn noa ec y traa kiart.

Ga nagh vel monney fys ayn myechione, t’ad gra dy nod 20% jeh dooieyn
daa-veaghee goaill kiarail jeh ny cloan oc. Ta ymmodee saaseyn oc son shen y
yannoo. Ta kuse dy rannagyn steab nieunagh breh ny h-oohyn oc er laare y cheyll
as cur currey orroo, chammah as freayll ad tash liorish jannoo mooin orroo.
Erreish daue guirr, ta’n ayr ny moir (croghey er y dooie) garraghey ad er y
drommey echey/eck da bromeliad as ushtey ayn. Lurg shen, nee yn voir cur bee
daue, liorish breh oohyn neulhearee ‘syn ushtey. Rannagyn elley, t’ad ymmyrkey
lhieu ny h-oohyn (ny rannagyn aegey) er ny lurgaghyn sjerree ny’n drommey oc
(myr sampleyr, y rannag reealt, dooieyn Alytes). Ta kuse dy rannagyn eer
ymmyrkey lhieu ny cloan oc sthie y chorp oc hene. Y rannag phoagey Austrailagh
firrinagh, ta poagaghyn er y lhiattee echey, raad ta ny rannagyn aegey cummal
derrey t’ad caghlaa cummey. Y rannag Gharwin (Rhinoderma darwinii) ayns y
Çhillee, t’ee cur ny rannagyn aegey stiagh ‘sy poagey coraagh eck. Y rannag
volg-ghuirragh Austrailagh (Rheobatrachus), t’ee sluggey ny rannagyn aegey eck,
as t’ad gaase sthie y volg eck. Son shen y yannoo, ta’n rannag scuirr taaley
geayr ghailley as scuirr gluggal gailley. S’cosoylagh dy vel y rannag shoh anvio
nish.

Kuse dy eamyn rannag, t’ad cho tharmaneagh, nod oo ad nyn clashtyn meilley
ersooyl. Ta eam er lheh ec dagh dooie. T’ad gyllagh liorish aer y chur trooid ny
goolag oc. Dy mennick, ta poagey coraagh oc: far-chrackan fo y scoarnagh, ny er
uillin y veill, ta sheeyney magh traa t’ad gyllagh. Dooieyn elley, ta shamyr
aavuilley oc son dy vooadaghey yn eam oc. Dooieyn gyn eam tharmaneagh, t’ad
cummal faggys da awinyn son y chooid smoo, as y sheean jeu follaghtyn eam erbee.

Son y chooid smoo, ta rannagyn gyllagh son dy chleayney ven. Ta fir gyllagh ny
lomarcan ny ayns possan. Mraane ayns kuse dy ghooie, t’ad gyllagh erash . Ta eam
seyrey jeant ec rannag firrinagh my ta fer elley geabbey dy ghrappal. Ymmodee
dooieyn grianchryssagh, ta eam fliaghey oc as ad gyllagh roish t’eh ceau
fliaghey. Ta eam çheeragh ec kuse dy ghooie chammah, son dy imman ergooyl fir
elley. Ooilley ny h-eamyn shoh, t’ad goll er jannoo liorish beeal doont.

Ta rannagyn cummal harrish y teihll, faggys, agh cha nel ad cummal ayns yn
Antarctagh ny ayns ymmodee ellanyn ny marrey.

Ta’n chooid smoo jeh rannagyn ry-akin ayns buill grianchryssagh, raad ta ushtey
ry-gheddyn dy aashagh. Ta kuse dy rannagyn cummal ayns ardjyn çhirrym, raad nagh
vel monney ushtey ry-gheddyn; ta feme oc er troyn er lheh son bea. Ta’n kynney
Austrailagh Cyclorana as y kynney Americaanagh Pternohyla goanluckey ad hene
fo-halloo, cur cocoon jeen mygeayrt y moo, as cadley fud ny h-earishyn çhirrym.
Tra vees eh ceau fliaghey, bee ad çheet magh feddyn loghan shallidagh, as geddyn
sliught. Ta aase ny h-oohyn feer tappee cosoylaghey rish rannagyn elley, as er y
fa shen bee ad aasit dy liooar roish ta’n ushtey caillt oc. Rannagyn elley, t’ad
er gormal rish çhymyllaght feayr. Myr sampleyr, y rannag villagh ayns twoaie
Chryss yn Arctagh, t’ee goanluckey ee hene fo-halloo car y gheuree, as cooid
mooar jeh’n chorp eck riojey.

Ta shymley mooar jannoo er rannagyn. T’ad credjal dy vel gaue baase er ny smoo
na treen jeh ny dooieyn t’ayn, as dy vel ny smoo na 120 dooie er ngeddyn baase
neayr’s ny 1980yn. Ta ny dooieyn shoh goaill stiagh y rannag airhey ayns Costa
Rica as yn rannag volg-ghuirragh ayns yn Austrail. Ta caill oayllys fa mooar son
shen, chammah as sollaghey, caghlaa speyr, cragheyderyn neughooghyssagh, as
çhingyssyn noa, goaill stiagh chytridiomycosis. Ta ymmodee bea-oayllee credjal
dy vel daa-veaghee nyn nooieyn cowrey mie bentyn rish slaynt y corys-vea, er
coontey dy vel ad meanagh ‘syn eggey bee, dy vel crackan neuyeenagh oc, as dy
vel bea jeh daa cheim oc (laarvey ‘syn ushtey as rannag aasit er y thalloo).
Rere’n fys t’ayn, ta’n shymley jannoo ny smoo er dooieyn ta croghey er yn ushtey
dy trome (ooh as laarvey ushtagh oc). Adsyn ta gaase stiagh ‘syn voir, t’ad
tannaghtyn ny share..

Rere studeyryn Canaadagh ayns 2006, ta traaght mooar ny ghaue mooar da rannagyn
.

Ny keayrtyn, ta eabyn sheelraghey fo cappeeys er jeet lhieu, as shen cur cooney
da rannagyn feie. Ayns Mee ny Boaldyn 2007, hie eh er soilshaghey magh dy nod oo
cur coadey da daa-veaghee noi chytridiomycosis liorish cur daue bacteyryn
beaghee er lheh.

Derrey hooar ad Gerobatrachus hottoni, fossyl rannagagh as troyn lossagagh
echey, she Triadobatrachus massinoti va’n proto-rannag shinney as fys er. Va
Triadobatrachus massinoti bio ‘syn Eash Triassagh, ayns Madagascar. Va claigin
rannaghagh echey, agh ny smoo vertebraghyn chammah, as adsyn ‘sy famman, cha ad
row colheit. Ec rannag yeianagh, ta vertebraghyn y famman colheit as ad jannoo
yn gimmijey. Cha nel craueyn ny lurgey colheit noadyr, as er y fa shen,
s’cosoylagh nagh row Triadobatrachus ny lheimmeyder fondagh. Y feer rannag
sleaie, shen Vieraella herbsti, as ee bio ‘syn Eash Jurassagh – mysh 213
millioon bleeantyn er-dy-henney. Cha nel fys ayn agh er unnane sampleyr j’ee;
t’ad gra dy row eh mysh 33mm er lhiurid. Va Notobatrachus degiustoi ny rannag y
Yurassagh veanagh, mysh 170 millioon bleeantyn er-dy-henney. S’cosoylagh dy row
aafilley Anura jeianagh jeant roish jerrey yn Eash Jurassagh. Y caghlaaghyn
mooar jeant eck, she girraghey y corp as coayl y famman ad.

Y clane rannag fossylagh t’ayn, she sanyanlichan ee. Va’n rannag shoh bio 125
millioon bleeantyn er-dy-henney . Va troyn rannag yeianagh eck, ga dy row 9
vertebraghyn roie-sacral eck. Cha nel agh 8 ec y rannag yeianagh.

Ta kuse dy ymmydyn jeant jeh rannagyn. Ayns muse dy vuill, t’ad nyn mee; myr
sampleyr, ayns y Çheen, y Rank, y Ghreag hwoaie, as buill ayns ny Steatyn
Unnaneysit. Ny keayrtyn, ta sleih jannoo ymmyd jeh rannagyn son dy ynsaghey
corp-yiarrey.

Ta rannagyn er ve nyn sampleyryn scanshoil fud shennaghys oaylleeaght. Hooar
magh Luigi Galvani y kiangley eddyr lectraght as y corys nearag liorish
studeyrys er rannagyn. (Xenopus laevis), y rannag inginagh Affrickagh, ren ad
ymmyd j’ee son prowal torraghys anmagh ‘sy 20oo eash. Ayns 1952, ren Robert
Briggs as Thomas J. King dooblaghey rannag liorish arraghey çheshvean chillag
somatagh. Shen y chied keayrt dy row peiagh erbee er nyannoo arraghey
çheshveanagh ayns metazoa.

Mastey beiyn gyn bleayst er yn ooh, ta’n mooinjerys eddyr rannagyn as deiney
mastey ny s’faggys. Gyn y vleayst shoh, she ny sassey t’eh dy ‘akin ny ta
taghyrt. Er y fa shoh, t’ad jannoo ymmyd jeh rannagyn son ronsaghey dooblaghey,
as mwane-oaylleeaght. Ga dy vel prowallyn elley ayn, ta bea-oayllee jannoo ymmyd
jeh Xenopus myr bioag sampleyr foast, er y fa dy vel eh aashagh troggal ee as dy
vel mwane vooar eck. Ayns yn 21oo eash, t’ad çheet dy yannoo ymmyd jeh X.
tropicalis, mooinjer sloo jee, er y fa dy nod ee geddyn sliught as ee queig
meeaghyn d’eash; shegin da X. laevis ve harrish blein d’eash. Ta X. tropicalis
lhiggey daue jannoo studeyrys er ymmodee sheeloghyn ny s’tappee.

Ta rannagyn ry-akin dy mennick ayns far-skeealyn, beeal-arrish as cultoor
cadjin. Ta sampleyryn goaill stiagh Y Prinse Rannag, as Kermit the Frog. “Skeeal
y Prinse Rannag”, she far-skeeal mychione rannag eh, as erreish da goaill paag,
t’eh caghlaa dys prinse braew. “Kermit the Frog”, she karracteyr eh er The
Muppet Show as Sesame Street, as eh feer scruppylagh. Ga dy vel eh caarjoil as
schleioil, t’eh ry-akin dy mennick as eh jonsey, er coontey ymmyrkey ro-ghaaney
ny karracteyryn smoo ymmodee-taishbynagh.

Y sleih Moche ayns y Çhenn Pheroo, v’ad cur ooashley da beiyn, as ta ymmodee
rannagyn ry-akin ‘syn elley v’oc.



https://gv.wikipedia.org/wiki/Partan

She decapod crustagh y phartan. T'ee ny h-olteyr jeh'n mynoardagh Brachyura, as
famman feer ghiare eck (βραχύ/brachy = giare, ουρά/oura = famman), ny ny
keayrtyn, ta'n clane brooinney cloagit fo y thoraks. Ta ushylagh mooie çhiu ec y
chooid smoo jeu, as jees dy h-igney oc. Ta fys ayn er ny smoo na 6,700 dooie.

Ta partanyn ry-akin ayns faarkey erbee y teihll. Chammah's shen, ta ram partanyn
cummal ayns ushtey millish ny er y thalloo, ayns y chryss ghrianchryssagh er
lheh. Ta mooadyssyn partan anchasley ayn, goaill stiagh y phartan vog (cha nel
agh millimeaderyn er lheead) chammah as y partan yiard Shapaanagh, as lheead
lurgagh 4 m ec kuse jeu

She decapod y phartan - eeder ooilley as jeig lurgaghyn eck - agh ta'n ghaa
lurgey er ny caghlaa as ignaghyn mooar oc. Myr shen, ta sleih gra dy vel hoght
lurgaghyn oc. Ta kuse dy ghooieyn gee algey son y chooid smoo; dooieyn elley,
t'ad gee beishteigyn, eeastyn shliggagh, crustee elley, fungys ny dridder. Ta
ymmodee dooieyn gee mestey jeh stoo losseree as cretooragh.



https://gv.wikipedia.org/wiki/Oie_Houney

Ta Oie Houney (Baarle: Halloween ny Hallowe'en; ayns Mannin: Hop-tu-Naa) ny
feailley ta goll er kelloorey dagh blein er yn oie jeh'n 31 Jerrey Fouyir. She
feailley Celtiagh t'ayn er bun as t'ee kianglt rish Samhain ny Gaeil elley ayns
Nalbin as Nerin, as rish yn 'eailley Creestee Laa'l Mooar ny Nooghyn. Jiu, t'ee
kelloorit er feie ny Cruinney myr feailley neuvonnagh.

Ta gastidyn as gammanyn er yn oie goaill stiagh scaaghey, ceau coamraghyn as
frastyl er kayleeyn coamree, çheinjeanyn, snuggal son ooylyn, as e lheid. Ayns
Mannin hene, ta paitçhyn ceau coamraghyn as goll veih thie gys thie shirrey
miljanyn ny argid. Ayns neu-chosoylaght rish y chooid elley jeh'n Theihll, ta ny
paitçhyn gymmyrkey londeyryn napin ayns ynnyd jeh londeyryn pumkin, as t'ad
goaill arraneyn Oie Houney. Ta kuse ennagh jeh ny shenn chliaghtaghyn cosoylagh
rish adsyn ta kianglt rish y Vlein Noa ayns Jerrey Geuree. Tra da fadeyraght,
roie-insh yn emshir, as faaishnagh v'ayn. Va leoie yn aile jeant rea 'sy
çhiollagh ec jerrey ny h-oie as ren cummaltee yn thie tannaght da cowrey coshey
ayn. My va'n cowrey jeeraghey lesh y dorrys, s'foddee dy beagh baase 'sy thie
'sy vlein ry-heet. Agh my va'n cowrey jeeraghey çheusthie, s'foddee dy beagh
ruggyr 'sy thie.

She Sauin y fockle noa-emshiragh ta currit er yn 'eailley. Ta ny h-Albinee cur
Samhuinn [ˈsavɯɲ] er as ta ny Yernee cur Samhain er. Ta'n tree focklyn shen
çheet magh ass Samain [ˈsaṽɨnʲ] ny Shenn Yernish, fockle ta çhyndaait myr
"jerrey souree". Ta ny Gaeil ooilley cur Sauin, an t-Samhuinn as Samhain er y
vee t'ayn eddyr Mee Yerrey Fouyir as Mee ny Nollick. Rere bun-ocklaght theayagh,
ta Samain çheet magh ass daa 'ockle: sam ("sourey") as fuin ("lhie ny greiney",
"jerrey"). Ta sam ny Shenn Yernish çheet magh ass *semo- ny çhengey
Phroto-Ind-Oarpagh. Ta co-cheintee goaill stiagh haf ny Bretnish, hañv ny
Britaanish, summer ny Baarle as sumar ny Shenn Loghlynish, lesh dagh fockle
jeusyn shen çheet er "sourey", as sáma ny Sanskrit ("imbagh").

'Sy vlein 1907, ren Whitley Stokes cur sannish da bun-ocklaght veih *samani ny
Proto-Cheltish ("cruinnaght"), co-cheintagh lesh sámana ny Sanskrit, as samana
ny Gothish. Ta J. Vendryes kiangley nagh vel ny focklyn ta goaill stiagh *semo-
("sourey") kianglt rish samain, graa dy row "jerrey yn touree" ec ny Celtiee
taghyrt ayns Mee Yerrey Souree, as nagh row eh taghyrt ayns Mee Houney, myr ta
currit ayns feanish ec gorffennaf ("Jerrey Souree") ny Bretnish. Foddee dy beagh
shen dellal lesh fockle Celtish Ellanagh son "cruinnaght", *samani ny *samoni,
as fockle son "sourey", saminos (çheet magh ass *samo-: "sourey") currit liorish
samrad, *samo-roto-. Beagh samain ny Yernish neuchianglt dy bun-ocklagh rish
"sourey", agh çheet magh ass "cruinnaght". Ansherbee ta ennym y vee çheet ass yn
eash Phroto-Cheltiagh, cf. SAMON[IOS] ny Goalish veih feaillere Coligny, as
foddee dy vel y kiangley rish "sourey" rere bun-coklaght theayagh, dy
bunneydagh, çheet ass traa roish ny Celtiee Ellanagh.

Dy mestit, ta Samonios (Jerrey Fouyir/Mee Houney) ny Goalish co-reggyrtagh da
GIAMONIOS, y shiaghtoo mee (Averil/Boaldyn) as toshiaght y touree. Ta'n fockle
Giamonios, toshiaght y touree, kianglt rish yn 'ockle son "geurey", *g'hei-men-
ny Proto-Ind-Oarpish (hiems ny Ladjyn, ziema ny Latvish, žiema ny Litaanish,
zima ny Slavish, kheimon ny Greagish, gimmanza ny Hittitish), cf. gem-adaig
("oie yn gheuree") ny Shenn Yernish. S'foddee, er y fa shen, dy row y chied vee
jeh imbagh y touree 'sy Phroto-Cheltish enmyssit "geuragh", as dy row y chied
vee jeh imbagh y gheuree enmyssit "sourinagh". Ta'n soilshaghey shen jannoo yn
soilsheydys jeh "cruinnaght" gyn bree, ny cur soilshaghey rere bun-ocklaght
theayagh dys traaghyn feer leah.

Va Sauin enmyssit Féile Moingfhinne ("feailley Mongfhionn"). Rere Sanas Cormaic,
by ee Mongfhionn y ven-jee va ny Yernee phaganagh cur ooashley da er Samain.

Jiu, ta ny Manninee jannoo ymmyd jeh Boaldyn, Luanistyn as Sauin myr enmyn da'n
wheiggoo, da'n hoghtoo, as da'n chied vee jeig. Ta ny Yernee jannoo ymmyd jeh
Bealtaine, Lúnasa as Samhain da ny meeghyn cheddin, as ta ny h-Albinee jannoo
ymmyd jeh an Lùnasdal as an t-Samhuinn da Luanistyn as Mee Houney.



https://gv.wikipedia.org/wiki/Margaret_Thatcher

Va Margaret Hilda Thatcher (13 Jerrey Fouyir 1925 - 8 Averil 2013) ny
politickeyr Ghoaldagh. V'ee ny Ard-vinishter y Reeriaght Unnaneysit veih 1979
derrey 1990, as v'ee ny ben hoshee er y Phartee Cumaadagh veih 1975 derrey 1990.
V'ee ny chied ven dy ve ny ard-vinishter er y Reeriaght Unnaneysit.

Rug ee ayns Grantham ayns Lincolnshire, Sostyn. Hie ee gys Colaashtey
Somerville, Aah yn Ollee dy yannoo studeyrys er kemmig as dy yannoo ynsaghey myr
leighder. V'ee reiht myr yeearreyder Cumaadagh da Finchley ayns 1958 as va ynnyd
cosnit eck ayns yn ard-reihys ayns y vlein ny lurg. Va Thatcher reiht myr
Screeudeyr y Steat son Edjaghys as Oaylleeaght ayns 1970. 'Sy vlein v'ee reiht
myr ben hoshee y Phartee Chumaadagh as ayns 1979, va ard-vinishter jeant assjee.

Va Thatcher çhing feie ram bleeantyn roish e baaish. Er 21 Nollick 2012 hie ee
fo'n skynn son aase y ghoaill magh 'sy volgan eck. Hooar ee baase er 8 Averil
2013 ayns Lunnin lurg polt. Va'n baase eck shickyrit ec y loayreyder eck, y
Çhiarn Bell ec 12:52 BST trooid cur-magh naight.



https://gv.wikipedia.org/wiki/Faaroish

She çhengey ellanagh Loghlinagh ee Faaroish. T'ee goll er loayrt ec 48,000
deiney ayns Ellanyn ny Geyrragh as ec mysh 25,000 deiney 'sy Danvarg as ayns
buill elley. T'ee coontit mastey kiare sluightee - t'eh shen yn Eeslynnish, y
Norlynnish, as y Nornish varroo - y Çhenn Loghlinish Heear va goll er loayrt car
ny Mean Eashyn. T'eh er credjal dy row y Norlynnish so-hoiggal rish yn 'aaroish.
Cha nel yn 'aaroish as yn Eeslynnish, y conastagh jerrinagh bio, so-hoiggal rish
nyn geilley rere co-loayrtys, agh ta ny çhengaghyn screeuee feer chosoylagh rish
nyn geilley.

Ayns ny shenn laaghyn va'n Çhenn Loghlynish goll er loayrt ayns Ellanyn ny
Geyrragh, çhengey va currit stiagh gys ny h-ellanyn liorish cummaltee Norlynnagh
car lhing y landnám ("goaill thalloo") v'er goaill toshiaght veih'n vlein 825
BNJ. Ansherbee, cha row cooid vooar jeh ny cummaltee nyn Norlynnee ass Norlynn,
agh sluightee jeh cummaltee Norlynnagh va cummal ayns ard Vooir Vannin. Ayns
bishaghey rish shen, dy mennick dy ren cummaltee 'irrynagh Norlynnagh dooie
poosey rish mraane ass Nerin Loghlynagh, ass yn Orkaid as ass Shetlynn roish hie
ad myr cummaltee gys Ellanyn ny Geyrragh as yn Eeslynn. Myr eiyrtys er shen, ren
ny çhengaghyn Celtiagh cur cleayney er yn 'aaroish as er yn Eeslynnish. Ta
feanish yn-arganey ayn mychione boayl-enmyn Celtiagh ayns Ellanyn ny Geyrragh:
myr sampleyr ayns ny boayl-enmyn Mykines as Stóra as Lítla Dímun. Ta sampleyryn
elley jeh focklyn as bun Celtiagh oc goaill stiagh: "blak/blaðak" (bainney
geayr) Yernish "bláthach"; "drunnur" Yernish as Gaelg "dronn"; "grúkur" (gruag,
renaig) Yernish "gruaig"; "lámur" (laue) Yernish "lámh"; "tarvur" (tarroo)
Yernish "tarbh"; as "ærgi" (traaghan) Yernish áirge.

Eddyr y 9oo as y 15oo eash, dirree Faaroish er lheh magh ass y Çhenn Loghlynish
Heear, agh va keim dy so-hoiggalys foast ayn er feie tammylt. Va'n çhengey shen
feer chosoylagh rish Nornish yn Orkaid as Hetlynn.

Roish y 15oo eash va cair-screeu yn 'aaroish begnagh unnane as cair-screeu yn
Eeslynnish as y Norlynnish, agh lurg yn Aachummey 'sy vlein 1536, ren ny
Danvargee reiragh cur lhiettrimys er ymmyd yn 'aaroish ayns ny scoillyn, ayns ny
kialteenyn, as ayns docamadyn oikoil. Agh ren ny h-ellanee jannoo ymmyd jeh'n
çhengey ayns bannagyn, 'sy veeal-arrish, as 'sy theihll laaoil. Dreill eh shen
tradishoon beill berçhagh ayn 'syn 'aaroish, agh er feie 300 dy vleeantyn cha
row yn çhengey screeuit sheese.

Cheaghil y staydys shen tra ren Venceslaus Ulricus Hammershaimb, marish y
ghrammeyder as politickeyr Eeslynnagh Jón Sigurðsson, soilshaghey magh stundayrt
screeuee da'n 'aaroish Noa-emshyragh 1854 ta foast er mayrn gys y laa t'ain. Ga
dy row caa oc cair-screeu sheeanagh dy chroo cosoylagh rish cair-screeu yn
Finnlynnish, ren ad cur magh cair-screeu va cohassooagh lesh tradishoon screeuee
kinjagh sheeyney hoal gys y Çhenn Loghlynish, as t'eh shen cur soylley er y
çhengey screeuee cosoylagh rish çhengey henndeeagh ta cosoylagh rish yn
Eeslynnish. Myr sampleyr, cha nel sheean er lheh kianglt rish y lettyr ð.
Harrish shen, ga dy vel y lettyr 'm' co-reggyrt rish y stronnagh daa-veillagh
myr t'ayn 'sy Ghaelg, t'eh co-reggyrt myrgeddin rish y stronnagh cooyl-eeacklagh
'sy jerrey fockle toyrtagh -um [ʊn].

Haink cair-screeu Hammershaimb ny whaiyl staanys er oyr y chrampys echey, as va
corys coghrialtagh cummit ec Jakob Jakobsen. Va'n cair-screeu ec Jakobsen ny
s'faggys da'n çhengey loayrit, agh cha ren mooinjer yn ellan ymmyd jeh.

'Sy vlein 1937, va'n Faaroish currit stiagh ayns ynnyd y Danvargish myr çhengey
oikoil ny scoillyn, 'sy vlein 1938 myr çhengey yn agglish, as 'sy vlein 1948 myr
y çhengey ashoonagh liorish Slattys Reill Thie Ellanyn ny Geyrragh. Agh cha row
yn Faaroish ymmydit myr çhengey chadjin 'syn ym-ysseraght as ayns soilsheenyn
derrey ny 1980yn. Jiu, ta'n Danvargish coontit myr çhengey yoarree, agh t'ee
goll er ynsaghey ec mysh 5% mooinjer ny h-ellanyn myr y chied çhengey as shegin
da dagh scollag 'sy 3oo vrastyl as ny shinney goll er n'ynsaghey.

Cha nel eh aashagh gynsaghey'n 'aaroish ec ollooscoillyn çheu mooie jeh Ellanyn
ny Geyrragh. Ansherbee, ta Colaashtey Ollooscoill Lunnin as Ollooscoill
København stiurey coorseyn 'syn 'aaroish da scollagyn ta lhaih Studeyryssyn
Loghlinagh.

Ta Ollooscoill Ellanyn ny Geyrragh garral undinys souree bleinoil harrish tree
shiaghtinyn, goaill stiagh:



https://gv.wikipedia.org/wiki/Co-haaghey_sollysh

She aawoalley bea-chemmigagh ta caghlaa bree ny greiney dys bree kemmigagh eh
co-haaghey sollysh. T'eh taghyrt ayns lossreeyn geayney, algaghyn as shiartanse
dy vacteyryn.

Cha nod agh beggan beg dy lossreeyn goaill bree ass bee myr beiyn, agh t'ad
jannoo bree daue hene liorish jannoo glucose jeh daa-ocseed charboan, ushtey as
bree ny greiney. Ta lossreeyn goaill daa-ocseed charboan trooid ny duillagyn oc
as ushtey trooid ny fraueyn oc. Dys jannoo yn obbyr shoh, ta feme oc er soilshey
ny greiney, çhiassid cooie, as co-chruinnaght ard dy ghaa-ocseed charboan (cooid
lhiettalagh). Ta ny lossreeyn cur magh ocsygien myr jeeyll. Ta kuse dy lossreeyn
jannoo sucrose jeh'n ghlucose dys tashtey eh, m.s. cuirtlagh villish as beetys
shugyr, agh ta'n chooid smoo jeh jannoo stark jeh.

Ayns lossreeyn geayney as algaghyn, she chlorophyll ayns ny chloroplastyn oc ta
goaill stiagh bree ny greiney.

Ta respiration bioagyn ny obbyr hoal noi: ta ocsygien + shugyr jannoo daa-ocseed
charboan + ushtey + bree.



https://gv.wikipedia.org/wiki/Caslys-skeeal

Ta caslys-skeeal ny skeeal jannoo ymmyd jeh caslyssyn ry hoi taishbyney y skeeal
rere ny ta goll er. Ta caslys-skeeal ry-eddyraghey veih lioar yallooyn er daa
fa: ta ny caslyssyn eiyrtyssagh, son dy hroggal y slane skeeal; as ta caslys
ard-chionyssagh harrish fockle, dy ghra myr shen, ta’n skeeal goll er insh
liorish ny caslyssyn son y chooid smoo, cha nel liorish ny focklyn. Dyn y wooise
da shen, ta’n daa genre goll harrish y cheilley. Ta’n chooid smoo jeh
caslys-skeealyn cur ry-cheilley focklyn as caslyssyn, as ta glare er ny
taishbyney ayns bolgan glare dy mennick, agh ta caslys-skeealyn gyn focklyn ayn
myrgeddin, myr sampleyr, The Little King. Chammah as glare, ta focklyn meenaghey
ny caslyssyn dy cliaghtagh (myr fo-heidylyn), agh ny keayrt t’ad neuchosoyley
ry-cheilley.

Ayns shennaghys jeianagh, va caslys-skeealyn scheimyn aitt son y chooid smoo;
agh ta’n reaym oc er lheanaghey dy ghoaill stiagh dagh genre. Roish shoh, va
sampleyryn jeh ellyn eiyrtyssagh ry-akin ayns ellyn y çhenn teihll, myr
sampleyr, caslyssyn lhiaghtyn Eajiptagh, as adsyn goaill stiagh shennaghys
reeaghyn as feayn-skeeal.

Ta sleih cliaghtit rish gra dy vel caslys-skeealyn nyn ellyn injil, ga dy vel
kuse dy lhimmaghyn ayn, lheid as Krazy Kat as Barnaby. Anmagh ‘sy feedoo eash,
ghow sleih toshiaght geabbey cur bree noo da’n saase.

Ta roie-haghyryn caslys-skeealyn jeianagh goaill stiagh Colloo Trajan as obbyr
William Hogarth. Myr saase cadjin jeianagh, ghow caslys-skeealyn toshiaght ayns
y Reeriaght Unnaneyssit anmagh ‘sy 19oo eash, tra hie Ally Sloper's Half Holiday
er soilshaghey. Va’n cochiangle jeh goan as jallooyn mie lesh sleih, as ren eh
skeaylley er fud y heihll. Lurg tammylt beg, va scheimyn aitt myr shoh er ny
haglym myr lioaranyn neugheyr; haink lioaryn caslys-skeeal noa dy gerrid. Jiu,
ta caslys-skeealyn ry-akin ayns pabyryn-naight, earishlioaryn, lioaryn as er yn
eddyr-voggyl.

Haink rish resoonaght cremeydagh er yn saase cho leah as ny 1920yn, agh va
studeyrys smooinaghtagh goan derrey anmagh ‘sy 20oo eash.

Hie cliaghtey cadjin anchasley rish y cheilley er giennaghtyn mygeayrt y
chruinney: manhua Sheenagh, manga Shapaanagh, bandes dessinés Frangagh,
caslys-earishlioaryn ayns ny Steatyn Unnaneyssit, as earlishlioaryn skeealyn
çhaglit ayns yn Europey.

Ga dy nod ellyneyryn chaslys-skeealyn shaghney lhiettalys çhaghnys, t’ad jannoo
ymmyd dy mennick jeh kiaddaghyn as aghtyn cliaghtagh son dy haishbyney insh as
glare, ny son dy greesaghey freggyrtyn ennaghtagh ny foalley ennagh. Ta saaseyn
myr bolganyn glare as kishtaghyn cowrey magh glare as cur magh fys bunneydagh,
as ta kerrinyn, oardagh duillag, jeegyn as linnaghyn arraghey cur cooney da
fosley y skeeal. Foddee caslys-skeealyn jannoo ymmyd jeh focklyn,
daa-cheayllaght, cosoyley, keirdeeaght screeu, saase meshtit as keirdaghtyn
ellynagh elley son dy hroggal fo-eks ‘sy skeeal.

Yn ghaa chummey shinney as smoo cadjin, t’ad yn cartoon as yn scheim aitt. Dy
tradishoonagh, ta cartoon çheet er caslys craidoilagh ny aitt as focklyn echey,
myr sampleyr, cartoonyn tuarym ayns pabyryn-naight. Ta scheim aitt çheet er
scheim jeh caslyssyn eiyrtyssagh ta taishbyney skeeal ennagh. T’ad ry-akin ayns
ymmodee pabyryn-naight as earishlioaryn. Ta sampleyryn jeu goaill stiagh Calvin
and Hobbes, Peanuts, ny ‘sy Ghaelg, Mish as Orree (as shen ny scheim aitt
ynsee).

Ayns yn RU, ren cartoonyn as scheimyn aitt tannaghtyn ny smoo scanshoil, as yn
ennym comics currit daue. Ta earishlioaryn myr The Beano y cummey smoo cadjin,
as rere’n eie cadjin, cha nel agh son paitçhyn ta caslys-skeealyn.

Ny yei, ayns yn Europey, haink rish y cummey Frangagh bande dessinée. Neuchasley
rish y fockle comic Baarle, cha nel keeayl aitt ec y fockle shoh. T’ad coontit
dy ve feer chummey ellyn, as t’ad goaill stiagh skeealyn da paitçhyn as da sleih
aasit. Cummey cadjin, she ligne claire, rere obbyr Hergé. T’eh goll er cowraghey
liorish linnaghyn baghtal, gyn scaaghyn-doo, as cha nel ad jannoo monney ymmyd
jeh saaseyn myr linnaghyn arraghey. Ta’n tradishoon Frangagh-Belgagh lajer, as
cha nel caslys-skeealyn Americaanagh ny Goaldagh feer ennoil ayns ny çheeraghyn
shoh, er coontey ny anchaslyssyn eddyr yn daa tradishoon.

Ayns ny SUA, haink rish y cummey pulp, eiyrtyssagh da noaskeealyn dime as
lioaryn penny dreadful. V’ad son sleih aasit, as v’ad ard-haghyrtagh, goaill
stiagh çhibbag, druggyn as raghlid. Ec y toshiaght, cha row agh beggan caslyssyn
son taishbyney y skeeal. Va’n lheid er ny clou er pabyr garroo, as myr shen, cha
nod ellyneyr jannoo ymmyd jeh linnaghyn keyl. Va scaaghyn crosh-ghrainnit as
goan, as cha row daah ayn, er y fa dy row neugheyrsnys bun y lheid. Va fenee
feer scanshoil da’n genre shoh, as magh ass eh haink y genre caslys-skeeal
Americaanagh ard-feniagh. Ghow Action Comics toshiaght ayns 1938 as Superman
ayn. Va’n karracteyr cho ennoil, haink y genre shoh dy ve y smoo ayns America.
Ta’n genre shoh jannoo ymmyd jeh saaseyn gollrish y scheim aitt, goaill stiagh
linnaghyn arraghey as, er lheh, sheeanyn screeut (thump as bang). Myr shen, va
daa genre feer anchasley rish y cheilley ayn: scheimyn aitt, doo-as-bane lesh
linnaghyn baghtal son y chooid smoo, as y comic book, lesh daah, caslyssyn
rieughagh as cooishyn trome. Ga dy row y tradishoon lajer shoh ayn, ta’n eie
cadjin dy liooar dy vel caslys-skeealyn ny sloo feeu, ny son paitçhyn.

Ta manhua Sheenagh cummey rieughagh, as dy mennick t’eh slane daahit. Ta
cummaght er ec caslys-skeealyn Americaanagh as manga Shapaanagh.

Ayns yn Çhapaan, ta’n cummey cadjin manga. Hug Osamu Tezuka bun er y chummey
shoh lurg y Nah Chaggey Mooar, es cummaght er ec bio-chaslys Disney. Son y
chooid smoo, ta manga doo-as-bane, as t’eh cur ry-cheilley caslyssyn, as
kerrinyn ny smoo rere cliaghtey. T’eh jannoo ymmyd jeh saaseyn cowreydagh myr
ellyn chibi, cammaghey corpyn as cosoyley (myr sampleyr, ta bine ollish
cowraghey nearey ny colg). Ta manga goaill stiagh cooishyn myr far-skeealyn,
graih, as bea cadjin, chammah as shenn skeealyn (myr sampleyr, Buddha, manga
mychione bea Vuddha) as skeealyn trome-chooishagh (myr sampleyr, Hadashi no Gen
(Gen Cass Rooisht (はだしのゲン, Gen Cass Rooisht?)), mychione mayrnee y vleaystan
Hiroshima). Ta manga goll er soilshaghey magh myr lioaryn jeh ymmodee keead
duillagyn, dy cadjin. Ta kiangley lajer eddyr manga as anime, bio-chaslys
Shapaanagh, as ta ymmodee ellyneyryn gobbraghey ayns y ghaa ec y traa cheddin.

Ta caslys-noaskeeal ny 'lane skeeal ta goll er taishbyney trooid caslyssyn. Va
obbyr Hergé ny Uderzo as Goscinny sampleyryn leah jeh’n chummey, as dagh lioar
Asterix ny Tintin ny ‘lane skeeal. Ta’n cummey shoh smoo cadjin ayns yn Europey,
er coontey y tradishoon lajer caslys-skeealyn. Ta skeealyn ard-ghooagh myr The
Hobbit ry-gheddyn ayns cummey caslys-noaskeeal nish.

Ta caslys-skeealyn eddyr-voggyl ry-lhaih er yn eddyr-voggyl. Ta kuse jeu goll er
clou chammah, agh cha nel y chooid smoo jeu. Ta caslys-skeealyn eddyr-voggyl
goaill stiagh y slane vagher, veih cartoonyn as scheimyn aitt dys manga ny
noaskeealyn caslys.



https://gv.wikipedia.org/wiki/Bunstoo

She sorçh dy vreneen eh bunstoo, as eh er ny chowraghey rere'n earroo breneenagh
echey; dy ghra myr shen, yn earroo dy phrotonyn ayns y çheshvean echey. Dy
cadjin, ta'n ennym goll er cur er stoo kemmigagh glen, jeant jeh breneenyn as yn
earroo cheddin dy phrotonyn ec dagh fer jeu. Ta bunstooghyn goaill stiagh fir
chadjin myr yiarn, argid, airh, carboan as ocsygien. Rish 2008, va 117 er nyn
ngeddyn magh, as 92 jeu ry-gheddyn dy najooragh er y Chruinney.

Va straih bunstooghyn chlassicagh ard-chaslyssagh ec ymmodee cultooryn dy
hoilshaghey magh obbraghyn najooragh. Va tree bunstooghyn ayn harrish y
chruinney: thalloo, ushtey, as aile. Dy cadjin, ta aer nyn mast'oc. Ec
fallsoonys Greagagh, Injinagh (Tattva as Mahābhūta), Shapaanagh as Tibetagh, va
aether chammah. Ec fallsoonys Dao Sheenagh, ta ny queig bunstooghyn fuygh, aile,
thalloo, meain as ushtey - cha nel aer ny bun-stoo.

Y chied screeuyn mychione ny bunstooghyn Sheear, v'ad screeut ec Empedocles Hug
eh "fraueyn" orroo, as ren eh kiangley ad rish enmyn Zeus, Hera, Nestis, as
Aidoneus (shenn-skeealagh). Cha dug eh hene "elmint" ("στοιχεῖον", stoicheion)
orroo rieau; s'cosoylagh dy nee Plato ren y chied ymmyd jeh'n 'ockle shen mysh
360 RJC, ayns Timaeus. Ta'n coloayrt shoh goaill stiagh resoonaght er dooghys
chorpyn orgaanagh as neuorgaanagh, as loayrt er ny "kied vunstooghyn": thalloo,
ushtey, aer as aile.

Mysh 350 RJC, ren Aristotle cur stiagh y queigoo bunstoo: aether, as eshyn bun
niau. Rere Aristotle, ta bunstoo ny "chorp nagh nod oo aarheynn dys corpyn
elley, as nod oo rheynn corpyn elley dys eshyn.".



https://gv.wikipedia.org/wiki/Sylem

She stoo kirpey ymmyrkee lossreeyn cuishlagh ee sylem ny xylem. Shen ass Shenn
Ghreagish ξυλον (xylon), "fuygh". She fuygh ee y tylem share er enney, agh t'ee
ry-akin er fud ny lus. T'ee ymmyrkey ushtey son y chooid smoo, agh t'ee ymmyrkey
stoo beaghee myrane lesh.

Ta sylem currit da ymmyrkey ushtey as beaghey meainagh lheieagh jeh ny fraueyn
dys rheynnyn elley y lus. T'ee gaanoaghey yn ushtey ta goll er coayl lesh
trooid-ghaalaghey as co-haaghey sollysh. Ta sapp sylem jeant magh jeh ushtey as
eeaneyn neuorgaanagh, as ny keayrtyn, ta kemmigyn orgaanagh ayn myrgeddin. Cha
nel ny stooghyn kirpey sylem baarail bree dy arraghey y sapp; ta ny stooghyn
kirpey hene marroo. Ta daa phenomenon lhiggey da'n tapp arraghey:

Cha nel ad co-harmeshtagh, agh son y chooid smoo cha nel agh bun-sylem ayns
dhossan cuishlagh.

She stoo kirpey cramp t'ayn. Ta killagyn sylem goaill stiagh tracheagyn as
tracheidjyn dys ymmyrkey ushtey, chammah's killagyn elley, myr sampleyr
parenchyma.

Ta bun-sylem çheet er sylem ta jeant ass procambium rish aase toshee lossreeyn.
T'ee goaill stiagh protosylem as metasylem; ta cuishlinyn as tracheidjyn
metasylem ny shlea na adsyn t'ec protosylem.

Ta fo-hylem çheet er sylem ta jeant ass cambium cuishlagh rish aa-aase. Son y
chooid smoo, t'a fo-hylem ry-akin ayns Coniferae as Angiospermae, agh t'eh ec
kuse dy Gnetophyta, Ginkgophyta as Cycadophyta myrgeddin.

Ta feanish ayn jeh sylem fossylagh ass yn eash Siluragh, 400 millioon bleeaney
er dy henney, as luirg gollrish killagyn sylem unnaneagh ayns claghyn
Ordoviciagh s'leaie. Y feanish s'leaie jeh feer sylem, shen tracheidyn as brat
scroddagh ec y voalley killag oc. Shen y sorçh ynrican ta ry-akin ayns lossreeyn
cuishlagh leah, as t'eh ry-akin foast ayns protosylem. Dy s'anmey, ren ymmodee
possanyn aafilley tracheidyn spohttagh, liorish aafilley cochleanagh: ayns
lossreeyn t'ayn jiu, cha nel tracheidyn spohttagh çheet rish neayr's ta'n
metasylem er nappaghey.

Son y chooid smoo, she tracheidjyn spohttagh ad ny h-ard-chillagyn ymmyrkey. Ta
tracheagyn cochianglt myr cuishley liorish tuill; ta'n ushtey gleashaghey
liorish gleashaght stoo‎ 'syn aght cheddin as ushtey ayns pioban, cha nel
liorish skeaylley trooid yn 'ar-chrackan killag. Er lesh lus-oayllee, ta sylem
mastey ny binn scanshoil lhig da haink lesh angiospermae.. Agh cha nee
angiospermae ynrican s'oc tracheagyn, as cha nel y lheid ec shiartanse dy henn
linneeaghtyn angiospermagh, myr sampleyr, Amborellaceae, Tetracentraceae,
Trochodendraceae, as Winteraceae).



https://gv.wikipedia.org/wiki/Swahilish

She çhengey Vantu ee Swahilish (Swahilish: Kiswahili, "çhengey Swahili"). T'ee
goll er loayrt ayns ard mooar rish y Cheayn Injinagh eddyr Yn Cheinney hwoaie as
Y Vosambeeck hwoaie, ec ymmodee possanyn kynneeagh. Ta mysh 5-10 millioon dy
loayreyderyn dooghyssagh, as mysh 50 millioon dy loayreyderyn. She lingua franca
yn Affrick Hiar as Pobblaght Gheynlagh ny Congo t'ayn myrgeddin, as çhengey
ynrican as bun Affrickagh eck mastey çhengaghyn oikoil Unnaneys ny h-Affrick.

Ta queig breeocklyn myn-heeanagh ec Swahilish Chadjinit: /ɑ/, /ɛ/, /i/, /ɔ/, as
/u/. Ta’n myn-heean /u/ goll er fockley magh eddyr [u] as [o] ‘syn Abbyrlhit
Sheeanagh Eddyr-ashoonagh. Cha nel breeocklyn goll er craplaghey, gyn scansh da
trimmid.

Cha nel daaghooaghtyn eck. Myr sampleyr, ta chui, "lepard", goll er fockley magh
ayns daa hillab chu-i ([/tʃu.i/]).

Rere aght cadjin ny çhengaghyn Bantu, ta Swahilish reaghey ennymocklyn ayns
rangyn. T'ad cosoylagh rish ennymocklyn bwoirrinagh as firrinagh ny Gaelgey, agh
ta 16 rangyn ayn. Ta Rangyn 1-10 ayns jeesyn, as ny h-earrooghyn neurea nyn
gummaghyn unnaneagh, as ny h-earrooghyn reaey nyn gummaghyn yl-rey.

Ta earrooghyn ny rangyn rere obbyr Carl Meinhof er rangyn ny çhengaghyn Bantu.
Cha nel Rangyn 12 ny 13 ec Swahilish.

Ta Rangyn 16, 17 as 18 nyn ennymocklyn feddynagh; t'ad cowraghey boayl ny
gleashaght. Cha nel agh un ennymockle oc rere dooghys: y fockle Rang 16 mahali,
"boayl". Ta'n shenn chummey pahali ry-chlashtyn ny keayrtyn, rere meer roie
cadjin y cheim. Chammah's shen, foddee faggys dagh ennymockle goll er arraghey
stiagh ayns fer jeh ny rangyn shoh liorish y veer yerrey -ni. Ta'n veer shoh
cowraghey ynnyd ennagh, as y veer choardailagh cowraghey y keeal kiart:

Ta breearyn ny Swahilish jeant ass fraue as crogheydee ta cowraghey cass, kione,
emshir as fo-raa. Ta fockleyryn adsyn y haishbyney rere fraue son y chooid smoo.

Ta breearyn goll er jannoo myr shoh: kione + (meeryn sthie) + emshir + (cass) +
fraue + (meer yerrey). Ta cummey ny crogheydee chione as cass croghey er ny
keimyn t'ad ayndaue.

2 Foddee eh cowraghey stayd ny jargaght. Ta staydyn jeant lesh cowrey emshir
jeant dy mennick, as jargaght jeant lesh cowrey emshir immeeaght kinjagh dy
mennick.

3 Ta'n emshir -ki- cowraghey dy vel reddyn kianglt rish y cheilley. Myr
sampleyr, Nikinunua kitu, utanunua kitu : "My chionneeym red, kionnee uss red".

4 Ayns ny sampleyryn conastagh, begin dooin cass y chur stiagh 'sy vreear. Ta'n
cass shoh, kitu ("red") ayns Keim 5; myr shen, ta'n crogheydagh cassagh Keim 5
ec (-ki-) chammah's cowrey conastagh Keim 5 (-cho-). Shen bun ninachokinunua.
Ta'n clowan cadjin nina__nunua ec "__ ta mee kionnaghey".



https://gv.wikipedia.org/wiki/Shenn_Loghlynish

By hengey Ghermaanagh y Twoaie va goll er loayrt ec cummaltee Loghlin as ec
cummaltee ny baljyn va bunnit oc harrish ny faarkaghyn car Eash ny Loghlynee ee
yn Çhenn Loghlynish.

Hie yn Phroto-Loghlynish er ny lhiassaghey myr y Çhenn Loghlynish roish y 8oo
eash, as hie yn Çhenn Loghlynish er ny lhiassaghey myr ny çhengaghyn Germaanagh
Hwoaie 'sy 14oo eash veanagh ny yeianagh. Ren yn aght shen cur jerrey rish y
Çhenn Loghlynish. Er y laue elley, ta sampleyryn y Çhenn Loghlynish screeuit
foast ry-gheddyn as ad screeuit sheese 'sy 15oo eash.

Va'n Çhenn Loghlynish rheynnit magh ayns tree abbyrtyn: Shenn Loghlynish y Niar,
Shenn Loghlynish y Neear, as y Çhenn Ghutnish. By reayn abbyrtagh ad Shenn
Loghlynish y Niar as y Neear gyn joarey baghtal eddyr oc. Myr sampleyr, va troyn
Loghlynish y Niar ry-gheddyn ayns Norlynn hiar, as troyn Loghlynish y Neear
ry-gheddyn 'sy Toolynn heear. By ee Shenn Loghlynish y Niar çhengey vooinjer y
Danvarg as y Toolynn. Er cooishyn y çheer-oaylleeaght, ta'n Çhenn Ghutnish
currit ry cheilley lesh Shenn Loghlynish y Niar, ga dy row troyn er lheh eck
anchasley rish ny Loghlynishyn elley.

Jiu, ta sluightyn y Çhenn Loghlynish, çhengaghyn so-hoiggalagh rish nyn geilley,
foast goll er loayrt: yn Eeslynnish, yn Aaroish, y Norlynnish, y Danvargish, as
y Toolynnish.



https://gv.wikipedia.org/wiki/Ookraanish

She nane jeh ny çhengaghyn Slavagh ee yn Ookraanish (українська мова ukrayins'ka
mova) ta goll er loayrt 'syn Ookraan son y chooid smoo, as ayns çheeraghyn elley
ta goaill creeagh lesh yn Ookraan. Ta ram Ookraanisheyryn elley ry gheddyn ayns
çheeraghyn y Vaarle chammah, 'sy Chanadey er lheh. T'eh er credjal dy vel yn
Ookraanish goll er loayrt ec mysh 40 millioonyn dy leih. Ta'n abbyrlhit
Kyrillagh ymmydit ry hoi screeu sheese yn Ookraanish, agh ta lettyryn er lheh
ymmydit 'syn Ookraanish nagh vel ymmydit 'sy Rooshish - є, і, ї, ґ.

Ta tree preeu-abbyrtyn ayn - y fer twoaieagh ta ny s'cosoylee rish y
Velarooshish, y fer eear-yiassagh t'er goaill focklyn eeasaght stiagh veih'n
Pholynnish, as y fer iar-yiassagh ta ny s'cosoylee rish y Rooshish na'n jees
elley oc. Va'n çhengey chadjinit bunnit er yn abbyrt hiar ayns laaghyn yn
Unnaneys Soveidjagh, agh ta tradishoon lettyragh jeh e chooid hene ec yn abbyrt
heear, er-yn-oyr dy row sheear yiass y clyst raad ta'n çhengey goll er loayrt
çharbaait veih'n Ookraan Hoveidjagh ayns ny bleeantyn eddyr-chaggee, as ee
currit rish y Pholynn. Jiu, she sheear ny h-Ookraan yn chooid jeh'n çheer
s'troshey er çheu y çhengey ghooghyssagh jeh, as t'eh er credjal dy nee yn
çhengey chadjinit lettyragh girree ny s'cosoylee rish yn abbyrt heear rere myr
ta'n çhengey çheet ny quaiyl hene lurg bleeantyn y Toveidjaghys.



https://gv.wikipedia.org/wiki/Keyrrey

Ta'n cheyrrey (Ovis aries) ny sheeintagh aachaignagh as kiare-chassagh. T'ad nyn
grubbee rea-vairagh (Artiodactyla), ny "skeilt-chassagh" dy mennick. Ga dy vel
keyrrey ennym ymmodee keintyssyn, t'eh çheet er Ovis aries son y chooid smoo.

S'cosoylagh eh dy vel kirree jeianagh jeh sliught vouflonyn feie yn Europey as
Aishey. V'ad mastey ny beiyn s'leaie hie er meeinaghey; t'ad goll er sheelraghey
son ollan, feill as bainney. Ta ollan kirree ollan smoo cadjin y theihill.

Myr baagh scanshoil ayns shennaghys deiney, ta paart mooar ec kirree ayns
cultoor. Son y chooid smoo t'ad kianglt rish eieyn boçhillagh. T'ad ry-akin ayns
feayn-skealleydaght (m.s., y Loamrey Airhey) as craueeaghtyn, ny craueeaghtyn
Abrahamagh erskyn ooilley. Ta ymmyd jeant jeu myr ouralyn.

She aachaighnagh beg dy liooar ee keyrrey, as fynney craplagh oc son y chooid
smoo. Ta eairkyn ec kuse dy cheintyssyn; un phiyr caslagh son y chooid smoo, agh
ta daa phiyr ec loaghtanyn as ny smoo ec fir elley. Ta kirree feiey dhone son y
chooid smoo, as cha nel monney anchaslys ec keintys ennagh. Ta ymmoddee daaghyn
ec kirree thie, eddyr bane as dhone dorraghey, ny breck ny keayrtyn. Ta sleih
cliaghtey shirrey ollan vane son daaghey aashagh, as she tro kioneyssagh eh, myr
shen t'eh skeaylley aashagh dy liooar. Ny yei shen, ta kirree ghaahit ry-akin
ayns shioltaneyn jeianagh, eer mastey shioltaneyn baney liorish gienyn biallagh.
Ga dy vel margaghyn mooarey traghtee shirrey ollan vane, ta sur-vargey son
loamrey ghaahit, son sneeu laue dy cadjin. Ta anchaslyssyn mooarey eddyr
kynneeyn, veih gloo as craplagh dys liauyr as foltagh. Ta anchaslyssyn eer
mastey shioltane, as myr shen, t'ad sorçhal yn ollan roish my t'eh goll er
obbraghey.



https://gv.wikipedia.org/wiki/Iuar

She nuyoo lettyr abbyrlhit ny Gaelgey eh iuar (I, i), rere'n abbyrlhit Romanagh,
as myr shen, nuyoo lettyr ny abbyrlhittyn elley haink ass.

Haink iuar jeh'n abbyrlhit Proto-Sinaitagh. S'cosoylagh dy row ny caslys jeh
lurg as laue echey, as dy daink eh jeh jalloo-ocklyn Egyptagh. Va'n sheean (/ʕ/)
ec yn 'ockle Egyptagh, agh haink eh dy chowraghey /j/ ayns çhengaghyn Semetagh,
er y fa dy row /j/ ec toshiaght ny focklyn v'oc son lurg. She yodh v'ayn.

Ghow ny Greagee cummey jeh son iota 'syn abbyrlhit Greagagh, as eshyn çheet er
/i/. Ren ny Romanee ymmyd jeh'n lettyr cheddin 'syn abbyrlhit Romanagh. Va juys
(J, j) ny chummey elley jeh'n lettyr cheddin, as derrey'n 16oo eash, ren ad
ymmyd jeh'n daa lettyr son y daa heean.

'sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

S'cosoylagh dy vel yn ennym "iuar" rere enmyn biljagh 'syn abbyrlhit Ogham. T'ad
credjal dy row iodhadh Ogham çheet er yn euar, foddee.

Ayns ASCII, ta i mooar ec 73 as i beg ec 105. Ayns earrooyn jeesoil, shen
01001001 as 01101001.

Ta lettyryn gollrish iuar ayns ny h-abbyrlhittyn Kyrillagh as Coptagh. Ta I
jeesagh cosoylagh rish I Kyrillagh, agh t'ad ry-akin ayns çhengaghyn elley.
Haink I jeesagh jeh iota, as I jeh eta, agh cha row monney anchaslys eddyr oc.
Ta ymmyd jeant jeu croghey er ny çhengaghyn hene. Ta'n chooish cheddin ec yn
abbyrlhit Coptagh, eddyr ny lettyryn eta as iota t'echey.



https://gv.wikipedia.org/wiki/Grammeydys

Ta grammeydys çheet er reillyn coyannoo bentyn rish glare ny rish çhengey er
lheh. Dy cadjin, t'eh çheet er co-yannoo focklyn as raaghyn. Rere keeall ny
s'çhaghney, t'eh goaill stiagh sheeanyn myrgeddin. Chammah's shen, t'eh çheet er
studeyrys er ny cooishyn shen, goaill stiagh co-ordrail, sheeanchoryssaghtys,
jalloo-oaylleeaght as semantaght. Cha nel eh çheet er cairscreeu ny punkaghey
son y chooid smoo.

Ta çhengoayllee rheynn eieyn grammeydys ayns soilshee as oardrailagh. Ta ram
grammeydys cadjin ny tradishoonagh oardrailagh, dy ghra myr shen, t'eh cur
reillyn er ny "lhisagh" oo gra as screeu. Dy cadjin, ta shen foayraghey un
abbyrt (abbyrt adsyn as ard chied oc, son y chooid smoo) erskyn abbyrtyn elley.
T'eh cur er bun çhengey chadjinit. Ta grammeydys soilshee cur coontey jeh'n aght
ta'n çhengey goll er loayrt, as meenaghyn ny reillyn ta stiurey shen, gyn gra ny
"lhisagh" oo gra.

Ta'n fockle grammeydys ass Shenn Ghreagish γραμματικὴ τέχνη, grammatikē technē
(aght lettyryn) ass γράμμα, gramma ("lettyr"), ass γράφειν, graphein (screeu).



https://gv.wikipedia.org/wiki/Co-vreneen

S'goan ny bunstooghyn ta jeant ass breneenyn ta ny lomarcan. Dy cliaghtagh, ta
breneenyn çheet ry-cheilley ayns piyryn ny ayns possanyn. Eisht, ta shin gra
co-vreneenyn rish ny floagyn shoh. Myr sampleyr, ayns boteil d'ocsygien, cha nel
breneen erbee ny lomarcan aynjee - ta ooilley ny breneenyn kianglit ry-cheilley
ayns piyryn. Ta'n red cheddin ry-gheddyn bentyn rish hiddragien as eeadeen.
Co-vreneen - ta shen yn ayrn sloo jeh bunstoo ny jeh co-vunstoo oddys ve ayn dy
neuchrogheydagh. My ta ooilley ny breneenyn ayns co-vreneen ny vreneen cheddin,
ta shin gra co-vreneen bunstoo rish. Goll rish breneenyn, ta co-vreneenyn feer
vinniagagh. Ta millioonyn dy cho-vreneenyn ushtey ayns y vine sloo d'ushtey. Er
y fa dy vel millioonyn dy vunstooghyn ayn, ta millioonyn dy horçhyn dy
cho-vreneenyn ayn. Ta kemmigee soilshaghey co-vunstooghyn lesh formlaghyn
kemmigagh. She H2O yn formley ta shassoo son ushtey er yn oyr dy vel daa vreneen
hiddragien sniemmit lesh un vreneen ocsygien. Y formley ta shassoo son
daa-ocseed charboan, ta shen CO2 er y fa dy vel breneen carboan sniemmit lesh
daa vreneen ocsygien.



https://gv.wikipedia.org/wiki/Caslys

She cummey daa-howshanagh eh caslys. Dy cadjin, t'eh jeeaghyn gollrish red
ennagh, myr sampleyr, nhee corporagh ny peiagh ennagh. Ny keayrtyn, myr
sampleyr, ayns ellyn jeianagh, cha nel eh gollrish red ennagh corporagh.

Foddee caslys çheet jeh najoor: ta'n tooill jannoo caslys liorish sooillag, 'syn
aght cheddin as mynreayrtanyn as tilgeyryn. Ta jeshaghtyn myr camerey jannoo
caslys corporagh jeh ny t'ayn, liorish sollys, sooillagyn as stoo kemmigagh. Ta
lheid ny caslyssyn jeeaghyn gollrish ny t'ad jeant jeh.

Ta caslyssyn elley jeant dy laueagh, liorish daah, doo, ny bun-earrooagh liorish
co-earrooder ny camerey bun-earrooagh. Ta lheid ny caslyssyn goaill stiagh
diagramyn, graafyn, jallooyn daahit, clouyn gorrym as fir elley. Cha nel ad
ooilley jeeaghyn kiart gollrish red ennagh firrinagh, eer my t'ad dy chowraghey:

Ta kuse dy chaslyssyn jeant jeh sollys ynrican (ayns y tooill, ayns scaaney,
farhilgane as eer kellagh chiass); ta fir elley jeant er stoo corporagh (myr
sampleyr, fotografyn, as caslyssyn jeant er pabyr ny eaddagh).



https://gv.wikipedia.org/wiki/Caashey

She troar vainney fondagh yn-ee jeant ass cooid phroteenagh ny bainney eh
caashey. Ta ymmodee sorçhyn dy chaashey ayn, as blass as cummey er lheh ec dagh
fer; ta'n chooid smoo jeu jeant ass casein liorish glubbey.

T’ad jannoo caashey ass proteen as sahll vainney. She bainney ollee, ollee
oaldey, goair as kirree t’ayn son y chooid smoo. T’ad cur er y vainney
geayraghey as binjaghey, as t’eh rheynn ayns groo as meaig. Son y chooid smoo ta
janteyr caashey cur stiagh stoo toshee gyle bacteyragh er son geayraghey as
binjey er son binjaghey, agh ta shiartanse dy chaashey jeant lesh geayr hene;
myr sampleyr, ta paneer jeant lesh feeyn geayr, soolagh limon ny geayr elley.
T’ad tayrn magh y groo fondagh as eh y ‘aastey ayns faastan.

Shimmey sorçh dy chaashey t’ayn. Ta mysh 500 sorçh goit rish ec yn International
Dairy Federation. Ta ard-ynseyderyn elley cur enney er 400, 500 ny 1,000. Ta
sorçhyn goll er rang-oardraghey rere slattyn towse, myr sampleyr eash appee,
coyannoo, saase jannoo,cooid hahllagh,çheeroaylleeaght as reddyn elley. Dy
cadjin, t’ad croghey er cooid ‘liugh, cooid hallagh as saase appee. Ta
shiartanse dy ‘lieh er chur roue corssyn rang-oardree: ta corys Pieter Walstra
croghey er bun- as fo-stooghyn toshee as er cooid ‘liugh, as ta corys Walter &
Hargrove rere saase jannoo as aarheynn rere cooid ‘liugh.



https://gv.wikipedia.org/wiki/Bretin

Ta Bretyn (Bretnish: Cymru, Baarle: Wales) ny çheer 'sy Reeriaght Unnaneysit.
T'ee çhemmit liorish Sostyn da'n sheear, Mooir Vannin da'n twoaie as da'n sheear
hwoaie, Mooir Vretyn da'n sheear, y Vooir Cheltiagh da'n sheear yiass as Keyllys
Vristol da'n jiass. Ta ny smoo na 3 millioonyn cummaltee aynjee as ish ny çheer
ghaa-hengagh.

Ta Bretyn ny çheer Cheltiagh, gollrish Mannin, Nalbin, Nerin, y Chorn, as y
Vritaan. She Cayr Deeth preeu-valley ny çheerey lesh ny smoo na 300,000
cummaltee. Ta Çhionnal Ashoonagh Vretin, bunnit 'sy vlein 1999, ny soie ayns
Cayr Deeth.

Ta Bretyn ny soie er lieh-innys ayns sheear ny Bretyn Mooar Meanagh. Ta'n çheer
mygeayrt 20,779 km² (8,023 mi ker) er eaghtyr. T'ee 274 km er lhiurid veih'n
twoaie da'n jiass as 97 km er lheead veih'n shiar da'n sheear. Ta Bretyn çhemmit
liorish Sostyn da'n shiar as lesh y vooir da'n twoaie, da'n sheear as da'n
jiass. 'Sy clane, ta ny smoo na 1,200 km oirr ny marrey eck. Ta shiartanse
ellanyn magh ass coose Vretin, as she Ynnys Moan (Ynys Môn) yn ellan smoo eck.

Ta'n chooid smoo jeh'n phobble as ny h-ynnydyn çhynskylagh soit ayns Jiass
Vretin, as ee cur ny baljyn Cayr Deeth, Abertawe as Casnewydd 'syn earroo. Ta
ram cummaltee ayns shiar hwoaie ny çheerey mygeayrt Wrecsam myrgeddin.

Çheer sleitagh t'ayns Bretyn, ny h-ardjyn twoaie as meanagh er lheh. Va ny
sleityn cummit rish yn Eash Rioee jerrinagh. Ta ny sleityn s'yrjey soit ayns
Eryri as t'ad goaill yr Wyddfa, as eh 1,085 m er yrjid, 'syn earroo. Ta ny
Bannau Brycheiniog soit ayns jiass ny çheerey as t'ad kianglt rish ny Sleityn
Cymragh ayns Bretyn Veanagh.

Haink Jool Kaesar dys Bretyn ayns Mee Luanistyn 55 BNJ, agh cha ghow ad y çheer
rish ny smoo na keead. Clein Vretin, v’ad ny Siluree ayns Bretyn Yiass as ny
Ordovicee ayns Bretyn Hwoaie. Ren ny Rauee troggal straih dy chashtalyn tessen
Bretyn Yiass, goaill stiagh Caerllion (Isca), raad ta preaban caggee share er
mayrn ayns Bretyn Vooar ry-akin. Ayns y hwoaie, ta shenn arrane Breuddwyd Macsen
Wledig ginsh skeeal Macsen Wledig, mastey ny h-ard-reeaghyn heear s’jerree, ren
poosey Helen ferch hoshiagh Bretnagh jeh Caernarfon (Segontium).

Cha nod ny h-Anglo-Sostnee goaill Bretyn, ga dy ren ad brishey’n kiangley eddyr
Bretyn as yn Hen Ogledd erreish da Caggey yn Çhaayr ayns 615 BNJ. Ren Offa, ree
Vercia, troggal boalley mooar thallooin rish y chreeagh eddyr y reeriaght echey
as Bretyn. Ta kuse dy Voalley Offa ry-akin ayns shoh foast.

Hannee Bretyn ny çheer chreestee erreish da ny clein paganagh Teutonagh (ny
Sostnee) goaill Sostyn. Hie Noo Davy er pirgrin dys Raue ‘sy 6oo eash, as
dobbree eh myr Aspick ayns Bretyn foddey roish da Noo Augusteen jeh Canterbury
cur bun er aspickys Chaergaint (Canterbury). Ny yei shen, cha daink lesh yn eab
Creestiaght y skeaylley, foddee er coontey noidys eddyr y ghaa chynney. Reeaghyn
Vretin gollrish Rhodri Mawr as Llywelyn ap Gruffudd, v’ad lajer ny kioot dy
liooar dy ‘reayll y seyrsnys oc.

Ec jerrey ny 1060yn, haink ny Normanee dys Bretyn, as ren shen caghlaa
politickaght y heer. Hrod çhiarnyn Normanagh Y Mers (Baarle: The Marches) eddyr
Bretyn as Sostyn. Dobbyr da Bretyn goll fo haart, agh haink lesh Gruffudd ap
Cynan as Owain Gwynedd shen y lhiettal, ga dy ren Normanee soie ayns arnyn j’ee.
Haink lesh Llywelyn Fawr unnaneysey Bretyn, obbyr va currit er bun liorish e ayr
hene Llywelyn ap Gruffudd, as haink eh dy ve y chied Prinse Vretin.

Agh daarlee reeaghyn Hostyn dy hoie er Bretyn car yn eash. Ayns 1282, hooar
Llywelyn Ein Llyw Olaf baase ayns skirmish faggys da Cilmeri, as eshyn prinse
neuchrogheydagh s'jerree Vretin. Ghreim ersooyl Edward I Hostyn y reeriaght
v'echey. Hrog Edward cashtallyn mooarey son dy 'reayll Bretyn fo'n cummaght
echey - she Rhuddlan, Conwy, Caernarfon, Biwmares, as Harlech ny fir share er
enney.

Dirree magh ny Bretnee reesht as reesht noi reiltys ny Sostnee, eddyr jerrey y
13oo eash as jerrey y 15oo eash; myr sampleyr, fo Madog ap Llywelyn (1294-96) as
Llywelyn Bren (1316). V'ad jerkal Owain Lawgoch dy heet erash as heyrey ad ayns
ny 1370yn. Dirree Owain Glyndŵr ayns 1400, as hie eh er enmys myr Prinse Vretin,
agh lheie ersooyl yn irree magh beggan er veggan lesh reeaghyn Hostyn
aahickyraghey yn pooar oc 'sy çheer.

Car rheynn vooar jeh cooid elley y 15oo eash, va laue ec Bretyn ayns Caggaghyn
ny Roseyn, as ny Lancasteree as ny Yorkee ratçhal er son kioneys ayns Sostyn.
Agh dyn y wooise da'n neuhassooaght, vlaagh cultoor Vretin fel y keead roish
shoh, as y Tradishoon Bardagh er lheh, lesh Bardyn ny Fir Oasle fo gedjaghys ny
h-ooashlaght. Fir jeusyn, shen Inry Tiuder, neear Siaspar Tiuder (Jasper Tiuder
'sy Vaarle), as eshyn jeh sliught Ednyfed Fychan, shennskyl (distain) Llywelyn
Fawr. Ayns 1485, haink es 'sy thalloo ayns Sir Benfro marish possan caggee dy
Frangee. Haglym shiartanse dy Vretnee marish, as ghow ad barriaght er Rickad III
Hostyn ec 22 Luanistyn 1485 ayns Magher Vosworth.

Haree stayd Vretyn rish tammylt. Ny leighyn va ny Sostnee er chur urree ec
toshiaght yn eash, hie ad er tayrn er ash. Hug lesh mac Inry, Inry VIII stiagh
ny Leighyn Unnaneysey. Hug adsyn Bretyn fo'n chorys leighagh cheddin as v'ayns
Sostyn, agh ec y traa cheddin, harmestee eh Bretnish magh ass bea reiltagh ny
çheerey: cha nod ad jannoo obbyr reiltagh erbee agh 'sy Vaarle.

Rish keead ny ghaa, haink y çheer chatoleagh y ve ny çheer phrotestoonagh.
D'aavioghee craueeaght 'sy çheer, goaill stiagh yn Eash Aaruggyr as y Vible
Vretnish, agh vaarlee ny fir oasle beggan er veggan, as daase skort eddyr
stiureyderyn heshaght as ny theay. Un eiyrt jeh'n anchaslys shen, shen y
ghleashaght chrauee anchochreduagh ren skeaylley dy tappee 'sy 17oo eash as 18oo
eash. Ghow Bretyn toshiaght çheet y ve ny çheer çhynskylagh, as rish jerrey'n
18oo eash va baljyn çhynskylagh, quarralyn as meainyn geayll nyn gowraghyn
baghtal er fud ny çheerey. Skeayll lettyraght as ghow toshiaght cloudeyrys ayns
Bretyn. Vooadee yn aggyrt er son jee-vunnaghey yn Agglish ayns Bretyn as er son
hene-reiltys, as rish jerrey'n 19oo eash va'n ghleashaght Cymru Fydd ec yn
eer-vullagh eck.

Bee cronney mestit ec y çheer car y 20oo eash, agh dyn y wooise da'n Chied
Caggey Dowanagh, Goll Ergooyl Mooar ny 1930yn, Nah Chaggey Dowanagh as foudaghey
çhengagh ny 1970yn as 1980yn, ta Çhionnal Ashoonagh ec Bretyn jiu, as t'eh
jeeaghyn dy vel cronney Vretnish ny smoo gialdynagh na v'ad jerkal keead
er-dy-henney.



https://gv.wikipedia.org/wiki/Adolf_Hitler

By pholitickeyr Germaanagh jeh sluight Austeyragh as fer toshee yn Phartee
Natseeagh (Germaanish: Nationalsozialistische Deutsche Arbeiterpartei (NSDAP);
"Partee Soshiallagh Ashoonagh ny Labreeyn Germaanagh") eh Adolf Hitler (focklit
magh myr [ˈadɔlf ˈhɪtlɐ]; 20 Averil 1889 — 30 Averil 1945). By Hansyleyr ny
Germaan eh veih'n vlein 1933 derrey yn vlein 1945 as jaghteyr (Führer und
Reichskanzler) er y Ghermaan Natseeagh veih'n vlein 1934 derrey yn vlein 1945.
V'eh ec y laare tra haink y Natseeaghys er y theihll, as tra haghyr y Nah
Chaggey Dowanagh as yn Deherree.

Ren Hitler caggey 'sy Chied Chaggey Dowanagh as ram onnoryn bronnit er ny lurg.
Ren eh cur cooidjagh ayns Partee ny Labreeyn Germaanagh (roie-immeeaghtagh yn
NSDAP) 'sy vlein 1919, as haink er dy ve ny 'er-toshee er yn NSDAP 'sy vlein
1921. Ren eh jannoo eiyrtys er coup d'état ayns München 'sy vlein 1923, as yn
ennym Putsch y Halley Lhionney (Hitlerputsch 'sy Ghermaanish) currit er yn
eiyrtys shen. Cha row rah echey 'syn eiyrtys shen, as v'eh currit ayns pryssoon
raad screeu eh yn chooinaght echey, Mein Kampf ("My Streeu"). Lurg y teyrey
echey 'sy vlein 1924 ren y pobbyl soiagh dy mooar jeh er son ny teaymyn ren eh
noi Conaant Versailles as eh cur yn Ooilley-Ghermaanaghys, y noi-Ewnaghys as y
noi-chummynys er oaie lesh yn oraaidaght charismagh echey as y phropaganda
Natseeagh. 'Sy vlein 1933 v'eh pointit myr shansyleyr. Hoshee eh ceaghley
Pobblaght Weimar myr y Treeoo Reich, jaghteyraght un-phartee as y Natseeaghys
ooilley-smaghtagh as slane-reiltagh myr bun eck.

V'eh yn eie as y dean ec Hitler Oardagh Noa y chur er bun as yn oardagh shen
bunnit er slane-reill y Ghermaan Natseeagh harrish yn Oarpey. Son eh shen y
yannoo ren Hitler cur er bun dean y Lebensraum ("reamys cummaltagh") da ny
Germaanee. V'eh ec kione aa-armal y Ghermaan as chur stiagh er y Pholynn liorish
yn Wehrmacht ayns Mean Fouyir y vlein 1939. Ren yn aght shen cur toshiaghey lesh
y Nah Chaggey Dowanagh. Fo stiurey Hitler va'n chooid smoo jeh'n Oarpey as yn
Affrick Hwoaie currit fo smaght ny Natseeyn as ny cochaarjyn oc. Agh, 'sy vlein
1943 ren ny Germaanee coayl ram caggaghyn as hoshee yn chooyl-ghleashaght oc.
Car Caggey Verleen 'sy vlein 1945, ren Hitler poosey rish y ven heshee echey,
Eva Braun. Er 30 Averil 1945, daa laa lurg y phoosee, ren y daa jeu dunver adsyn
hene er aggle y ghoaill cappee oc ec yn Armee Jiarg, as va nyn girp lostit.



https://gv.wikipedia.org/wiki/Abbyrlhit_Romanagh

Yn abbyrlhit Romanagh (ny keayrtyn, yn abbyrlhit Ladjynagh), she abbyrlhit
t’ayn. V’eh jeant ass yn abbyrlhit Greagagh son dy screeu Ladjyn, liorish ny
Romanee. She'n abbyrlhit Etruscagh v'ayn 'sy toshiaght, agh ren eh caghlaa dys y
chummey jeianagh as cheau magh ad kuse dy lettyryn jeh. Beggan er veggan, ghow
sleih toshiaght jannoo ymmyd jeh son dy screeu çhengaghyn Romanagh (sluight
Ladjyn), Celtiagh, Germaanagh, Baltagh as Slavagh. Fy yerrey, haink dagh ooilley
çhengey Oarpagh dy ve screeuit liorish, bunnys, liorish ymmodee lettyryn noa er
nyn groo son ny çhengaghyn er lheh.

Liorish coloinaghys, hie yn abbyrlhit er skeaylley harrish y teihll. Ghow ad
toshiaght cur lettyryn Romanagh er çhengaghyn gyn abbyrlhit, chammah’s cur yn
abbyrlhit Ladjyn ayns ynnyd jeh abbyrlhittyn dooghyssagh. Ta çhengoayllee foast
cliaghtey jannoo ymmyd jeh’n abbyrlhit Ladjyn tra vees ad cummey corys screeuee
noa son çhengey gyn y lheid. Dy mennick, t’ad cur abbyrlhit Romanagh er coryssyn
screeuee jeant assyn, eer mannagh vel ad rere’n abbyrlhit shoh dy jeeragh. Myr
sampleyr, ta lettyryn ‘syn abbyrlhit Norlannagh nagh row ‘syn abbyrlhit Romanagh
tradishoonagh.

Va 21 lettyr ec y shenn abbyrlhit Ladjynagh, er nyn ngoaill ass yn abbyrlhit
Greagagh 'sy toshiaght.

'sy 3oo eash, s'cosoylagh, scryss ad magh shenn Z (gyn ymmyd ayns Ladjyn hene)
as hug ad stiagh G 'syn ynnyd echey. Ny s'anmey, roish daue geddyn barriaght er
ny Shenn Ghreagee, ghow ad stiagh Y as Z son focklyn eeassit ass y Ghreagish.

Ta cummey coardit eddyr-ashoonagh jeh'n abbyrlhit ayn: yn Abbyrlhit Romanagh
Bunneydagh Jeianagh. Ta kuse dy abbyrlhittyn cosoylagh rish, as fir elley
cosoylagh rish er lhimmey jeusyn jannoo ymmyd jeh scarreydee.

Chammah’s shen, ta X as Z ry-akin ny keayrtyn, ayns enmyn jeianagh. Son y chooid
smoo, t’ad caghlaa dys lettraghey Gaelgagh; myr sampleyr, ”zebra” dys
“sheabrey”.



https://gv.wikipedia.org/wiki/Yn_Vritaan_(%C3%A7heer)

She ard cultooragh ee yn Vritaan (Britaanish: Breizh, focklit magh myr [bʁɛjs]
ny [bʁɛχ]; Frangish: Bretagne, focklit magh myr [bʁə.taɲ]; Galloish: Bertaèyn,
focklit magh myr [bəʁ.taɛɲ]). She nane jeh ny h-Ashoonyn Celtiagh ee. Roish dy
daink urree dy ve ny cooid jeh Reeriaght ny Frank 'sy vlein 1532 myr queiggey,
by reeriaght as, eisht, ghiucaght neuchrogheydagh ee.

Ta'n Vritaan coodaghey y lieh-innys heear hwoaie jeh mooar-heer yn Oarpey ayns
shiar hwoaie y Rank. T'ee çhemmit liorish Mooir yn Eeaght 'sy twoaie, liorish y
Vooir Cheltiagh as y Cheayn Sheear 'sy neear as liorish Baie ny Biscaayn 'sy
jiass. T'ee 34,023 km2 er eaghtyr. T'ee goll er rheynn magh ayns queig rheynn:
Penn-ar-Bed 'sy neear, Aodoù-an-Arvor 'sy twoaie, Il-ha-Gwilen 'sy niar hwoaie,
Liger-Atlantel 'sy jiass as Mor-Bihan 'sy jiass.

'Sy vlein 1956, va gurneilys ynnydagh y Rank aachummit as va ny h-ardjyn currit
er bun. Va Ard y Vritaan currit er bun ec y traa shen, agh cha nel yn ard
coodaghey agh 80% jeh eaghtyr yn ard cultooragh. Va Liger-Atlantel, mygeayrt y
chaayr Naoned, scarrit magh ass y Vritaan as currit stiagh 'syn ard Broioù al
Liger.

Ayns Jerrey Geuree 2006 va 4,300,500 dooiney cummal ayn. Ta 72% jeh'n phobble
cummal ayns Ard y Vritaan as 28% ayns Ard Broioù al Liger. 'Sy vlein 1999 v'ad
Naoned (711,120), Roazhon (521,188) as Brest (303,484) ny caayryn smoo ayn.

She çheer ghooie ny Britaanee ee yn Vritaan as ta'n çheer coontit myr fer jeh ny
h-Ashoonyn Celtiagh as ee freill enney cultooragh ta aahoilshaghey e shennaghys.
Ta deiney ennagh cur feysht er staydys bunraghtoil roie yn Vritaan, as ta
gleashaght ashooneyragh shirrey ny smoo hene-reiltys da'n Vritaan çheusthie
jeh'n Rank.

Ren ny chied deiney cummal 'sy Vritaan 'syn eash Henn-Chlaghagh Lheah. Va ny
chied chummaltee nyn Neanderthalee. S'goan va'n boodeeys shen as v'ad feer
chosoylagh rish ny Neanderthalee v'er gheddyn feie yn Oarpey Heear ec y traa
shen. Cha row agh tro er lheh oc: nyn gultoor ta enmyssit "Colombagh". Ta fer
jeh ny çhiollee shinney 'sy theihll er ve feddynit ayns Ploeneg ayns
Penn-ar-Bed. T'eh mysh 450,000 bleeaney d'eash.

Ren ny chied homo sapiens cummal 'sy Vritaan mysh 35,000 RC. Ren ad cur adsyn
hene ayns ynnyd ny maanal ny Neanderthalee as ren ad lhiassaghey çhynskylyn
ynnydagh, gollrish y Châtelperronagh ny yn Valainagh. Lurg yn eash rioee
yerrinagh, lhig yn emshir ny s'çhoe da keyllaghey gloo 'syn ard. Ec y traa shen,
va'n Vritaan cummaltit lesh boodeeyssyn mooarey ren toshiaghey nyn goorseyn bea
y hyndaa veih'n theihll rouailtagh va jeant ass y çhelgeyrys as y çhaglymys gys
seihll eirinagh. Haink yn eirinys gys yn ard car y 5oo villey-bleeaney RC ec
arreyderyn stiagh daink veih'n jiass as y niar. Ansherbee, cha daghyr y Çhyndaa
Noalittagh 'sy Vritaan er oyr ceaghley bunneydagh, agh er oyr yn arraghey stiagh
moal as maylartey schleiyn.

She yn tro smoo scanshoil jeh'n Vritaan Noalittagh na'n jeeillaght
vooar-chlaghagh, as, keayrtyn, t'ee coontit myr "cree" yn chultoor
mooar-chlaghagh. Va ny lhiaghtyn shinney nyn garnyn as cha voddey lurg shen va'n
lught ynnydagh troggal tommanyn flahoil as straihyn claghagh. Shimmey strughtoor
jeh ny sorçhyn shen ta ry-gheddyn er y choose yiass 'sy rheynn Mor-Bihan, goaill
stiagh Lhiaghtyn Karnag as y Menhir Brisht jeh Er Grah ayns Lokmaria-Kaer, yn un
chlagh smoo va currit er ny shassoo ec deiney Noalittagh.

Va kianglaghyn lajer ec ny h-eggyssyn shen rish ny Celtiee Ellanagh, ayns
traghtey yn stainney er lheh. Va fir jeh ny h-eggyssyn nyn olteynyn jeh'n
"chochiangle Armoiragh". Er lesh Jool Kaesar, ren y cochiangle shen cur ny
Curiosolitae, ny Redones, ny Caletes, ny Osismii, ny Lemovices, ny Unelli as ny
Ambibarii stiagh ayns cochaajys.

Haink er yn ard dy ve ny chooid jeh Pobblaght ny Raue 'sy vlein 51 RC. V'eh goit
stiagh 'sy wheiggey Gallia Lugdunensis 'sy vlein 13 RC. Va ny baljyn as ny
baljyn beggey Goalagh aalhiassit rere stundayrtyn Raueagh as va shiartanse dy
chaayryn currit er bun. Ta ny caayryn Raueagh shen goaill stiagh Condate
(Roazhon), Vorgium (Karaez-Plougêr), Dariotirum (Gwened) as Condevincum
(Naoned). Myrane lesh Fanum Martis (Kersaout), by phreeu-valjyn ad jeh ny
civitates ynnydagh. Va cummey moggyllagh as forym ec dagh fer jeu, as, keayrtyn,
çhiamble, ard-cheeill, thermae ny ammyr ushtey, gollrish Karaez. Ren ny Rauee
troggal tree preeu-raad trooid yn ard. Ansherbee, hannee y chooid smoo jeh'n
phobbyl cummal çheu çheerey. Ren ny boddee heyrey cummal ayns bwaaneyn beggey
tra va ny shellooderyn thallooin as nyn obbreeyn cummal ayns villae rusticae.
Ren y pobbyl freayll y cooilleeiney as yn ooashlaghey roish ny jeeghyn Goalagh
as dy mennick v'ad sooit rish ny jeeghyn Raueagh. Cha row agh kuse veg dy
yallooyn ta soilshaghey jeeghyn Raueagh feddynit 'sy Vritaan as, er y chooid
smoo, t'ad goaill stiagh troyn Celtiagh.

Car y 3oo eash, ren ny Frankee, ny Alamanni as roosteyryn-marrey ruegey yn ard.
Ec y traa cheddin, huitt y tarmaynys ynnydagh as va cooid vie jeh ny h-obbraghyn
treigit. Son shassoo noi ny ruegyssyn, va baljyn as caayryn eigsoylagh niartit,
gollrish Naoned, Roazhon as Gwened.

Ec jerrey yn 5oo eash, hoshee ny Brythonee garraghey stiagh gys Armorica. Cha
nel shennaghys y chooylree leayr, agh ta farraneyn Britaanagh as Bretnagh
kiangley yn arraghey stiagh shen rish persoonid va enmyssit Conan Meriadoc. Ta
farraneyn lettyragh Bretnagh jeean-loayrt dy daink Conan gys Armorica marish yn
'ar-ghoaillagh Raueagh Magnus Maximus, ren goaill e hidooryn Goaldagh gys Goal
son e aggyrtyssyn e hickyraghey as ren eh cummal ad ayns Armorica. Gyn scansh er
firrinys y skeeal shen, s'liklee dy row bishaghey ayns earroo ny cummaltee car
ruegys Anglo-Hacsonagh er y Vretyn Vooar 'sy 5oo eash. Ta ard-scoillaryn lheid
as Léon Fleuriot cur sannish da clowan daa-honnagh jeh'n arraghey stiagh veih'n
Vretyn Vooar as, rere shen, dirree pobbyl Britaanagh seyr as hie yn Vritaanish
er ny kioneysaghey ayns Armorica. Car ny bleeantyn hie yn choloin Vrythonagh
Armoricagh er ny lhiassaghey as ny vooadaghey as va possan dy reeriaghtyn beggey
crooit. Va ny reeriaghtyn shen unnaneysit ayns ny 840yn fo Nominoe noi'n reirey
Frankagh. Mastey ny h-arreyderyn stiagh Brythonagh, va saggyrtyn as jedyn ayn
ren cooney rish sushtallaghey yn ard as eh foast ny ard paganagh ec y traa shen,
ayns ny h-ardjyn çheerey er lheh.

Ec toshiaght yn eash vean-eashagh, va'n Vritaan goll er rheynn magh ayns tree
reeriaght: Domnonea, Kerne as Bro-Ereg. Beggan er veggan haink ny reeriaghtyn
shen ry-cheilley myr un steat car y 9oo eash. Haghyr yn unnaneyssey fo reirey
Nominoe, y ree v'ayn eddyr ny bleeantyn 845 as 851. T'eh coontit jiu myr y pater
patriae Britaanagh. Ren e vac, Erispoe, shickyraghey seyrsnys y reeriaght noa as
chossyn eh Cah Jengland noi Çhalse Meayll. Chossyn ny Britaanee cah elley 'sy
vlein 867 tra ren y reeriaght roshtyn y reamys smoo eck rieau: va ayrnyn jeh'n
Norman, Maine as Anjou as Ellanyn Vooir Eeaght.

Ren ny Loghlynee rueggey yn Vritaan dy mennick ec toshiaght y 10oo eash. Chaill
y reeriaght ny thallooyn eck 'sy niar, goaill stiagh y Norman as Anjou as va
coontae Naoned currit da Fulk I veih Anjou 'sy vlein 909. Ansherbee, va Naoned
goit ec ny Loghlynee 'sy vlein 914 as v'eh seyrit ec Alan II y Vritaan 'sy vlein
937. Cheau Alan II ny Loghlynee slane magh ass y Vritaan as ren eh aachroo steat
Britaanagh reesht. Hug eh ammys da Louisagh IV ny Frank as, myr shen, haink
jerrey lesh y Vritaan myr reeriaght as haink urree dy ve ny duicaght.

Hug çhiarnyn Britaanagh ennagh cooney da Illiam y Mainshtreilagh cur stiagh er
Sostyn as hooar ad thallooyn mooarey ayn. Va pooar mooar ec fir jeh ny çhiarnyn
Britaanagh shen as s'odjey va'n Vritaan veih steat unnaneysit. Ren y ree
Frangagh freayll çhaghteryn 'sy Vritaan; va ny cochaarjyssyn conaantit ec
çhiarnyn ynnydagh as s'mennick v'ad lhie harrish y cheilley; as cha row enney
Britaanagh er lheh ayn. Myr sampleyr, ren y Vritaan cur y Rangish stiagh ayns
ynnyd y Ladjyn myr çhengey oikoil 'sy 13oo eash, 300 bleeaney roish cur stiagh y
Rangish myr çhengey oikoil ec y Rank hene, as cha row staydys oikoil rieau ec y
Vritaanish. Va polasee joarree yn duicaght ceaghlit dy mennick; dy cadjin va ny
duicyn seyr agh ren ad conaantey cochaarjyssyn dy mennick marish Sostyn ny yn
Rank. Va scansh vooar ec nyn bohlldey rish dagh ashoon car y 14oo eash er yn oyr
dy row ny reeghyn Sostynagh gaggyrt er crooin y Rank.

Ayns Caggey Eiyrtys ny Britaan, paart ynnydagh jeh'n Chaggey Keead Bleeaney, ren
Reeraghtys Blois, lesh cooney veih ny Frangee, caggey noi Reeraghtys Montfort,
lesh cooney veih ny Sostynee. Hooar ny Montforts barriaght 'sy vlein 1364 as va
lhing seyrsnys ec yn ard derrey jerrey yn Chaggey Keead Bleeaney er yn oyr dy
row yn Rank lag as chur ad stadd lesh cur stiagh çhaghteryn reeoil gys Cooyrt ny
Britaan. Ansherbee, chaill y Vritaan y Caggey Ommidjagh noi'n Rank 'sy vlein
1488, er coontey ny streeuyn ynveanagh er y chooid smoo. Dy jarroo, va fir jeh
ny çhiarnyn caggey er y çheu Frangagh.

Lurg y Chaggey Ommidjagh, cha row yn duic Frank II jargal e neen y phoosey gyn
coardailys veih Ree ny Frank. Gyn bwooise da shen, ren ee pposey rish yn Impir
Raueagh Bannee 'sy vlein 1490, agh lig eh da geyre-ghaue lesh y Rank. Ren Çhalse
VIII ny Frank çhionney stiagh er Roazhon as va'n poosey dollit. Fy yerrey, ren
eh poosey rish Anna ny Britaan. Lurg hooar eh baase gyn paitçhyn, va egin er y
ven-duic e eirey as e vac braar ayrey Louisagh XII. Ren Anna prowal seyrsnys y
Vritaan y reayll gyn rah as hooar ee baase 'sy vlein 1514. Va'n unnaneyssey
formoil eddyr y daa heer creaghnit 'sy vlein 1532 ec Frank I. Ren eh gialdyn cur
ard-chied eigsoylagh da'n Vritaan, lheid as seyrsnys veih'n gabelle, keesh va
currit er sollan as ee gyn foayr cadjin 'sy Rank hene.

Ren y Vritaan roshtyn lhing airhey eddyr y 15oo as y 18oo eash. Va'n ard soit er
ny bollee varrey eddyr y Spaainey, Sostyn as y Çheer Injil as by vooar y
vondeish v'eck rere crooaght impiraght choloinagh ny Frank. Va ny puirt varrey
ynnydagh, lheid as Brest as Sant-Brieg, mooadit dy mooar as va an Oriant currit
er bun 'sy 17oo eash. Va ennym mooar er Sant-Maloù er son ny lhongyn roosteyrys,
as va purt vooar ayns Brest son y Lhuingys Frangagh. Daase Naoned dy tappee lesh
cochionneeaght sleab yn Atlantagh. Er y laue echey, ren yn antraie kiarail
teadyn kennipey as bratyn carmeish as lieen. Ansherbee, cha lig y Cholbertaghys
da rahys y Vritaan as eh greinnaghey bunneeaght ram mwylljyn çhynskyllagh er yn
oyr dy row y chooid smoo jeu foshlit ayns queiggaghyn elley. ayns bishaghey
marish shen, va shiartanse dy chahyn ayn eddyr y Rank as Sostyn as ad cur rish
streeanaght 'sy chochionneeaght as 'sy traght as huitt tarmaynys y Vritaan
ergooyl car y 18oo eash.

Haghyr daa irree magh mooar car y 17oo as y 18oo eash: Irree Magh ny Bonnadyn
Ruy (1675) as Co-chialg Pontkalleg (1719). Haghyr y daa irree magh myr eiyrtys
er y streeu v'ec y reiltys ayns Paarys dys meanaghey y chur er bun as er ny
h-ard-chiedyn bunraghtoil v'ec y Vritaan er çheu keeshyn y jeean-loayrt.

Va jerrey leighoil currit rish y Duicaght car Irree Magh ny Frank. 'sy vlein
1789, as v'ee rheynnit magh eddyr queig rheynn. Myrane lesh shen, chaill y
Vritaan dagh fer jeh ny h-ard-chiedyn v'eck. Tree bleeaney ny s'anmey, haink er
yn ard dy ve chree jeh'n sthaagey reeoilagh as Catoleagh noi'n Irree Magh car y
Chouannerie. Car y 19oo eash, hannee yn Vritaan ayns goll ergooeyl er çheu yn
tarmaynys as shimmey Britaanagh ren arraghey magh gys ardjyn elley jeh'n Rank,
as gys Paarys er lheh. Hannee yn beoyn shen ayn derrey toshiaght y 20oo eash.
Gyn bwooise er shen, hoshee yn ard jeianaghey as va raaidyn as raaidyn yiarney
troggit marish y çhynskylaghey ayns buill ennagh. By ad troggalys lhongyn as
obbraghyn bee (shugyr, messyn as glassraghyn anghooghyssagh, eeastyn, a.r.e.) ny
çhynskylyn smoo scanshoil ayns Naoned, jeeillaght glenney as greaseeaght ayns
Felger as va'n veaineraght ry-gheddyn ayns baljyn beggey lheid as Kastell-Briant
as Zinzag-Lokrist as enney mooar orroo son ny gleashaghtyn obbree ayndaue.

Hannee yn ard dy ve feer Chatoleagh as, car Nah Impiraght ny Frank, va ny
leaghyn cumaadagh aahickyrit. Tra va'n Phobblaght aavunnit 'sy vlein 1871 va
skeealyn ayn dy row ny sidooryn Britaanagh ayns Camp Conlie car y Chaggey
Frangagh-Prooshagh meehreishtit, oltooanit as soit er er yn oyr dy ren y lught
reill smooinaghtyn dy nee baggyrtys noi'n Phobblaght v'ayndaue.

Car y 19oo eash, hoshee yn Vritaanish failleil er coontey polasee yn Rangaghey
va stiurit fo Treeoo Pobblaght ny Frank. Er un laue, cha row ny paitçhyn lowit y
Vritaanish y loayrt ayns ny scoillyn as ren ny fir ynsee kerraghey ad my row ad
goit as ad loayrt y Vritaanish. Va fograghyn croghit ayns ny scoillyn as ad gra:
"T'eh mee-lowit y Vritaanish y loayrt as shelley y hilgey" ("Il est interdit de
parler breton et de cracher par terre"). Er y laue elley, va'n Vritaanish
(gollrish y Ladjyn) coontit myr çhengey feer-chianglt rish yn Agglish Chatoleagh
Raueagh as dy row eh ny share y Rangish y loayrt er yn oyr dy row ee lowal da'n
vooinjer, as da mraane er lheh, ad y heyrey veih cleayney yn agglish. Myr
eiyrtys er shen, daase sheeloghey dy Vritaanisheyryn as ad coontey nyn jengey
myr red nearit as wheesh as myr va jargal cha loayr ad y çhengey marish nyn
baitçhyn. Chur ny faghteyryn shen rish failleil y Vritaanish.

Ec y traa cheddin, ren yn Aavioghey Celtiagh cur rish bunneeaght Unnaneys
Ardjynagh ny Britaan as, ny s'anmey, rish gleashaghtyn seyrsnys va kianglt rish
parteeyn seyrsnys Yernagh, Bretnagh as Albinagh 'syn RU as rish yn
ooilley-Cheltiaghys. Ansherbee, s'beg va cleayney as tayrnys ny gleashaghtyn
shen as cha ren ny h-eieyn oc roshtyn y phobbyl cadjin derrey yn 20oo eash. Lig
da'n ghleashaght Seiz Breur, va crooit 'sy vlein 1923, lowal da aavioghey
ellynagh Britaanagh agh ren ny kianglaghyn v'eck rish y Natseeaghys as
co-obbraghys Phartee Ashoonagh ny Britaan car y Nah Chaggey Dowanagh laggaghey
yn ashoonaghys Britaanagh 'sy lhing lurg y chaggey.

Hooar 240,000 dooinney baase 'sy Vritaan car y Chied Chaggey Dowanagh. Smoo yn
cragh da'n ard v'ayn car y Nah Chaggey Dowanagh. Va'n Vritaan goit ec y Ghermaan
Natseeagh 'sy vlein 1940 as v'ee seyrit ayns Mee Luanistyn 1944 lurg Obbraid
Cobrey. Ansherbee, cha ren ny h-ardjyn mygeayrt Sant-Nazer as an Oriant livrey
seose agh er y 10oo as y 11oo Boaldyn 1945, shiartanse dy laaghyn lurg tuittym y
Ghermaan. Va'n daa valley scrysst dy lane ec ruegyssyn aeragh, gollrish Brest as
Sant-Maloù, as va jeeyl jeant ayns baljyn elley lheid as Naoned as Roazhon.

'Sy vlein 1956, va'n Britaan currit er ash dy leighoil myr Ard ny Britaan, agh
cha row yn preeu-valley duicagh Naoned as yn ard mygeayrt-y-moo coontit stiagh.
Gyn bwooise da shen, dreill y Vritaan y leayraght chultooragh er lheh, as dirree
aavioghey cultooragh magh car ny 1960yn as ny 1970yn. Va scoillyn daa-hengagh
foshlit; hoshee screeudeyryn arrane screeu arranyn 'sy Vritaan; as ren craghyn
eggoaylleeagh lheid as deayrtey ooill Amoco Cadiz ny deayrtey ooill Erika as
sollaghey ushtey rere eirinys muickey liggey da bunneeaght gleashaghtyn noa son
yn eiraght najooragh y choadey.

She yn Vritaan y lieh-innys smoo 'sy Rank. T'ee mysh 34,030 km2 er eaghtyr as
t'ee sheeyney magh gys y neear hwoaie as y Cheayn Sheear. T'ee çhemmit 'sy
twoaie liorish Mooir yn Eeaght, 'sy jiass liorish Baie ny Biscaayn as ta ny
h-ushtaghyn eddyr y choose heear as yn ellan Eusa coontit myr Hirwazh.

Shimmey jingey as brishey t'ayn ayns coose y Vritaan, as ta ram eayninyn,
inveryn as king-çheerey ayn. Ta Lhoob Mor-Bihan ny purt najooragh vooar as mysh
daeed ellan ayn. Ta'n lhoob begnagh doont da'n 'aarkey vooar. 'Sy clane, ta mysh
800 ellan nyn lhie magh veih coose y lieh-innys. She ar Gerveur, 'sy jiass, yn
ellan smoo ayn. Ta coose y Vritaan mysh 2,860 km er lhiurid.

Dy cadjin, ta'n ard cronkanagh er yn oyr dy vel eh co-reggyrt da çheu heear
glout-sleitagh Armorica, shenn-reayn ta sheeyney magh 'sy Norman as
Broioù-al-Liger. Er coontey yn çheerid shen, cha nel tro çheer-oaylleeagh er
lheh ayn myr joarey eddyr y Vritaan as y Rank, faagail magh yn awin Kouenon ta
scarrey yn Vritaan veih'n Norman.

Ta glout-sleitagh Armorica roshtyn y boayl s'yrjey çheu mooie jeh'n Vritaan ayns
Mayenne as eh 417 m er yrjid as t'eh lhargaghey gys y neear roish t'eh çheet dy
ve rea 'sy voayl smoo eearagh rish Menez Du as Menez Are. She Roc'h Ruz ayns
Menez Are y cronk s'yrjey as eh 384 m er yrjid.

Ta'n ennym Armor ny Arvor ("rish yn 'aarkey", "er mooir" ny "er y vooir" 'sy
Vritaanish) currit er ardjyn slystagh dy mennick as ta'n ennym Argoad ("rish y
cheyll") currit er yn antraie. Va ny thallooyn share coodit lesh keylljyn
mooarey agh roish ny Mean Eashyn va bocage currit ayns nyn ynnyd. Ta'n bocage
Britaanagh, marish e vagheryn beggey va cruinnit liorish cleiyee hiu, begnagh
immeeit veih ny 1960yn as yn eirinys nish croghey er saaseyn eirinagh
noa-emshyragh, goaill stiagh y jeshaghtey.

Ta keylljyn ennagh foast ayn jiu, lheid as keyll Pempont. Ta ny thallooyn
creggagh coodit lesh freoagh as moanee, as ta curree ennagh ayn 'sy Vritaan
lheid as ar Briwer ta coontit stiagh ayns pairk ashoonagh ardjynagh. Ta pairk
ardjynagh elley goaill stiagh Menez Are as coose Hirwazh.

Dirree lieh-innys ny Britaan car yn ard-ghientyn Chadomagh ren croo yn coose
hwoaie eddyr Gwengamp as Felger. Dirree yn lieh yiass car yn ard-ghientyn
Herkynagh. Ec y traa cheddin, ren bioys mooar volcaanagh faagail mooadys mooar
dy chlagh hryal ayn. Eddyr ny lhingyn Cadomagh as Herkynagh, va'n ard currit fo
ushtey shiartanse dy cheayrtyn as daag y vooir fossylyn as clagh ghrundinagh,
schist as clagh gheinnee er y chooid smoo. Er coontey shaghrynys y chlagh eayil
ta'n ooir 'sy Vritaan jeh cummey geayr dy cadjin. Hie glout-sleitagh Armorica er
ny yeeraghey shiartanse dy cheayrtyn car crooaght ny Sleityn Pyreanagh as ny
Beinnyn Alpagh. Ren caghlaaghyn ayns corrymyn y vooir as yn emshir cur rish
crimmey lajer as crooaght ny smoo claghyn drundinagh. Ta'n ceaghley-cummey
freggyrtagh son y schist lheeah-ghorrym as son y fo-ooir verçhagh ta ry-gheddyn
er yn ellan Groe as ee goaill stiagh glaacafaan as epidote.

Car ny riojaghyn Kiaroil, va'n Vritaan coodit lesh loess as hoshee ny h-awinyn
lhieeney ny glionteenyn marish fooillee awinagh. By eiyrtys er immeeaghtyn
tectonagh lajer v'ayn eddyr ny plaityn Affrickagh as Oaraishagh ad ny
glionteenyn hene. Cha dooar y reayrtys çheerey Britaanagh e chummey jerrinagh
roish millioon dy vleeantyn er dy henney. Ta fo-ooir y Vritaan cowrit marish
cooid vie dy vrishaghyn as ad croo tashtaghyn mooarey d'ushtey.

Ta'n Vritaan ny lhie 'sy chryss honderagh hwoaie. Ta speyr vooiragh cheaghlagh,
gollrish y Chorn, eck. Ta'n fliaghey çheet neose dy mennick, agh s'mennick ta
laaghyn grianagh ayn gyn bodjallyn. Ayns ny meeghyn souree, fodee ny çhiassidyn
'syn ard roshtyn 30°C (86°F), agh ta'n speyr tannaghtyn gerjoilagh. Ta ny
çhiassidyn ayns ny meeghyn souree mysh queig keim jeig ny s'çhoe na ny t'ayn
ayns ny meeghyn geuree, agh t'eh croghey er foddeeaght y vooir. Ta'n emshir ny
s'buiggey er y choose na 'syn antraie agh ta'n fliaghey çheet cha mennick er y
choose as t'eh 'syn antraie. Gyn bwooise da yrjid injil Menez Are, ta ny smoo
fliaghey çheet neose ayn na 'sy chooid elley jeh'n ard. Ta'n coose yiass, eddyr
an Oriant as Pornizh geddyn ny smoo na 2,000 oor dy hoilshey ny greiney.

Ta ushagyn marrey eigsoylagh ry-akin faggys da'n choose. Ta coloinyn jeh
fannagyn marrey, foillanyn, coltragyn, Gantyn Hwoaie, stronnagyn dooey as
pibbinyn Atlantagh. Ta'n chooid smoo jeh ny h-ushagyn shen sheelraghey er
ellanyn anerit as creggyn as, rere shen, s'doillee tastey y ghoaill jeu. She
çheer ghooie ram dooieyn Oarpagh cadjin yn antraie: kellee cheylley, gollanyn
geayee, ushagyn rhennee, gollanyn cadjin, kiarkyn rhennee as dooieyn elley.

Gollrish y Chorn, Bretyn as Nerin, ta ushtaghyn y Vritaan tayrn sharkee houree,
raunteeyn glassey, turtylyn dreeym liareagh, doraidyn, perkynyn, smugyn rauney,
partanyn as gimmee. Ta micropterus feer chadjin rish y choose, ta gobbargyn goal
cummal er yn ymmyr vooarheeragh, as ta grenaidee as gaillaghyn pern cummal ayns
ny h-ushtaghyn dowiney. Ta eeastyn awiney goaill stiagh brick, braddanyn
Atlantagh, gaddyssyn, argyrosomus regius as lampraghyn. Ta ny h-awinyn goaill
stiagh dooarchooyn as moddee ushtey myrane lesh dooieyn rueggyssagh Americaanagh
lheid as y coypu ta scryssey yn eggochorys as chur rish anvioys yn assag Rangagh
Oarpagh.

Mastee ny neuvertebree, she ynnyd dooie ee yn Vritaan da crammag Kemper, gob doo
peearley awiney as gimmagh Voirrey bane-inginagh. Hooar ny sheeintee Vritaanagh
vooarey baase car yn eash noa-emshyragh, goaill stiagh y moddey oaldey. Jiu, ta
ny sheeintee scanshoil goaill stiagh feeaihee ruy, collee vuc oaldey, shynnee,
mwaaee as dooieyn ennagh jeh craitnagyn.

Ta enney mooar er y Vritaan son y chabbyl Britaanagh, aalaght ynnydagh jeh'n
chabbyl draghtey, as son y voddey gunney Britaanagh. Ta aalaghtyn er lheh jeh
ollee ry-gheddyn ayn, agh ta fir jeu er oirr yn anvioys: y pie noir bretonne, y
froment dy Léon, yn Armoragh as y Naonedagh.

Ta lossreeyn jallooagh ry-gheddyn ayns keylljyn, dreeymyn geinnee, mooiree,
reeastyn y Vritaan, goaill stiagh y anchaslyssyn dooghyssagh jeh cistus, aster
as linaria, y fetçh crou chabbil as y lotus maritimus.

Hie yn Vritaan er ny scryssey magh myr unnid politickagh 'sy vlein 1790 tra v'ee
rheynnit magh ayns queig rheynn. Ta ny rheynnyn Britaanagh co-reggyrt, er y
chooid smoo, rish ny nuy ard-aspickyssyn Catoleagh v'ayn ec toshiaght ny Mean
Eashyn. V'ad enmyssit bro 'sy Vritaanish ny pays 'sy Rangish ("çheer") as v'ad
ymmydit myr slystyn argidoil as cahnagh. Ta'n Vritaan rheynnit magh eddyr
Breizh-Izel ("y Vritaan Eeaghtyragh"), ta co-reggyrt rish y lieh heear raad ta'n
Vritaanish goll er loayrt dy tradishoonagh, as Breizh-Uhel ("y Vritaan
Eaghtyragh"), ta co-reggyrt rish y lieh hiar raad ta'n Ghalloish goll er loayrt
dy tradishoonagh. V'ad ny h-ard-aspickyssyn ny ny queiggaghyn shendeeagh 'sy
Vritaan na:

Car Irree Magh ny Frank va kiare ard-aspickys dollit magh as va ny queig
ard-aspickyssyn elley ceaghlit son co-reggyrt rish ny rheynnyn.

Car Irree Magh ny Frank, va'n Vritaan rheynnit magh eddyr queig rheynn as dagh
fer jeu jeant ass tree ny kiare slyst. Ta ny slystyn goll er rheynn magh ayns
cantoonyn as adsyn hene jeant ass commyoonyn. Ta coonseil ynnydagh, ta reiht ec
ny seyraanee, ec dagh commyoon as rheynn, agh cha nel ynnydee reiht ec ny
slystyn as ny cantoonyn. Ta ny cantoonyn ymmydit myr slyst reihdagh son ny
coonseilyn rheynnagh as ta ny slystyn stiurit ec fo-veoir ta doltit ec
Eaghtyrane ny Frank. Ta'n Eaghtyrane doltey meoir ayns dagh rheynn.

Er yn oyr dy vel ram rheynnyn ayn as dy vel ad feer beg er mooadys, ren y
reiltys Frangagh prowal ardjyn ny smoo y chroo car y 20oo eash. By chooish da
aa-chroo yn Vritaan myr unnid politickagh as reiragh eh da ny h-ashooneyryn
Britaanagh, agh va ny pooaryn ayns Paarys credjal dy lhisagh da'n ard noa ve
fondagh er çheu yn tayrmaynys. Ren y reiltys Frangagh as politickeyryn ynnydagh
smooinaghtyn dy row Naoned as e rheynn Liger-Atlantel ny smoo kianglt rish Glion
Loire na rish y lieh-innys as dy beagh cohirrey jeeyllagh ayn lesh y vooinjerys
rish Roazhon.

Va ny joaraghyn currit sheese 'sy vlein 1956. Va kiare rheynn currit stiagh 'sy
Vritaan noa as va Liger-Atlantel currit stiagh ayns Broioù al Liger marish
ayrnyn jeh Anjou, Maine as Poitou. 'Sy vlein 1972, hooar ny h-ardjyn nyn
gooieidyn roie, marish coonseil ardjynagh reiht. Veih'n traa shen, ta coonseil
as colughtyn reiragh ec y ard y Vritaan.

Shimmey preeu-valley shendeeagh t'ec y Vritaan. Tra v'ee ny duicaght heyr, ren
Steatyn ny Britaan, sorçh ennagh dy pharlamaid, çhaglym ry-cheilley ayns baljyn
eigsoylagh: Dinan, Ploermael, Redon, Roazhon, Gwitreg, Gwenrann, as, er y chooid
smoo, ayns Naoned, raad haink ad ry-cheilley 17 keayrt, as ayns Gwened, raad
haink ad ry-cheilley 19 keayrt. Va'n Chooyrt as y reiltys feer hroailt as ren
dagh reeraghtys cur foayr da nyn gashtallyn as nyn steatyn hene. Ren ny duicyn
cummal er y chooid smoo ayns Naoned, Gwened, Redon, Roazhon, Felger, Dol, Dinan
as Gwenrann. Gyn fakin er Gwened, va dagh fer jeh ny baljyn shen soit ayns
Breizh-Uhel.

Mastey ny baljyn shen, cha row agh tree jeu, Gwened, Naoned as Roazhon, jargal
aggyrt er son staydys preeu-valjagh. Va ny duicyn crooinit ayns Roazhon as va
cashtal mooar ayn oc. Ansherbee, v'eh scrysst ayns aile car y 15oo eash. Er e
heu hene, by hoiag da Shamyr ny Coontyssyn as da'n Pharlamaid eh Gwened derrey
yn unnaneyssey rish y Rank. Va'n Pharlamaid astreeit gys Roazhon as Shamyr ny
Coontyssyn gys Naoned. By eh Naoned ynnyd beaghee beayn da ny duicyn s'jerree.
Ta Cashtall Ghuicyn ny Britaan foast ny hassoo ayns çheshvean y chaayr. Jiu, she
Roazhon preeu-valley ard y Vritaan as y wheiggey agglishagh ta goaill stiagh ard
y Vritaan as ard Broioù al Liger.

Cha nel mooarane pohlldey ec parteeyn politickagh Britaanagh as s'beg y rahys
t'oc ayns ny reihyssyn. Ansherbee, s'mooar yn enney cultooragh t'ec ny
Britaanee. Rere towse 'sy vlein 2008, ta 50% jeh pobble ard y Vritaan coontey
adsyn hene cho Britaanagh as Frangagh; ta 22.5% jeh'n phobble coontey adsyn hene
ny smoo Britaanagh na Frangagh; as ta 15.4% coontey adsyn hene ny smoo Frangagh
na Britaanagh. Ta 1.5% coontey adsyn hene myr Britaanee ny lomarcan tra ta 9.3%
smooinaghtyn nagh vel ad nyn Mritaanee er chor erbee.

Ren 51.9% jeh lught freggyrtagh y towsh coardail rish y smooinaght dy lhisagh ny
smoo pooar pholitickagh ve currit da'n Vritaan, as ren 31.1% jeu freggyrt dy
lhisagh dagh red tannaghtyn myr v'ayn ec traa yn towsh. Cha row agh 4.6% er son
y teyrsnys as cha row tuarym ec 9.4% jeu.

Ren towse veih'n vlein 2012 va jeant ayns queig rheynn hradishoonagh y Vritaan
taishbyney dy vel 48% jeh'n lught freggyrtagh coontey dy row ad kianglt rish y
Rank er y chooid smoo, dy row 37% jeu kianglt rish y Vritaan, as dy row 10%
kianglt rish yn Oarpey. Haishbyn eh dy row yn enney Britaanagh ny s'troshey
mastey ny deiney ta ny s'aa na 35 bleeaney d'eash as 53% coontey dy vel ad
kianglt rish y Vritaan er y chooid smoo tra va 50% jeh'n lught freggyrtagh va ny
shinney coontey dy vel ad kianglt rish y Rank er y chooid smoo. Ta'n enney
Britaanagh ny sloo mastey yn lught freggyrtagh va ny shinney na 65 bleeaney
d'eash: va 58% jeu coontey dy row ad kianglt rish y Rank er y chooid smoo. Ta'n
enney Oarpagh ny s'troshey mastey yn possan cheddin, as 21% jeu coontey dy row
ad kianglt rish yn Oarpey er y chooid smoo. Fy yerrey, ta'n enney Britaanagh ny
s'troshey mastey ny deiney jeh'n çheu clee as mastey ny deiney as ard-cheimyn
oc.

Ta'n Rangish, yn un çhengey oikoil ayns Pobblaght ny Frank, goll er loayrt ec
dagh peiagh 'sy Vritaan as she çhengey ny mayrey ec y chooid smoo jeh ny
Britaanee ee. Ansherbee, roish y 19oo eash, cha row yn Rangish er fys ec y
chooid smoo jeh'n phobbyl. Ta daa hengey ardjynagh ayn: y Vritaanish as y
Ghalloish. T'ad scarrit veih nyn geilley liorish joarey çhengey t'er goll
ergooyl harrish ny bleeantyn veih traa ny Mean Eashyn. Ta'n joarey roie veih
Plouha er Mooir yn Eeaght gys Lieh-innys Rewiz er Baie ny Biscaayn. Er coontey
nyn munyn as nyn ymmyd, ta'n soiaghey feer chosoylagh rish y toiaghey ayns
Nalbin raad ta Gaelg ny h-Albey as y Vaarle Albinagh goll er loayrt. Ta'n enney
Langues de Bretagne ("Çhengaghyn ny Britaan") currit orroo ec Coonseil Ardjynagh
ny Britaan veih'n vlein 2004.

She çhengey Cheltiagh ee yn Vritaanish haink magh ass y Vrythonish, as ta
mooinjerys gloo eck foast rish y Chornish as y Vretnish. Agh veih'n 13oo eash,
foddey roish unnaneyssey yn Vritaan rish y Rank, by ee yn Rangish çhengey
reiragh Ghuicaght ny Britaan as ee currit ayns ynnyd y Ladjyn. Va'n Vritaanish
myr çhengey yn phobble çheerey agh, veih ny Mean Eashyn, va'n lught ooasle as ny
h-ard-haggyrtyn loayrt Frangish.

Ren polaseeyn reiltys car y 19oo as y 20oo eash jannoo yn ynsagh eginagh as, ec
y traa cheddin, yiooldee ad ymmyd y Vritaanish ayns ny scoillyn dys ad y hyndaa
myr Frangisheyryn noa. Gyn bwooise er shen, va'n Vritaanish loayrit derrey ny
1960yn ec y chooid smoo jeh'n phobbyl 'sy Vritaan Heear (ny Breizh-Izel). Car ny
1970yn, va scoillyn Britaanish foshlit as hoshee ny reiltyssyn ynnydagh y
Vritaanish y ghreinnaghey. Ec y traa shen va'n Vritaanish er oirr y vaaish.

Car ny 1950yn va ny smoo na millioon Britaanisheyr agh 'sy chied jeihaght jeh'n
21oo eash cha nel agh mysh 200,000 Britaanisheyr as 61% jeu ny shinney na 60
bleeaney d'eash. Ta'n Vritaanish coontit myr çhengey ayns "geyre-ghaue" ec
UNESCO. Er y laue elley, ta earroo ny paitçhyn ta taaghey brastylyn daa-hengagh
er jeet 33% eddyr ny bleeantyn 2006 as 2012 as jiu ta 14,709 paitçhey goll ayn.

Ta shiartanse d'abbyrtyn ec y Vritaanish agh cha nel joarey shickyr eddyr oc.
Ta'n chooid smoo jeu feer chosoylagh rish nyn geilley as cha nel agh
anchaslyssyn sheeanagh as focklagh ennagh eddyr oc. T'ad ny tree abbyrtyn ta
loayrit 'sy Vritaan heear na Kernish (ta goll er loart mygeayrt Kemper), Leonish
(mygeayrt Kastell-Paol) as Tregerish (mygeayrt Landreger), as t'ad currit
ry-cheilley myr "possan KLT" (Kerne-Leon-Treger). Ta abbyrt elley er lheh ayn ta
ny s'odjey veih ny tree abbyrtyn elley as ee enmyssit Gwenedish (ta goll er
loayrt mygeayrt Gwened).



https://gv.wikipedia.org/wiki/Yn_Ghermaan_Heear

Ennym cadjin 'sy Ghaelg va currit er Pobblaght Chonastagh ny Germaan ny PCG ee
yn Ghermaan Heear (Germaanish: Westdeutschland) car y lhing eddyr y chrooaght
eck ayns Mee Voaldyn 1949 gys aa-unnaneysey ny Germaan er 3 Jerrey Fouyir 1990.
Haink jerrey lesh y lhing shen tra haink jerrey lesh y Ghermaan Hiar as tra ren
y queig steatyn ayn unnaneysey rish Pobblaght Chonastagh ny Germaan. Er-yn-oyr
shen, ta'n Ghermaan roie ny beaynaghey jeh Pobblaght Chonastagh ny Germaan
roie-1990, as cha nel ee ny h-eiyrtyssagh.

Va'n Ghermaan Heear currit er bun ass un steat jeig va currit er bun ayns ny
tree cryssyn cummaltys va freillt ec ny Steatyn Unnaneysit, y Rank, as y
Reeriaght Unnaneysit ("ny Cryssyn Heear"). Va Bonn enmyssit myr y preeu-valley
shallidagh. Va'n chiarroo chryss freillt fo cummaltys yn Unnaneys Soveidjagh. Va
ny thallooyn çheu hiar jeh'n Oder-Neisse goit stiagh 'syn Unnaneys Soveidjagh as
'sy Pholynn cummynagh; haink er y chooid elley jeh'n çheer mygeayrt Berleen dy
ve currit er enney myr Pobblaght Gheynlagh ny Germaan.



https://gv.wikipedia.org/wiki/Yn_%C3%87heer_Vascagh_(thalloo_shendeeagh)

Ta'n Çheer Vascagh (Bascish: Euskal Herria), ny Çheer ny Bascee, ny thalloo
shendeeagh ta soit ayns ny Pyreanagh Sheear as ee goll harrish y joarey eddyr y
Rank as y Spaainey, as ta sheeyney heese coose Baie ny Biscaayn. T'ee freggyrt
liorish çheer ny Bascee as nyn jengey oc, y Vascish.

Ta'n Çheer Vascagh rheynnit ayns shiaght cummaghtyn tradishoonagh. Ta kiare jeu,
ta soit 'sy Spaainey, ny Laurak Bat, da'n jiass (Hegoalde), as tree jeu da'n
twoaie (Iparralde) 'sy Rank.

Ta'n Çheer Vascagh Yiass (Spaainish: País Vasco, Bascish: Hegoalde) rheynnit
ayns ny cummaghtyn shoh:

Chaill ny cummaghtyn Frangagh nyn gooishyn reiragh ny yei Irree magh ny Frank
'sy vlein 1789. Ta'n Çheer Vascagh Hwoaie ny cooid jeh'n département Frangagh
Pyrénées Atlantiques lesh y shenn-chummaght Bearn. Ta'n département ny chooid
jeh'n ard Aquitaine.

Ta ny Bascee nyn glein paleo-chlaghagh smoo neuheit ayns yn Oarpey Sheear. Va
cleinyn Bascagh, cur stiagh ny Vascones as ny h-Aquitani 'sy earroo, imraait
ayns lhing ny Romanee ec Strabo as Pliny. Ta mie dy lioar feanish dy row ee
Bascish nyn jengey oc ec y traa v'ayn (jeeagh er Aquitanish as Iruña-Veleia). Va
ny cleinyn elley er lieh-inshey ny h-Ibeir lheit rere çhengey as cultoor ec
jerrey ny lhing Romanagh.

Ayns ny Mean Eashyn dy lheah, v'eh Vasconia yn ennym va currit er y thalloo
eddyr ny h-awinyn Ebro as Garonne. Ny keayrtyn, va'n thalloo unnaneysit fo
duicyn Vasconia. Ny yei ruegysyn ny Mooree as mooadaghey ny Frankee fo Çhalse
Mooar, va'n thalloo brisht as haink er Reeriaght Phamplona dy ve n'ard-steat
ayns y 9oo eash.

Va'n steat shoh, currit er enney myr Navarre ny s'anmey, unnaneysit dy paartagh
liorish Reeriaght ny Cashteel ayns yn 11oo eash as y 12oo eash as erreish ayns
1512-21. Va'n chooid elley dy Navarre unnaneysit liorish y Rank. Va ny tree
cummaghtyn elley (Araba, Biscaayn, Gipuzkoa), rere conaantyn, unnaneysit lesh y
Chashteel, as hug eh cooney da Cashteel Navarre y cho-unnanaghey lesh.

Ny yei shen as ooilley, va mie dy lioar hene reiltys ec ny cummaghtyn Bascagh
derrey Irree magh ny Frank ayns y twoaie, as derrey jerrey ny Caggaghyn Carlagh
ayns y jiass. Veih'n traa shen, va possan ny sheshaght Bascagh geearree seyrsnys
myr steat seyr (jeeagh er Ashoonaghys ny Bascee).

'Sy vlein 2006 va 3,007,661 dy 'leih nyn gummal 'sy Çheer Vascagh. T'eh
143.5/km² glooaght y phobble as yn earro shen ny s'yrdjey na 'sy Rank ny 'sy
Spaainey, agh ta rheynn y phobble neuchorrym as ta'n chooid smoo dy 'leih nyn
gummal mygeayrt ny baljyn mooarey. Ta un hrass y phobble soit ayns Bilbao Mooar,
as ta'n chooid smoo jeh'n çheusthie ny Çheerey Bascagh Frangagh goan.

Ta 682 valjaght 'sy Çheer Vascagh. Dy cadjin ta ny baljaghtyn sloo ayns Biscaayn
as Gipuzkoa (mygeayrt 10 as 15 km2). Ta ny baljaghtyn smoo ayns Araba as
Navarre.



https://gv.wikipedia.org/wiki/Tudjeen

She rollian beg dy hombagey keyl-ghiarit ta fillit çheusthie jeh pabyr thanney
er son smookal ("jaaghey" er cowraghyn) eh tudjeen (ny toghteen‎ ny jaaghag‎ dy
mennick). Ta'n tudjeen goll er foaddey ec kione er lheh as ta'n smookeyder tayrn
stiagh ennal veih'n chione elley. Dy mennick ta'n smookeyder greimmey yn tudjeen
lesh y laue echey, agh ny keayrtyn ta'n smookeyder jannoo ymmyd jeh greimmeyder
tudjeen. Ta shollaneyn ry-gheddyn 'sy chooid smoo jeh tudjeenyn noa-emshyragh as
t'ad jeant seose jeh tombagey aachummit as brashaneyn elley.

Shymmey jeeill ta tudjeenyn jannoo er corp y smookeyder. She stoo neu-lhiggagh
eh yn nicoteen, y preeu-stoo kemmigagh shickobbree 'sy tombagey as, rere shen,
ayns tudjeenyn. Ta mysh lieh chooid jeh smookeyderyn feddyn baase er cooishyn
bentyn rish y smookal as t'ad coayl mysh 14 bleeaney jeh'n vea oc. S'gaueagh
smookal tudjeenyn ec mraane torragh as shymmey feanish t'ayn ta taishbyney dy
vel y smookal cur rish lheamyssyn ruggyree, goaill stiagh anlheiltyssyn
inçhynagh as fishigagh. Ta feanish ayn chammah dy vel y smookal aa-laue cur er
slaynt fakideryn, as, rere shen, ta leighyn ayn nish ayns ram çheeraghyn ta cur
lhiettrimys er y smookal ayns buill obbree as heayagh.



https://gv.wikipedia.org/wiki/Towl_doo

She ard ayns traa feaynid eh towl doo, raad dy vel ym-hayrn y towl cho troshey
dy vel y sollys neuabyl shaghney ass. T'eh ny hoarey maddaghtoil da sheinys ny
conastaght cadjin (y lhieggan rheamyssagh jeh sheinys ny conastaght Einstein),
agh ta ny rollageyderyn ny yei fys y chur ayns cooid vie reddyn anoayshagh 'syn
'eaynid vooar dy ve nyn duill ghooey oc.

Ta skell-linney haghyrt currit er jeoraght mooie yn towl doo. Cha nel eh ny
yeoraght dy velmayd abyl eh dy chronnaghey. T'eh shen, my vel red erbee tuittym
stiagh, cha beagh eh ayns pooar dooinney y haghney magh son dy bragh. Y red ta
tuittym stiagh, t'eh tannaghtyn sthie cha shickyr as ta'n Chaist er yn Doonaght,
ny çheusthie jeh'n towl doo, ta ny bollee dy lioar goll ny s'diuney stiagh
jeeragh cha shickyr as ta'n am n'gholl er eieer y Dowan s'ain.

Rere sheiltynys, cha nel cagliagh erbee lesh mooadys y towl doo. Ta sooill ec ny
rollageydyn dy jig ad noal er tuill ghooey dy vel e hummidyn eddyr thummid
rollage cadjin as thummid ny millioonyn rollageyn er un vooad lesh y Ghrian hene
(towl doo far-olloovooar).

Ta cooid vie feanish ayn ta cur lesh fys dy vel tuill ghooey ayn dy
smooinaghtagh. Ta'n sorçh shen feanish ry-gheddin trooid studeyrys y yannoo er
ny brooightaghyn scellyn-X ta çheet ass rollage çhyndaaee x-scellagh ny ass
çheshvean galactagh bio. Harrish shen, t'eh er credjal dy vel ny tuill ghooey
hene gahagh bree myr eiyrtys jeh eiyrtyssagh quantum-obbrinagh ta goulraght
Hawking currit er.

T'eh er fys dy vel John Michell, creg-oayllee Sostynagh, ny chied dooiney lesh
gientyn y towl doo echey roish sheinys Einstein. Ayns art dy chur eh dys Henry
Cavendish as dy vel soilshit ec Sheshaght Reeoil ny h-Oaylleeaght, ny yn Royal
Society, 'sy vlein 1784, hug Mitchell y chied coontey er y towl doo. Ec y traa
v'ayn, va toiggal ny h-oaylleeaght fo gientyn yn ym-hayrn bunnit er sheinys
Newton, as va fys ec ny deiney keddin er bieauid cosnee. D'obbrey Michell magh,
my vel rheynn niau ayn lesh ym-hayrn mygeayrt 500 keayrtyn ny smoo na yn Ghrian
oc, as y stoo aynjee er un ghlooaght lesh y stoo 'sy Ghrian, dy v'unnane bieauid
cosnee ny rheynn niau shoh as bieauid y sollysh. My vel y lhied dy red ayn,
veagh eh neuakinagh, as Michell, myr nagh vel sollys abyl shaghney ass.

'Sy vlein 1796, chur y maddaghteyr Frangagh Pierre-Simon Laplace y smooinaght
keddin gys y chione toshee 'sy chied ghaa clou yn lioar echey Exposition du
système du Monde - va'n sluight shen scughit magh ass ny clouyn soilshit ny yei.
Cha row mooaran yrdjey currit er y smooinaght shoh 'sy nuyoo eash yeig, myr
chred ny hoayllee hene nagh vel ayns sollys agh tonn gyn thummid, as nagh vel y
ym-hayrn abyl y sollys dy lhiettal eh, ansherbee.

'Sy vlein 1915, d'obbrey Albert Einstein magh sheinys noa fo'n ym-hayrn -
Sheinys ny Conastaght Cadjin. V'eh ny yei dy haishbyney hannah hene dy vel yn
ym-hayrn abyl y sollys dy lhoobey. Cubbyl dy vee ny yei shen, haishbyn Karl
Schwarzschild dy vel eh neuheiltynagh, rere y heinysh er y chooid sloo, dy vel
towl doo ayn. Cha doig Schwarzschild hene cre v'ayns keisht lesh yn infearys dy
ghow eh veih sheinys Einstein, agh tammylt beg ny s'anmey, haink Johannes
Droste, studeyr jeh cooid Hendrik Lorentz, er y feaysley keddin, as hug eh
coontey rheamyssagh fo ard-chowraghyn y towl doo.

'Sy vlein 1930, va'n maddaghteyr Injinagh Subrahmanyan Chandrasekhar
resoonaghey, my vel thummid ayn dy row unnane ee as thummid ny Greiney mooadit
fo 1.44, as y thummid shoh gyn sollys ny goulraght çheet voish, dy chohuittagh
ee stiagh j'ee hene fo çhionnid e ym-hayrn hene (red ta'n ennym stiagh-scoltey
ym-hayrnagh currit er), myr nagh vel red erbee ayn dy lhiettal eh. Chur Arthur
Eddington ny oaie, ny v'eh shickyr dy beagh bac egin ayn lesh y stiagh-scoltey
shoh dy lhiettal. Va'n kiart ec y daa pheiagh oc. Yn myn-rollage bane ta'n
thummid n'gholl harrish jeoraght Chandrasekhar (1.44 Grian), she e ghooghys jee
scoltey stiagh, agh cha veagh eh çhyndaait ny howl doo, ny beagh er dy lhiettal
choud's t'eh ny rollage naeearane. My vel e hummid harrish y yeoraght
Tolman-Oppenheimer-Volkoff (mygeayrt er 3 Grian), ansherbee, cha veagh eh abyl y
scoltey-stiagh dy lhiettal, as bee er tuittym stiagh ayn hene ny howl doo, rere
leighyn fishigagh jeh beggan cosoylagh.

'Sy vlein 1939, va Robert Oppenheimer as H. Snyder faaishnaghey dy vel rollage
feer-vooar abyl scoltey-stiagh dy yannoo as towl doo d'aagail ny yei. T'eh shen,
foddee eh dy beagh çheet er towl doo najooragh mooie 'sy feaynid, rere y sheinys
ec y chooid sloo. Ec y toshiaght, va eie lesh ny h-oaylee "rollage riojit" dy
chur er y towl doo den sorçh shen, ny my vel rollage cohuittym stiagh ayns troa
y skell-linney haghyrt, beagh e halloo "riojit" faagit echey myr y vel eh
jeeragh tra dy vel craue raadeeoil Schwarzschild as y skell-linney haghyrt
roshit, rere ny maddaght.

S'beg yn tastey hug ny h-oayllee da ny rollageyn sheinyssagh shoh roish jerrey
ny 1970yn. V'eh myr shassoo jeh'n chooid smoo jeh fishigee nagh vel ayns ny
tuill ghooey agh fo-eiyrtys maddaghtoil feayslit er Schwarzschild. Ny rollageyn
va scoltey stiagh mooie 'syn 'eaynid, cha row ad nyn duill ghooey oc.

Tra de vel y sheinys as y ghleashaght cronneyderagh gaase, hoshee ny
rollageyderyn cur sym ayns ny tuill ghooey reesht veih'n vlein 1967 er oaie. 'Sy
vlein 1970, dy chroo Stephen Hawking as Roger Penrose dy vel ny tuill ghooey cho
cochast feeit ry-cheilley lesh sheinys Einstein fo'n ym-hayrn as nagh veagh nyn
groo oc dy ghiarrey magh ayns ny caseyn trome jeh'n stiagh-scoltey ym-hayrnagh.
Lesh feddynyn magh ny rollageyn vuillagh - ny rollageyn naeearane - shegin da ny
rollageyderyn soiaghey jeh'n jargaght dy vel tuill ghooey ayn ny yei y slane.
Mychione yn 'ockle hene - "towl doo" - v'eh yn fishigagh sheiltynagh John
Wheeler dy ghow ymmyd voish roish un dooiney elley, ayns leaght dy hug eh er 29
Mee ny Nollick 1967. Ny redyn y roie lesh Michell as Laplace ayns traa 'ishag
Newton, t'eh cadjinagh "rollageyn dorraghey" dy chur orroo dys ad d'eddyraghey
veih ny "tuill ghooey" ta goit lesh sheinys ny conastaght cadjin.

Tra dy vel brishey sheese kuseaghtoil jeant er y smooinaght shoh, tra hig shin
dys y faaishnys nagh beagh rollage naeearane dy vel unnane e hummid as thummid
jeh queig Grianyn - nagh beagh ee anchorragh ny rollage naeearane, as dy
chotuittym ee stiagh aynjee hene dy chribbey ny towl doo. T'eh er fys dy chroo
rollage naeearane neu-aanchorragh jeh'n sorçh shoh choud's ta rollageyn eddyr 25
as 30 Grianyn er thummid ny yei stiagh-scoltey dy yannoo ec jerrey nyn "mioys"
oc myr rollage cadjin. Myrgeddin, foddee dy vel rollage naeearane aanchorragh
gaase stoo dy chur ry-cheilley j'ee - ny jean jarrood dy vel ym-hayrn lane
niartal cur broo er y rollage naeearane myrgeddin, as ad sluggey stoo as y spoar
huc - derrey dy vel ee ro hrome dy ve aanchorragh.

T'eh er fys, foast, dy vel towl doo mooar lane niartal (Yn Stroieder Mooar, myr
ta currit er ny keayrtyn) ayns çheshvean Raad Mooar Ree Gorree as nagh
erreeishagh dy ny co-rollageyssyn elley eh. Ta thummid ny millioonyn Grianyn
co-chruinnit ayns dagh towl doo jeh'n sorçh shoh, as freggyrtyn anchasley currit
da'n feysht, cre haghyr dy vel ad crooit. T'eh yn chied meeanaghey na dy vel
çhaglym rollageagh mooar thummidagh ayn ec y toshiaght as dy vel stiagh-scoltey
ym-hayrn ayn. Rere y nah veenaghey, va rollage mooar ayn ec y toshiaght, myr dy
vel "seihll" ayn, as eh cur stiagh stoo da hene, derrey dy vel e aie hummid ayn
as dy vel stiagh-scoltey y "theihll-rollage" dy yannoo towl doo ec y jerrey.
T'eh yn treeoo meeanaghey na dy vel tuill ghooey veggey ayn as dy haggil ad ry
cheilley, derrey dy vel y towl doo feer mooar ayn. Ta obbraghey yn towl doo
jeh'n sorçh shoh er traa feaynid ry-akin ayns ard ny spoar myr çhaglym ny Moidyn
(Virgo), boayl dy vel y co-rollageys M87 soit, cho mie as e nabooyn.

Ta towl doo thummid eddyr-ghoaillagh er y sorçh towl doo ta eddyr eddyr oc eddyr
ny tuill ghooey ta er un hummid lesh rollage cadjin as ny tuill ghooey ta feer
mooar. Ta ny tuill ghooey thummid eddyr-ghoaillagh cubbyl thousane dy Ghrianyn
er thummid, myr cadjin. Ta'n sheinys currit er oai dy vel ad ny tuill ghooey
shoh jannoo magh bree da ny moiryn scellyn-X. 'Sy vlein 2004, haink noal er towl
doo thummid eddyr-ghoaillagh as eh çhyndaa mygeayrt Sidoor A*, red dy vel eh er
fys dy ve ny howl doo feer mooar. Cha nel ny hoayllee er un 'ockle fo'n
scrialtys shoh, ansherbee.

T'eh as bree lesh y lenseeaght ym-hayrn na'n aght dy vel ym-hayrn lajer y towl
doo lhoobey yn feaynid as ny scellyn sollys. Ta'n Ghrian hene abyl ny scellyn
sollys lhoobey beggan, agh ta'n eiyrtys shoh foddey ny s'troshey ayns
çhymbyllaght y towl doo. Ta'n sollys n'gholl ayns fainaghyn mygeayrt y towl doo.
Myr shen, foddee er rollageyderyn jeeagh er straih rollageyn liorish y towl doo
nagh vel ayndoo, dy firrinagh focklagh, agh cochaslysyn jeh'n rollage keddin.

Ny h-eiyrtysyn s'fakinagh, ansherbee, ta kiangley oc lesh y stoo ta cruinnaghey
ny gaase ry-cheilley da'n towl doo. Y stoo ta tayrn magh y towl doo ny lieh,
t'eh cruinnaghey ayns disc aase ry-cheilley ta jiarg-çheh, as eh çhyndaa
mygeayrt y towl doo dy tappee. Myr eiyrtys jeh e ghleiynaght ynveanagh, ta'n
disc jiarg-çheh, as eh cur magh niart goulraght voee. Ta'n obbraghey shoh feer
breeoil çhyndaa stoo gys goulraght, as eh abyl bree dy yannoo jeh jeih 'sy
cheead jeh thummid y stoo. Cha nod lesh y bleaystan hiddragien hene agh cooid
feer beg jeh'n thummid dy vreeaghey myr shen. Eiyrtysyn elley er foddee
sonreeaght dy chur ayndoo t'ad ny skiootyn keyley jeh kinneigyn ta bruightey
ayns troa ash çhyndaaee y disc aase ry-cheilley, as bieauid conastagh foue -
t'eh shen, bieauid cho mooar as nagh foddee cur sheese saiagh du chur er
gleashaght ny skiootyn shoh gyn lhiggey stiagh ayns mwannal sheinys ny
conastaght.

Lesh ny feedyn bleeantyn, ta ny rollageyderyn cur "co-rollageyssyn bio" er
co-rollageyssyn ennagh dy vel ard-chowraghyn neuchadjin ec rheynn lhieu, dy
vynchooishee co-rollageyssyn ta sheeyney magh goulraght ec menkidyn nagh vel
cadjin, ny co-rollageyssyn ta nyn moiryn lajer goul-honnyn oc. Ta ny sheinysyn
as ny cronneyderyn cur er fys dy vel tuill ghooey vooarey lane niartal ayns
çheshvean ny co-rollageyssyn shoh. T'eh er fys dy vel towl doo ard-hummidagh
ayns çheshvean cho-rollageys jeh'n sorçh shoh, as eh ny millioonyn ny ny
billioonyn keayrtyn ny s'trimmey na'n Ghrian. Ta disc aase ry-cheilley çhyndaa
mygeayrt y towl doo, t'eh shen, disc ny vel co-chruinnaght y stoo ta tuittym
ayns troa yn towl doo fo cummaght e ym-hayrn. Ta daa skioot sheidey magh ass y
towl doo, as ad pontreilagh bentyn da'n disc aase ry-cheilley.

Ta'n skell-linney haghyrt ny "halloo" yn towl doo. Cha nel y thalloo ayn agh 'sy
cheeall maddaghtoil, ny cha nel un halloo bun-chooishagh ny neuhastagh ayn. Rere
Stephen Hawking, mannagh vel y towl doo çhyndaa er e ash, she unnane y
skell-linney haghyrt as cruinney. She unnane craue raadeeoil ny cruinney shoh -
y foddid veih çheshvean y towl doo dys y chruinney - as craue raadeeoil
Schwarzschild. Ec y skell-linney haghyrt, she unnane bieauid cosnee yn towl doo
as bieauid y sollysh. Çheusthie jeh, t'eh ny smoo na bieauid y sollysh - t'eh
shen, dy haghney magh ass rheamyssaght ym-hayrn y towl doo, shegin da markiagh
harrish bieauid y sollysh. Er y fa dy vel chooilley red fishigagh t'er enney ain
neuabyl markiagh harrish bieauid y sollysh, cha nod lesh un red fishigagh
shaghney magh ass y towl doo. Foddee ny kinneigyn as ny redyn goll harrish y
skell-linney, myr nagh vel jeoraght fishigagh ny bac ayns shen, agh cha nod ad
yn ard çheusthie jeh'n skell-linney d'aagail.

Myr nagh vel shin abyl goll stiagh ayns y towl doo, aahirrey dy yannoo er as
tilley dy chur coontey er cre ta ry-akin ayn, shegin dooin soiaghey jeh'n red
nagh vel ard-chowraghyn ec ny tuill ghooey agh ard-chowraghyn ta yn-chronnaghey
veih'n çheumooie. Myr shen, dy yannoo coontey yn clane er y towl doo, s'lhiass
agh lesh tree leaghyn dy veenaghey: e vass, e lught lectragh, as e vomentum
uillinagh. (Yn red ta shin loayrt mychione y vomentum uillinagh, ny "tullagh y
vomentum", na cowrey fishigagh ta taishbyney cre cho tappee ta'n red çhyndaa er
e ash.) Myr dooyrt y fishigagh John Archibald Wheeler, "cha nel fuilt erbee er y
towl doo", t'eh shen, cha nodmayd daa howl doo d'eddyraghey harrish ry-cheilley
agh er y tree leaghyn shoh.

Redyn ta fo cummaght y rheamyssaght ym-hayrn, t'ad lhiggey da'n eiyrtys ta'n
traa-lheanaghey currit er. T'eh shen, dy troshey yn ym-hayrn, t'eh s'moaley ta'n
traa goll shaghey. Cha nel eh er enney dooin yn anchaslys, ny t'eh ry-akin er ny
clagyn y traa goll er oaie myr s'dooilliu da, agh my velmayd ayns mwannalys
reesht lhieu shid dy cheau yn tammylt keddin ayns rheamyssaght ym-hayrn ve ny
s'annooney, veagh cosoylaght ny h-ooreyderyn taishbyney yn anchaslys hraa. Quoi
dy vel sheiltynys y hraa-lheanaghey goll er oaie raipey er y dooiney, she red ta
crooit dy treealagh ayns prowaltysyn as ayns scrutaghtyn, as ta'n Corys Soie
Dowanagh (GPS, Global Positioning System), myr sampleyr, cur y traa-lheanaghey
'syn earroo ayns e obbyr.

Yn cronneyder ta freayll arrey er red ta tuittym stiagh, cha vaik eh rieau eh
goll trooid y skell-linney haghryt, kyndagh rish dy vel y traa-lheanaghey cho
lajer ayns rheamyssaght ym-hayrn y towl doo. Cha vaik eh y red agh eh çheet boyn
rish boyn lesh y skell-linney, tuittym as tuittym stiagh lesh gyn ee y roshtyn
chioee. Ec y traa cheddin, ta'n red girree ny s'do-akin, as y sollys ta çheet
voish y yiarg-arraghey fo cummaght yn ym-hayrn. 'Sy yerrey, bee tonn-lhiurid y
hollysh jiarg-arraghit ass orraghey y chronneyder, as y red cailt dy slane,
roish dy vel y skell-linney roshit echey.

Mychione y chronneyder ta tuittym stiagh 'sy howl doo, hed eh harrish y
skell-linney gyn haghyrt erbee as y chadjin - myr dy vel y towl doo feer mooar.
Mannagh vel, bee ny forseyn tidee loaghtey eh as ad strepey magh ass y cheilley
eh roish dy jig er y skell-linney hene. Mychione y yiarg-arraghey, cha nod dy
ghra quoi oc ta vaic ny redyn ta jiarg-arraghit ny ta gorrym-arraghit - t'eh
cronnaghey er e chassan stiagh 'sy howl doo. Ny gyn çheet dy vel y sollys, myr
ta fakinagh, gorrym-arraghit ec ym-hayrn y towl doo, agh ec y traa cheddin, bee
eh jiarg-arraghit ec bieauid y chronneyder hene.

Tra ta'n cronneyder dy jeeragh ny yei yn skell-linney haghyrt dy gholl tessen,
t'eh jeant, as e tuittym stiagh 'sy neuchadjinys. Cha nod eh, ny my vel, abbyr,
roggad ry heet slane veih'n ym-hayrn dy yeant echey, cha jean eh agh geyraghey
er e vieauid ayns troa y neuchadjinys.

As eh tuittym stiagh lesh y neuchadjinys, veagh ny forseyn tidee rassey veih eh
hene eh. T'eh ny chooish lesh ny forseyn tidee na nagh unnane y ym-hayrn ayns
dagh ooilley bhoayl jeh'n rheamyssaght ym-hayrn. Gyn arragh y raa: tra dy vel oo
tuittym ny yei dty chass stiagh 'sy howl doo, ta'n ym-hayrn goll ayns mooadys
cha tappee as dy vel ee gobbraghey er dty chass foddey ny stroshey na er dty
chione. Myr shen, veagh dty chass rassit voyd. Dy firrinagh, ta'n ym-hayrn gaase
cho trostee liorish y neuchadjinys as dy rassey ee dty chooid vreneen veih ad
hene - cha bee faagit jeed, 'sy yerrey, agh linney foddey dy kinneigyn
fo-vreneenagh, as ad dy ve sluggit stiagh 'sy neuchadjinys. She yn ennym t'er yn
obbraghey shoh na spaghettighey (Baarle: spaghettification), myr veagh
"spaghetti" jeant jeh'n red, ny jeh'n chronneyder, ta tuittym stiagh 'sy howl
doo.

Ta'n neuchadjinys soit ayns çheshvean y towl doo, boayl c'raad ym-hayrn y towl
doo neuyerrinagh, as traa faeynid cammit erskyn earroo foast. Lesh firriney,
ta'n neuchadjinys ny heiltynys maddaghtoil er toshiaght, as eh çheet er ny buill
c'raad cha nod leagh y churmeyder, myr sampleyr, dy veenaghey ayndoo. Myr
sampleyr, sheinee-shiu y curmeyder maddaghtoil shoh:

My vel y towl doo çhyndaa leah dy liooar, hem y skell-linney dy slane, shen y fa
dy vel y neuchadjinys foshlit, as eh abyl e eiyrtys dy chloie roish y dowan ta
mygeayrt. Ta'n neuchadjinys rooisht ny vun-chooish skeealyn scoagh, myr cha nel
fys ec peiagh erbee c'red by vod ry yannoo ny cre'n stayd t'ayns y stoo 'sy
neuchadjinys ansherbee - foddee eh ny leighyn najooragh dy chur veih y cummey oc
ayns y çhymbyllaght. Cha row neuchadjinys rooisht erbee sonraghit roish,
ansherbee, as er lesh ny hoayllee dy vel "kinseyraght chosmagh" ayns bree - t'eh
shen, dy re soyllagh da'n skell-linney haghyrt dy cheiltyn veih'n dowan, as ta
shen shen.

Feysht foast gyn freggyrt ayns fishig vunneydagh eh sou-cheeayll cailjynys yn
oayllys, ny sou-cheayll ynnydaght y towl doo. Dy classicee, ta ny leighyn fishig
unnane quoi jeu t'ad nyn ngoll er eie ny ergooyl 'syn am. My velmayd abyl
soiaghey as bieauid dagh kinneig 'sy Dowan y howse, oddagh shin shennaghys y
Dowan d'obbraghey magh trooid ny kinneigyn dy heet ny yei er ash 'syn am. 'Syn
obbrinaght quantum, ta'n ard-chione shoh co-reggyrtagh da smooinaght scanshoil
ny h-ynnydaght, dy vel ny chiangley lesh coadey ny cosoylaght.

Foddee, ansherbee, dy vel ny tuill ghooey jannoo aggair da'n ard-chione shoh.
Myr ta cadjin lesh ny fishigee dy ghra, cha nel folt er y towl doo - tra dy vel
red ersooyl stiagh ayn, cha nel "oardrail" faagit ny yei y red dy chur kied
rooin eh d'aahroggal. T'eh yn red ta ayns feysht ain lesh "cailjynys yn oayllys"
ny "immeeaght yn oayllys". Veih'n çheu elley jeh, ansherbee, myr va dooyrt, cha
vaikym y red n'gholl trooid y skell-linney haghyrt, as myr shen, foddee dy ghra
nagh vel yn oayllys caillt, ny yei shen as ooilley.



https://gv.wikipedia.org/wiki/Thaish

She çhengey ashoonagh as oikoil ny Çheer Thai ee Thaish (ภาษาไทย Phasa Thai.
T'ee 'sy chynney çhengey Tai, as t'ad credjal dy daink ad ass ny ta yn Çheen
yiass jiu. She çhengey toanagh as scarreydagh t'ayn, as ta cowraghyn grammeydagh
eck.

Ta queig toanyn 'sy Thaish: meanagh, injil, tuittym, ard as irree. Ta'n taabyl
heese soilshaghey ny toanyn myn-heeanagh as y fockley magh sheeanagh oc.

Ta'n nah as treeoo jeu ec y Ghaelg myr myn-heeanyn: myr sampleyr, ta /b/
cronnaneagh neuennalit, as ta'n myn-heean /p/ goll er fockley magh myr [pʰ]
neuchronnaneagh ennalit son y chooid smoo. Cha nel y chied ain agh myr fo-heean
/p/. 'sy taabyl heese, ta'n chied linney soilshaghey ASE, as ta'n nah linney
soilshaghey lettyryn Thaish ta goll er fockley magh myr shen ec toshiaght yn
'ockle.

Ta ny breeocklyn ayns jeesyn liauyr as giare: t'adsyn nyn myn-heeanyn ta jannoo
focklyn er lheh 'sy Thaish, agh t'ad goll er aascreeu 'syn aght cheddin; ta เขา
(khao) çheet er "eh, ee", agh ta ขาว (khao) çheet er "bane". Shoh ny jeesyn
liauyr-giare:

Foddee ad coghiangley ny breeocklyn myr daaghooaghtyn. Ta Tingsabadh & Abramson
(1993) gra dy vel adsyn as breeockle ardey ec y jerrey /Vj/ as /Vw/ ec bun. Er
son dy hoilshaghey toan, t'ad cur "liauyr" orroo as rolteen oc:



https://gv.wikipedia.org/wiki/Prokaryota

She possan dy bioagyn prokaryota, as adsyn gyn çheshvean ny mynoltyn
far-chrackanagh elley. Myr shen t'ad anchasley rish ny eukaryota as çheshvean
ocsyn. Ta'n chooid smoo jeu lane un-chillagagh, agh beggan beg dy phrokaryota,
ta eashyn yl-chillagagh ayns nyn mea.

Ta bun Greagish ec yn ennym: πρό- (pro-) "roish" + καρυόν (karyon) "rassey" ny
"cro", as shen çheet er y çheshvean, + ώτης (-ōtēs) (yl-rey-ώτες (-ōtes)).

Derrey 1990, t'ad eddyrscarrey ny prokaryota ayns daa rheynn: bacteyryn as
archaea.

Ta anchaslys eddyr prokaryota as eukaryota, er y fa dy vel GDN eukaryoteyn ayns
"feer" çheshvean, agh cha nel far-chrackan mygeayrt GDN prokaryotagh. Ayns 1977,
ren Carl Woese cur roish eddyrscarrey prokaryota ayns Bacteria as Archaea
(Eubacteria as Archaebacteria rere'n eie echeysyn) er coontey anchaslyssyn
mooarey eddyr y ghaa. Ta'n corys rang-oardragh shoh, reaghey cretooryn myr
Eukaryota, Bacteria as Archaea, shen y corys tree reamyn.

Ta troggal chillag prokaryotagh feer anchasley rish killagyn eukaryotagh. Y tro
breeoil, shen beays ny hassaaraght çheshvean. Ta GDN prokaryotagh goll er
tashtey ayns doss GDN/proteen, y far-heshvean, as eshyn gyn far-chrackan.
Chammah's shen, cha nel agh un kiarkyl dy GDN "kroymasoomagh" ayns far-heshvean
prokayoteyn. Ta GDN elley ry-gheddyn çheumooie jeh'n far-heshvean, er
plasmaidyn, as ymmodee gienyn prokaryotagh scanshoil ayndauesyn. Ta GDN
eukaryotagh er kroymasooymyn.

Cha nel rheynnyn far-chrackanagh, myr mitochondria ny chloroplastyn, ec
prokaryoteyn, noadyr. Ayns ynnyd jeh shen, t'ad jannoo obbraghyn myr co-haaghey
sollys tessen y far-chrackan killag.Ny yei shen, ta kuse dy hroggalyn sthie ec
prokaryoteyn, myr sampleyr, ushylagh killag.

Ta far-chrackan mygeayrt far-heshvean ny Planctomycetes, as ta rheynnyn
far-chrackanagh elley oc .



https://gv.wikipedia.org/wiki/Platypus

Platypus (Ornithorhynchus anatinus), she sheeintagh ushtagh dooghyssagh ec Yn
Austrail hiar eh, goaill stiagh Yn Tasmaan. Chammah as ny kiare dooieyn echidna,
t’eh mastey ny queig dooieyn untowlagh t’er mayrn. T’adsyn nyn sheeintee ta breh
oohyn ayns ynnyd jeh ymmyrkey sheel bea. She’n unnane olteyr er mayrn jeh’n
chynney (Ornithorhynchidae) as genus (Ornithorhynchus) echey, ga dy vel fossylyn
ayn jeh ymmodee dooieyn untowlagh elley.

Ta cummey quaagh er y sheeintagh oohyn-breyagh, nieunagh, kione-thunnagh,
dooarchoo-fammanagh, moddey-ushtey-chassagh, as hug eh yindys er najooree
Europeagh tra hooar ad eh. Va kuse jeh credjal dy nee molteyrys cramp v’ayn.
T’eh mastey y beggan beg sheeintee nieunagh; ta spuir nieunagh er cass s’jerree
y platypus firrinagh, as foddee eh cur guin trome er deiney. Cummey gyn
cosoylagh y phlatypus, t’ad cur er ve ny vun studeyrys scanshoil ayns
bea-oaylleeaght aafillee, as ny chowrey Yn Austrail mie er enney. T’eh ny rhusag
ec cruinnaghtyn ashoonagh, as t’eh ry-akin er argid yn Austrail.

Derrey leah ‘sy 20oo eash, hie eh er shelg son y sheh echey, agh nish ta coadey
ersyn er feie y rheam echey. Ga nagh vel eabyn sheelraghey fo cappeeys çheet
lhieu dy feer, cha nel eh ayns gaue çhelleeragh.



https://gv.wikipedia.org/wiki/Ny_%C3%87heeraghyn_Balkanagh

She ard çheer-oaylleeagh as cultooragh 'syn Oarpey Hiar Yiass ad ny Çheeraghyn
Balkanagh. Ta ennym ny Sleityn Balkanagh, ta roie veih'n Vulgeyr Hiar gys y Terb
Hiar, currit er yn ard.

Ta'n ard cummaltit ec Slavee (Bosniee, Bulgeyree, Bunjevci, Croitee, Gorani,
Massadoanee, Montenegree, Serbee, Sloveanee), Ladjynee (Romaanee, Aromaanee),
Greagee, Albaanee, Turkee as possanyn kynneeagh elley, lheid as Romanee,
Ashkali, as possanyn elley. She yn Chreestiaght Chair-chredjuagh yn credjue
smoo, roish y Chreestiaght Chatoleagh as yn Islam.

Ta'n ard 666,700 km2 (257,400 mi ker) er eaghtyr as 'sy vlein 2002 va 59,297,000
dooinney cummal ayn. Ta'n ard çhemmit liorish y Vooir Aidreeatagh 'sy neear
hwoaie, liorish y Vooir Ionagh 'sy neear yiass, liorish y Veanvooir as y Vooir
Aejeeanagh 'sy jiass as 'sy niar yiass, as liorish y Vooir Ghoo 'sy niar as 'sy
niar hwoaie. Ta'n joarey hwoaie, er y chooid smoo, jeant seose jeh ny h-awinyn
Danube (veih'n vooir gys Belgraaid) as Sava (veih Belgraaid gys boayl 'sy
Clovean, beggan sheear veih Zagreb).



https://gv.wikipedia.org/wiki/Norish

Va'n Norish, ny yn Cheltish Hiar ny keayrtyn, ny çhengey Cheltiagh vooarheeragh.
Cha nel feanish ayn jee agh ayns daa screeuyn brisht veih'n wheiggey Raueagh
Noricum (fer ayns Grafenstein, yn Austeyr, as fer elley ayns Ptuj 'sy Clovean)
as cha nel feanish dy liooar oc son dy chur briwnys er aght ny çhengey.
Ansherbee, va'n çhengey cosoylagh rish ny çhengaghyn Celtiagh elley ry-laue,
lheid as y Ghoalish. Er-yn-oyr nagh vel mooarane dy feanish ayn cha nel fys er
date baaish ny çhengey.

Ta screeuyn Ptuj, va feddynit magh 'sy vlein 1894, screeuit veih'n yesh gys y
chlee 'syn abbyrlhit Iddaalagh shenndeeagh as t'eh ry-laih ayn na:

T'eh çhyndaait myr daa ennym persoonagh: Artebudz [mac] Brogduos. Ta'n ennym
Artebudz keeayllaghey, foddee, "bod maghouin", as s'foddee dy vel Brogduos
goaill stiagh y meer brog-, mrog- "çheer". Er y laue elley, foddee dy vel y
screeuyn çhyndaait myr [ren] Artebudz [eh shoh da] Brogdos, lesh y nah ennym 'sy
chase toyrtagh.

Ta screeuyn Grafenstein, er sclate veih'n nah eash BNJ va feddynit ayns poyll
shillee 'sy vlein 1977, neuslane, agh ta'n chooid ry-gheddyn er ny h-aascreeu
myr shoh:

Ta Moge ayns shoh çheet er ennym persoonagh ny er aa-gherrid jeh ennym
persoonagh, s'foddee, ta P· II- lav ny aa-gherrid Ladjynagh ta cowraghey meih,
ta ne sadiíes ny chummey breearagh as s'foddee dy vel eh çheet er "cha nel oo
soie/soiaghey", ta ollo so çheet er "y vooad shoh", as s'foddee dy vel Lugnu
çheet er ennym persoonagh elley. Er-yn-oyr shen foddee dy vel y teks çheet er
recortys jeh jannoo argidoil.



https://gv.wikipedia.org/wiki/Nomenclature_d%27unit%C3%A9s_territoriales_statistiques

Ta Nomenclature d'unités territoriales statistiques ("Enmys Unnidyn Thallooin
Staydraaoil") ny NUTS ny corys cadjinit dys çheet er aarheynnyn çheerey er son
staydraa. T'eh fo stiurey yn Unnaneys Oarpagh, as t'eh rang-oardraghey olteynyn
yn Unnaneys son y chooid smoo. Ta ymmyd jeant jeh dys cooilleeney Tashtey
Troggalagh yn Unnaneys.

Ta keimoilaght tree keimyn NUTS currit er dagh çheer oltey yn UO liorish
Eurostat. Cha nel dagh aarheynn NUTS corrym rish aarheynn reiragh ny çheerey. Ec
toshiaght y choad, ta daa lettyr. Er lhimmey jeh'n RU, t'ad rere coad ISO 3166-1
alpha-2 ny çheerey.[n 1] Ta ny aarheynnyn cowrit liorish earrooyn 1-9, ny
lettyryn mooarey my ta rouyr aarheynnyn ayn. Myr sampleyr, ta Bretyn cowrit
liorish UKL, Bretyn Heear liorish UKL1, as Moan liorish UKL11.

Rere NUTS 2008-2011, ta 97 ardjyn NUTS 1, 271 ardjyn NUTS 2 as 1303 ardjyn NUTS
3 ayn. Ta corys staydraaoil faggys da er ny veenaghey er son olteynyn shirree yn
UO as olteynyn Co-heshaght Dellal Seyr Oarpagh, agh cha nel ad ayns NUTS ny fo
stiurey ny h-annaghyn echey.

Choud's tree keimyn da çheeraghyn UO, ta coad NUTS ec dagh ooilley çheer, jeant
jeh daa lettyr da'n vooar-rheynn as as daa earroo da'n çheer. Ta earrooyn er
lheh ec steatyn, queiggaghyn as thallooyn ny Steatyn Unnaneysit, ny Canadey as
ny h-Austrail myr dy row ad nyn jeeraghyn hene.

Ta doilleeidyn ennagh ayn; myr sampleyr, ta NUTS cur Gibraaltar çheumooie jeh'n
UO myr EO21, as ta Geeaaney ayn daa cheayrt, myr FR930 ny Frank as myr AS13 ayns
America Yiass.

Ta tree keimyn NUTS er veenaghey, as daa cheim unnid reiragh ynnydagh (LAU,
Baarle: Local Administrative Unit) foue. Derrey Jerrey Souree 2003, she keimyn
NUTS 4 as 5 v'ayn, agh hie ad er scryssey dy oikoil. Cha nel dagh keim breeoil
ec dagh çheer, rere y vooadys j'ee. Myr sampleyr, ta keimyn NUTS 1-3 Lucsemburg
çheet er y lane heer; cha nel agh LAUyn breeoil eck.

Ta ardjyn NUTS rere aarheynnyn reiragh t'ayn foast. Ayns çheeraghyn gyn agh
aarheynn ny ghaa oc, ny adsyn as aarheynnyn ro-veg oc, t'ad croo keim NUTS noa.
Foddee eh ve er y chied cheim (Y Rank, yn Iddaal, y Ghreag, y Spaainey); er y
nah cheim (yn Ghermaan) ny er y treeoo cheim (y Velg). Ayns çheeraghyn beggey,
ta keimyn 1, 2, as 3 corrym rish y fer heose, ny rish y lane heer (Lucsemburg, y
Cheeprey, Nerin).

Ta ny h-earrooyn heese cur coyrle da bun ny h-ardjyn, agh cha nel ad soit. Myr
sampleyr, ta'n Chorn (pobble mysh 531,000) as Lombardy (mysh 10 millioon) er
NUTS 2.



https://gv.wikipedia.org/wiki/ISO_639-1

Ta'n coad ISO 639-1 ny chied veer jeh kynney ny stundayrtyn eddyr-ashoonagh ry
hoi coadyn çhengaghyn. T'eh jeant seose jeh 136 coadyn daa-lettyragh as ad
ymmydit dys soilshaghey magh preeu-çhengaghyn y theihill. Ta ny coadyn shen nyn
nghiare-screeu eddyr-ashoonagh ymmydoil dys çhengey y hoilshaghey magh. Myr
sampleyr:

Haink er y rolley ISO 639-1 dy ve ny stundayrt oikoil 'sy vlein 2002, agh v'eh
ayn ayns cummey draght er feie bleeantyn roish eh shen. V'eh ht, ta shassoo
seose son Creeole Haiti, y coad jerrinagh va currit er y rolley er 26 Toshiaght
Arree, 2003. Va ymmyd y stundayrt currit er e hoshiaght liorish lipaidyn çhengey
IETF, foshlit ayns RFC 1766 ayns Mee Vayrnt ny bleeany 1995, as freilt liorish
RFC 3066 veih Jerrey Geuree 2001 as RFC 4646 veih Mean Fouyir 2006. She Infoterm
(International Information Center for Terminology - "Laare Oayllys
Eddyr-ashoonagh ry hoi Termeeaght") lught-reill recortyssey son coadyn ISO
639-1.

Cha nel coadyn ISO 639-1 noa currit er y rolley my vel coad ISO 639-2 ayn
hannah. Er y fa shen, cha nel currym er coryssyn lesh y daa choad ISO 639-1 as
639-2, lesh tosheeaght er son coadyn 639-1, ny coadyn v'ayn hannah adsyn y
cheaghley.



https://gv.wikipedia.org/wiki/Gda%C5%84sk

She caayr er coose Baltagh y Pholynn eh Gdańsk (ny myr t'eh screeuit ny
s'menkey, Gdansk; /ɡəˈdænsk/ ny /ɡəˈdɑːnsk/; Polynnish: [ˈɡdaɲsk]; Germaanish:
Danzig, focklit magh myr [ˈdantsɪç]; Kashoobish: Gduńsk). Ta'n chaayr ny soie
ayns çheshvean y chiarroo ard moir-valjagh smoo 'sy Pholynn.

Ta'n chaayr ny soie er ymmyl jiass Vaie Gdańsk er y Vooir Valtagh ayns co-valjys
ta jeant seose jeh'n chaayr shen hene myrane lesh Gdynia, Sopot as boodeeyssyn
fo-valjagh beggey elley. She Trójmiasto ("Tree-valley") yn ennym er yn ard shen
as ny smoo na 800,000 cummaltee cummal ayn. Ta 455,830 cummaltee (Mean Souree,
2010) ayns Gdańsk hene, as rere shen, t'eh ny chaayr smoo ayns Pomorze.

She Gdańsk y phurt varrey smoo scanshoil 'sy Pholynn myrane lesh preeu-valley
Wheiggey Pomorze. Dy shenndeeagh, t'eh ny chaayr smoo 'sy Chashoob. T'eh soit
faggys da'n eear-yoarey eddyr ny Slavee Heear as ny Germaanee as ta shennaghys
cast echey. Va'n chaayr ny cooid jeh'n Ghermaan, jeh'n Phroosh, jeh'n Pholynn as
ny caar heyr keayrtyn. Hie yn chaayr fo reirey ec y Pholynn 'sy vlein 1945.

T'eh soit er inver yn awin Motława, kianglt rish y Leniwka, crouw jeh deltey yn
awin Wisła. Ta corys ushtey yn Wisła gymmyrkey 60% jeh eaghtyr y Pholynn as t'eh
kiangley Gdańsk rish y phreeu-valley ashoonagh, Warszawa. She laare çhynskyllagh
scanshoil t'ayn, goaill stiagh Gdynia. By oltey yn Chommeeys Hanseatagh keayrt
eh Gdańsk.

By voayl toshee y ghleashaght Solidarność ("Gloo-pharteeaght") as paart mooar
eck fo stiurey Lech Wałęsa ayns brishey sheese y reill Cummynagh 'syn Oarpey
Hiar.



https://gv.wikipedia.org/wiki/Frankfurt

Ta Frankfurt am Main ny chaayr smoo ayns Hessen ny Germaan as y queiggoo caayr
smoo 'sy çheer. 'Sy vlein 2007 va ny smoo na 670,000 dy 'leih ayn as mygeayrt
2.26 millioon 'sy valjaght. Ta'n chaayr soit er yn awin Main ta roie trooid y
chaayr. She cree argidagh as eebyrtyssagh ny Germaan t'ayn as ta Ard-Vanc ny
h-Oarpey, Banc Conastagh ny Germaan, Boorse Frankfurt soit ayn. Ta Purt Aeragh
Frankfurt nane jeh ny puirt aeragh smoo ayns y theihll.

She troggal Ghothagh Moir-agglish Pharlane (Dom Sankt Bartholomäus). V'ee
troggit ayns y 14oo as y 15oo eash er bun keeill elley. T'ee ny h-ard-cheeill
ayns y valley. Va reeaghyn yn Impiraght Romanagh Vannee reiht ayn veih'n vlein
1356, as veih 1562 derrey 1792 va ny h-Impiryn crooinit ayn.

Veih'n 18oo eash va'n ennym "moir-agglish" currit er maghey yn nhee mannagh vel
aspick ayn. Ayns 1867 v'ee stroit deherree as aachrooit. Ta yrjid 95 m eck.

She Romanagh eh Roemer ayns keeall chiart yn 'ockle. Va 9 thieyn kionnit ec
coyrle y valley ayns 1405. Va halley baljey soit ayns y thie meanagh as v'eh
kianglt liorish ny thieyn elley. Ayns y laare heose ta'n Kaisersaal ("Halley yn
Impir") ayn. V'eh lieh-stroit ayns y Nah Chaggey Dowanagh agh v'eh aahroggit.
T'eh soit ayns y Römerberg.

Ta Eintracht Frankfurt ny chlub soccer Frankfurtagh ta cloie 'sy Vundesliga.
Va'n club bunnit 'sy vlein 1899.



https://gv.wikipedia.org/wiki/Ellanyn_ny_Geyrragh

Ta Ellanyn ny Geyrragh (Faaroish: Føroyar, Danvargish: Færøerne) ellanragh
t'ayns y Keayn Sheear co`aggys eddyr Shetlynn, yn Eeslynn as Norlynn. Ta reill
thie ec yn ellanragh veih'n blein 1948, as t'eh ny voayl jeh'n Rigsfællesskabet.
Ta faggys-chianglaghyn oc lesh yn Eeslynn, Shetlynn, yn Orkaid, ny h-Ellanyn
Sheear as Greenlynn. Va'n ellanragh rheynnit magh ass Norlynn 'sy vlein 1814. Ta
Tórshavn ard-valley yn ellanragh.

Cha nel shennaghys ny traaghyn toshee yn ellanragh dy mie er fys. Haink monnee
Yernagh gys yn ellanragh 'sy sheyoo eash, as hug ad lhieu stiagh kirree as
corkey, as y çhenn-Yernish ayns y çheer. Mygeayrt y vlein 650, haink ny
Loghlynee lesh y çhengey oc. Ec jerrey y chied eash jeig va'n ellanragh currit
stiagh myr cooid jeh Norlynn. Rere Unnaneys Kalmar 'sy vlein 1380 va reiltys ny
Danvarg cur yn ellanragh foee stiurey. Haink yn aachummey gys ny hellanyn ayns
1538. Rere Conaant Kiel 'sy vlein 1814 v'ad freilt ec y Danvarg. Hooar yn
ellanragh reill thie ayns 1948. Cha nel yn ellanragh ny voayl yn Unnaneys
Oarpagh gy dy dy vel y Danvarg currit stiagh ayn.

      Ard-artyn: Ardjyn ayns Ellanyn ny Geyrragh as Baljaghtyn ayns Ellanyn ny
Geyrragh

Ta ny hellanyn rheynnit ayns 34 baljaghtyn (kommunur). Ta mygeayrt 120 baljyn
soit ayns ny baljaghtyn.

Rere tradishoon, ta shey sýslur ("ardjyn"; Norðoyar, Eysturoy, Streymoy, Vágar,
Sandoy as Suðuroy) ayn. Jiu, she ard poleenagh eh sýslur agh ta'n fockle currit
dys ny hardjyn çheeroaylleeagh. Ayns shenn hraaghyn va ting (quaiyl) ec
chooilley sýsla, yn várting (ting arree).

Ta Ellanyn ny Geyrragh ellanragh ta soit eddyr y Vooir Loghlynagh as y Keayn
Sheear co`aggys eddyr Shetlynn, yn Eeslynn as Norlynn. T'ad soit ec
co-oardinaidyn 62°00′ Hwoaie 06°47′ Heear.

Ta eaghtyr 1,399km2 oc, as cha nel ard-awinyn ny loghyn ayn. Ta 1,117km jeh
coose. She Lítla Dímun yn un ellan neuchummaltit. Ellanyn cregganagh lesh
tullaghyn beggey t'ayn; ta ny cooseyn çhemmit lesh eaynnee. T'eh Slættaratindur
(882m) yn boayl s'yrjey.

Ta shirveish skedjalit ass Purt Aeragh Vágar er ellan Vágoy gys king jurnaa myr
Reykjavík, København, Oslo, Lunnin-Stansted a.r.e. She Atlantic Airways y
lhuingys aer smoo ayns Ellanyn ny Geyrragh.

'Sy vlein 2007 va cummal er 48,500 dy 'leih ayns yn ellanragh. Ta'n tromlagh
mooar jeh'n phobble ny 'Aaroee, jeh kynney fuilleeaght ny Nordagh as ny
Celtiagh.

Ta'n 'Aaroish ny kied çhengey loayrit ayns ny hellanyn. T'ee nane jeh ny
çhengaghyn Germaanagh by loo. Ta grammadeys ny çhengey gollrish Eeslynnish as
Loghlynish. Agh ta'n çhengey loayrit gollrish y Norlynnish as ee anchasley rish
yn Eeslynnish. Ayns y 20oo eash hooar Faaroish e stayd oikoil, as, rere dy vel
yn ellanragh ny oltey jeh'n Ream Danvargagh, ta'n Danvargish gynsagh.

Rere Saga Færeyinga, hug Sigmundur Brestisson y Chreestiaght gys ny hellanyn 'sy
vlein 999. Ansherbee, rere shenndaaleeaght ayns Leirvík foddee eh dy vel y
Chreestiaght ayns ne hellenyn 150 bleeantyn roish. Va aachummey ny hagglish
Aaroagh creaghnit er 1 Jerrey Geuree 1540. Rere stayraa oikoil ta 84.1% jeh'n
phobble ny olteyn er yn Agglish Ashoonagh Aaroagh (Fólkakirkjan), t'ayns ny
cummey Lutheraght.

Ayns ny 1820yn va'n ghleashaght crauee Sushtallagh Creestee, ny Braaraghyn
Plymouth currit er bun ayns Sostyn. 'Sy vlein 1865, haink oltey y ghleashaght
gys yn ellanragh trooid Shetlynn. Ec jerrey yn 19oo eash va 30 olteyn jeh ny
Braaraghyn Plymouth Faaroagh. Jiu, ta mygeayrt 10% jeh'n phobble ny olteyn yn
Brøðrasamkoman (cohionnal ny Braaraghyn Foshlit). Ta 170 jeh'n phobble ny olteyn
ny hAgglish Chatoleagh.

T'ad Skyll Noo Olaf as moir-agglish Magnus ayns Kirkjubøur, yn Vesturkirkjan as
y Skyll Maria ayns Tórshavn, Skyll Fámjin, as Christianskirkjan ayns Klaksvík ny
kialteenyn as enney share err orroo.

Ta nuy baljyn ayns yn ellanragh lesh earroo yn phobble ny smoo ny 1,000 dy
'leih. T'ad yn ard-valley Tórshavn (12,582), Klaksvík (4,681), Hoyvík (2,951),
Argir (1,907), Fuglafjørður (1,542), Vágur (1,402), Vestmanna (1,251), Tvøroyri
(1,170) as Miðvágur (1,032).



https://gv.wikipedia.org/wiki/Cnidaria

She possan dy veiyn ushtagh eh Cnidaria, as mysh 9 000 dooie aynsyn, adsyn nyn
gretooryn ny marrey son y chooid smoo. Ta cnidoctyeyn (killagyn guinney) yn
ard-chowrey oc. Ta'n corp oc jeant dy vesoglea, gleihagh neuvio, eddyr daa vrat
epithelium. Ta daa chummey kirpey oc: medusae snauee as pollypyn soit. Ta
shimmeadraght raadeeoil ec y jees oc, as çhionnagyn as cnidoctyeyn oc mygeayrt y
veeal oc. Ta un shamyr chorp oc, as ymmyd jeant jeh son lheie, keckey as tayrn
ennal.

Ta cnidaria gee cretooryn son y chooid smoo, veih plankton dys beiyn ymmodee
keayrtyn ny smoo na ad hene. Ta kuse jeu beaghey er troar algey shimboshagh, as
ta beggan sheadaneyn ayn. Ta beiyn elley gee adsyn, goaill stiagh crossagyn
marrey, shilleeinyn marrey, eeastyn as shligganee marrey. Ta skerryn corralagh
bun kuse dy vuill smoo troaragh ny cruinney, as coadey glasseraght ayns cryss
tidee as slystyn noi strooyn as tidyn lajer. Cha nel corral ry-akin agh ayns
ushtey çheh thanney ny marrey, agh ta cnidaria elley cummal ayns ushtey dowin,
marrey ardoil, as ushtey millish.

Ta cnidaria ny s'crampey na faastguinyn, as ny sloo cramp na bilateria (dagh
ooilley baagh elley, bunnys). Gollrish faastguinyn as ctenophora, ta daa vrat
killagyn oc as brat gleihagh eddyr oc, y mesoglea. Ta tree bratyn killag ec
beiyn ny s'crampey, as adsyn gyn brat gleihagh eddyr oc. Ny yei, ta cnidaria ny
s'crampey na faastguinyn: ta kianglaghyn as far-chrackanyn eddyr nyn gillagyn;
muskylyn oc; corysyn nearag oc; as oltyn keeallagh ec kuse jeu. Chammah's shen,
ta cnidoctyeyn oc; t'ad lhiggey gollrish shleiyaghyn marrey, as ymmyd jeant jeh
son dy ghreimmey bee son y chooid smoo, agh ta shiartanse dy ghooie jannoo ymmyd
jeu myr akeryn chammah.

Ta ny killagyn guinney shoh jannoo obbyr shleiy varrey; ta snaie kiangley yn
wheddyr rish y killag hene. Ta tree sorçhyn dy chnidocyte ayn:



https://gv.wikipedia.org/wiki/Bun-ocklaght

She studeyrys er shennaghys ‘ocklyn bun-ocklaght: cre’n traa haink ad stiagh ‘sy
çhengey, cre bun v’oc, as cre ny caghlaaghyn ayns cummey as keeall haghyr rish y
traa.

Ayns çhengaghyn as shennaghys liauyr, cruinn oc, ta bun-ocklaght jannoo ymmyd
jeh fockle-oaylleeaght, studeyrys er caghlaa focklyn eddyr cultooryn rish y
traa. Ny yei, t’ad jannoo ymmyd jeh çhengoaylleeaght soylee chammah son dy
aahroggal fys er çhengaghyn feer shenn, as cha nel fys jeeragh (myr sampleyr,
screeu) ry-gheddyn mynyngione. Trooid oltscarrey çhengaghyn as mooinjerys eddyr
oc, liorish y saase soylee, foddee çhengoayllee jannoo briwnyssyn mychione y
çhengey shennayragh v’oc as y fockle-hasht v’eck. Rere shoh, t’ad er ngeddyn
focklyn fraueagh as lorgyn oc dys bunneydys y kynney çhengey Ind-Oarpagh, myr
sampleyr.

Ga dy row bun studeyrys bun-ocklagh y magher fockle-oaylleeagh, ec y traa t’ayn
nish, ta ram studeyrys goll er jannoo ayns kynneeyn çhengey gyn monney
docamadys, myr sampleyr çhengaghyn Ooralagh as Austraineeshagh.



https://gv.wikipedia.org/wiki/Alpha

She kied lettyr yn abbyrlhit Greagagh eh alpha (A, α) (Greagish: άλφα). Haink eh
ass aleph Feaneeckagh. Haink aittyn Romanagh as A Kyrillagh ass.

T'ad gra dy daink alpha jeh screeu caslys jeh kione ghow ayns Jalloo-ocklyn
Egyptagh ny'n abbyrlhit Proto-Sinaitagh. Haink y cowrey shoh trooid corys
screeuee Feaneeckagh dys ny Greagee.

Ayns Shenn Ghreagish, ren ad fockley magh alpha myr breeockle foshlit toshee
neuruntit: [a] giare as [aː] liauyr. Ny keayrtyn, t'ad cur cowrey girrid as
linney vreear orroo dys eddyr-scarrey ad: Ᾱᾱ, Ᾰᾰ.

Cha nel lhiurid breeockle ec Greagish yeianagh, as ta alpha çheet er /a/ giare
dagh keayrt.

Dy caslyssagh, ta alpha (myr fockle ny lettyr) çheet er kied tampleyr ny
ard-hampleyr red ennagh. Rere'n Chonaant Noa, ta Jee graa "Mish Alpha as Omega,
yn toshiaght as y jerrey, yn chied 'er as y fer s'jerree." (Ashlish 22:13).

Ayns Unicode, ta A mooar ec U+0391 (Α) as U+2C6D (Ɑ). Ta ɑ beg ec U+0251 (ɑ) as
U+03B1 (α).

Ayns HTML as XML, ta A mooar ec "&Alpha;" ny "&#913;" (Α) as "&#11373;" (Ɑ). Ta
ɑ beg ec "&alpha;" ny "&#945;" (α) as "&#593;" (ɑ).



https://gv.wikipedia.org/wiki/Yn_Yugoslaavey

She yn Yugoslaavey yn ennym ta currit er tree ynnydyn lheamyssagh politickagh
ayns ny Çheeraghyn Balkanagh. She Çheer ny Slavee Yiassagh y keeall lesh yn
ennym ayns çhengaghyn Slavagh ny Balkanee. V'ee Reeriaght ny Yugoslaavey y chied
çheer dy row yn ennym shen currit urree. V'eh Reeriaght ny Serbee, ny Croitee as
ny Sloveanee yn ennym oikoil urree, as v'ee bunnit ayns Mee ny Nollick 1918.
Va'n ennym ceaghlit er 3 Jerrey Fouyir 1923 dys "Reeriaght ny Yugoslaavey".

Ayns 1941 ren yn Iddaal as y Ghermaan ruegey er yn Yugoslaavey as myr shen va'n
reeriaght creaghnit 'sy vlein 1945. Va'n "Yugoslaavey Gheynlagh Chonastagh"
fogrit 'sy vlein 1943 as 'sy vlein 1946 va'n ennym ceaghlit dys "Deynphobblaght
Chonastagh ny Yugoslaavey" as va'n reiltys fo stiurey cummynagh. Va'n ennym
ceaghlit reesht ayns 1963 dys Pobblaght Chonastagh Hoshiallagh ny Yugoslaavey.
Va'n çheer co-yeant jeh shey pobblaghtyn soshiallagh: y Clovean, y Chroit,
Bosnia as Herzegovina, Montenegro, y Serb, as y Vassadoan.

Ny yei tuittym veih my cheilley ny Yugoslaavey ayns ny 1990yn va Yugoslaavey noa
bunnit eddyr y Serb as Montenegro myr Pobblaght Chonastagh ny Yugoslaavey. Agh
va jerrey currit dy h-oikoil ayns 2006 tra hooar Montenegro e neuchroghedys.



https://gv.wikipedia.org/wiki/Yn_Keayn_Injinagh

Ta'n Keayn Injinagh (Baarle: Indian Ocean, Arabish: المحيط الهندي, Frangish:
Océan Indien, Hindish: हिन्द महासागर, Swahilish: Bahari ya Hindi, Indoneeshish:
Samudra Hindia) ny trass rheynn vooiragh smoo er y theihll as eh coodaghey mysh
20% jeh'n ushtey er eaghtyr ny Cruinney. T'ee caglit liorish fo-vooar-rheynn ny
h-Injey da'n twoaie, liorish yn Affrick Hiar da'n sheear, liorish yn
Injey-Sheen, Ellanyn Sunda, as yn Austrail da'n shiar, as liorish Keayn y Jiass
da'n jiass (ny rere keeal liorish yn Antarctagh). Ta'n keayn begnagh 10,000 km
er lhead ec y voayl s'lhea ec bir yiass ny h-Affrick as ny h-Austrail. T'eh
73,556,000 km2 er eaghtyr as 292,131,000 km3 er thummid, goaill stiagh y Vooir
Ruy as Giau Vooar ny Pershey. Ta ellanyn beggey ry-gheddyn rish ny h-oirryn
mooarheeragh, goaill stiagh Madagascar, y chiarroo ellan smoo er y theihll,
Ellan Réunion, ny h-Ellanyn Chomoro, ny h-Ellanyn Heshell, ny Maldeevaghyn,
Ellan Wirrish as Sri Lanka. Ta ellanragh ny h-Indoneesh ny hoie er oirr hiar y
cheayn.



https://gv.wikipedia.org/wiki/Yn_Deherree

By eh yn Deherree ny yn Ooilley-lostey (Ewnish: השואה, HaShoah, "cragh"; Ewdish:
חורבן, Churben ny Hurban, veih "traartys" y Ewnish) yn ard-ghunver ny
hynney-ghunverys jeh mysh shey millioon dy Ewnyn car y Nah Chaggey Dowanagh. By
chorys dunver oardreilagh lesh pohlldey yn steat eh yn Deherree as eh er ny
stiurey ec Adolf Hitler as y Partee Natseeagh er feie yn thalloo va fo cosh ny
Germaanee Natseeagh. Roish yn Deherree va ny smoo na nuy millioon dy Ewnyn
cummal 'syn Oarpey agh va mysh daa hreen jeu marrooit. Hooar un villioon dy
phaitçhyn Ewagh, daa villioon dy vraane Ewagh as tree millioonyn d'ir Ewagh
baase 'sy Deherree.

Ta scoillaryn ennagh garganey dy lhisagh ard-ghunver ny Romanee as adsyn as
neu-vondeishyn oc y ve coontit 'sy cheeayllaght, as ta fir elley gra dy lhisagh
yn enmys shen goaill stiagh dunveryssyn Natseeagh elley, goaill stiagh
pryssoonee caggee Hoveidjagh, seyraanee Pholynnagh as Hoveidjagh, as
homocheintee. Ta ny h-earrooyn s'jerree, veih tuittyn yn Unnaneys Soveidjagh,
cur sannish dy hooar eddyr 10 as 11 villioon dy heyraanee as dy phryssoonee
baase ec laueyn ny Natseeyn.

Keim er cheim er haghyr yn dowilghreim as yn ard-ghunver. Ren y reiltys
Natseeagh cur leighyn er bun ram bleeantyn roish toshiaght y Nah Chaggey
Dowanagh as dean ny leighyn shen, Leighyn Nuremburg er lheh, ny Ewnyn y ghoaill
magh ass y çheshaght hivoil. Ren y lught reill cur sleih-champyn er bun raad
v'eh er ny pryssoonee obbraghey myr sleabyn derrey hooar ad baase fo'n
jeeigeyrys ny yn aacheoid. Traa ren y Ghermaan cur stiagh er thallooyn noa 'syn
Oarpey Hiar, ren sur-unnidyn fo'n ennym Einsatzgruppen ard-ghunvarroo Ewnyn as
noidyn politickagh fo feddanyn gunn. Ren ny pooaraghyn Natseeagh eignaghey er ny
Ewnyn as ny Romanee çheet ry-cheilley as cagliaghey ayns ghettoyn ro-lhieent
roish yn arraghey jeu liorish traenyn lught dys sleih-champyn baaish raad, my
row ad foast bio, v'ad currit gy baase ayns shamyryn gas. Va laue ec dagh crouw
jeh rheynneydys y Ghermaan ayns losteeaght y Deherree.



https://gv.wikipedia.org/wiki/Yn_Chaisht

She feailley as laa seyr ee yn Chaisht (veih Cásc y Çhenn Yernish) ta kelloorey
aa-irree Yeesey Chreest. Rere y Chonaant Noa, daa-irree eh tree laa lurg e
chrossey ec Calvary as she mullagh Phaish Chreest t'ayn. T'eh taghyrt jeeragh
lurg y Chargys, imbagh daaeed laa er lhiurid jeh trostey, padjeryn as pennys.

She Shiaghtin ny Caisht yn ennym ta currit er y çhiaghtin jerrinagh jeh'n
Chargys as t'eh goaill stiagh Tree Laaghyn ny Caisht, goaill stiagh Jerdein
Caisht ta kelloorey yn Shibber Jerrinagh as niaghan ny cassyn, as Jeheiney
Caisht ta kelloorey Crossey as baase Yeesey.

She feailley yn-astreeaghey ee yn Chaisht. Rere shen, cha nel ee tuittym er y
laa cheddin dagh blein. T'ee tuittym er y chied Doonaght lurg y lane-eayst lurg
laa lieh yn Arree. Rere earrooaghey ny h-agglishyn, ta laa lieh yn Arree tuittym
er 21 Mayrnt (ga dy nee 20 Mayrnt yn laa rollageydagh 'sy chooid smoo jeh ny
bleeantyn) as keayrtyn cha nel y lane-eayst tuittym er y laa chiart rere y
rollageydys. Rere shen, foddee yn Chaisht tuittym er laa ennagh eddyr 22 Mayrnt
as 25 Averil.

Ta'n Chaisht goll er enney myr an Cháisc 'sy Yernish as A' Chàisg ayns Gaelg ny
h-Albey. Ta'n tree fockle Gaelgagh çheet magh ass Cásc y Çhenn Yernish. Haink y
fockle shen gys ny çhengaghyn Gaelgagh veih Pascha yn Ladjyn. Hooar ny Rauee yn
fockle ass πάσχα paskha yn Çhenn Ghreagish. By hyndaa ad ny focklyn shen er yn
'eailley Ewagh, Feailley ny h-Eaynchaisht, ny פצחא pəsḥa yn Aramaaish as פסחא
pasḥa yn Ewnish. Jiu, she פֶּסַח pesakh yn ennym Ewnish noa-emshyragh ta currit
er yn 'eailley Ewagh.



https://gv.wikipedia.org/wiki/Sphinx

Ta'n sphinx jalloo feayn-skeealleydagh baagh-chrooagh, ta soilshaghit magh myr
leion ny lhie sheeynt lesh kione deiney. Ta'n bunneydys echey soit ayns shenn
jallooyn grainnit ayns Shenn-Reeriaght ny Shenn-Egypt, quoi dy vel yn ennym
"toghteyder" currit orroo liorish ny Greagee. Ta cretooryn cosoylagh ry-akin
ayns Jiass as Shiar-Yiass ny h-Aishey, as va aavioghey yn sphinx ayns ellyn
jesheenagh ny h-Oarpey veih'n Aaruggyr derrey'n laa t'ayn.

Ayns feayn-skeealleydaght ny Shenn-Egypt, ta'n sphinx ny chretoor
baagh-chrooagh, ta soilshaghit magh myr leion ny lhie sheeynt lesh kione deiney,
ny nish as reesht lesh kione shirragh, shawk, ny rea echey ny eck. Va'n
bunneydys ec y sphinx 'sy Shenn-Reeriaght as v'eh cochianglt lesh Jeeaght ny
Greiney Sekhmet, quoi va ny yeelaght elgyssagh caggee as ny choadeyder er ny
pharaohyn. Hannee eh ny yalloo lajer ayns craueeaght ny h-Egypt er feie e
shennaghys, as rish traa shallidagh un-yeeaghys hene Amarna. Va reih nyn ging oc
bunnit er soiaghey yn sphinx as ny jeeaghtyn enmyssit v'ayns yn ard shen ny ny
jeeaghtyn scanshoil ayns çhiamble ny jeeghyn ooilley Egyptagh ec y traa v'ayn.

Dy cadjin, va ny sphinxyn troggalt myr coadeyderyn ny çhiambleyn; v'ad currit
sheese riosh troggalyn ard-obbrinagh lhied as tommanyn reeoil ny çhiambleyn
craueeagh. Foddee v'eh yn chied sphinx na'n sphinx va soilshaghey magh
Hetepheres II, jeh'n chiarroo reeraghtys eddyr ny bleeantyn 2723 derrey'n vlein
2563 RC. She Mooar Sphinx Giza y sphinx smoo rere foaynoo as mooadys
(29°59′ Hwoaie 31°08′ Hiar). Faagail magh nagh vel fys ain er date y hroggalys,
t'eh er credjal dy vel kione y sphinx shen ny chione y pharaoh Khafra.

Cha nel fys ain er enmyn va currit er ny jallooyn shen ec ny troggeyderyn. Ec
soiaghey y Vooar Sphinx, ta cowrey grainnit er clagh hoit va currit sheose
thousane bleeantyn ny yei liorish Thutmose IV ayns 1400 RC rollaghey tree
reayrtysyn jeeaght ny Greiney ynnydagh ec y traa v'ayn, Khepera - Re - Atum.
Haink er cur stiagh ny jallooyn shen ayns ard-hroggalysyn tomman as çhiambleagh
dy ve tradishoonagh, as va king ny pharaohyn grainnaghit er-baare ny jallooyn
coadeyderyn dy hoilshey magh yn faggys-mooinjerys oc lesh y yeeaght cummaghtagh,
Sekhmet.

Ta ram sphinxyn ard-ghooagh elley, lhied as y fer ta kione y pharoah Hatshepsut
er, lesh y tuarastyl eck grainnaghit ayns clagh ryal as eh soit ayns Thie Tastey
Baljagh yn Ellyn ayns York Noa, as y sphinx alabastyr Memphis, ta soit çheu
sthie jeh'n thie tastey mooie fo'n speyr. Va'n cooish lheanaghit dy yannoo
astylyn mooarey lesh sphinxyn as ad cur arrey er çheet stiagh gys tommanyn as
çhiambleyn, as currit er postyn er greeishyn gys ard-hroggalysyn mooarey. Va nuy
cheead jeu, as ad cowraghey Amon, troggit ayns Thebes, raad dy row e chultys
echey ny stroshey.

Veih'n Eash Ooha va kianglaghyn traghtee as cultooragh eddyr ny Greagee as ny
h-Egyptee. Roish cummaltys ny h-Egypt liorish Alistair Mooar, va nyn ennym
sphinx currit er ny jallooyn shen. Screeu screeudeyryn shennaghys as
çheeroaylleeghyn Greagagh mie dy liooar mychione cultoor ny h-Egypt. Ny
cheayrtyn, hugg ad criosphinxyn er sphinxyn lesh king-rea orroo, as
hierocosphinxyn er fir lesh king-ushag.

Ta'n fockle "Sphinx"goit jeeragh veih'n Ghreagish Σφιγξ — Sphingx, dy baghtal
veih'n vreear σφιγγω — sphinggo ta çhyndaait myr "toghtaghey". Foddee dy vel yn
ennym shoh çheet magh ass dy vel shelgeyryn possan leionyn nyn leionyn bwoirrin,
as ad marroo nyn olmysyn liorish toghtey, as ad caigney yn mwannal as freayll
smaght orroo derrey'n vaase oc. Ta'n fockle Baarlagh sphincter ("dooneyder")
çheet magh ass y vun keddin.

Cha row agh Sphinx ynrican ayns feayn-skeealleydaght ny Greag, as v'eh ny youyl
stroialtys as drogh-aigh. Rere Hesiod, inneen Echidna as Orthrus v'aynjee; rere
deiney elley, inneen Echidna as Typhon v'aynjee. T'adsyn ooilley nyn
n'yallooghyn Chthonagh ass feayn-skeealleydaght leah ny Greag, roish reirey ny
h-Olympeeyn.

V'ee soilshaghit ayns corn-daahghey as lieh-chummaghyn ny soie cha jeeragh as
billey ny s'menkey na ny lhie sheeynt, myr leion skianagh lesh kione ven; ny
v'ee ny ben lesh maaigyn, ingnyn as keeaghyn leion, arbyl ard-nieu as skianyn
urley eck.

Va'n Sphinx ny chowrey da'n shenn steat-valley Chios, as v'eh ry-akin er sealyn
as cooinaghyn veih'n sheyoo eash RC derrey'n treeoo eash BNJ.

T'ad gra dy row yn Sphinx freayll arrey er çheet stiagh gys y valley Greagagh,
Thebes, as dy row eh cur raa dorraghey er troailtee as ad geearree entreilys.
Cha row yn raa dorraghey sonrit liorish skeealeree leah ny skeealyn mychione y
sphinx, as cha row eh bun-towshanit derrey shennaghys jeianagh ny Greag.

V'ad dy gra ayns ynsagh jeianagh dy row yn sphinx currit veih'n çheer valley
Eetoipagh liorish Hera ny Ares gys Thebes, raad, rere screeunyn Sophocles,
Oedipus Tyrannus, t'ee cur y raa dorraghey smoo scanshoil er ny troailtee:
"Quoi'n cretoor ta n'gholl er kiare cassyn 'sy voghrey, er daa chass ec munlaa,
as er tree cassyn 'syn 'astyr?" Va'n sphinx toghtey as gee dooiney mannagh vel y
freggyrt echey. Va'n raa dorraghey feayslit ec Oedipus: freggyrt, Fer—ta snaue
er kiare cassyn myr lhiannoo, eisht er daa chass myr fer aasit, as ta n'gholl
lesh maidjey shooyl ayns e henndiaght.

Ta'n skeeal gra, er y fa dy vel y Sphinx bwoalt, cheau ee ee hene veih creg ard
as v'ee marroit myr eiyrtys. Ta lhiaggan elley gra dy row ee eeit lioree hene.
Myr shen, foddee Oedipus soilshaghey magh myr liminal ny jalloo "hole y dorrys",
ta cooney lesh y chaghlaays ass ny shenn-chliaghtaghyn craueeagh, ta cowraghit
lesh marroo yn Sphinx, as aase ny jeeaghtyn Olympagh noa.

Ta bioagh covestagh feayn-skeealleydagh lesh corp leion as kione deiney
ry-gheddyn ayns tradishoonyn, feayn-skeealleydaght as ellyn ny h-Aishey Yiass as
Hiar Yiass. V'ad er fys myr purushamriga (Sanskrit: "baagh-ghoiney"),
purushamirukam (Tamilish: "baagh-ghooiney"), naravirala (Sanskrit:
"kayt-ghooiney") 'syn Injey, ny myr nara-simha (Pali: "leion-ghooiney") ayns Sri
Lanka, manusiha ny manuthiha (Pali: "leion-ghooiney") ayns Myanmar, as nora nair
ny thepnorasingh ayns y Çheer Thai.

Neuchosoyley rish y sphinx 'syn Egypt, 'sy Vesopotaaim, as 'sy Ghreag, raad dy
vel ny tradishoonyn caillt rere neulhiantynys yn ard-veenid, ta tradishoonyn y
"sphinx Aishanagh" bio ec y traa t'ayn. Ta tuarastylyn y sphinx s'lheah veih'n
Aishey Yiass er meshtey ny h-ellynyn as ny screeunyn Greagagh. T'ad ooilley ass
eash çhyndaa yn ellyn Buddhagh gys yn ellyn Greagagh. Agh ta ny "sphinxyn" ass
Mathura, Kausambi, as Sanchi, ass y treeoo cheead RC derrey'n chied keead BNJ,
cowraghey soylleeyn dooghyssagh, neu-Ghreagagh. Er shen, t'eh neuyannooagh dy
gra dy vel bun y sphinx Injinagh soit ayns thallooyn neughooghyssagh.

Ayns jiass ny h-Injey, ta'n "sphinx" er fys myr purushamriga (Sanskrit) ny
purushamirukam (Tamilish), ta çhyndaait myr "baagh-ghooiney". T'eh ry-gheddyn
ayns ellyn jallooagh ayns çhiambleyn as plaaseyn raad dy vel cooishyn
apotropeagh echey, myr v'ec ny sphinxyn ayns çheeraghyn elley ayns ny
shenn-eashyn. Rere tradishoon, t'ad gra dy vel y sphinx goaill magh peccaghyn
nyn ooashleyderyn as ad goll stiagh 'sy çhiamble, as dy vel y sphinx dy chastey
olk. Lesh shen, t'eh ry-akin ayns buill strateyshagh er y ghopuram ny çheet
stiagh y çhiamble, ny faggys da çheet stiagh y Sanctum Sanctorum.

Ta paart trome-cheeallagh ec y phurushamriga ayns oardeeyn laaoil as bleinoil
ayns çhiambleyn Shaiva ny h-Injey Yiass. Ayns oardagh y sodasa-upacara (ny shey
onnoryn jeig), ta ny ghoaill eddyr un cheayrt as shey keayrtyn 'sy laa ec
tulleeyn casherick trome-cheeallagh, t'eh myr cowrey ooashlee er nane jeh
lostanyn y diparadhana ny jesh-chliaghtey ny lostanyn. Myreddin, ayns ram
çhiambleyn ta'n purushamriga nane jeh ny vahana ny ymmyrkagh y yeeaght car
immeeaghtyn y Brahmotsava ny feailley.

Ayns y clyst Kanya Kumari, er baare my yiass ny h-Injey, rish oie Shiva Ratri,
ta ny h-ooashleyderyn roie 75 kilometeryn as ad cur keayrt er, as cur ooashley
da daa hiamble Shiva jeig. Ta'n Shiva Ottam (ny Roie son Shiva) ny chooinaght
jeh'n ratçh eddyr y Sphinx as Bhima, feniagh yn ard-skeeal Mahabharata'.

Ayns Sri Lanka ta'n sphinx er fys myr narasimha ny "leion-ghooiney". Myr sphinx,
ta corp leion as kione deiney echey, agh na jean marran eddyr eh as y Narasimha,
kiarroo aaghoaill chorp y yeeaght Mahavishnu; ta'n avatara, ny goaill foalley,
shoh soilshaghit magh lesh corp deiney as kione leion. Ta'n "sphinx" narasimha
ny chooid jeh'n tradishoon Buddhagh as t'eh soilshaghit magh myr arreyder y hroa
hwoaie as v'eh ry-akin er bratteeyn.

'Sy Vurmey, she manusiha as manuthiha ny h-enmyn ta currit er. T'eh soilshaghit
magh er cuinnaghyn ny stupaghyn Buddhagh, as ta ny shenn-skeealyn gra dy row eh
crooit ec maynee Buddhagh myr arreyder lhiannoo noa-vehrt reeoil, as gruagee
geearree eh myr bee.

T'ad nora nair as thep norasingh y daa ennym ta currit er "sphinxyn" 'sy Çheer
Thai. T'ad soilshaghit magh myr cretooryn jeeragh lesh corp injil leion ny
feeaih, as corp eaghtyragh deiney. Dy mennick, t'ad ry-gheddyn myr cubbyl,
ben-sphinx as fer-sphinx. Ayns shoh myrgeddin, t'ad nyn arreyderyn. T'eh foast
ry-gheddyn er y clieau chasherick Himapan myr nane jeh ny cretooryn
feayn-skeealleydagh ta nyn gummal ayn.



https://gv.wikipedia.org/wiki/Sheeanchoryssaghtys

She fo-vagher çhengoaylleeaght sheeanchoryssaghtys, jannoo studeyrys er corys
sheean hengey ny possan dy hengaghyn er lheh. Neughollrish sheeanaghtys, as
eshyn bentyn rish croo rieugh as toiggal sheeanyn ghlare, ta sheeanchoryssaghtys
soilshaghey aghtyn obbraghey sheeanyn mastey çhengey er lheh ny harrish
çhengaghyn.

Ayrn scanshoil sheeanchoryssaghtys, shen jannoo studeyrys dy 'eddyn magh cre'n
sheeanyn ta nyn unnidyn discreajagh 'sy çhengey. Myr sampleyr, 'sy Ghaelg, ta
/p/ as /b/ nyn unnidyn discreajagh - myn-heeanyn. T'eh ry-akin ayns jeesyn sloo,
myr sampleyr paa as baa; ta bun anchasley rish y cheilley oc, ga nagh vel agh un
anchaslys sheean eddyr oc. Er y laue elley, ta fockley magh eigsoylagh ec /p/
croghey er yn ynnyd echey bentyn da sheeanyn elley, agh er lesh loayreyderyn
dooghyssagh, ta ny focklyn magh shoh yn sheean cheddin. Myr sampleyr, ta
ennalaghey ec /p/ ayns paag agh nagh vel ayns spaag. Ayns çhengaghyn elley, myr
sampleyr Thaish as Quechua, ta'n scansh shoh eddyr sheeanyn ennalit as
neuennalit geddyr-scarrey myn-heeanyn.

Chammah as ny sheeanyn sloo as bun oc (ny myn-heeanyn), ta sheeanchoryssaght
jannoo studeyrys er eddyraghey sheeanyn, gollrish y /p/ harrish, as cooishyn myr
troggal shillab, trimmid, blass as bingys.

Ta eieyn sheiltynys sheeanchoryssagh goll er cur er mynscrutaghey glare cowree,
ga nagh vel ny unnidyn nyn sheeanyn. Foddee oo jannoo ymmyd jeu myr shen er y fa
dy vel ny reillyn shoh er nyn gummey myr greieyn cadjin mynscrutaghey, cha nel
son çhengey er lheh.

Ta corys aascreeu kuse dy hengaghyn rere yn eie myn-heeanagh; ta un lettyr (ny
cochiangle lettyryn) corrym rish un vyn-heean, as bun ry skyn. Dy slanjeant,
foddee loayreyder screeu dy kiart red erbee foddee ad gra, as lhiah dy kiart red
erbee ta screeut. Cha nel shen slane goll er jannoo firrinagh rieau. Ayns Gaelg,
myr Baarle (as cooid mooar jeh obbyr çhengoaylleeaght 'sy Vaarle), ta lettraghey
neughollrish ec yn myn-heean cheddin (m.s., ta'n chied vreeockle cheddin ec
jannoo as tiggad) as foddee un lettyr (ny cochiangle lettyryn) cowraghey
myn-heeanyn neughollrish (m.s., cha nel slane as nane goll er fockley magh 'syn
aght cheddin).

Son shaghney neuvaghtallys cairscreeuagh, ta sheeanchoryssaghtyseyryn cowraghey
myn-heeanyn lesh screeu ad eddyr daa scrabage er oaie " / / " (gyn ny cowraghyn
aaraa). Ta ny sheeanyn hene goll er cur eddyr lhoobeenyn kerrinagh: " [ ] "
(reesht gyn cowraghyn aaraa). Dy cadjin, ta ny lettyryn eddyr tool-slashyn rere
lettyraght y çhengey hene ny çhengey y screeuyn, agh ny t'eddyr lhoobeenyn
kerrinagh, t'ad rere corys screeu sheeangh, myr sampleyr yn Abbyrlhit Sheeanagh
Eddyr-ashoonagh.

Ta studeyrys sheeanchoryssagh er çhengey goaill stiagh jeeaghyn er fysserree
(aascreeu sheeanagh jeh glare loayreyderyn dooghyssagh) son jannoo magh cre ny
myn-heeanyn bunneydagh as cre ta myn-heean-hasht ny çhengey. Ga dy vel çhengey
eddyraghey beggan myn-heeanyn, foddee, ta loayreyderyn jannoo ymmyd jeh ram ny
smoo sheeanyn sheeanagh. Myr shen, foddee myn-heean ayns çhengey er lheh goll er
fockley magh ayns ram aghtyn.

Myr rheynn jeh'n studeyrys shoh, t'ad jeeaghyn son jeesyn sloo. Shen jees
focklyn veih'n çhengey cheddin, gyn agh anchaslys un sheean rish y cheilley, as
loayreyderyn ny çhengey goaill rish ad myr focklyn anchasley. Raad ta jees sloo
ayn, ta ny daa heeanyn shoh nyn myn-heeanyn anchasley. Ny yei shen, er y fa nagh
nod oo cronnaghey dagh ooilley myn-heean liorish yn aght shoh, t'ad jannoo ymmyd
jeh aghtyn elley neesht.

Mannagh vel daa sheean cosoylagh rish y cheilley lesh daa vyn-heeanyn anchasley,
t'ad goll er enmys myr fo-heeanyn y vyn-heean cheddin. Myr sampleyr, foddee
bleaystagh neuchronnaneagh (/p/, /t/, /k/) goll er ennalaghey. Ayns Gaelg, ta
bleaystee neuchronnaneagh goll er ennalaghey ec toshiaght shillab as trimmid er,
mannagh vel /s/ roish. Shen ry-akin my t'ou cur mair roish ny meillyn ayd traa
t'ou gra 'paag' as 'spaag'. Cur tasht er yn anchaslys ennal.

Cha nel fockle Gaelg as /p/ neuchronnaneagh ec y toshiaght, myr shen ayns y
Ghaelg, ta [pʰ] cronnaneagh (ta’n [ʰ] cowraghey cronnaneagh) as [p]
neuchronnaneagh nyn fo-heeanyn y vyn-heean cheddin /p/.

Sampleyr elley: ayns Gaelg as ymmodee çhengaghyn elley, ta ny lhiattee /l/ as
/r/ nyn myn-heeanyn er lheh (jees sloo: 'laa', 'raa'). Agh ayns Koreeish, t’ad
nyn vo-sheeanyn y vyn-heean cheddin, as rere y reill cadjin, ta [ɾ] çheet roish
breeockle, as cha nel [l] (m.s. Seoul, Korea). Beagh loayreyder dooghyssagh
ginsh dhyt dy vel yn [l] ayns Seoul as y [ɾ] ayns Korea y sheean cheddin dy
jarroo. Rere sheiltynys, t’eh taghyrt dy vel inçhyn y loayreyder Koreaish cur
enney er y vun-sheean /l/, as rere y stayd sheeanagh (my vel eh roish breeockle
ny dyn), t’eh cur magh [ɾ] ny [l]. Beagh loayreyder Koreaish elley clashtyn yn
jees myr yn myn-heean bunneydagh, as er lesh beagh ad y sheean cheddin. Shoh un
fa dy vel blass baghtal er y chooid smoo jeh sleih tra t’ad loayrt çhengey nagh
ren ad gaase clashtyn ee. Ta’n inçhyn ayd reaghey ny sheeanyn t’ad clashtyn rere
myn-heeanyn y çhengey dooghyssagh oc.

Ny sheeanyn er lheh ta nyn vyn-heeanyn ayns çhengey, t’ad caghlaa rish y traa.
Myr sampleyr, foddey er dy henney, va [f] as [v] nyn vo-heeanyn y vyn-heean
cheddin, agh haink ad dy ve nyn myn-heeanyn hene. Ta caghlaaghyn çhengagh
scanshoil myr shen goll er scrutaghey liorish çhengoaylleeaght shennaghyssagh.

Ayns Yn Çhenn Injey, ren y grammeyder Sanskrit Pāṇini (mysh 520-460 RC)Pāṇini
resooney magh eieyn cosoylagh rish y vyn-ockle, myn-heean, as bun. Ta ny Shiva
Sutras taishbyney corys noteyraght myn-heeanagh ayns kied kiare linnaghyn jeig
yn Aṣṭādhyāyī. Va’n corys noteyraght cur lesh stiagh kuse dy ghossanyn
myn-heeanyn as currym er lheh oc da jalloo-oaylleeaght Hanskrit. Hug y lioar
ghrammeydys Sanskrit shoh cummaght baghtal er Ferdinand de Saussure, ayr
co-yannooaght jeianagh, as olloo Sanskrit.

Ren y scoillar Polynnagh Jan Baudouin de Courtenay, as e studeyr Mikołaj
Kruszewski, croo yn fockle phoneme (myn-heean) in 1876, as ga nagh vel monney
enney orroo, t’ad gra dy row e obbyr toshiaght sheeanchoryssaghtys jeianagh. Ren
eh obbyr er sheiltynys y vynsheean, as er kirkinys sheeanagh (dy ghra myr shen,
jalloo-sheeanchoryssaghtys). Hug eh cummaght er Ferdinand de Saussure myrgeddin.

Ta obbyr yn Flah Nikolai Trubetzkoy clouit lurg e vaase, Principles of Phonology
(1939), goit rish myr bun y Scoill sheeanchoryssaghtys Phraag. Ta’n Flah goit
rish myr bun-ayr yalloo-sheeanchoryssaghtys, ga dy ren Baudouin de Courtenay cur
ennym er roish, as va cummaght echey er Trubetzkov. Fer scanshoil elley ‘sy
scoill, she Roman Jakobson, as eh fer jeh ny çhengeyderyn smoo ard-cheimagh y
feedoo eash.

Ayns 1968, ren Noam Chomsky as Morris Halle soilshaghey magh The Sound Pattern
of English (SPE), bun Çhengoaylleeaght ghientynagh. Rere’n baght shoh, ta
tuarastyl sheeanchoryssagh nyn straihyn meeryn jeant jeh cowraghyn baghtal. Ta
ny cowraghyn shoh taishbyney troyn fockley magh ny toiggal, t’ad veih possan
soit cadjin, as ta towse jeesoil + ny – oc. Ta daa chorrym tuarastyl ayn ec y
sloo: tuarastyl bunneydagh as tuarastyl sheeanagh mooie. Ta reillyn
sheeancoryssagh reaghey jannoo fockley magh hene (y tuarastyl sheeanagh mooie)
jeh tuarastyl bunneydagh. Ren SPE beg jeh’n shillab as hug eh trimmid er meeryn.
Chammah’s shen, hug stiagh ny Gientynee jalloo-sheeanchoryssaghtys ayns
sheeanchoryssaghtys.

Ta bun Sheeanchoryssaghtys Dooghyssagh screeuyn David Stampe ayns 1969 as 1979.
Rere’n baght shoh, ta bun sheeanchoryssaghtys possan dy obbraghyn
sheeanchoryssagh cadjin ta eddyr-obbraghey. Ayns dagh çhengey, ta kuse jeu bio
as kuse jeu neuvio. Ayns ynnyd jeh bentyn rish meeryn, ta obbraghyn
sheeancoryssagh bentyn rish cowraghyn baghtal çheusthie possanyn prosoidagh.
Foddee ny possan ve cho beg as rheynn jeh shillab, ny cho mooar as slane raa.
Ren Wolfgang U. Dressler cur lesh eieyn Sheeanchoryssaghtys Dooghyssagh dys
jalloo-oaylleeaght, as cur bun er Jalloo-oaylleeaght Ghooghyssagh.

Ayns 1976 ren John Goldsmith cur er bun sheeanchoryssaghtys hene-veeragh. Er
lesh, ayns ynnyd jeh obbraghey er straih meeryn ennagh, ta obbraghyn
sheeanchoryssagh bentyn rish kuse dy straihyn troyn coheeynt er ymmodee
corrymyn. Haink sheeanchoryssaghtys hene-veeragh dy ve Towse-oaylleeaght
chowrey.

Ta bun Sheeanchoryssaght Reiltys yn eie dy vel ooilley çhengaghyn rere possan
beg reillyn, agh t’ad reih parameteryn neuchasley. Dy ghra myr shen, ta’n
troggal sheeanchoryssagh cheddin ec dagh çhengey, agh ta anchaslys beg ayn as
eshyn freggyrt er son anchaslyssyn y ghlare mooie. T’ad gra dy vel ny reillyn
neuvrisheydagh, ga dy vel parameteryn streeu ny keayrtyn. Ta’n sheiltynys shoh
geabbey cur ry-cheilley eieyn sheiltynagh er troggalyn sheeanchoryssagh as
co-oardrailagh. Ta oayllee scanshoil ‘sy vagher goaill stiagh Jonathan Kaye,
Jean Lowenstamm, Jean-Roger Vergnaud, Monik Charette, John Harris, as sleih
elley.

Ayns 1991, ren Alan Prince as Paul Smolensky croo Sheiltynys Optimality. Rere y
sheiltynys shoh, ta çhengey reih fockley magh share ‘ockle son dy chooilleeney
rolley slattyn howse. Ta’n rolley rere scansh: foddee slat howse ny s’inshley
goll er brishey son dy chooilleeney fer ny s’yrjey. Hug lhieu John McCarthy as
Alan Prince yn eie shen dys jalloo-oaylleeaght, as ayns America Hwoaie, t’eh yn
ard-sheiltynys sheeanchoryssagh. Ayns yn Reeriaght Unnaneyssit, ta
Sheeanchoryssaght Reiltys ny smoo cadjin. Va cummaght mooar ec
Sheeanchoryssaghtys Dooghyssagh er Sheiltynys Optimality. Ta’n jees jeu cur
tastey da lhiettalyssyn er loayreyderyn as fockley magh myr y red smoo scanshoil
ayns sheeanchoryssaghtys, ga dy vel ad loayrt er shen ayns aghtyn anchasley.



https://gv.wikipedia.org/wiki/Planaid

Ta planaid (veih πλανήτης ny Greagish, cummey elley jeh'n fockle πλάνης,
"wagaantagh") çheet er corpane niauagh ta cruinlaghey rollage ny remlad
rollageagh. Ta tree conaantyn ayn son yn ennym planaid dy chur er corpane
niauagh - dy ve cha mooar as dy ve runtit liorish yn ym-hayrn hene echey, dy ve
ro-veg dys co-haaghey çhiass-heshveanagh dy hoshiaghey, as dy vel yn ard
nabooagh echey glennit jeh mynphlanaidee.

Dy cadjin, ta planaidyn rheynnit ayns daa ard-phossan: foawir ghas ta nyn
blanaidyn mooarey lesh glooaght injil, as planaidyn ooiragh creggagh. Rere
keeayllaght yn URE, ta hoght planaidyn ayns Corys ny Greiney. T'ad ayns oardagh
foddeeaght veih'n Ghrian, ny kiare planaidyn ooiragh Curain, Badlag, yn Dowan,
as Mart, as ny kiare foawir ghas Iupiter, Sarn, Uraanus, as Neptioon. Myrane
lesh ny hoght planaidyn, ta queig planaidyn crivassanagh er y chooid sloo ayns
Corys ny Greiney, as kiedyn dy thousaneyn dy chorpaneyn beggey. Magh ass Curain
as Badlag, ta eaystyn, ny fo-phlannadyn cruinlaghey dagh planaid ayns Corys ny
Greiney.



https://gv.wikipedia.org/wiki/Nord-Pas-de-Calais

She fer jeh ny 27 ardjyn 'sy Rank eh Nord-Pas-de-Calais (Fockley magh ayns
Frangish: [nɔʁ pa də kalɛ]  ( eaisht); Ollanish: Noord-Nauw van Calais). T'eh
jeant seose jeh 2 rheynn — Nord as Pas-de-Calais. T'eh soit ayns twoaie yn çheer
eddyr y Velg 'sy twoaie as 'sy niar, Picardie 'sy jiass, Mooir yn Eeaght 'sy
neear as Mooir Hostyn 'sy twoaie. Va'n chooid smoo jeh'n ard ny cooid jeh'n
Çheer Injil Yiassagh çheusthie jeh ny Çheeraghyn Injilley. Beggan er veggan,
haink yn ard dy ve ny chooid jeh'n Rank eddyr ny bleeantyn 1477 as 1678.

She ard gloo chummaltit t'ayn lesh 323.7 deiney cummal ayns dagh kilomeadar
kerrinagh. Ta'n ard 12,400 km2 er eaghtyr as ta ny smoo na kiare millioon
cummaltee ayn. Cummaltee valjagh ad 83% jeh lught cummaltit yn ard. She Lille y
chaayr smoo as meoiraght, ny preeu-valley, yn ard. She Calais y nah chaayr smoo
as eh ny chree laaragh son traght as cohionneeaght eddyr mooar-heer ny h-Oarpey
as y Vretyn Vooar raad ta'n Douvyr ny hoie 42 km (26 mi) harrish y vooir; ta
Eayninyn Baney yn Douvyr so-akin veih Calais er laa gial braew. T'ad
Valenciennes, Lens, Douai, Béthune, Dunkerque, Maubeuge, Boulogne, Arras,
Cambrai as Saint-Omer ny baljyn mooarey elley t'ayn.

Ta Nord-Pas-de-Calais ny hoie ayns kione twoaie ny Frank. T'eh jeant seose jeh
ny rheynnyn Nord as Pas-de-Calais. Myrane lesh shen, t'eh jeant seose jeh ny
coondaeghyn shenndeeagh Artois, Boulogne, yn Flandyryn as Hainaut.

T'eh soit eddyr ny linnaghyn dowan-lheead 50°N as 51°N as t'eh goll er sheeyney
magh harrish 12,414 km2 dy hallooin, ny 2.35% jeh eaghtyr y Rank. Myrane lesh y
chooid elley jeh'n Rank Oarpagh t'eh ny hoie ayns cryss-hraa yn Oarpey Veanagh
(UTC+1; UTC+2 rere traa tashtey yn touree).

T'eh çhemmit liorish Mooir yn Eeaght 'sy neear as Mooir Hostyn 'sy twoaie. She
Côte d'Opale ("Y Coose Opalagh") yn ennym ta currit er y choose shen as eh 140
km er lhiurid. Er y thalloo ta'n ard goll er çhemmal rish y Velg er feie 350 km
veih Bray-Dunes 'sy niar hwoaie shiar yiass gys Anor 'sy niar yiass. 'Sy jiass
cha nel yn ard çhemmal agh rish ny rheynnyn Somme as Aisne 'syn ard Picardie.

'Sy vlein 2005, va 75% jeh cummaltee yn ard cummal ayns ardjyn baljagh as va ny
smoo na fer ass dagh daa 'er cummal ayns baljyn lesh ny smoo na 100,000 deiney.
Er 1 Jerrey Geuree 2008, va 4.02 millioon cummaltee 'syn ard.



https://gv.wikipedia.org/wiki/Cornish

Ta Cornish ny Kernowish (Cornish: Kernewek/Kernowek ayns Cummey Screeudeyrys
Bun-towshanit; Kernewek ayns CC as KK; Kernowek ayns CCL as KB; as Curnoack ayns
CYA) ny çhengey Cheltiagh ta loayrit 'sy Chorn. Hannee yn çhengey myr çhengey yn
phobble ayns rheynnyn ny Corn derrey jerrey yn 18-oo eash, agh veih toshiaght y
20-oo eash ta deiney ennagh jannoo eiyrtysyn ee y aavioghey.

Rere studeyrys liorish Kenneth McKinnon 'sy vlein 2000, va Cornish ghlane ec
mygeayrt 300 dooinney. Agh rere speeideilys yn aavioghey t'eh oolit dy vel
Cornish ghlane ec 2,000 dooinney 'sy vlein 2008, as va ram sleih fo jeih
bleeaney as feed er nyn droggal ayns Cornish as Baarle.

Ta'n çhengey ry-akin ayns enmyn ynnydyn er feie yn choontae, as ta tustey mie ny
çhengey cur cooney da deiney as ad jannoo eiyrtys toiggaltys y chur orroo. Ta
enmyn Cornish ymmydit myr enmyn paitçhyn, beiyn, thieyn, as baataghyn. Ta ram
lettyraght ry-gheddyn ayns Cornish jiu, as she bardaght y genre smoo scanshoil.

Haink y Phrota-Chornish gys kione ny yei scarrey magh ny Brythonee ayns
Somerset, Dorset, Devon as y Chorn veih ny Brythonee elley ayns Bretin liorish
Cah Deorham 'sy vlein 577. Rere mooadaghey Wessex harrish ny h-eashyn ny yei,
va'n thalloo fo stiurey ny Brythonee Heear Yiass ny sloo as ny sloo. 'Sy vlein
927, hug Athelstan ny Celtiee heear yiass magh ass Exeter as ren eh joarey ass y
Tamer eddyr Exeter Anglo-Hostynagh as y Chorn Cheltiagh. Ny yei shen, hoshee yn
çhengey gaase, as 'sy vlein 1300 va mygeayrt 38,000 loayreyderyn jeh'n çhengey.
Rieau neayr's shen, huitt y mooad loayreyderyn ayns ny bleeantyn ny lurg:

Noteyn: E = ooley yn phobble 'sy Chorn; L = ooley loayreyderyn ny Cornish; Q =
Cornisheyryn 'sy cheead

T'ad focklyn ayns laue-screeuyn Ladjyn yn obbyr De Consolatione Philosophiae
liorish Boethius veih'n vlein 525 ny kied focklyn ayns Cornish, as eh jannoo
ymmyd jeh ny focklyn ud rocashaas, ny "v'eh (yn aigney) dwoaie da ny h-ynnydyn
dorraghey".

Shoh taabyl ny Cornish Aavioghit myr ta moyllit son fockley magh chairscreeu ny
Cornish Cho-unnanaghit Lhiasit (CCL), as jannoo ymmyd jeh cowraghyn veih'n
Abbyrlhit Sheeanchoryssaghtys Eddyr-ashoonagh (ASE).

Shoh taabylyn ny Cornish Aavioghit myr ta moyllit son fockley magh cairscreeu ny
Cornish Cho-unnanaghit Lhiasit (CCL), as jannoo ymmyd jeh cowraghyn veih'n
Abbyrlhit Sheeanagh Eddyr-ashoonagh (ASE).

Ta lettyraght as fockley magh ny raaghyn shoh heese gollrish bun-towshanyn
Chernewek Kemmyn:



https://gv.wikipedia.org/wiki/Yn_Affrick_Hwoaie

Ta'n Affrick Hwoaie ny Twoaie ny h-Affrick çheet er y chooid my hwoaie jeh'n
Affrick ta kianglt liorish y Tahara rish yn Affrick Fo-Haharagh. Rere y
pholitickaght heer-oaylleeagh, ta ny h-Ashoonyn Unnaneysit cur hoght çheeraghyn
as thallooyn stiagh 'syn Affrick Hwoaie: yn Algear, yn Egypt, y Leeb, y Varoc, y
Toodaan, y Tooneesh, as y Sahara Heear. Ta'n Algear, y Varoc, y Tooneesh, y Leeb
as y Varitaan coontit myr y Maghreb, as ta'n Egypt as y Toodaan coontit myr
Glion ny Neel.

Ta ny Sleityn Atlasagh, ta sheeyney magh harrish cooid vooar jeh'n Varoc, twoaie
ny h-Algear as ny Tooneesh, nyn gooid jeh corys ny sleityn fillit ta roie
harrish cooid vooar jeh'n Oarpey Yiass. T'ad goll er cleayney 'sy jiass as 'sy
niar as cummey steip orroo roish çheet ry-cheilley oc rish faasagh y Tahara ta
coodaghey 75% jeh eaghtyr yn ard. Ta drundin y Tahara ny lhie erskyn ard-chlaare
henndeeagh ta jeant seose jeh creg chrystallagh as reih jeh ny shinney na kiare
billioon bleeaney d'eash.

She glionteeyn fastee ayns ny Sleityn Atlasagh, Glion ny Neel as y deltey eck,
as coose ny Meanvooir bun yn eirinys 'syn ard. Ta arraghys vir goaill stiagh
grineyn, reise as cadee, as aamaidyn lheid as sedar as corc, goll er lhiasaghey.
Ta bir veanvooiragh lheid as yn olive, y fig, y date as messyn kidragh goll er
lhiasaghey chammah. She ard feer troaragh Glion ny Neel as ta'n chooid smoo jeh
pobble ny h-Egypt as ny Soodaan cummal faggys da'n awin. Ayns buill elley
s'mooar yn scansh ta currit er yn ushtaghey laue-jeant dy chooney lesh yn
eirinys.



https://gv.wikipedia.org/wiki/Yernish_Ulley

She abbyrt ny Yernish ta loayrit ayns Queiggey Ulley ee Yernish Ulley
(Gaedhilic, Gaeilic, Gaeilig ([ˈɡeːlʲɪc]) ny Gaedhlag ([ˈɡeːl̪ˠəɡ])). Cha nel
agh un choontae ayns Queiggey Ulley lesh ard Gaeltacht ayn - Coontae Ghoon ny
Ghoal - as er y fa shen ta'n ennym Yernish Ghoon ny Ghoal currit urree ny
keayrtyn. Ayns ny 1960yn, hie shey lught thie ry cheilley er Raad Seoighe ayns
Beeal Feirshtey dys Gaeltacht noa y chur er bun. Ta'n Ghaeltacht shen foast ayn
'sy laa t'ayn jiu. Ny yei shen as ooilley, ta recortyssyn jeh'n çhengey myr v'ee
loayrit ayns coondaeghyn elley foast ry-gheddyn, as t'ad cur lesh reayrt lhean
er Yernish Ulley dhooin. Tra va moyllaghyn Coimisiún na Gaeltachta ("Commishoon
ny Gaeltaght") screeuit sheese ayns 1926, va ardjyn ayns Na Speiríní er y joarey
eddyr Çheer Eoin as Coontae Ghoirrey aarlit da enney Gaeltacht, myrane lesh
twoaie ny Glionyn ayns Aontrym as er Reachlainn. Ren y coontys shen cur sheese
er possanyn beggey jeh Yernisheyryn ayns sheear hwoaie Choontae yn Chavan, shiar
yiass Choontae Vuinaghan, as jiass Choontae Ard Maghey. Agh, cha row ny h-ardjyn
shen er freayl agh derrey yn 20oo eash leah choud's hannee Gaeltacht na Speiríní
ayn derrey ny 1950yn as Gaeltacht Ghlionyn Aontrym derrey ny 1970yn, ansherbee.
Hooar y Yernisheyr jerrinagh ass Reachlainn baase 'sy vlein 1985.

Er y gherrid va enmys "Kerroo Gaeltacht" currit er ard Yernish Raad ny Faalyn
ayns Beeal Feirshtey. Er mie lesh kianglaghyn shendeeagh lesh Queiggey Ulley, ta
abbyrtyn ny Gaelgey Albinagh as ny Gaelgey rheynn cosoylaghtyn eddyr oc as
Yernish Ulley.

Ta abbyrt Ulley goaill stiagh focklyn nagh vel ry-chlashtyn ayns abbyrtyn elley,
ny nagh vel ry-chlashtyn agh ayns Coontae Vay Eo er lheh. Ayns cooishyn elley,
rere ceaghley semantagh ta keealyn anchasley ayn kianglt lesh focklyn ayns
Yernish Ulley ayns cosoylaght rish abbyrtyn elley. Ta sambylyn jeh ny focklyn
shen goaill stiagh lheid as:

Ta cummal sheeanagh Yernish Ulley (bunnit er abbyrt Ghaoth Dobhair) taishbynit
'sy chaart eiyrtyssagh (jeeagh er Abbyrlhit Sheeanagh Eddyr-ashoonagh ry hoi
meenaghey er ny cowraghyn). Ta ny cowraghyn 'sy lieh eaghtyragh taishbyney
corocklyn coghooysagh (ny corocklyn "lhean" dy tradishoonagh) choud's t'adsyn
'sy lieh eeghtyragh taishbyney corocklyn cleaoil ("keyl"). Cha nel ny corocklyn
/h, n, l/ nyn gorocklyn lhean ny keyl.

Ta ny breeocklyn ayns Yernish Ulley taishbynit 'sy chaart shoh eiyrtyssagh. Cha
nel ny buill shoh agh buill faggyssagh, er yn oyr dy vel cleaoilaghys as
coghooysaghys jeh ny corocklyn cruinn cur cleayney er ny breeocklyn.

Ayns bishaght, ta ny daaghooaghtyn /ia, ua, au/ ry chlashtyn ayns Yernish Ulley.

Ta troyn ennagh jeh sheeanchoryssaghtys Yernish Ulley as ad rheynn ee magh veih
ny h-abbyrtyn elley goaill stiagh lheid as:

Ta'n daa cheaghley toshee cheddin ayns Yernish Ulley, boggaghys as stronnaghys,
myr t'ec y daa abbyrt elley as y çhengey chadjinit, as t'ad ymmydit myr y
cheddin son y chooid smoo. Ta lhimmey ynrican ayn, ansherbee: ayns Queiggey
Ulley ta'n ennymockle unnaneagh 'sy toyrtagh jei yn olt jeeragh goaill ymmyd jeh
boggaghys (m.s. ar an chrann "er y villey") (myr t'ayn ayns Gaelg as Gaelg
Albinagh), raad dy vel eh goaill ymmyd jeh stronnaghys ayns Queiggey Connaghtey
as Queiggey Mooan (ar an gcrann), agh ayns cooishyn ny fockly den, don as insan
er-lhimmey, raad dy vel boggaghys taghyrt 'sy çhengey lettyragh. Ta kied 'sy
çhengey chadjinit ymmyd y ghoaill jeh'n daa jargaght.

She tro ny breearyn ayns Yernish na mestey cummaghyn oltscarree (raad dy vel
oayllys mychione y phersoon kiarit liorish far-ennym) as cummaghyn taahit (raad
dy vel oayllys mychione earroo kiarit ayns meer yerree er y vreear) 'sy
cho-whingys oc. Ayns Queiggey Ulley as Twoaie Connaghtey ta ny cummaghyn
oltscarree ymmydit ayns arraghys cummaghyn raad dy vel cummaghyn taahit 'sy
çhengey chadjinit, m.s. molann muid "ta shin moylley" (cadjinit molaimid, as
muid ny cummey ergooyl veih'n jerrey breearagh -mid as nagh vel ry-chlashtyn
ayns abbyrt Mooan, as eh freayl sinn myr roie-ockle yl-rey yn chied phersoon myr
t'ayns Gaelg as Gaelg Albinagh) ny mholfadh siad "voyllagh ad" (cadjinit
mholfaidís). Foddee ymmyd y yannoo jeh ny cummaghyn taahit, goaill stiagh ad
nagh vel lowit 'sy çhengey chadjinit, ayns freggyrtyn giarey.

She yn veer yerree ry heet jeh'n nah cho-whingys ayns Queiggey Ulley na -óch-
(focklit magh myr [ah] ayns cosoylaght rish -ó-, m.s. beannóchaidh mé [bʲan̪ˠahə
mʲə] "Neeym bannaghey" (cadjinit beannóidh mé [bʲanoːj mʲeː]).

Ayns Queiggey Ulley ta'n veer yiooldagh cha (chan roish breeockle, char 'syn
emshyr chaie) ymmydit choud's ta abbyrtyn elley goaill ymmyd jeh ní as níor.
Ta'n cummey shen ry chlashtyn ny s'menkey ayns twoaie Ghaeltacht Ghoon ny Ghoal.
Cha nel cha lhiggey da'n emshyr ry-heet çheet ny yei: raad dy vel keeal ry-heet
ayn, ta'n emshyr laaragh cliaghtagh ry-chlashtyn. T'eh cur lesh "ceaghley
mestit": ta /t/ as /d/ goaill ymmyd jeh stronnaghys, choud's ta corocklyn elley
goaill ymmyd jeh boggaghys. Ayns abbyrtyn ennagh, lheid as ayns Gaoth Dóbhair,
ta cha goaill ymmyd jeh stronnaghys er dagh corockle, goaill magh b- ayns
cummaghyn y vreear 'dy ve', as f- ny keayrtyn:

Ta'n abbyrt ayns Ulley goaill ymmyd jeh emshyr laaragh jeh'n mode fo-nastagh
ayns cooishyn er lheh raad dy vel abbyrtyn elley goaill tosheeaght jeh'n
chowreydagh ry-heet:



https://gv.wikipedia.org/wiki/Tel_Aviv-Yafo

She Tel Aviv-Yafo (Ewnish: תֵּל אָבִיב-יָפוֹ; Arabish: تل أَبِيب-يافا) y nah
chaayr smoo ayns Israel, as ny smoo na 400,000 deiney cummal ayn. Ta'n chaayr 52
km2 er eaghtyr as t'ee ny soie er coose Meanvooiragh Israel heear veanagh. T'ee
ny chaayr smoo ayns Ard Moirvaljagh Tel Aviv as 3,401,700 deiney cummal ayn.
Ta'n chaayr goll fo reirey valjaght Tel Aviv-Yafo, as she Ron Huldai meoir y
chaayr. Ta'n ennym Tel Avivim currit er cummaltee y chaayr. Er yn oyr nagh vel
ny h-Ashoonyn Unnaneysit as ram çheeraghyn cur Jerusalem er enney myr
preeu-valley yn çheer, ta ram thieyn çaghteraght soit ayns Tel Aviv.

Va Tel Aviv bunnit ec y voodeeys Ewnagh er brooinyn y çhenn chaayr phurtagh
Jaffa (Ewnish: יָפוֹ Yafo; Arabish: يافا‎, Yāfā) 'sy vlein 1909. Ren arraghey
stiagh ny Ewnyn cur rish aase Tel Aviv as tammylt beg ny yei haink er Tel Aviv
dy ve ny smoo na Jaffa, as pobbyl Arabagh cummal ayn ec y traa shen. Va Tel Aviv
as Jaffa covestit rish nyn geilley myr un valjaght 'sy vlein 1950, daa vlein
lurg bunneeaght Steat Israel.

Ta parteeas ayn eddyr Tel Aviv as Los Angeles ayns ny Steatyn Unnaneysit as,
myrane lesh shen, t'eh goll er lannooney rish:



https://gv.wikipedia.org/wiki/Talmud

She fer jeh ard-heksyn yn Ewaghys Rabbinagh, t'er coontey myr y nah heks smoo
scanshoil lurg y Torah, eh yn Talmud (Ewnish: תַּלְמוּד talmūd "ynsagh", veih'n
'raue lmd "ynsaghey, jannoo studeyrys"). Ta'n ennym Shas (ש״ס) currit er dy
tradishoonagh as eh çheet er yn aagherrid Ewnish son shisha sedarim ny "shey
oardagh" Leigh Veill yn Ewaghys. Ta daa ayrn 'sy Talmud: y Mishnah (משנה, m. 200
BNJ), y chied haglym jeh Leigh Veill yn Ewaghys, as y Gemara (m. 500 BNJ),
soilshey yn Vishnah as ny screeunyn Tannaitagh ta cur er cooishyn elley as ta
cur bun er y Vible Ewnish. Ta ny h-enmyssyn Talmud as Gemara ymmydit ayns ynnyd
nyn geilley dy mennick.

Ta'n Talmud jeant seose jeh 63 traghtys as, 'sy chlou cadjin, t'eh ny s'liauyrey
na 6,200 duillag. T'eh screeuit 'syn Ewnish as 'syn Aramaaish Hannaitagh. Ta
smooinaghtyn as barelyn veih thousaneyn dy rabbinaghyn er caghlaa dy chooishyn
ayn, goaill stiagh y leigh, y voraltaght, y fallsoonys, cliaghtaghyn, y
shennaghys, y jeeoilys, y veeal-arrish as ram cooishyn elley. She bun er son
dagh coad y leigh rabbinagh t'ayn 'sy Talmud as ta ram aaraaghyn echey ayns
lettyraght rabbinagh eigsoylagh.



https://gv.wikipedia.org/wiki/Selena

Va Selena Quintanilla (16 Mee ny Boaldyn, 1971 - 31 Mee Vayrnt, 1995) ny
h-arraneyder, chiaulleyder, aghteyr as cummeyder eaddagh Americaanagh Mecsicagh.
Hie ee er enmys myr "kiaulleyder share Ladjynagh ny 90yn" as "kiaulleyder
Ladjynagh share er greck ny jeih-bleeaney" liorish Billboard, er son 14 singilyn
'sy jeih s'yrdjey ayns taabyl Arraneyn Ladjynagh share, as shiaght jeu 'sy chied
ynnyd.. Va singilyn smoo speeideilagh 1994 as 1995 eck myrgeddin: "Amor
Prohibido" as "No Me Queda Más". Dinsh ad "Benrein chiaullee Tejano" ree, as gra
dy nee "Madonna" Vecsico v'ayn. Hug Selena magh y chied albym eck, Selena y Los
Dinos, tra v'ee 12 vlein d'eash. Chosnee ee Ben-Arraneyder ny Bleeaney ec Tejano
Music Awards 1987 as geddyn coardailys recortys marish EMI blein ny ghaa ny yei.

Hie ee er varroo tra v'ee 23 d'eash liorish Yolanda Saldívar, eaghtyrane y chlub
ard-jeeaneyderyn eck. Er Averil 12, 1995, daa hiaghtin erreish jee geddyn baase,
dogree George W. Bush, kiannoort Hexas ec y tra shen, dy row e laa ruggyree "Laa
Helena" ayns Texas. Ayns 1997, ren Warner Bros. y fillym Selena er e bea, as
Jennifer Lopez cloie Selena. Va drama arraneagh jeant myrgeddin, Selena Forever
as Veronica Vazquez cloie Selena.

Ayns Mean Souree 2006, doshil thie tashtee currit jee ayns Corpus Christi,
Texas, as jalloo prashey er towse dooghyssagh jee, Mirador de la Flor. Ta ny
smoo na 21 million albym jeh'n chiaull eck er nyn greck er feie ny cruinney.



https://gv.wikipedia.org/wiki/Nuuk

Ta Nuuk (Danvargish: Godthåb) ny phreeu-valley as ny valley smoo ayns Greenlynn,
as soiaghey reiltys ny baljaght Sermersooq. Ec toshiaght ny bleeaney 2007 va
15,047 cummaltee 'sy valley as 11,862 jeu nyn gummaltee Greenlynnagh. Rere ny
staydraa shen, t'eh nane jeh ny preeu-valjyn sloo er y theihll.

Ta shennaghys foddey dy chummaltys eigsoylagh: v'ad ny Shenn-Eskimee, as yn
ennym Saqqaq currit orroo, ny kied chummaltee mygeayrt ny bleeaney 2000 RC.
Haink ny Loghlynee 'sy 10-oo eash, as giare ny yei haink ny h-Inuitee. Va cummal
er ny Loghlynee as ny h-Inuitee, gyn mooarane eddyr-obbraghey eddyr oc, 'sy
voayl shen eddyr ny bleeantyn 1000 BNJ derrey 1500 BNJ, nar haghyr jerrey
doaltattym lesh cummaltys deiney, as eh rere caghlaa speyr as glasseraght.

Va'n balley bunnit 'sy vlein 1728 liorish y sushtallagh Norlynnagh, Hans Egede,
as va'n ennym Godthåb (Doghys Mie). Agh va Egede er çheet gys ynnyd, as yn ennym
Rheynn y Doghys Vie currit er echey, va faggys da sleih Inuitagh v'ayn hannah
ayns Kangeq. Ec y traa shen va Greenlynn ny coloin Norlynnagh fo reirey ny
Crooin Danvargagh-Norlynnagh, agh cha row coventyn eddyr ee as Norlynn er feie
daa eash. 'Sy vlein 1979 va'n balley aaenmyssit gys Nuuk liorish reiltys
hene-reiltagh Ghreenlynn. Chammah as Greenlynn hene, ta Danvargee as Greenlynnee
nyn gummaltee 'sy valley.

Ta Nuuk ny lhie ec 64°10′N 51°45′W﻿ / ﻿64.167°N 51.75°W﻿ / 64.167; -51.75., ec
beeal ny keyllys sailley Nuup Kangerlua (Danvargish: Godthåbsfjorden), mygeayrt
10km veih traie Cheyllys Davis er coose heear yiass Ghreenlynn, as mygeayrt 240
km (150 mi) çheu yiass veih Cryss yn Arctagh.

Ta Ollooscoill Ghreenlynn (Ilisimatusarfik) ny lhie ayns Nuuk. Ta undinyssyn
ynsee elley 'sy valley, lheid as:



https://gv.wikipedia.org/wiki/Nahuatl

Ta Nahuatl ([ˈnaː.wat͡ɬ], as trimmid er y chied çhillab) ny phossan dy
çhengaghyn as abbyrtyn ayns bangale Nahuan y chynney çhengey Uto-Asteckagh. Ta
mysh 1.5 millioon loayreyderyn oc, nyn sleih Nahua. Ta'n chooid smoo jeh cummal
ayns mean Vecsico. Ta dagh ooilley çhengey Nahuan ny çhengey dooie Vesoamerica.

Ta bun Nahuatl Chlassicagh ec y fockle, nāhuatl (fraue nāhua + -tl[N 1]. T'ad
credjal dy row bun yn 'ockle "sheean mie as baghtal". Ta ymmodee cummaghyn ec yn
ennym, goaill stiagh Náhuatl (ayns Mecsico), Naoatl, Nauatl, Nahuatl, Nawatl, as
Nahua ('syn Spaainey, myr sampleyr, ayns Fockleyr y Real Academia Española
("Colaastey Reeoil ny Spaainey").

V'ad loayrt Nahuatl ayns mean Vecsico neayr's y7oo eash BNJ, ec y chooid sloo.
She çhengey ny Astecyn v'ayn, as va mean Vecsico fo nyn smaght ayns yn eash
Anmagh Lurg-Chlassicagh. Car y cheead as lieh ny roie, liorish yn Impiraght
Asteckagh mooadaghey, haink yn abbyrt Tenochtitlan y ve ny h-abbyrt ooashley.
Tra haink stiagh yn abbyrlhit Romanagh, haink Nahuatl y ve ny çhengey
focklymagh, as hie ymmodee shennaghys, lioar ghrammeydys, daan, docamad reiragh
as lioar oardee er screeu ayns ny 16oo as 17oo eashyn.

Hug ad Nahuatl Chlassicagh er y çhengey focklymagh shoh. T'ee mastey çhengaghyn
Americaanagh as ny smoo studeyrys jeant orroo. Ta abbyrtyn Nahuatl ry-chlashtyn
ayns baljyn skeaylt, ayns ardjyn çheerey son y chooid smoo. Ta cummaght Spaanish
orroo ooilley. Cha nel fer erbee jeu y red cheddin as Nahuatl Chlassicagh, agh
adsyn ta ry-chlashtyn ayns Glion Vecsico, t'ad ny s'faggys da na fir ny sodjey
jeh. Hug y Ley General de Derechos Lingüísticos de los Pueblos Indígenas ("Leigh
Cadjin Cairyn Çhengagh ny Sleih Dooghyssagh") 2003, keimeeaght lenguas
nacionales ("çhengaghyn ashoonagh") er Nahuatl, mastey çhengaghyn Mecsicagh
elley, ayns ny sltystyn raad t'ad ry-chlashtyn. Myr shen, ta'n keimeeaght
cheddin as Spaainish oc ayns shen.

Ta jalloo-oaylleeaght chrampit ec Nahuatl, goaill stiagh yl-chohaahaghey as
gleiynaghey; myr shen, t'ee jannoo focklyn liauyr as keeall crampit oc jeh
ymmodee fraueyn as crogheydysyn.

Shimmey fockle Nahuatl t'er ny eeassaghey stiagh ayns Spaainish, as eisht ayns
çhengaghyn elley. Son y chooid smoo, ta lheid ny focklyn bentyn rish reddyn
Mecsiagh, as haink ad dys geill ny Spaainee fo ennym Nahuatl. Ta lheid ny
focklyn goaill stiagh avocado, çhillee, shocklaid as tomato.



https://gv.wikipedia.org/wiki/H%C3%A0nz%C3%AC

She possan dy chowraghyn screeu fockle eh Hànzì, haink rish 'sy Çheen ayns yn
Eash Ooha, myr Screeuyn craueyn oracle. Ga dy vel ny cowraghyn er gaghlaa rish
ny keeadyn, ta'n corys hene er varraghtyn. Chammah's ymmyd 'sy Çheen, skeeayll
ny cowraghyn dys çheeraghyn elley. Foddee yn ennym "Hànzì" çheet er cowraghyn
ymmodee eashyn ny Sheen, as ny keayrtyn, er Hànzì ayns çhengaghyn elley; agh dy
mennick, t'eh çheet er screeuyn jeianagh ny Sheen (tradishoonagh ny aashagh).

Ta'n chooid smoo jeh çhengaghyn Sheenagh goll er screeu liorish Hànzì (ga dy vel
coryssyn elley ec fir jeu, myr sampleyr, Pe'h-ōe-jī son Min Nan).

Ta Kanji Shapaanagh jeh sliught Hànzì. Ta ymmyd jeant jeu mastey ymmodee
coryssyn screeuee elley (Hiragana, Katakana as ny keayrtyn, rōmaji).

Shoh sampleyr jeh kione-linney pabyr naight (ass Asahi Shimbun er 19 Averil,
2004) as eshyn jannoo ymmyd jeh'n chiare coryssyn: : kanji (jiarg), hiragana
(gorrym), katakana (geayney), as yn Abbyrlhit Romanagh as earrooyn Arabagh
(doo):

'Sy Vietnam, v'ad cliaghtey jannoo daa ymmyd jeh. V'ad screeu obbraghyn
ard-scollairagh ayns Sheenish Chlassicagh liorish Hán tự (yn ennym v'oc er
Hànzì), as lettyraght Vietnamish ayns Chữ Nôm (corys jeant liorish Hànzì as
cowraghyn gollrish Hànzì). Rish reill ny Frank, haink quốc ngữ y ve ny screeyn
oikoil ayns 1910, as rish mean y 20oo eash va dagh ooilley red screeut liorish,
faggys.



https://gv.wikipedia.org/wiki/Goal_twoaie

She phenomenon shilleydagh as emshyragh eh goal twoaie (goll twoaie, Bhow
Ghorree). T'eh cur er spectrum sollys çheet rish 'sy speyr tra ta soilshey ny
greiney bentyn rish bineenyn ushtey 'syn aeraght. Ta cummey cruillag yl-daahagh
echey, as jiarg er y çheu mooie echey, as gorrym-jiarg er y çheu sthie. She
spectrum gyn creeaghyn t'ayn, agh ta sleih cliaghtey rheynn eh ayns daahghyn
discreajagh. Hug Isaac Newton queig daahghyn da: jiarg, buigh, geayney, gorrym
as "violet" (cummey gorrym-jiarg gyn fockle 'sy Ghaelg, myr daah lus y chree).
Hug eh stiagh jiarg-bwee as plooreen ny s'anmey rere aarey chiaull. Cha nel dagh
çhengey cur ny daahghyn cheddin da.

Cha nee fliaghey ynrican nod ve ny vun goal twoaie; t'ad ry-akin ayns kay as
spreie myrgeddin.

Ta soilshey aascellaghey tra t'eh goll stiagh 'sy vineen. T'eh aahoilshaghey jeh
cooyl y vineen, as eisht aascellaghey reesht tra t'eh goll magh ass y vineen. Er
y fa dy vel soilshey tonn giare aascellaghey ny smoo na soilshey tonn liauyr,
ta'n soilshey eddyrscarrey dys spectrum. Ta'n soilshey smoo jeean er uillin mysh
40–42°. T'eh uillin hene croghey er ayndagh aahoilshaghey y vineen. Ta ayndagh
aahoilshaghey saailley ny smoo na fliaghey, as myr shen ta lieh-chrantessen sloo
ec goal twoaie ayns spreie marrey na goal twoaie ayns fliaghey.

Cha nel ynnyd er lheh ec goal twoaie 'sy speyr. Ta'n ynnyd baghtal echey croghey
er ynnydyn ny greiney as y chronneyder. Ta dagh bineen aascellaghey as
aahoilshaghey soilshey ny greiney 'syn aght cheddin, agh cha nel agh beggan
jeh'n toilshey roshtyn sooill y chronneyder. She yn soilshey shen ta jannoo magh
goal twoaie da'n chronneyder shen. Ta ynnyd goal twoaie 'sy speyr noi y ghrian
cosoylit rish y chronneyder, as ta mean y ghoal twoaie erskyn scaa-doo kione y
chronneyder, ec yn ynnyd noi-ghrianagh. Ta'n goal twoaie ry-akin mysh 40–42° jeh
linney eddyr kione y chronneyder as scaa-doo y chione. Myr shen, my ta'n ghrian
ny s'ardjey na 42°, ta'n goal twoaie fo oirr ny cruinney, as cha nel eh ry-akin
mannagh vel y chronneyder fodder erskyn y thalloo.



https://gv.wikipedia.org/wiki/Glackan

She saase obbrinee ta cur streean er gleashaght eh glackan. She craag y co-olt
contraartagh rish. Dy bunneydagh, ta glackanyn goaill ymmyd jeh screebey dy
hyndaa yn vree ghleashiddagh ny hiass, agh foddee dy vel saaseyn elley dy
hyndaays bree goll er ymmyd chammah. Myr sampleyr, ta'n çhionney glackanyn
aaghiennaghtagh çhyndaa yn chooid smoo jeh'n vree lectragh as ee goll er stoyral
son ymmyd ny s'anmey. Ta saaseyn elley çhyndaa yn vree ghleashiddagh ny bree
chummyssagh ayns cummaghyn stoyrit lheid as aer çhionnit as ooill hionnit. Ta
glackanyn stroo eeiree goaill ymmyd jeh magheryn magnaidagh dy hyndaa yn vree
ghleashiddagh ny stroo lectragh ayns jysk, frioggan, ny railley glackan as ee er
ny çhyndaa ny çhiass. Ta saaseyn elley çhyndaa yn vree ghleashiddagh ayns
cummaghyn elley, goaill stiagh astreeaghey yn vree ayns queeyl chassee hyndaaee.

Er yn oyr dy vel y vree ghleashiddagh bishaghey dy kerrinagh lesh bieauid ( K =
m v 2 / 2 {\displaystyle K=mv^{2}/2} ), ta keead keayrtyn ny smoo bree ec nhee
ta gleashagh er 10 meadaryn 'sy tullagh ny t'ec nhee ta goll er 1 veadar 'sy
tullagh, as rere shen ta'n foddeeaght ghlackaney, tra ta'n nhee goll fo
glackaney ec y chagliagh tayrney, 100 keayrtyn ny s'liurey. Dy feer, ansherbee,
ta sleaydey aeragh mooar ec carbid happee as ta'n vree ta goll er coayl rere yn
tayrn aeragh gyrjaghey lesh bieauid.

Ta sorçh ennagh dy ghlackan er y chooid smoo dy charbid wheeyllagh, feeu er
cairtyn poagaght as cairtyn shappal son ymmyd er ardaneyn gleashagh. Ta
glackanyn queeyllagh soit er focharriads jeh'n chooid smoo jeh etlanyn. Ta
glackanyn aer ymmydit ec kuse d'etlanyn as ad goll er ymmyd dy chur streean er y
vieauid oc as ad getlagh. Ta sampleyryn ennoil goaill stiagh foilleyryn as
etlanyn ennagh veih traa yn Nah Chaggey Dowanagh, kuse vie d'etlanyn caggee as
etlanyn bleaystan thummey ny mast'oc. T'ad lhiggey da ny h-etlanyn veih getlagh
er bieauid sauçhey tra t'ad tuittym dy geyre. Ren yn etlan bleaystan thummey
Saab B 17 ymmyd jeh'n focharriads scarrit magh myr glackan aer.

Ta glackanyn screebey er gleashtanyn stoyral y çhiass glackaney 'sy ghlackan
stoandey ny 'sy ghlackan jysk tra ta'n gleashtan glackaney as ta'n çhiass
astreeit beggan er veggan gys yn aer. Ta carbid ennagh goaill ymmyd jeh ny
jeshaghtyn oc son dy ghlackaney chammah.

Tra ta cassagh glackan ayns carbyd noa-emshyragh lesh glackanyn ushtey-obbragh
brooit ta sooaghan broojey aashag y ghlackan rish y ghlackan jysk as t'eh shen
moalaghey yn carbyd. Ta obbraid chosoyllagh taghyrt er glackanyn stoandey raad
ta'n rollian broojey ny braagyn glackan rish y stoandey as yn obbraid shen
moalaghey yn carbyd.



https://gv.wikipedia.org/wiki/Farang

She ayrn y wannal as scoarnagh eh farang. T'eh soit erreish da'n veeal as shamyr
stroanney, as erskyn yn oesophagus, yn aahjioogh as y ghoolag.

Ta laue ec yn 'arang ayns corys lheieagh as corys ennalagh ymmodee bioagyn. Er y
fa dy vel bee as aer nyn yees goll trooid yn 'arang, ta'n far-ghlottys (ny
chooylley dy stoo kirpey) dooney y scoarnagh tra ta'n bioag sluggey, dys
lhiettal plooghey as tayrn stiagh scowanagh. T'eh scanshoil da deiney er son
fockley.

T'ad rheynn y farang ayns tree ayrnyn: farang stroanney, farang beill, as farang
aahjiooghagh.

Ta'n ayrn stroanney eddyr ny tuill stroanney sthie as y chlea vog, as erskyn y
çhamyr veill. Ta ny h-adenoidyn 'sy voalley cooyl echey. Ta ny piobanyn
eaishteeagh eddyr yn 'arang as cleash veanagh fosley er yn 'arang stroanney.
Ta'n doarlish fosley as dooney dys cormaghey çhionnid aer y chleash veanagh as
aeraght, as lhiggey da ymmyrkey kiart sheeanyn.

Ta'n farang beill çheu cooyl jeh'n çhamyr veill. Ta'n boalley toshee jeant magh
jeh bun ny çhengey as vallecula far-ghlottyssagh; ta'n boalley lhiattagh jeant
magh jeh'n cheshleen, fossa keshleenagh as collooghyn keshleenagh; ta'n boalley
heose jeant magh jeh eaghtyryn sthie ny clea vog as çhengey veg.

Bentyn rish deiney, ta'n farang aajiooghagh ny ayrn fammanagh yn 'arang. T'eh fo
y 'ar-ghlottys, as t'eh roshtyn yn ynnyd raad ta'n scoarnagh rheynn ayns
piobanyn ennalagh (aajioogh) as lheieagh (oesophagus). Rish sluggey, ta
tosheeaght ec bee, as cha nod aer goll ny hrooid.



https://gv.wikipedia.org/wiki/Far-chrackan_killag

She mynolt eh far-chrackan killag (ny far-chrackan plasmey). She daa-vrat
lipaid-fosfaar t'ayn, as eshyn ry-akin ayns dagh ooilley killag; ayns lossreeyn
as prokaryotee, ta'n far-chrackan fo boalley killag dy cadjin. Ta'n far-chrackan
eddyrscarrey y killag hene as y çhymbyllaght veih my cheilley, as coadey y
killag. T'eh jeant jeh daa-vrat lipaid (co-vreneen sahllagh as feoh ushtey
orroo) as co-vreneenyn fosfaar (as ad currit da ushtey); myr shen, ny keayrtyn
t’ad cur er daa-vrat lipaid-fosfaar. Ta'n far-chrackan lieh-neuyeen, dy ghra myr
shen, t'eh lhiggey da kuse dy cho-vreneenyn goll ny hrooid gyn scuirr, agh fir
elley, cha nod ad çheet trooid gyn cooney proteen ymmykrey ayns y far-chrackan.
Ta ymmodee co-vreneenyn bea-oaylleeagh 'syn 'ar-chrackan, proteenyn as lipaidyn
son y chooid smoo, as laue oc ayns ymmodee obbyraghyn y chillag: myr sampleyr,
çhaghteraght killag. Chammah's shen, ta'n far-chrackan ny chlowan lhiantys da'n
ushylagh killag as (my ta'n lheid ayn) y boaylley killag.



https://gv.wikipedia.org/wiki/Euar

She billey yn-lhoamey eh euar (Taxus baccata). T'eh dooghyssagh da'n Europey
heear, meanagh as jiass, yn Affrick heear-hwoaie, yn Eeraan hwoaie as yn Aishey
heear-hwoaie. T'eh nieunagh.

Ta euar gaase wheesh as 20m er yrjid, as wheesh as 2m er crantessen. Ta roost
thanney scaailagh dhone echey, as t'eh jannoo lhiannagyn beggey. Ta duillagyn
sleeanagh geayney dorraghey echey, er nyn reaghey myr caslagh er y ghass, agh ta
bun y duillag cassit; myr shen, ta ny duillagyn ayns daa straih rea er çheuyn ny
gish.

Myr bearkanee elley, t'eh cur magh birk myr rass. Y veark oc, shen un rass as un
chrottyl mygeayrt eh. T'eh çheet dy ve nyn arilyn jiargey fy yerrey. Ta ein gee
ny h-arilyn as skeaylley ad. Ta ny rassyn hene nieunagh, agh cha nel yn aril.

Ta'n chooid smoo jeh nieunagh, er lhimmey jeh'n aril jiarg mygeayrt y rass, as
myr shen foddee ein eshyn y ee. She taxane eh y nieu smoo scanshoil, ny
alkaloyd. T'eh nieunagh da cabbil er lheh, agh da sthock elley as deiney
myrgeddin. T'eh cur ort craa, co-leaystey, tuittym, doilleeidyn ennalagh,
feayrid as failleilys cree. Agh foddee ad feddyn baase cho leah nagh vel ny
cowraghyn ry-akin. Ta'n fuygh foast nieunagh erreish da goll er giarrey.

T'ad credjal dy daink euar ass Proto-Ghermaanagh *īwa-, myr eeasaght ass Gaulish
ivos, foddee. T'eh cosoylagh rish ēo 'sy Yernish, ywen 'sy Vretnish, yew 'sy
Vaarle. Ta Baccata Ladjyn er son cur magh berrishyn jiargey.



https://gv.wikipedia.org/wiki/Ellanyn_Vooir_Eeaght

She ellanragh magh veih coose hwoaie y Rank ayns Mooir yn Eeaght ad Ellanyn
Vooir Eeaght (Baarle: Channel Islands; Frangish: Îles Anglo-Normandes ny Îles de
la Manche; Normanish: Îles d'la Manche). She Croghaneyn-crooin t'ayndaue. T'ad
goll er rheynn magh ayns daa vayleeaght: Bayleeaght Ghuernsey as Bayleeaght
Yersee. She remladyn Yiucaght ny Norman t'ayn as cha nee cooid jeh'n Reeriaght
Unnaneysit ad. Ta mysh 168,000 deiney cummal ayn as ta 16,488 as 28,310 deiney
cummal ayns ny preeu-valjyn er lheh oc, Saint Peter Port as Saint Helier. Ta ny
h-ellanyn 194 km² er eaghtyr.

Dy cadjin ta'n veer yerree -ey currit er ny h-ellanyn mooarey, as ta'n veer
yerree -hou currit er ny h-ellanyn beggey; t'eh goll er credjal dy daink ad magh
as ey as holmr y Çhenn Loghlynish.

Ny h-Ellanyn Chausey çheu yiass veih Jersee, cha nel ad coontit dy cadjin ayns
cur sheese çheer-oaylleeagh Ellanyn Vooir Eeaght agh ta'n enmys "Ellanyn Vooir
Eeaght y Rank" currit orroo dy mennick er yn oyr dy vel ad nyn lhie eddyr
Ellanyn Vooir Eeaght as y vooar-heer Rangagh agh fo reirey yn Rank. By chooid
jeh Diucaght ny Norman ad foddey er-dy-henney agh she thalloo Rangagh t'ayndaue
jiu.

Ayns Frangish Yersee she "Îles de la Manche" yn ennym ta currit orroo, agh 'sy
Rank hene she "Îles Anglo-normandes" ("ny h-Ellanyn Anglo-Normanagh") yn ennym
ta currit orroo.



https://gv.wikipedia.org/wiki/Eeslynnish

Ta'n Eeslynnish (íslenska) ny çhengey Ghermaanagh Hwoaie as çhengey ny
h-Eeslynn. T'ad Faaroish as abbyrtyn jeh'n Norlynnish lheid as ny h-abbyrtyn
ayns Telemark as Sogn ny h-abbyrtyn ta ny smoo cosoylagh rish yn Eeslynnish.

Ta'n Eeslynnish freayll grammadeys yn-filleydagh ta cosoylagh rish grammadeys
Ladjyn ny, ny s'faggys, rish Shenn Loghlynish as y Çhenn Vaarle. She anchaslys
smoo eddyr yn Eeslynnish as Ladjyn na kanys t'ad dellal lesh y vreear. Ta
obbraghey yn ennymockle, y varennym, yn 'ar-ennym as rangyn elley feer cosoylagh
rish Ladjyn. Dy mynchooishagh, foddee dy ghrady vel yn Eeslynnish ayns shelloo
ram sampleyryn caseyn stramlagh gyn focklyn stiuree, cosoylagh rish Ladjyn (m.s.
ta kiangley eddyr ram gowaltee Ladjynagh as toyrtee ny h-Eeslynnish.

Neu-chosoylagh rish ram çhengaghyn elley, cha nel agh anchaslyssyn beggey
abbyrtagh ayns sheeanyn. Ta unghooaghtyn as daaghooaghtyn 'sy çhengey, as foddee
er corocklyn dy ve nyn gorocklyn coraagh as nyn gorocklyn gyn coraa.

Ta paart mooar ec y ghoo ayns fockley magh ram corocklyn. Son y chooid smoo jeh
corocklyn ny h-Eeslynnish ta mic-hoyley coraagh as mic-hoyley gyn coraa ayn.
Ansherbee, cha nel b, d, as g focklit 'syn Eeslynnish (myrane lesh aascreeuyn
Ladjynagh ny Mandareenish, ny Cantoanish as ny Koreeish). Ta'n anchaslys eddyr
ny lettyryn shen as p, t, as k ry-akin nar t'ad ec toshiaght fockle tra t'ad
ennalit, raad nagh vel ennalaghey currit er b, d, as g.

Cha nel ny screebee /v/, /ð/, /j/ as /ɣ/ lane keylit, as, ny s'menkey, t'ad ny
s'faggys da faggysaghtyn na da screebee.



https://gv.wikipedia.org/wiki/Camphire

She lus ynrican 'sy ghenus Lawsonia ee camphire (Lawsonia inermis), as bun y
daah henna. Ta shennaghys liauyr ec y daah er son daahghey crackan, folt as
eaddagh.

She crouw vooar t'ayn, mysh 2-8m er yrjid. T'ee gyn clooie as yl-vanglaeagh. Ta
jialgyn er king ny myn-vanglaneyn. Ta duillagyn piyral eck, er cass feer yiare,
as adsyn eelipsagh ny sleeanagh rouyr. Ta birr birragh ny meayl oc, as oirr rea.
T'ad mysh 2-3cm er lhiurid as 1-2cm er lheead. Ta blaaghyn beggey baney ny
bane-jiarg eck, as ad soaral. Ta kiare seepalyn oc as calyx piobanagh. Ta
petylyn jeiragh oc, as staimynyn baney ny jiargey piyral rish oirr ny calyx. Ta
oohrey kiare-hamyragh oc. Ta'n mess ny kishtag dhone beg, mysh 4-8mm er
crantessen; ta mysh 30-50 'sy vess.

Ta'n lus dooghyssagh da ynnydyn çhirrym as grianchryssagh 'syn Affrick hwoaie,
yn Aishey yiass as heear, as yn Australasia hwoaie. T'ee cur magh smoo daah my
t'ee gaase eddyr 35-45°C. Rish fliaghey, t'ee gaase dy tappee; ta ny duillagyn
buighaghey as tuittym rish emshiyr çhirrym as feayr.

Ta feanish jeh camphire myr lus lhee ayns screeuyr Hiar neayr's y 14oo eash,
goaill stiagh obbraghyn Ibn Qayyim al-Jawziyya (14oo eash) as Pabyr Ebers (16oo
eash).

Ta niart noi-fungyssagh eck. T'ee coadey liare as eaddagh myrgeddin, as lhiettal
shey-chassee as millchay.

Va ymmyd jeant jeh myr daah neayr's yn Eash Ooha, er son daaghey crackan, folt,
ingynyn as eaddagh. Va fys urree ec ny Shenn Romaanee, 'syn Injey rish y 4oo
eash, as 'syn Spaainey rish Convivencia ny 8oo-15oo eashyn.

Ta sleih ayns yn Impiraght Romaanagh, yn Ibeir, yn Çhenn Egypt, yn Affrick
Hwoaie, yn Lieh-innys Arabagh, y Niar Faggys as yn Aishey Yiass er nyannoo ymmyd
jee myr cosmaid, chammah's mraane aegey 'syn Oarpey rish y 19oo eash.

Cha nel shickyrys ayn er c'raad ghow ad toshiaght jannoo ymmyd jee; eddyr 'syn
Injey ny 'syn Affrick.

Ta'n tradishoon shen aaviogheydagh kyndagh rish troarey share, obbraghey share,
as arraghey sleih magh ass ardjyn ren ymmyd tradishoonagh jee.



https://gv.wikipedia.org/wiki/Beih_(billey)

She lus erbee 'sy yenus Betula beih, 'sy chynney Betulaceae. Ta mooinjerys
faggys eddyr beih, feih as darragh.

Ta ymmodee ushagyn croghey er beih; myr sampleyr, ta sheel as buinnaghyn veih
nyn stoo-beaghee scanshoil da corkanyn airhey as kellee doo. Ta'n billey hene ny
'astee er son ymmodee fungyssyn, crottalyn as keynnee, chammah's beisteigyn as
sheeintee. Ta kuse jeu cummal myr sheadaneyn ny shimboshee er as ayns y villey.

She biljyn beggey dys lieh-vooarey t'ayn 'sy chooid smoo, as ad cummal ayns
ardjyn tempreilagh. Ta duillagyn cadjin oc, as foddee ve birr ny aggyn orroo.
She samara beg eh y mess oc, ga nagh vel ny skianyn ry-akin dy mie ayns kuse dy
ghooie.

Ta lenticellyn liauyrey co-chruinnagh er roost beih, as dy mennick, t'eh rheynn
ayns brattyn keylley, er y veih phabyragh er lheh. Ta ooill rosinagh ayn, as er
coontey shen, t'eh beayn-hassooagh dy liooar. Ta daah baghtal dur enmyn cadjin
er dooieyn ny beih.

Ta duillagyn ny dooieyn casley rish y cheilley. T'ad gaase er cor-heuyn y
vanglane; ta feeacklyn oc as feeacklyn sloo orroo (aa-eeacklagh); ta cuishlinyn
fedjagagh, cass duillag, as stipuleyn oc.



https://gv.wikipedia.org/wiki/Arag%C3%B3n

She nane jeh boodeeyssyn hene-reiltagh ny Spaainey eh Aragón (Spaainish as
Aragonish: Aragón; Catalonish: Aragó). Ta'n boodeeys ny hoie ayns shiar hwoaie
ny Spaainey, as t'eh goaill stiagh tree queiggey: (veih'n twoaie) Uesca,
Zaragoza, as Teruel. She Zaragoza preeu-valley y voodeeys.

Ta'n queiggey twoaieagh Uesca çhemmit liorish y Rank as soit ayns mean ny
Sleityn Pyreanagh. Çheusthie jeh'n Spaainey, ta'n boodeeys çhemmit liorish y
Chataloan da'n shiar, liorish Valencia as y Chashteel-La Mancha da'n jiass, as
liorish y Chashteel as León, La Rioja, as Nafarroa da'n sheear.

Roish my daink er Aragón dy ve ny reeriaght er lheh 'sy vlein 1035 BNJ, va ny
coondaeghyn twoaieagh Chaca, Sobrarbe as Ribagorza nyn gagliee heyrey as nyn
vo-steatyn feudalagh Frankagh. Dys ruegyssyn Frankagh as Mooragh dy chur fo
chosh, ren ny coondaeghyn shen co-chaarjys rish Diucaght ny Cashteel as lesh
Reeriaght Iruña (Nafarroa ny s'anmey). Lurg baase Ree Sancho, va'n reeriaght
rheynnit eddyr y daa vac echey. Va Ramiro I enmyssit hoshiaght myr ree er
Aragón; ny s'anmey, lurg baase Gonzalo, yn braar echey, v'eh enmyssit ree er
Sobrarbe as Ribagorza chammah. Daase y reeriaght noa dy tappee, as ren ee goaill
stiagh Nafarroa. Ren y reeriaght shen cur reeriaght Islamagh as caayr Zaragoza
fo haart 'sy vlein 1118. Va reeriaght Nafarroa rheynnit magh assjee as va
reeriaght Aragón aa-vunnit 'sy vlein 1035.

Ga dy row unnaneys reeraghtagh ec Aragón marish y Chashteel as marish
reeriaghtyn elley 'sy Spaainey lurg poosey Ysbal I ny Cashteel as Ferdinand II
Aragón ec jerrey ny 15oo eash, as ga dy row yn unnaneys shen niartaghey car y
16oo as y 17oo eash, hannee staydys er lheh lesh y reeriaght Aragonagh, lesh
leighyn as undinyssyn er lheh ayn, derrey'n vlein 1707 traa ren Philip V, y
chied ree Bourbonagh er y Spaainey, goaill rish Oardee Nueva Planta, as ad
niartaghey yn Spaainey myr steat ny smoo laarit.

Ren yn unnaneys reeraghtagh eddyr Petronila, Benrein Aragón, as Ramon Berenguer
IV, Eearley Barcelona, gientyn mac, Alfonso II Aragón. Hooar eh dagh thalloo as
cagliagh ec y daa jeu myr eiraght. Rere shen, va Crooin Aragón currit er bun as
ee goaill stiagh thallooyn as deiney, enmyssyn as steatyn nagh row nyn gooid
jeh'n reeriaght roish shen. Haink jerrey lesh y Chrooin lurg yn unnaneys
reeraghtagh marish y Chashteel agh hannee yn enmys ayn derrey 1714. Ren ny
Reeaghyn Aragonagh reirey Aragón, y Chataloan, ny h-Ellanyn Balearagh, Valencia,
y Çhissyl, Napule as y Tardeen.

Ayns Crooin Aragón, va ree ny ree jeeragh er ard Aragón agh va ny h-enmyssyn Ree
Valencia, Ree Mallorca (er feie tammylt), Eearley Barcelona, Çhiarn Montpellier,
as Diuc ny h-Atheen as Neopatria ayns e helloo chammah. Hug dagh fer jeh ny
h-enmyssyn shen ard-reeriaght da er ard er-lheh, as va ny h-enmyssyn er nyn
mronney as nyn goayl echey tra va thallooyn cosnit as caillt echey.

Car Caggey yn Eiraght Spaainagh chur ny forseyn Germaanagh, Goaldagh as Ollanagh
yn armee Spaainagh fo haart ayns Cah Saragossa 'sy vlein 1710. Myr eiyrtys jeh'n
chah, hreig Philip V ny Spaainey Madrid as hie eh gys Valladolid.

Lurg Caggey ny Lieh-inshey haghyr daa hionney stiagh er y phreeu-valley
Aragonagh. Car y çhionney stiagh ayns 1808 chur forseyn Spaainagh fo'n Ghineraal
Palafox ard-orseyn Frangagh fo haart. Ayns 1809, car y çhionney stiagh
fuilltagh, va ny Spaainee currit fo chosh ec ard-orseyn Frangagh. Mastey ny
32,000 cahneyderyn as cummaltee v'ayns y chaayr, va 30,000 jeu caillt.

She Spaainish y çhengey ghooghyssagh da'n chooid smoo jeh pobbyl Aragón, as cha
nel çhengey oikoil elley ayn. Myrane lesh y Spaainish, ta'n Aragonish goll er
loayrt ayns shiartanse dy abbyrtyn ennagh ayns ny coondaeghyn twoaieagh ayns ny
Sleityn Pyreanagh, as ayns Ribagorza, Sobrarbe, Jacetania as Somontano. Ta sorçh
d'aaveaghey 'sy çhengey shen goll ershooyl ayn as sleih ennagh coontey yn
çhengey myr greie son enney ardjynagh. Ayns ny h-ardjyn shiar, rish y joarey
lesh y Chataloan, ta'n Chatalonish goll er loayrt, as ee loayrit ayns ardjyn jeh
Ribagorza, La Llitera, Baix Cinca, Baix Aragó-Caspe, Baix Aragó as Matarranya.
Ta'n ennym La Franja currit er yn ard Catalonish ayns Aragón dy mennick.



https://gv.wikipedia.org/wiki/A

She yn chied lettyr jeh'n abbyrlhit Romanagh eh A (lettyryn beggey: a as ɑ;
aittyn yn ennym va currit er ayns abbyrlhit ny Gaelgey). T'eh cosoylagh rish y
lettyr Shenn-Ghreagagh alpha, ass eh er jeet magh ass.

T'ad gra dy daink y lettyr A jeh screeu caslys jeh kione ghow ayns Jalloo-ocklyn
Egyptagh ny yn abbyrlhit Proto-Sinaitagh. Haink y cowrey shoh trooid coryssyn
screeuee Feaneeckagh, Greagagh, Etruscagh as Romanagh dys y chummey t'ayn nish.

'Sy Ghaelg hene, ta'n lettyr çheet magh ass yn abbyrlhit Baarleagh liorish obbyr
John Phillips, Aspick Sodor as Vannin, as e lheid cairscreeu y yannoo son y
Ghaelg ayns ny 1700yn.

Mysh 1600 RC, va cummey linneydagh ec lettyr yn Abbyrlhit Feaneeckagh, as shen
bun chummaghyn shinney. S'cosoylagh dy row yn ennym echey faggys da aleph yn
abbyrlhit Ewnagh.

Tra ghlack ny Shenn Ghreagee yn abbyrlhit jeu, cha row feme oc er y stad
sluggidagh va'n lettyr çheet er ayns ny çhengaghyn Semetagh. Myr shen, ren ad
ymmyd jeh son y vreeockle /a/, as dreill ad yn ennym echey lesh caghlaa beg
(alpha). Ayns ny screeuyn grainnit shinney, mysh y 8oo eash RC, va'n lettyr soit
er e heu, agh haink eh dy yeeaghyn gollrish y fer jeianagh.

Hug lhieu ny Etruscanee yn abbyrlhit Greagagh dys kione-çheerey ny h-Iddaal. Ny
shinney, ghlack ny Romanee yn abbyrlhit shoh son dy screeu Ladjyn, as ta'n
lettyr shoh er mayrn ayns yn abbyrlhit Romanagh jeianagh ta ymmodee çhengaghyn
screeut ayn (lesh caghlaaghyn beg), goaill stiagh Gaelg.

Ayns ASCII, ta A mooar ec 65 as a beg ec 97. Ayns earrooyn jeesoil, shen
01000001 as 01100001.



https://gv.wikipedia.org/wiki/%C3%87hengaghyn_Gaelgagh

Tra dy row, va çhengaghyn Gaelgagh, ny çhengaghyn Gailckagh, ry-chlashtyn eddyr
Nerin Yiass, Mannin as Nalbin Hwoaie. Va shenn Ghaelg Albinagh focklymagh as
shenn Yernish focklymagh feer chasley rish y cheilley, as er lesh sleih she
abbyrtyn jeh un çhengey v'ayn. Ta tree çhengaghyn Gaelgagh ayn nish: Gaelg,
Gaelg Albinagh (Gàidhlig) as Yernish (Gaeilge). Ta Gaelg Chanadagh ny h-abbyrt
jeh'n Ghaelg Albinagh.

Rere'n chorys Celtiagh P as Q, t'ad cur Celtiagh Q er y vanglane shoh. Ren ny
çhengaghyn shoh freayll *[kʷ] jeh'n Phroto-Cheltish; ayns ny çhengaghyn
Brythonagh as Goalish, haink eh dy ve [p], as myr shen, t'ad cur Celtiagh P
orroo ny keayrtyn. Va *[kʷ] freilt ec Celtibeirish chammah, as myr shen, t'ish
fo Celtiagh Q chammah, ga nagh vel ee ny çhengey Ghaelgagh.

Neayr's yn 20oo eash, v'ad cliaghtey screeu Yernish as Gaelg Albinagh lesh
lettyryn Gaelgagh. Cha nel eshyn ry-akin jiu agh son jesheenys ny ymmyd
shagheydagh dy jioinagh, myr sampleyr, ayns cowraghyn sheshaghtyn.

Va Yernish ny çhengey focklymagh ayns Nerin derrey'n 17oo eash, as ren Gaelg
Chlassicagh yn obbyr cheddin ayns Nalbin derrey'n 18oo eash. Ta caghlaaghyn
cairscreeu er chur orroo scarrey veih y cheilley; myr sampleyr, ren Rannóg an
Aistriúcháin jannoo aashagh y Yernish. T'ad cur Caighdeán Oifigiúil er y chummey
noa. Rere'n chummey shoh, ren ad scryssey magh ymmodee lettyryn tostagh, as
caghlaa breeocklyn rere fockley magh cadjin (she cummey cadjin t'ayn, as myr
shen, cha nel eh soilshaghey magh fockley magh dagh abbyrt).

Cha ren ad Gaelg Albinagh aashagh 'syn aght shoh, agh ayns 1981, hug roish y
Scottish Examinations Board (Oik Scrutaghtyn Nalbin) coyrle son cairscreeu ny
çhengey.

My row screeuaght Gaelgey er lheh ayn roish yn Aachummey, cha row eh ry-gheddyn
ec y traa ghow sleih toshiaght coyrlaghey dy trome lettyraght cadjin. Er y fa
shoh, tra v'ad geabbey cur lhieu cairscreeu stiagh da'n çhengey, ren ad corys
noa. Dy cadjin, t'ad gra dy chroo John Philips eh eh hene. V'eh ny Aspick Sodor
as Man (1605-1633) currit ayns Bretin, as hug eh Gaelg er yn Lioar Padjer
Cadjin. Aghterbee, t'eh jeeaghyn dy row caslyssyn echey rish coryssyn screeuee
va ry-akin nish as reesht ayns Nalbin. Myr sampleyr, va Lioar Dean Lios Moir as
docamad Fernaig screeut ayns Gaelg Albinagh rere corys casley rish.



https://gv.wikipedia.org/wiki/Yn_Chrimeea

She lieh-innys er coose hwoaie jeh'n Vooir Ghoo ta begnagh cruinnit slane lesh
ushtey eh Lieh-innys ny Crimeea (Rooshish: Крымский полуостров Krymskiy
poluostrov; Ookraanish: Кримський півострів Krymskyy pivostriv; Tatarish
Chrimeeagh: Qırım yarımadası), ny yn Chrimeea (Rooshish: Крым Krym; Ookraanish:
Крим Krym; Tatarish Chrimeeagh: Qırım) dy h-aashagh. Ta'n lieh-innys soit çheu
yiass veih çheer vooar yn Ookraan as çheu heear veih'n ard Rooshagh Kuban. T'ee
çhemmit liorish daa vooir: y Vooir Ghoo as Mooir Azov 'sy niar. T'ee kianglt
rish çheer vooar yn Ookraan liorish Quing Hallooin Perekop as t'ee scarrit veih
Kuban liorish Keyllys Kerch.

Ta reiltys yn ellan de jure fo reiltys yn Ookraan, agh de facto fo reiltys y
Roosh. She Pobblaght Hene-reiltagh ny Crimeea yn unnid Ookraanagh as she
Pobblaght ny Crimeea yn unnid Rooshagh. Ta Caayr Sevastopol, unnid gurneilys
ynnydagh elley 'sy neear yiass, fo stiurey yn Roosh chammah, gollrish Pobblaght
ny Crimeea.



https://gv.wikipedia.org/wiki/Yn_Chorn

Ta'n Chorn (Cornish: Kernow, Baarle: Cornwall) ny choontae ayns sheear yiass
Hostyn. Ta'n coontae soit er lieh-innys çheu heear jeh awin An Tamer. Cha nel
agh un ard-valley 'sy choontae, Truru, as t'eh ny phreeu-valley er y choontae.
Ta'n Chorn 3,563 km² er eaghtyr, cur ny Skillee, ta soit 45 km magh 'syn aarkey,
'syn earroo. Ta 513,528 cummaltee 'sy choontae lesh glooaght injil y phobble ta
mygeayrt 144/km².

Ta'n Chorn ard-ennymagh er son y voanee feie, y choose foddey as eigsoylagh, as
yn emshir bog. T'ee ard-ennymagh er son shenndaaleeaght yn eash chloaie as yn
eash çhynskylagh, y çheer yalloo meaineraght er-lheh, as ee ny ynnyd eiraght y
dowan. She yn turrysagh nane jeh ny çhynskylyn smoo scanshoil (24%) 'sy
choontae, agh ta'n Chorn foast nane jeh ny coondaeghyn smoo boght 'sy Reeriaght
Unnaneysit (62% faillee meanagh y Reeriaght Unnaneysit)

Nane jeh ny h-ashoonyn Celtiagh t'ayns y Chorn, as ta çhengey Cheltiagh, y
Chornish, loayrit aynjee, ga-yeih agh ec tree thousane seyranee. Ta sleih ennagh
feyshtaghey stayd bunraghtagh ny Corn laaragh as ta sleih elley geearree
hene-reiltys ny Corn.

Hugg ny Romanee yn ennym Cornovii er clein Celtiagh v'ayns y çheer ec traa
stiurey ny Romanee. Va'n ennym shen er fys ec ny Brythonee myr Corneu, ny Kernow
ayns y Chornish noa-emshiragh. Foddee dy vel yn ennym shen ass daa vun; foddee
dy vel mooinjerys eddyr eh as y 'raue Celtiagh cern, ny ass y 'raue Ladjynagh
cornu ta'n bree "cayrn" ny "eairk" currit er y daa lhiaggan, as ad cowraghey
cummey thallooin ny Corn. Va'n sleih ayn roie-vunnit as lesh shen va'n çheer oc
recortyssit myr Cornubia roish ny bleeaney 700 RC, as yn enmys shen keeayllaghey
"sleih yn eairk" ny "sleih y chayrn".

Rish ny 6oo as 7oo eashyn, va'n enmys Cornubia cleaynaghit liorish
mooar-chaghlaaghyn 'sy Çhenn-Vaarle. Hugg ny h-Anglo-Sostnee y meer yerree
wealas da fir quaagh, as va'n enmys noa Corn-wealas currit er bun. Ta
screeudeyryn shennaghys ennagh cowraghey da vel wealas n'ockle Anglo-Sostnagh
son Bretin, agh t'eh er credjal dy vel yn enmys shen ry-ymmydit son dagh peiagh
Brythonagh.



https://gv.wikipedia.org/wiki/Yn_%C3%87henn_Egypt

By hiveeltaght henndeeagh ayns shiar hwoaie yn Affrick ee yn Çhenn Egypt. Va'n
çhiveeltaght shen soit rish y Neel Eeaghtyragh çheusthie, da'n chooid smoo, jeh
joaraghyn y çheer noa-emshyragh, yn Egypt. Haink y çhiveeltaght Egyptagh
ry-cheilley mysh y vlein 3150 RC (rere y chron-oaylleeaght Egyptagh
cadjincliaghtagh) liorish unnaneyssey politickagh yn Egypt Eeaghtyragh as
Eaghtyragh fo stiurey y chied Pharaoh. Ren shennaghys y Çhenn Egypt goll er
straih Reeriaghtyn shickyr, as lhingyn neuhickyr eddyr oc as yn ennym Lhingyn
Mean-choorsagh currit orroo: y Çhenn Reeriaght jeh'n Eash Ooha Leah, y Reeriaght
Veanagh jeh'n Eash Ooha Veanagh, as y Reeriaght Noa jeh'n Eash Ooha Yeianagh.
Ren yn Egypt roshtyn dys baare y phooar eck car lhing y Reeriaght Noa, car y
lhing Ramessesagh, agh hoshee ee failleil ny yei shen. Hie yn Egypt fo cosh
pooaraghyn joarree (goaill stiagh reirey Pershagh) 'syn Eash Yeianagh shen. Lurg
baase Alistair Mooar, ren fer jeh ny kionfenee echey, Ptolemy Soter, cur eh hene
stiagh myr fer-reill yn Egypt. Ren y Reeraghtys Ptolemagh shen reirey harrish yn
Egypt derrey yn vlein 30 RC tra huitt y reeriaght fo stiurey ny Rauee myr
queiggey Raueagh.



https://gv.wikipedia.org/wiki/Soo_crouw

Ta'n soo crouw (Rubus idaeus) ny ghooie 'sy ghenus Rubus. She losserey as mess
dooghyssagh ny h-Oarpey as ny h-Aishey t'ayn.

T'eh ny losserey yl-vleeanagh ta gymmyrkey cuirtlee ghaa-vleeanagh veih'n
ghreasane fraueagh yl-vleeanagh echey. 'Sy chied vlein ta cuirtlagh noa gaase dy
tappee dys y slane yrjid (1.5–2.5 m), gyn banglaneyn, as gymmyrkey duillagyn
fedjagagh mooarey lesh queig ny shiaght duillageenyn; dy cadjin cha nel eh
gientyn blaa erbee. 'Sy nah vlein cha nel y cuirtlagh gaase ny smoo, agh t'eh
lhiggey da gientyn tilgaghyn çheuagh ta gymmyrkey duillagyn ny sloo lesh tree ny
queig duillageenyn. Ta ny blaaghyn çheet my vlaa 'syn arragh anmagh er
crouw-vlaaghaghyn er bir ny tilgaghyn çheuagh shen, as ta dagh blaa mychione
1 cm er crantessen lesh queig petylyn baney. Ta'n "berrish" echey ny vess jiarg,
yn-ee lesh blayst millish geyre, ta çheet magh 'sy tourey ny 'syn 'ouyir leah;
rere termeeaght lus-oaylleeagh, cha nel y mess echey ny verrish er chor erbee,
agh ny cho-vess ta jeant seose jeh shiartanse dy ghroopyn mygeayrt cree
çheshveanagh. Ayns sooghyn crouw, myr t'ayn ayns dooieyn elley jeh'n fo-ghenus
Idaeobatus, ta ny droopeenyn scarrey veih'n chree tra t'ad er ny speiy, as yn
obbyr shen faagail y mess follym, red nagh vel taghyrt lesh y smeyr ghoo as e
droopeenyn tannaghtyn rish y chree.

Dy cadjin, t'eh gaase ayns keylljyn as t'ad croo shasstanyn foshlit fo coodagh
billagh, as shasstanyn ny smoo gloo ayns buill ghlenney. 'Sy chooid yiass jeh'n
rheam echey (yn Oarpey yiass as yn Aishey veanagh) t'eh ry-gheddyn ayns yrjidyn
yrjey ayns sleityn ny lomarcan. Ta ennym y dooie, idaeus, taishbyney dy vel eh
gaase er Slieau Ida faggys da Troia 'sy Turkee heear hwoaie, raad va fys mie er
ny shenn-Ghreagee lesh.

Ta'n mess ny hroar vee scanshoil, ga dy vel y chooid smoo dy horçhyn dy hooghyn
crouw çheet ass crosh-sheelree eddyr R. idaeus as R. strigosus. Ta ny duillagyn
er ymmyd er feie ny h-eashyn myr medshin theayagh dy chur lheeys da mammyn
cankyragh, mammyn feayrey, as lostey druntyn ayns deiney dy chooilley eash,
myrane myr medshin dy chur lheeys da'n aneemaght, arkfehyn coshey, çhingys y
yiarrey, as da çhingys y voghree ayns mraane correy.



https://gv.wikipedia.org/wiki/Shellagh_(billey)

She billey 'sy ghenus Salix ee shellagh. Ta mysh 400 dooie ayn. She biljyn as
crouwyn yn-lhoamey t'ayn, as t'ad ry-akin er thalloo bog feayr y lieh-chruinney
Hwoaie son y chooid smoo. T'ad currit da crosh-horraghey, as ta ymmodee
crosh-sheelree ayn, dooghyssagh ny ellynagh. Myr sampleyr, ta shellagh lhoobagh
(Salix × sepulcralis) ny crosh-sheelragh Salix babylonica Çheenagh as shellagh
vane (Salix alba) Europagh.

Ta roost ushtagh ec shellee, as ram geayr salicylagh 'sy tapp eck. Ta fuygh
meein lhoobagh eck, as fraueyn mooarey frauaigagh.

Ta ny duillagyn eck liauyr dy cadjin, agh foddee ad ve oohchrooagh. Ta oirr
duillag 'eeacklagh oc dy mennick. Ta cass duillag beg oc, as dy mennick, ta ny
stipuleyn feer vaghtal as gollrish duillagyn feer veg.

Ta shallee dioecious, as ta clooieyn ny gayt firrinagh as bwoirrinagh çheet magh
er daa villey. Cha nel seepalyn ny petyllyn ec ny blaaghyn.

Cha nel blaaghyn firrinagh agh staimynyn as trellag naghtyr, nyn soie er
crottyl, as eshyn croghey er gass chrouw-vlaaghey. She oohchrooagh as fynnagh eh
y crottyl. Ta anthyryn daa-chillagagh oc.

Cha nel blaaghyn bwoirrinagh agh un oohrey as trellag naghtyr er bun chrottyl,
as eshyn croghey er gass chrouw-vlaaghey myrgeddin. Ta'n oohrey un-chillagagh,
lesh gynoecium daa-vabbagh as ymmodee oohagyn.



https://gv.wikipedia.org/wiki/Sarn_(planaid)

She Sarn y sheyoo planaid magh veih'n Ghrian as y nah phlanaid smoo ayns Corys
ny Greiney, lurg Jupiter. Myrane lesh Jupiter, Uranus as Neptune, t'eh
rang-oardraghit myr foawr gas.

Ta ennym y jee Raueagh Saturnus currit er y phlanaid, as eh cormit rish Kronos
ny Greagee, Ninurta ny Babylonnee, as Shani ny Hindooee. Ta cowrey Sarn shassoo
seose son corran y jee (Unicode: ♄).

Ta Sarn jeant seose jeh hiddragien, lesh coreiryn beggey jeh hailium as beggan
dy vun-stooghyn elley. Ta çheusthie yn phlanaid jeant seose jeh cree creggey as
rio beg, lesh jastan gloo jeh hiddragien meainagh ta goll mygeayrt, as jastan
mooir gassagh ny s'odjey mooie. Ta aeraght veein echey dy mennick er baghtal,
agh foddee dy vel grooishyn ry-akin er feie traa foddey. Foddee dy vel geayghyn
sheidey seose gys 1,800 km/h, lane ny s'tappee na er Jupiter. Ta ream magnaidagh
planaidagh ec Sarn as eh jeh niart meanagh eddyr niart ream magnaidagh ny
Cruinney as y ream magnaidagh Jupiter.

Ta corys ard-cheimagh jeh fainaghyn mygeayrt Sarn, as ad jeant seose jeh
ayrneenyn rio lesh mooad beg jeh smooirlee chreggey as joan y tuinney. Ta un
eayst as tree feed cruinlaghey Sarn, faagail magh keeadyn dy "eaysteenyn"
çheusthie jeh ny fainaghyn. Ta Titan, yn eayst (ny fo-phlannad) Harn smoo as y
nah fo-phlannad smoo ayns Corys ny Greiney lurg Ganymede, ny smoo na'n planaid
Crean as t'eh yn un fo-phlannad lesh aeraght vaghtal.

Ta aeraght chorpagh niauoilagh Harn taishbyney soylley rimmeigagh cosoylagh rish
Jupiter, agh cha nel ny rimmeigyn er Sarn cha gial as daahit as ny rimmeigyn er
Jupiter, ansherbee, agh t'ad ny s'lhea ec y veanchiarkyl. Ec y vun, as eh
sheeyney magh er feie 10 km as lesh çhiassid -23 °C, ta jastan riojag ushtey
ry-gheddyn. Lurg eh shen, ta jastan riojag jeh ammonium hiddrasulfeed ta
sheeyney magh er feie 50 km as ta mygeayrt -93 °C. Kiare feed kilometeryn heose
veih shen ta ny bodjallyn riojag ammoiney ry-gheddyn, raad dy vel ny çhiassidyn
mygeayrt -153 °C. Faggys da'n vaare, as sheeyney magh er feie lhiurid eddyr 200
as 270 km heose veih ny bodjallyn, t'ou çheet er jastanyn bodjallyn fakinagh as
aeraght jeh hiddragien as hailium. Ta ny geayaghyn er Sarn king jeh ny geayaghyn
s'tappee ayns Corys ny Greiney. Ta fysseree veih Voyager cowraghey magh
geayaghyn niar as ad goll 500 m/s (1800 km/h). Cha row ny soyllee vodjal
cheylley ry-akin agh ec traa roie shaghey Voyager. Veih'n traa shen, ansherbee,
ta fodreayrtanys bunnit er y Chruinney ny share nish, as foddee baghtalyn
kinjagh y yannoo nish.



https://gv.wikipedia.org/wiki/Saki

Hector Hugh Munro (18 Mee ny Nollick, 1870 – 13 Mee Houney, 1916), she
screeudeyr Goaldagh v’eh, as enney ny share er fo far-ennym Saki. Ren eh screeu
skeealyn keayllagh, as ny keayrtyn macabre, skittal er sheshaght as cultoor
Edardagh. She mainshtyr y skeeal giare eh, as sleih cosoylaghey eh rish O. Henry
as Dorothy Parker dy mennick. Ta ny skeealyn taishbyney karracteyryn
geyre-chooishagh er jallooaghey, as briwnyssyn braew er ny skeealyn hene. Ren eh
ymmyd frioosagh jeh focklyn chammah dys troggal ny caslyssyn as bree v'eh
mianey.

Hie ny skeealyn giare lesh er soilshey magh ayns pabyryn-naight, rere cliaghtey
yn eash, as lurg shen ayns lioaryn çhaglym. Chammah as adsyn, screeu eh cloie
slane-liurid, The Watched Pot, marish Charles Maude; daa chloie un-actagh;
noaskeeal giare, The Unbearable Bassington; as yn skeeal ayns ronnaghyn The
Westminster Alice, arrish er Alice in Wonderland rere Parlamaid y Reeriaght
Unnaneysit. Va'n skeeal lesh When William Came, as fo-ennym A Story of London
under the Hohenzollerns echey, ny shennaghys sheinyssagh leah. Y lioar ynrickan
fo yn ennym kiart echey, she studeyrys shennaghys, The Rise of the Russian
Empire. Va cummaght er liorish Oscar Wilde, Lewis Carroll, as Rudyard Kipling,
as haink y cummaght echey hene er A. A. Milne, Noël Coward, as P. G. Wodehouse

Dy mennick, t'ad gra dy vel yn ennym Saki enmys yn erreyder-cappan ayns Rubáiyát
Omar Khayyam, daan as sleih çheet er ayns kuse dy ny skeealyn, myr sampleyr,
Reginald hene ayns Reginald on Christmas Presents. Ny yei shen, foddee dy vel eh
cur sheese da far-ghooinney as yn ennym cheddin echey, apag beg as fammanagh
veih'n lieh-chruinney Heear, as eshyn ny bun-charracteyr ayns The Remoulding of
Groby Lington.

Ruggyree Hector Hugh Munro ayns Akyab, y Vurmey (she Myanmar yn ennym urree
nish), mac Charles Augustus Munro as Mary Frances Mercer. Va'n ayr echey ny
ard-scruteyder ny meoiryn-shee Burmagh tra va'n çheer shoh ny rheynn jeh'n
Impiraght Ghoaldagh foast. Va'n voir echey ny naunt y co-screeudeyr Dornford
Yates, as hooar ee baase ayns 1872. Roie booa cheader noi, as er fa yn ghreian,
ren ee ymmyrkey roish y traa. Cha ren ee couyral rieau, as hooar ee baase dy
gerrid. V'eh troggit ayns Sostyn marish yn braar as shuyr echey liorish y
shenn-voir as nauntyn ain ayns lught-thie keyl-aignagh.

Va Munro ny ynseydagh ec Pencarwick School ayns Exmouth as Bedford Grammar
School. Tra hie y ayr echey dys Sostyn ny haaue, ren Munro troailt kuse dy
cheayrtyn marish yn ayr as shuyr echey, eddyr buill-çhaglym iu fassanagh
Europagh as oayllyn turrysagh. Ayns 1893 ren eh rere e ayr as hie eh stiagh 'sy
Meoir-shee Impiroil Injinagh, as hie eh er list dys y Vurmey. Daa vlein ny
s'anmey, b'egin da irree ass er son drogh-laynt, as hie eh erash dys Sostyn.
Ayns shen ghow eh toshiaght myr naighteyr, screeu son pabyryn-naight er lheid y
Westminster Gazette, Daily Express, Bystander, Morning Post, as Outlook.

Ayns 1900 haink rish y chied lioar Vunro: The Rise of the Russian Empire,
studeyrys shennaghys rere ard-obbyr Edward Gibbon, The Decline and Fall of the
Roman Empire.

Veih 1902 dys 1908 va Munro ny naighteyr joarree da The Morning Post ayns ny
Çheeraghyn Balkanagh, raad honnick eh Bloody Sunday, as ayns Paarys neesht.
Eisht daag eh yn obbyr as hie eh dys Lunnin. Ta ram skeealyn yn eash shoh
taishbyney ny fir ceaut as jesh Reginald as Clovis, as adsyn nyn vir-y-valley
goaill eunys dewil as creoi veih neuaash as lhieggey ny mooaryn cliaghtagh as
ro-aggyrtagh. Chammah as ny skeealyn giare mie er fys, ren Saki screeu
noaskeealyn. Tammylt beg roish y Chaggey Mooar, as skeealyn ruegys creck dy mie,
ren eh soilshaghey magh shennaghys sheinyssagh, When William Came (A Story of
London Under the Hohenzollerns), sheiltyn bea dy beagh barriaght ec Wilhem II ny
Germaan er Bretin Vooar.

Ec toshiaght yn Caggey Mooar, ga dy row eh 43 as harrish yn eash rere'n reill,
hie Munro stiagh 'sy chagnaght Royal Fusiliers myr sidoor cadjin, jiooldey oik.
Ymmodee keayrtyn hie eh erash da'n vagher caggee ga dy row eh ro-aslane ny
ro-lhottit son caggey rere'n reill. V'eh goaill fastee ayns towl shliggan faggys
da Beaumont-Hamel, Y Raink ayns Mee Houney 1916 tra marr snaipyr Germaanagh eh.
Rere ymmodee binn, va ny focklyn s'jerrey echey Put that damned cigarette out!
(Jean mooghey y tudjeen mollaghtagh shoh!). Lurg e vaase, ren e huyr Ethel
stroie yn chooid smoo jeh ny pabyryn echey as screeu e coontey hene jeh'n
lambaanid v'oc.

Cha phoos Munro rieau. Er lesh bea-skeealeyder Vunro, A. J. Langguth, she
homocheintagh v'eh. Va keintys eddyr deiney anleighagh ec y traa, as lurg y
scammylt Cleveland Street ayns 1889, as lhieggey as nearey Oscar Wilde ayns
1985, ayns cooishyn leigh cause célèbre, er lesh b'egin da Munro follaghey y
çheu shoh e vea.

Er son y tortys ren eh da screeuaght, ta tablad gorrym er thie er Mortimer
Street, Lunnin, raad va Munro cummal. Va roomlet which came under the auspicious
constellation of W (shamyr beg fo co-hollys rollageagh foayroil W) cosoylagh
rish ec karracteyr aeg echey dy row (shen gra, v'eh cummal ayns ard post Çheu
Sheear Lunnin, raad va'n possan fassanagh cummal 'syn eash Edardagh).

Ayns 1962, ren Granada Television claare doo-as-bane, as Phillip Mackie reaghey,
cur ayns cummey drama ymmodee skeealyn Saki. Va ny cloiederyn goaill stiagh Mark
Burns myr Clovis, Fenella Fielding myr Mary Drakmanton, Richard Vernon myr yn
Ard-Chaptan Major, Rosamund Greenwood myr Veronique and Martita Hunt myr y Ven
Çhiarn Bastable. Va ennym y chlaare Saki.

lhieenaraght beiyn ayns The Chronicles of Clovis, cur roish ec y jerrey dy vel
ny beiyn cowraghey bun-ghooghyssyn as oashyn feie jeeragh ny karracteyryn.
Ry-gheddyn ayns Student Research Center jeh EbscoHost Database.



https://gv.wikipedia.org/wiki/Reeriaght_(bea-oaylleeaght)

Ayns rang-oardraghey bea-oaylleeagh, she rank rang-oardragh ee reeriaght
(regnum). V'ee cliaghtey ve kione y chorys, agh rere rang-oardraghey jeinagh, ta
ard-reeriaght (ny çhiarnys) er-e-skyn. Ta dagh reeriaght er ny rheynn ayns
phyla.

Ny rankyn rang-oardraghey, t'adsyn bea, ard-reeriaght, reeriaght, phylum, rang,
oardagh, kynney, genus, as dooie. Ta clade ayn chammah, agh cha nel adsyn
freggyrtagh rish rang-oardraghey Linneagh.

Hug Carolus Linnaeus ennym er daa reeriaght: Animalia son baaghyn as Vegetabilia
son lossreeyn. Va fir elley echey chammah: Mineralia, son meainyn. Rheynn eh
adsyn ayns rangyn, as hug ad ny rangyn ayns possanyn: phyla da beiyn as Rheynn
da lossreeyn. Dy moal, haink eh dy ve baghtal dy row yn anchaslys
prokaryota/eukaryota feer scanshoil.

Hug Ernst Haeckel geill da mynorganee ayns 1866, myr y shenn reeriaght protista
(cha nel ad nyn reeriaght jiu), as adsyn er nyn eddyrscarrey nish ayns Archaea
as Bacteyryn. Cha row fungyssyn er nyn eddyrscarrey veih lossreeyn derrey 1969,
liorish Robert Whittaker.

agh ny keayrtyn, vees oo fakin yn ard-reeriaght Prokaryota ayns ynnyd jeh
Bacteria as Archaea, ny Bacteria ynrican gyn Archaea.



https://gv.wikipedia.org/wiki/Radio_Vannin

She yn stashoon radio traghtee ashoonagh ayns Mannin eh Radio Vannin ny Manx
Radio (Radio Manx Ltd. dy h-oikoil). Hoshee yn stashoon gaachreeley yn 29 Mean
Souree 1964, begnagh jeih bleeaney roish gioaldyn y chied chiedoonys traghtee
'sy Reeriaght Unnaneysit. Hoshee yn stashoon gaachreeley da'n chied cheayrt er
89.0 MHz, as ayns Mean Fouyir 1964 va'n venkid 1600 kHz AM gioaldit da'n
stashoon. Ta'n stashoon gaachreeley 'sy Vaarle da'n chooid smoo, agh ta
claareeyn ry-chlashtyn 'sy Ghaelg chammah. Car TT Ellan Vannin ta claareeyn er
lheh goll er aachreeley ayns çhengaghyn Oarpagh elley, goaill stiagh y Rangish
as y Ghermaanish.

Ta Radio Vannin goll er scaalheaney er 1368 kHz AM er feie yn Ellan; 89.0 MHz
(veih Sniaul) da twoaie yn Ellan; 97.2 MHz FM (veih Doolish/Carnane) da jiass yn
Ellan; as 103.7 MHz (veih Jorby) da cruink yn Ellan. Ta tarchuirreyder
beg-chummaghtagh elley coodaghey Rhumsaa harrish 89.5 MHz er menkid.

She scaalheaneyder shirveish phobbylagh yn Ellan eh Radio Vannin. V'eh goll er
reirey ec Commishoon Scaalheanee Vannin, colught fo shellooderys y steat, fo'n
ennym Colught Scaalheanee Vannin. 'Sy vlein 1980 ren y reiltys cur y colught ny
s'odjey veih stiurey yn reiltys fo'n ennym Radio Manx Limited agh cha jagh yn
ennym echey er ny cheaghley. Veih'n vlein 1994, hie ronnaghyn jeh Radio Manx
Limited ayns laueyn Radio Manx Trust, as eh shen jannoo yn colught ny seyrey
veih Tinvaal. Ansherbee, ta'n colught foast freggyrtagh da Tinvaal as ta
obbraghyn y cholught goll fo scrutaghey ec yn reiltys dagh blein.

Car ny Ratçhyn TT ayns Mannin ta Manx Radio TT, ny Radio TT, goll er creeley er
1368 kHz as t'eh kiarail naight as eiyrtyssyn veih ny ratçhyn.

Ta jeih earisheyryn failt ec Radio Vannin, as t'ad freggyrtagh er son kiarail
skeealyn naight ooroil as y chlaare Mandate ta goll er creeley tree keayrtyn 'sy
laa (7:30—8:30 AM, 1:00—1:15 PM as 5:30—6:00 PM).



https://gv.wikipedia.org/wiki/Pooar_ushtey-lectragh

Ta pooar ushtey-lectragh (ny niart ushtey-lectragh, bree ushtey-lectragh ny
ushtey-lectraghys) çheet er y lectraghys ta goll er gientyn fo pooar yn ushtey;
gientyn y lectraghys liorish forse ym-hayrnagh yn ushtey as eh tuittym ny roie.
Cha nel farrane erbee elley jeh'n lectraghys yn-aanoaghey gientyn ny smoo
lectraghys na'n phooar ushtey-lectragh as ee gientyn mysh 16% jeh giennaghtyn
dowanagh y lectraghys - 3,427 TW·h 'sy vlein 2010, as s'liklee dy nee yn earroo
shen mooadaghey fo 3.1% dagh blein car y nah 25 bleeaney elley.

Ta'n phooar ushtey-lectragh goll er gientyn ayns ny smoo na 150 çheeraghyn. Va
32% jeh ushtey-lectraghys y theihll gientit ayns ard yn Aishey as y Cheayn
Sheealtagh 'sy vlein 2010. She yn Çheen y gienneyder smoo as 721 TW·h gientit
ayn 'sy vlein cheddin (shen 17% jeh ymmyd lectraghys thieoil). Ta tree
stashoonyn ushtey-lectragh ayn nish as ad ny smoo na 10 GW: Stangey ny Tree
Braaidyn 'sy Çheen, Stangey Itaipu ta goll tessen y joarey eddyr y Vrasseel as y
Pharaguay, as Stangey Guri 'sy Veneswaaley.



https://gv.wikipedia.org/wiki/Plan_earrooaghey_%C3%A7hellvane

She skeym earrooaghey eh plan earrooaghey çhellvane ta goll er ymmyd 'sy
çhellinsh son earrooyn çhellvane y rheynn magh da fo-screeudeyryn as son eamyn
çhellvane y stiurey ayns greasane çhellvane. Dy mennick, ta earrooyn çhellvane
goll er brishey sheese ayns tree rheynnyn - y coad eddyr-ashoonagh (lheid as +44
y Reeriaght Unnaneysit as Vannin, +353 Nerin, a.r.e.), y coad ardjynagh (0207 as
0208 ayns Lunnin, 01624 ayns Mannin, 028 ayns Nerin Hwoaie, a.r.e.) as yn earroo
ynnydagh. Dy mennick, tra ta dooinney cur eam er earroo çhellvane
eddyr-ashoonagh, ta'n chied "0" 'sy choad ardjynagh goll er scryssey magh. M.s.
my vel earroo çhellvane ayn ayns Lunnin as 1234567 yn earroo echey as 0208 y
coad ardjynagh echey, foddee dooinney 'syn ard cheddin cur eam er yn earroo gyn
coad erbee, .i. lesh yn earroo cadjin 1234567. My vel dooinney ayns ard elley
geearree eam y chur er yn earroo shen, lhisagh eh cur fys er yn earroo lesh y
choad ardjynagh, .i. 02081234567. Ansherbee, my vel dooinney ayns çheer elley
geearree eam y chur er yn earroo, lhisagh eh cur fys er yn earroo lesh y choad
ardjynagh as y choad eddyr-ashoonagh, .i. +442081234567, as y cowrey "+" shassoo
son y coad magh.



https://gv.wikipedia.org/wiki/Lheeahid_glooie

She ennym neuvaghtal eh lheeahid glooie, ta çheet er protista ta geddyn sliught
liorish sporragyn. Hoshiaght, v'ad currit mastey ny fungyssyn, agh cha nel ad
goit rish 'sy reeriaght shen jiu. Ta'n ennym çheet er earish 'sy chorys bea tra
ta kuse jeu ry-akin myr glooie; shen Mycsomycota son y chooid smoo.

Son y chooid smoo, ta lheeahidyn glooie nyn nooieyn Mycetosoa 'sy phylum
Amoebosoa. Ta tree possanyn mooarey dy lheeahidyn glooiey:

Ta dooie elley ass Acrasida, Plasmodiophorida, Labyrinthulomycota as Fonticula
currit marish lheeahidyn glooie ny keayrtyn. Cha nel rang-oardraghey baghtal
ayn.

Ta daa horçh mooar ayn: lheeahidyn glooiey killagagh, as lheeahidyn glooiey
plasmoidjagh. Ta'n jees oc geddyn sliught liorish sporragyn, as ta jargaght oc
dy yannoo mynheane dys tannaghtyn bio ayns çhymbyllaght neuvondeishagh.

Son y chooid smoo, she Dictyosteliida t'ayn. Ta lheeahidyn glooiey killagagh
goaill toshiaght myr killag amoebagh, as eh haploidagh son y chooid smoo. Ta'n
killag bishaghey as scarrey choud's ta bee (bacteyryn son y chooid smoo)
ry-gheddyn. Tra ta bee goan, t'ad cur magh stoo kemmigagh ta cur orroo çhaglym
cooidjagh myr dhossan yl-chillagagh. Ta dooie yn dhossan croghey er stayd
çhymbyllagh: ta coryssyn gientynagh keintyssagh as neucheintyssagh oc. Dy
cadjin, ta'n corys neucheintyssagh ry-akin ayns çhymbyllaght çhirrym, as y corys
keintyssagh ayns buill hashey.

'Sy chorys neucheintyssagh, ta ny killagyn haploidagh çhaglym cooidjagh myr
pseudoplasmodium. Ta glaare as jerrey echey, t'eh gaareggyrt da soilshey as
çhiassid, as t'eh garraghey. T'eh shirrey boayl cooie as jannoo sporocarp jeh
hene, as gass cummal seose sorus ny sori. Ta ny sporragyn aynsyn coadit liorish
boallaghyn killagagh; t'ad nyn gadley, agh t'ad caghlaa dys amoebae noa tra ta
bee ry-gheddyn reesht. Ayns Acytostelium ta'n ghass jeant jeh kellaloys, agh
ayns dooieyn elley t'ee jeant jeh killagyn hene. 'Sy chooid smoo dy ghooieyn,
t'ad geddyn baase trooid troggal gass.

'Sy chorys keintyssagh, ta ny killagyn covestey. Ta unnanee yn-rheynn ayns
caghlaaghyn strooh gientynagh, beggan gollrish keintyssyn. Ta daa chillag ass
daa stroo gientynagh covestey myr killag diploidagh. Ta'n killag diploidagh soo
stiagh killagyn amoebagh elley as lheie ad. T'eh taaley troggal boalley
kellaloyshagh mygeayrt y mysh; ta'n strughtoor shoh ny
macroheane[noa] (macrocyst). Çheusthie jeh'n vacroheane, ta'n killag foawragh
rheynn liorish meiosis ayns daa chillag as çhaglym noa dy yienntagyn oc. T'adsyn
gaarheynn liorish mitosis dys ymmodee sporragyn haploidagh ta goll er skeaylley
magh. T'ad gaase dys amoebae as toshiaghey y corys bea ass y noa.

Son y chooid smoo, she Mycsogastria t'ayn. Ta lheeahidyn glooiey plasmoidjagh
toshiaght myr killag amoebagh haploidagh ta bishaghey as scarrey choud's ta bee
ry-gheddyn. T'ad jeh caghlaaghyn strooh gientynagh, as tra ta unnanee jeh daa
stroo çheet ny quaiyl y cheilley, t'ad covestey myr sigoat diploidagh. Cha nel y
sigoat (ny killag agamagh) scarrey, agh ta'n çheshvean killag echey scarrey
ymmodee keayrtyn, derrey she killag yl-heshveanagh t'ayn, ny plasmodium as
millioonyn dy heshveanyn echey dy mennick. T'eh feer vooar ny keayrtyn, wheesh
as meader er crantessen. Fy-yerrey, tra nagh vel bee ry-gheddyn ny rere brod
elley, ta'n plasmodium jannoo sporocarp jeh hene, as skeaylley sporragyn vees
breh amoebae noaey.

Ta tree saase gientynagh oc: strooghyn gientynagh ta tessen-sheelraghey
(heterothallaght), strooghyn ta ynsheelraghey (homothallaght), as shaghney
sheelraghey (agamaght). Ta dooie agamagh tannaghtyn ny chillag haploidagh gyn
covestey dys saigoat.



https://gv.wikipedia.org/wiki/Kiangley_kemmigagh

Ta shin gra kiangley kemmigagh rish ny forseyn ta freayll breneenyn ry-cheilley.
Ta ny forseyn tayrnagh jeant liorish aa-reaghey lectraneyn ayns ny fynneigyn
sodjey magh ayns breneenyn.

Ta ny gassyn ooasle ayns possan 0 (ta shin gra possan VIII rish shen neesht) ta
ry-gheddyn er y laue yesh jeh taabyl ny bunstooghyn. Ta ooiley ny gassyn ooasle
feer neu-ymobbreeagh (ta'n fockle 'argon' çheet veih fockle Greagish as y
cheeall 'litçheragh' echey) - ta ny gassyn ooasle jeant ass un vreneen ny
lomarcan.

She William Ramsay (1852-1916) y kemmigagh Albinagh ren feddyn magh queig jeh ny
gassyn ooasle. Rug eshyn ayns Glaschu, as ren eh studeyrys er kemmig 'sy
Ghermaan fo stiurey Robert Bunsen. Ta sleih cooinaghtyn er Ramsay er yn oyr dy
dooar eh magh argon (1894), hailium (1895), neoin (1898), krypton (1898) as
xenon (1898). Scarr eh neoin, krypton, as xenon rish aer va jeant ny ushlagh.
Chossyn William Ramsay Aundyr Nobel ayns 1904 son geddyn ny queig gassyn ooasle
imraait heose.

Hoshiaght, va sleih gra 'ny gassyn taaue' rish ny gassyn ooasle, son dy row ad
cho neu-ymobbreeagh. Agh eisht v'eh feddynit magh dy noddagh krypton as xenon
ymobbraghey ny keayrtyn. Foddee nagh vel co-vunstoo jeh hailium, jeh neoin ny
jeh argon feddynit foast. Er y fa dy vel ny gassyn ooasle cho neu-ymobbreeagh,
t'ad ymmydoil. Myr sampleyr, foddee hailium goll er ymmydey dy hauçhey ayns
mollagyn aeragh as ayns lhongyn-aer. S'gaueagh mollag aeragh ny lhong-aer ta
lheent lesh hiddragien. 'Sy vlein 1937, y lhong-aer Ghermaanagh Hindenburg va
lheent lesh hiddragien, ren ee sheidey seose ayns lossanyn erskyn New Jersey. Va
mysh lieh-cheead troailtagh marrooit kyndagh rish shen as, son y chooid smoo, va
shen y jerrey jeh ny lhongyn-aer myr saase-arraghey. Bentyn da neoin, ta ymmyd
jeant jeh ayns cowraghyn-soilsheydys. Ta fillamad tungsten ayns bolgan ta
lhieent lesh neoin. Tra ta stroo lectragh roie trooid y fillamad, ta'n argon
gymobbraghey lesh y tungsten, ta çheet dy ve ny vrasnag vane-çheh (2500°C) ta
cur magh ram soilshey. Ta ymmyd jeant jeh krypton as xenon ayns londeyryn
niartal ayns thieyn-soilshey as fotografeeaght.

My t'ou jeeaghyn er reaghey ny lectraneyn ayns ny breneenyn jeh paart jeh ny
gassyn ooasle, t'ou fakin dy vel hoght lecraneyn 'syn 'ynneig sodjey magh. Er yn
oyr dy vel ny gassyn ooasle cho neu-ymobbreeagh, shegin da'n reaghey shoh jeh ny
lectraneyn ve doillee dy chaghlaa - ta kianglaghyn kemmigagh ennagh croghey er
lectraneyn goll noon as noal eddyr breneenyn, as ta shen taghyrt ayns ny
fynneigyn sodjey magh. Ta red ennagh er-lheh bentyn da'n earroo dy lectraneyn
ayns ny fynneigyn shen. Ta hoght lectraneyn 'syn 'ynneig sodjey magh ayns ny
breneenyn jeh'n chooid smoo jeh ny gassyn ooasle, as ta shen leeideil gys reill
yn oghtread. Ta shin gra yn oghtread fondagh rish ny hoght lectraneyn ta 'syn
'ynneig sodjey magh - agh ta'n chied 'ynneig lane (shen yn ynrican fynneig as
lectraneyn aynjee). Ta troyn hailium kiart goll rish troyn ny bunstooghyn elley
sy phossan cheddin, as myr shen, ta hailium kinjagh coontit dy vel nane jeh ny
gassyn ooasle.

Cha nee leigh fondagh kemmigagh reill yn oghtread, agh aght dy chooney lesh
toiggal kiangley kemmigagh. Cha nel hiddragien as litçhey biallagh rish reill yn
oghtread. Tra ta hiddragien as litçhey goaill ayrn ayns kiangley kemmigagh, t'ad
prowal dy gheddyn yn reaghey cheddin as hailium. Cha nel ny meainyn-caghlaaee
biallagh rish reill yn oghtread.

Reill yn Oghtread: tra ta kiangley kemmigagh taghyrt, ta breneen prowal dy
gheddyn hoght lectraneyn syn ynneig-lectrane sodjey magh.

Cha nel ny gassyn ooasle ymobreeagh er y fa dy vel reaghey ny lectraneyn ayns ny
fynneigyn sodjey magh feer fondagh. Ta bunstooghyn elley goaill ayrn ayns
kianglaghyn kemmigagh er y fa nagh vel reaghey nyn lectraneyn cho fondagh as
reaghey ny lectraneyn ayns breneenyn ny gassyn ooasle. Ta daa phreeu-horçh dy
chiangley kemmigagh ayn: y kiangley eeaneagh (ny lectrofioosagh) as y kiangley
co-iooseagh.

Ta shoh jeant tra ta un lectrane, er-nonney ny shlee na shen, goll er coonrey
eddyr breneenyn. Tra ta breneen naeear coayl lectrane(yn), t'eh çheet dy ve ny
eeane jarrooagh - she floag lughtit t'ayn: ta ny shlee protaneyn na lectraneyn
'sy vreneen. As tra ta breneen naeear cosney lectrane(yn), t'eh çheet dy ve ny
eeane jiooldagh - she floag lughtit t'ayn: ta ny shlee lectraneyn na protaneyn
'sy vreneen.

Tra ta breneen sodjum coayl yn ynrican lectrane ta syn ynneig sodjey magh, eisht
ta 8 lectraneyn sy nah ynneig sodjey magh: Na (2, 8, 1) → Na+ + lectrane.

My nee yn breneen sodjum cur yn lectrane sodjey da'n vreneen cloreen, s'baghtal
dy bee 8 lectraneyn ayns ny fynneigyn sodjey magh ec y jees oc - as dy bee yn
jees oc jeant booiagh! Ta Na çheet dy ve Na+, as ta Cl çheet dy ve Cl-, as da'n
daa eeane goll er tayrn ry-cheilley dy yannoo co-vreneen dy NaCl - cloreed
sodjum (sollan). Ta kiangley eeanagh eddyr yn eeane sodjum as yn eeane cloreen.

Ta magnaishum lostey dy gial ayns ocsygien, as ta shen croo poodyr bane ta shin
gra ocseed vagnaishum rish. Ta gagh co-vreneen jeh ocseed vagnaishum jeant ass
eeane Mg2+ as eeane O2-. Shoh reaghey ny lectraneyn ayns ny breneenyn shoh:

Ta gagh breneen Mg cur e lectraneyn mooie da breneen ocsygien. Er yn oyr dy vel
daa lectrane caillit ec y vreneen Mg, ta shin screeu symbol yn eeane myr Mg2+.
As er yn oyr dy vel daa lectrane cosnit ec y vreneen O, ta shin screeu yn eeane
shen myr O2-.

Cha nel beoyn er co-stooghyn ennagh lectraneyn y choayl ny lectraneyn y chosney.
Dy cliaghtagh, ta neu-veainyn myr shen, myr sampleyr, carboan as hiddragien.
Bentyn da co-vreneenyn as daa neu-veain ayndaue, ta ny breneenyn jannoo nyn
gooid share dy gheddyn hoght lectraneyn ayns nyn vynneigyn-lectrane sodjey magh
liorish rheynn lectraneyn. She kiangley cofioosagh t'ayn eisht.

Son y chooid smoo, she kianglaghyn cofioosagh t'ec co-vreneenyn nagh vel ayndaue
agh neu-veainyn, myr hiddragien (H2), cloreen (Cl2), neetragien (N2), ushtey
(H2O), ammoiney (NH3), mettane (CH4), daa-ocseed charboan (CO2), a.m.s.

Myr shen, ta daa lectrane syn ynneig sodjey magh ec gagh breneen hiddragien - y
lectrane echey hene as y lectrane rheynnit. Ta shin gra kiangley unnaneagh
cofioosagh rish rheynn y phiyr-lectrane. Dy mennick, ta'n kiangley cofioosagh
shoh screeut myr shoh: H-H.

Ayns co-vreneen ocsygien, O2, she kiangley dooble t'ayn. T'eh çheet lesh gagh
breneen ocsygien hoght lectraneyn syn ynneig sodjey magh echey y chosney. Ta e
hey lectraneyn hene ec gagh breneen ocsygien ayns yn ynneig sodjey magh echey,
as t'eh rheynn daa lectrane elley. Ta sambyl elley jeh'n chiangley dooble
ry-gheddyn ayns co-vreneen carboan.

Ta co-vunstooghyn eeaneagh (lectrofioosagh) jeant ass eeaneyn. Ta eayl jeant ass
eeaneyn Ca2+ as O2- ta cummit ry-cheilley liorish boandey eeaneagh. Dy
cliaghtagh, ta millioonyn jeu goll er sniemmey ry-cheilley crystal y chroo. Ta
shin gymmeydey scellyn-X dy gheddyn magh reaghey ny eeaneyn ayns crystalyn. She
William Henry Bragg as e vac William Lawrence Bragg ren lhiasaghey yn aght dy
gheddyn magh y strughtoor crystalyn lesh skellyn-X.

S'ard-ghooagh William Bragg (1862-1942), y fishigagh Sostnagh, as e vac Lawrence
Bragg (1890-1971) er yn oyr dy ren ad gymmeydey scellyn-X y strughtoor jeh
crystalyn y gheddyn magh. Dod ad taishbyney dy row crystalyn dy stoo goll rish
cloreed sodjum jeant ass millioonyn dy h-eeaneyn cloreed as eeaneyn sodjum
reaghit dy reajagh. Sy vlein 1915, chossyn ad yn Aundyr Nobel ayns paart son yn
obbyr oc ayns crystallografeeaght scell-X. She ny Braggyn yn ynrican ayr as mac
chossyn yn onnor shoh. Haink Lawrence Bragg dy ve ny Olloo Fishag ec Ollooscoill
Chambridge. Tra dirree eh ass yn obbur shen, va anaase mooar echey er ynsaghey
sheanse da sleih aegey.



https://gv.wikipedia.org/wiki/Juys_(Pinus)

She biljyn bearkanagh 'sy ghenus Pinus ad Juys ny Pine. T'ad jannoo seose
fo-chynney Pinoideae 'sy chynney Pinaceae. Ta mys 115 dooieyn ayn, agh ta'n
earroo jeeragh croghey er quoi t'ou feysht.

Ta juyssyn dooghyssagh da cooid smoo ny Lieh-chruinney Hwoaie. 'syn Aishey as yn
Europey, t'ad ry-akin eddyr ny h-Ellanyn Canaaaragh as Nalbin 'sy çheear dys yn
Roosh as ny h-Ellanyn Philippeenagh 'sy çhiar. Ta juys Albinagh cummal dys 70°N
ayns Norlynn, Soolynn as Finnlynn, as juys beg Shibbeyragh 'syn Çhibbeyr. 'syn
Affrick, ta fer jeu, Juys Sumatragh, cummal eer fo'n yn Meanchiarkyl dys 2°S.
'syn America Hwoaie, t'ad ry-akin eddyr 66°N 'syn Chanadey dys 12°N 'syn
Nickeraag (Juys Caribagh). Ta'n neuchaslid smoo eddyr oc ry-akin ayns Meksico as
California.

T'ad er nyn gur stiagh ayns ardjyn tempreilagh ny Lieh-chruinney jiass, myr bun
fuygh. T'ad ry-akin 'syn Çhillee, yn Vrasseel, yn Austrail as yn Teelan Noa.

She biljyn sheer-ghlass rosinagh ad juyssyn, eddyr 3m as 80 m er yrjid, agh ta'n
chooid smoo jeu eddyr 15m as 45m. She Juys beg Shibbeyragh as Potosi Pinyon ny
fir sloo, as she juys shugyr eh y fir smoo. T'ad beayn, as bea 100–1,000 blein
oc dy cadjin. She Pinus longaeva eh y juys s'odjey beayn, as ta fer jeu mysh
4,800 blein d'eash, mastey bioagyn shinney ny theihill.

Ta roost çhiu as scaaillagh ec y chooid smoo dy yuysyn, agh ta roost lhiannagagh
as keyl ec kuse jeu. Ta ny banglaneyn gaase magh ayns caslee ghlooey, agh t'eh
jeeaghyn gollrish fainney dy vanglaneyn ta gaase ass yn ynnyd cheddin. Ta'n aase
caslagh dy vanglaneyn, jialgyn as crottylyn er ny reaghey rere corrillee earroo
Fibonacci.

Ta rassyn mooarey ec kuse dy ghooie, as sleih çhaglym ad dy ee. Ta roost sthie
bog bane yn-ee ec juyssyn, as ram biomane A as C ayn. Foddee oo eshyn y ee aw,
ny beihll eh dys poodyr er son dy chlannaghey broie, awree as nyn lheid, myr
sampleyr, ayns pettuleipä (arran roost) Finnlynnagh. 'syn Toolynn, t'ad jannoo
tey (tallstrunt) ass jialgyn aegey.



https://gv.wikipedia.org/wiki/Echinodermata

She phylum dy veiyn marrey eh Echinodermata. Te'n ennym ass y Çhenn Ghreagish,
ἐχινόδερμα (echinóderma), "crackan jialgagh". Shen ἐχῖνος (echínos), "arkan
sonney; kione kiyt" as δέρμα (dérma), "crackan".

Ta co-chrooaght lieh-chrantessenagh oc, as shen queig-filley dy cadjin. Ta deill
as cucowryn marrey nyn echinodermyn. T'ad cummal er feie ny marrey, voish y
chryss eddyr-tidee dys y chryss harvaalagh.

Ta mysh 7000 dooie 'sy phylum. Myr shen, she nah phossan smoo Deuterostomia
t'ayn, lurg Chordata. She y smoo phylum t'ayn gyn dooie erbee ta cummal ayns
ushtey millish ny er yn thalloo.

Ta scansh bea-oaylleeagh as creg-oaylleeagh oc. Ta pooar aaghiennagh yindyssagh
oc, do nod ad aa-aase stoo kirpey, organeyn, cass, ny eer aachroo ad hene dy
slane jeh cass ynrican. Ta ushylee vesodermagh chraueagh Echinodermata cadjin dy
liooar ayns clagh eayil, as ta fys ry-gheddyn assdaue er y çhymbyllaght
chreg-oaylleeagh v'ayn.

Ta daa aarheynn mooar ayn: Eleutherosoa gleashagh, shen Asteroidea (crossagyn
marrey), Ophiuroidea (crossagyn brishlag), Echinoidea (king kiyt) as
Holothuroidea (cocowryn marrey); as Pelmatosoa soit, shen crinoidee, Blastosoa
anvio, as Paracrinoidea anvio. Ta shiartanse dy chrinoidee gleashagh, gyn scansh
da'n rang-oardraghey shen.

Hooar ad rang Eleutherosoa noa ayns 1986, as tree dooie echey: shen
Concentricycloidea ("neaynin marrey"). Hug ad eh mastey Asteroidea fy-yerrey. Ta
dooieyn elley ry-gheddyn 'sy recortys fossylagh nagh by ayns possan
mullee[noa] (crown group) dy baghtal.



https://gv.wikipedia.org/wiki/Cannian

She lus 'sy ghenus Allium eh cannian. Shimmey ennym oaylleeagh v'echey, agh nish
t'ad gra dy nee troarag jeh'n dooie Allium ampeloprasum t'ayn. Ta Allium
ampeloprasum arr. ampeloprasum as kurrat nyn go-hroaragyn echey.

Ta dhossan dy 'ineyn gollrish gass jannoo magh corp meanagh y lus, as eshyn
yn-ee.

She bleintag t'ayn. Cha nel cannian troggal cramman rouyr rere unnish, agh
rollian ard dy 'ineyn duillag. Ta ny duillagyn hene rea as sleeanagh as glass
dys buigh-ghlass, as wheesh as 90cm er lhiurid. Ta ny duillagyn lhie harrish y
cheilley gollrish lheeanyn feayraghan, as t'ad crommey sheese 'sy vean er
coontey y trimmed oc. Rish y nah hourey, ta cannian cur magh blaaghyn bane ny
bane-jiarg my crouwyn-blaaghey er gish wheesh as 120cm er yrjid.

Dy cadjin, t'ad giallaghey cannian liorish troggal thalloo mygeayrt oc
(gooirraghey). T'ad tramylt dy liooar, as t'ad surranse y geurey dy mie son y
chooid smoo, myr shen ta ram troaragyn faagit 'sy thalloo car ny geuree.

Ta shenn sampleyryn ry-gheddyn ayns ynnydyn shenndaaleeagh 'syn Çhenn Egypt,
chammah's caslyssyn jeu. Er yn oyr shen, chreid Zohary and Hopf dy dee ny
h-Egpytee cannian ayns y nah villennium RJC er y chooid s'anmey. Er lhieu
myrgeddin dy vel shenn screeuyn nyn veanish dy jagh ad er ee ayns Mesopotamia
chammah mysh y traa cheddin. She reih lus yn impir Romanagh Nero t'ayn; creid eh
dy ren eh foays da'n choraa echey.

She cowrey ashoonagh Vretin t'ayn, chammah's lus ny guiy: 'sy Vretnish, ta'n
ennym cheddin, cenhinen, bentyn rish y daa lus, as t'ad cur cenhinen Bedr er lus
ny guiy son reddaghey. Rere beeal-arrish, she cowrey Vretin t'ayn er y fa dy ren
fir chaggee Bretnagh ymmyd jeu dys scarrey ad veih ny noidyn, liorish coyrle Noo
Davy. Ayns Henry V, ta'n Ree Henry ginsh da Fluellen dy vel eh ceau cannian "son
she Bretnagh mish, fys ayd, y cho-heeragh veen."

Ta cannian ayns crooinag ry-akin er cooinaghyn punt 1985 as 1990, myr cowrey son
Bretin.

Ren gooyn crooinee Ealisaid II goaill stiagh cannian mastey cowraghyn blaaoil
elley y Cho-unnaneys: Rose Tiudaragh Hostyn, onnane ny h-Albey, shamraig ny
h-Erin, duillag valpys ny Canadey, as lotus ny h-Injey. By vie lesh y chrootagh,
Norman Hartnell, cur lus ny guiy 'syn ynnyd echey er y fa dy row eh ny s'aaley,
agh cha lhig ad da.

Ta'n ry-akin myr cowrey ny Gwarchodlu Cymreig, cagnaght ayns Fo-Rheynn Thie ny
h-Armee Ghoaldagh.



https://gv.wikipedia.org/wiki/Benito_Mussolini

By pholitickeyr, earisheyr, as fer toshee yn Phartee Fashistagh Ashoonagh 'syn
Iddaal eh Benito Amilcare Andrea Mussolini (29 Jerrey Souree 1883 – 28 Averil
1945). V'eh ny Ard-vinishter veih'n vlein 1922 derrey dy row eh currit magh ass
yn oik 'sy vlein 1943. Ren eh reirey rere y vunraght derrey 1925 tra ren eh cur
sheese dagh far-leshtal y deynlaghys as chur eh jaghteyraght leighoil er bun.
V'eh er enney myr Il Duce ("y toshiagh") as by eshyn fer jeh ny deiney ogheragh
ayns crooaght yn ashistaghys.

Va Mussolini ny oltey jeh Partee Soshiallagh ny h-Iddaal (PSI) hoshiaght, agh
v'eh ceaut magh er oyr yn oiys echey rish neuchommeeaght y phartee 'sy Chied
Chaggey Dowanagh. Ren eh cassid er y PSI as, ny s'anmey, vunnee eh yn
ghleashaght ashistagh. Lurg y Varçhal er y Raue ayns Jerrey Fouyir 1922 haink er
dy ve ny Ard-vinishter saa ayns shennaghys yn Iddaal. Ren Mussolini scryssey
magh dagh asscharrey politickagh liorish e pholeenyn folliaghtagh as ren eh
mooidjeen jeh stholkyn obbree. Liorish straih leighyn, ren Mussolini as e lught
eiyrtyssagh echey niartaghey yn cheim echey, reddyn ren ceaghley yn steat gys
jaghteyraght. Dreill eh ayns pooar harrish y çheer derrey ren Ree Victor
Emmanuel III ceau eh magh 'sy vlein 1943. Kuse veg dy meeghyn ny yei, haink er
dy ve ny hoshiagh er Pobblaght Hoshiallagh ny h-Iddaal, fo-steat Germaanagh
Natseeagh ayns twoaie yn Iddaal. V'eh ny hoshiagh derrey v'eh currit gy baase
'sy vlein 1945.

V'eh er yn inçhyn ec Mussolini toshiaght y chur er y chaggey 'syn Oarpey lurg
1942, agh er 1 Mean Fouyir 1939 ren y Ghermaan ruegey er y Pholynn. By hoshiaght
y Nah Chaggey Dowanagh v'ayn. Er 10 Mean Souree, ren Mussolini çheuaghey rish y
Ghermaan, ga dy row fys echey nagh row yn Iddaal aarloo da caggey liauyr noi'n
Reeriaght Unnaneysit ny noi'n Rank. Lurg livrey seose ny Frank, smooinnee eh,
lurg faghtys giare 'syn Affrick Hwoaie noi ny forseyn Goaldagh, nagh beagh ayn
agh caggey giare. Agh yiooldee yn RU ny treealtyssyn Germaanagh son shee as darr
yn caggey er oaie.

Er 24 Jerrey Souree 1943, tammylt giare lurg ruegey Cochaarjagh er yn Iddaal, va
Mussolini currit fo haart ec Ard-Choonseil y Fashistaghys as v'eh goit ec y Ree
y laa ny lurg. Er 12 Mean Fouyir jeh'n vlein cheddin, v'eh livreyit ayns soiagh
Gran Sasso liorish forseyn Germaanagh er lheh. Ayns Averil 1945, as yn jerrey
çheet, ren eh geabbey scapail gys y twoaie. Agh v'eh goit ec ny paarteenee
Iddaalagh as currit gy baase faggys da Logh Como. Va'n corp echey croghit seose,
bun ry skyn, ec stashoon shirveish ayns Milaan.



https://gv.wikipedia.org/wiki/%C3%87heshvean_killag

Ayns bea-oaylleeaght killagyn, she mynolt far-chrackanagh eh çheshvean, as eshyn
ry-akin ayns faggys dagh killag eukaryotagh. Ta'n chooid smoo jeh stoo
gien-oaylleeagh y chillag aynsyn, as y stoo er ny reaghey myr co-vreneenyn
liauyrey linnagh jeh GDN as proteenyn, myr sampleyr, histoneyn. Ta ny
co-vreneenyn shoh troggal kroymasoomyn. She obbyr y heshvean eh ny kroymasoomyn
y reayll, as dy reaghey obbraghyn y chillag liorish reaghey ymmyd ny gienntagyn.

Ta coodagh çheshveanagh myrgeayrt y çheshvean, jeant jeh daa far-chrackan, as
shen eddyrscarrey cooid y heshvean jeh'n phlasmey killag. Ta lamina çheshveanagh
niartaghey y çheshvean, gollrish yn ushylagh killag da'n chillag hene. Cha nod y
chooid smoo jeh co-vreneenyn çheet trooid y choodagh; myr shen, ta doralyn
çheshveanagh reaghey arraghey cho-vreneenyn tessen y daa far-chrackan.

Ga nagh vel fo-rheynnyn far-chrackanagh erbee ayns y çheshvean, ta ardjyn as
obbyr er lheh oc. Y fer share er enney, shen y myn-heshvean; t'eh eshyn jannoo
ribbosoomyn.



https://gv.wikipedia.org/wiki/Yn_Europey

She fer jeh shiaght mooar-rheynnyn ny cruinney ee yn Oarpey (ASE: [ˌənʲˈɔːrpə])
ny yn Europey (ASE: [ˌənʲjuˈroːpə]). T'ee coodaghey lieh-innys heear ny
h-Oaraishey, as t'ee goll er scarrey magh veih'n Aishey liorish Sleityn ny
h-Ooral as Sleityn ny Coagaash, Awin ny h-Ooral, y Vooir Chaspagh as y Vooir
Ghoo, as ny h-ushtaghyn ta kiangley yn Vooir Ghoo rish y Vooir Aejeeanagh. Ta'n
Oarpey çhemmit liorish y Cheayn Sheear da'n twoaie as da'n sheear, liorish y
Veanvooir da'n jiass, as liorish y Vooir Ghoo as ny h-ushtaghyn kianglee eck
da'n shiar yiass.

Ta'n Oarpey ny nah vooar-rheynn sloo rere eaghtyr thallooin, as t'ee coodaghey
10,180,000 kilomeaderyn kerrinagh (3,930,000 meeilaghyn kerrinagh), ny 2% jeh
eaghtyr ny cruinney ny 6.8% jeh'n eaghtyr thallooin eck. Mastey ny 50 çheeraghyn
'syn Oarpey, she yn Roosh y fer smoo rere eaghtyr as rere earroo yn phobble eck
(ga dy vel cooid vooar jeh'n çheer shen soit 'syn Aishey), as she Ard-valley yn
Phaab y fer sloo. Ta'n Oarpey ny trass mooar-rheynn smoo rere earroo yn phobble,
lurg yn Aishey as yn Affrick, lesh 733,000,000 dooinney, ny 11% jeh pobble ny
cruinney.

She boayl ruggyree chultoor yn neear t'ayn 'syn Oarpey, as 'sy Çhenn-Ghreag er
lheh. Va paart mooar eck ayns cooishyn y theihll veih'n 16oo eash er oaie, as
lurg toshiaghey yn choloinaghys er lheh. Eddyr y 16oo as y 20oo eash va America,
cooid vooar jeh'n Affrick, y Faarkeylann as cooid vooar jeh'n Aishey fo stiurey
phooaraghyn Oarpagh. Va'n daa Chaggey Dowanagh jeerit er yn Oarpey, as rere shen
haghyr failleil ayns cleayney Oarpagh er yn ardan dowanagh roish mean y 20oo
eash tra dirree scansh yn Unnaneys Soveidjagh as ny Steatyn Unnaneysit. Car y
Chaggey Feayr hie yn Oarpey er ny rheynn magh liorish y Churtan Yiarn eddyr NATO
'sy neear as Conaant Warszawa 'sy niar. Ren cur-ry-cheilley yn Oarpey cur
Coonseil ny h-Oarpey as yn Unnaneys Oarpagh er bun 'syn Oarpey Heear. Lurg
tuittym yn Unnaneys Soveidjagh 'sy vlein 1991 ren y ghleashaght shen lheanaghey
magh gys y niar.

*Cha nel Kosovo currit er enney agh ec 41 heer. +Ta'n earroo shoh cur eaghtyr
Kosovo 'syn earroo.

As mooar rheynn, ta farrys ny h-Oarpey yn smoo ayns Dowan. Ta'n Unnaneys Oarpagh
un dy yn daa smoo ayns Dowan. Dy yn steatyn oltey ayns yn UE, ta yn Ghermaan yn
farrys ashoonagh smoo echey. Ta'n Euro yn argid dy 30 çheeraghyn europagh. Ta'n
tromlagh dy yn keird ny UE lesh ny Steatyn Unnaneyssit, yn Roosh, yn Çheen, yn
Injey as steatyn europagh elley.

Ta ny çhengaghyn Romanagh goll er loayrt ayns yn Oarpey Heear Yiass, as ayns y
Romaan as Moldova. Shoh rolley ny çheeraghyn raad dy vel çhengey Romanagh goll
er loayrt: Andorra, yn Iddaal, y Phortiugal, y Rank, y Spaainey, y Romaan,
Moldova, y Velg, as ayns yn Elveeish.

Ta ny çhengaghyn Germaanagh goll er loayrt ayns yn Oarpey Heear Hwoaie as ardjyn
yn Oarpey Veanagh. Shoh rolley ny çheeraghyn raad ta çhengey Ghermaanagh goll er
loayrt: Norlynn, y Toolynn, y Ghermaan, y Reeriaght Unnaneyssit, Pobblaght
Nerin, y Danvarg, y Çheer Injil, y Velg, yn Austeyr, Liechtenstein, yn Elveeish,
yn Eeslynn, Lucsemburg, Finlynn as yn Iddaal.

Ta ny çhengaghyn Celtiagh goll er loayrt ayns yn Oarpey Heear, as ayns Pobblaght
Nerin, yn Reeriaght Unnaneyssit as y Rank er lheh.

Ta ny çhengaghyn Slavagh goll er loayrt ayns yn Oarpey Hiar Hwoaie as Hiar
Yiass. Er y chooid smoo, t'ad goll er loayrt ayns y Roosh, yn Ookraan, y
Velaroosh, y Pholynn, y Phobblaght Çheck, y Clovack, y Clovean, y Chroit, Bosnia
as Herzegovina, y Serb, Montenegro, y Vasseydoan as y Vulgeyr.

Ta'n Ghreagish, yn Albaanish, yn Ungaarish, yn Estoinish, as yn Innlynnish goll
er loayrt ayns yn Oarpey foast.



https://gv.wikipedia.org/wiki/Trooid-ghaalaghey

She obbyr gollrish gaalaghey eh trooid-ghaalaghey. T'eh çheet er coayl gaal ass
lossreeyn (gollrish ollish), ass duillagyn son y chooid smoo, agh ny keayrtyn,
ass blaaghyn, gish as fraueyn myrgeddin. Ta stomata er feie eaghtyr ny
duillagyn, as ny smoo jeu er eaghtyr s'inshley y duillag, dy cadjin. Ta killagyn
skaa mygeayrt oc, as t'ad fosley as dooney y doral. Ta trooid-ghaalaghey
duillagagh goll trooid ny stomata. T'eh myr "costys" bentyn rish fosley ny
stomata er son dy lhiggey da daa-ocseed charboan goll nyn drooid dys co-haaghey
sollysh. Chammah's shen, t'eh feayraghey lossreeyn, as t'eh femoil er son
gleashaght stoo dy ushtey as beaghey jeh fraueyn dys stholeyn.

Liorish ushtey skeaylley magh ass ny stomata dys yn aeraght, ta çhionnid ushtey
ginjillaghey ayns ayrnyn s'ardjey y lus. Myr shen, ta ushtey 'sy sylem
gleashaghey seose ass ny fraueyn, as ymmyrkey stoo meainagh myrane lesh. Ta
ushtey noa goll er soo stiagh ayns ny fraueyn liorish trooid-heeltaght.

Ta reat troooid-ghaalaghey kianglt rish foshlaght ny stomata, as yn aeraght
mygeayrt ec ny duillagyn. Ta geyrid sollys, çhiassid, fliughys as bieauid ny
geayee bentyn rish, chammah's tashlys ny thallooin. Foddee billey aasit coayl
ymmodee keead galloon dy ushtey trooid ny duillagyn er laa çheh çhirrym. Ta mysh
90% jeh'n ushtey ta ny fraueyn soo stiagh goll er coayl 'syn aght shoh.

Ta strughtooryn er lheh ec lossreeyn faasagh as bearkanee, myr sampleyr, craaish
çhiu, eaghtyr duillag beg, stomata injil, as renaigyn er son dy injillaghey
trooid-ghaalaghey as freayll ushtey. Ta cactyssyn co-haaghey sollysh ayns gish
hooagh, cha nel ayns duillagyn, as myr shen ta eaghtyr beg ec y sthole. Ta
ymmodee lossreeyn faasagh co-haaghey sollysh liorish soe geayr crassulaceagh
(SGC); ta ny stomata doont car y laa as foslit rish yn oie, tra ta
trooid-ghaalaghey ny sloo.



https://gv.wikipedia.org/wiki/Studeyrys-sheelnaue

Ta studeyrys-sheelnaue nyn magheryn ard-scoillaragh bentyn rish stayd deiney.
T'ad jannoo ymmyd jeh saaseyn bun-ronsee, cremeydagh as tuarymagh, cosoylaghey
rish saaseyn treealagh oaylleeaght.

Ta ny studeyrys-sheelnaue goaill stiagh studeyrys er çhengaghyn, lettyraght,
shennaghys, fallsoonys, as craueeaght. Dy mennick, t'ad cur maroo ny hellynyn
reayrtagh as ny hellynyn clistagh (goaill stiagh kiaull); ny keayrtyn, ta
magheryn myr antrapoaylleeaght as çhengoaylleeaght currit maroo chammah, agh
t'adsyn currit maroo oaylleeaghtyn sheshoil son y chooid smoo.

Rere'n tradishoon Heear, ta studeyrys classicagh çheet er shenn chultooryn
Greagagh as Raueagh. V'ad cliaghtey credjal dy row studerys classicagh mastey
binn studeyrys-sheelnaue, agh t'eh er jeet dy ve sloo scanshoil. Ny yei shen, ta
cummaght mooar ec eieyn classicagh er magheryn studeyrys-sheelnaue, myr
sampleyr, fallsoonys. Rere'n cheeayll lheead, ta'n magher çheet er studeyrys
erbee bentyn rish shenn chultooryn. T'ad goaill stiagh Veda as Upanishad
Injinagh, screeuyn Confucius, Laozi as Zhuangzi Sheenagh, Lioar ny Merriu
Eajiptagh, as screeuyn Vesopotamia myr Ard-skeeal Ghilgamesh as y Coad
Hammurabi.

Ta shennaghys çhaglym fys er ny t'er daghyrt. Tra t'ad jannoo ymmyd jeh myr
ennym y vagher studeyrys, t'eh çheet er studeyrys as taishbyney recortyssyn
mychione deiney, mooinjeryn, sheshaghtyn, cultooryn as çheeraghyn.

Ta studeyrys er çhengaghyn scanshoil da studeyrys-sheelnaue. T'eh goaill stiagh
studeyrys er çhengaghyn chlassicagh as jeinagh, chammah as cooishyn myr
lettyraght, shennaghys as fallsoonys, as glare ny vun oc. Er y laue elley, ta
studeyrys oaylleeagh er glare ny vagher er lheh (çhengoaylleeaght) as t'ee ny
hoaylleeaght sheshoil.



https://gv.wikipedia.org/wiki/Steve_Jobs

By ghreeseyder as ynlaghteyr co-earrooderyn Americaanagh eh Steven Paul "Steve"
Jobs (24 Toshiaght Arree 1955 – 5 Jerrey Fouyir 2011). By cho-vunneyder,
chaairliagh, as ard-offishear sheckteragh er Apple Inc. eh. Roish shen, ren eh
gobbraghey myr ard-sheckter lesh y cholught bioghid Pixar Animation Studios, as
haink er dy ve ny oltey jeh bing stiureyderyn y Walt Disney Company 'sy vlein
2006 erreish da kionnaghey Pixar ec Disney. Va'n ennym echey currit er rolley ny
cohoyrtee da'n scannane Toy Story (1995) myr ard-stiureyder.

Ayns ny 1970yn jeianagh, ren Jobs (myrane lesh e cho-obbreeyn echey Steve
Wozniak, Mike Markkula, as fir elley) kiaddey, lhiasaghey, as cur fer jeh ny
kied co-earrooderyn persoonagh rahoil, straih yn Apple II, er y vargey. Ayns ny
1980yn leah v'eh mastey ny kied deiney ren toiggal cummys traaghtee eddyr-eddin
ghraafagh ny h-ymmydeyryn jeh Xerox PARC v'er ny stiurey liorish lugh, as eh cur
y raad foshlee da crooaght y Macintosh. Chaill eh kestal chummaghtagh lesh bing
ny stiureyderyn 'sy vlein 1985, as, rere shen, ren Jobs irree ass Apple as ren
eh cur NeXT er bun. By cholught lhiasaghey jeh ardaneyn co-earrooderyn as y
colught shen jeeraghey er margaghyn dellal as ynsee s'yrjey. Ren Apple
kionnaghey NeXT 'sy vlein 1996 as rere shen hie Jobs reesht stiagh 'sy cho-lught
ren eh co-vunnaghey. Ren eh gobbraghey myr AOS er y cholught shen veih'n vlein
1997 derrey 2011.

'Sy vlein 1986 ren eh kionnaghey rheynn ny graafee cho-earrooderyn jeh Lucasfilm
as eh er ny chur magh myr Pixar Animation Studios. Hannee eh ayn myr AOS as y
ronnyeder smoo lesh 50.1% jeh ronnaghyn y cholught derrey yn chionnaghey echey
liorish The Walt Disney Company 'sy vlein 2006. Rere shen, haink er Jobs dy ve
ny ronneyder smoo rere ronnaghyn as 7% jeu echey as haink er dy ve ny oltey jeh
Bing Stiureyderyn Disney.



https://gv.wikipedia.org/wiki/Shenn_Yernish

By hengey Cheltiagh ee y Çhenn Yernish (Shenn Yernish). Hie ee er loayrt ayns
Nerin, Nalbin as Mannin traa dy row. V'ee ny shennvoir Yernish Veanagh as dy
chooilley hengey Ghaelgagh t'ayn nish.

Va oardagh neuchowrit Breear-Kione-Cass (ny BKC) ec Shenn Yernish, gollrish
çhengaghyn Celtiagh Ellanagh elley. She oardagh neuchadjin ayns çhengaghyn
Ind-Oarpagh v'ayn: dy chooilley çhengey Ind-Oarpagh elley, ta oardagh neuchowrit
KCB ny KBC oc. She çhengey reiltagh ayns y chied cheayrt v'ayn, myr dagh çhengey
Cheltiagh: myr shen, ta'n reiltagh (fockle smoo scanshoil y raa) ec toshiaght y
raa, as reddyn elley ny lurg. Myr sampleyr, va ennymocklyn çheet lurg
roie-ocklyn, as marenmyn as cummaghyn gienneydagh çheet lurg yn ennymockle v'ad
bentyn rish. Myr sampleyr, Ériu álainn ("Erin aalin"). She çhengey cowraghey
reiltee v'ayn chammah.

Gollrish Ladjyn, Germaanish ny Rooshish, va ny tree keintyssyn Ind-Oarpish ec
Shenn Yernish foast: bwoirrinagh, firrynagh as naeear. Ren naeear shirgaghey
ayns eash Vean Yernish; haink y chooid smoo jeh ny focklyn naeear dy ve
firrynagh.

Va queig caseyn faagit ec Shenn Yernish, jeh hoght v'ec Ind-Oarpish as Celtish.
T'adsyn ennymagh, gienneydagh, roie-ocklagh, cassidagh as gerrymagh. Fer erbee
jeh, v'eh ry-akin ayns ny tree cummaghyn earrooagh. Shoh taabyl cummaghyn céara,
("keyrrey"):



https://gv.wikipedia.org/wiki/Screeu_caslys

Ta screeu caslys çheet er ymmyd caslyssyn ayns çhaghteraght. Ta ny caslyssyn
cowraghey nhee ennagh, as t'ad jeeaghyn gollrish ny t'ad çheet er. She sorçh dy
screeu eie t'ayn.

Cha nee feer chorys screeuee t'ayn, er y fa nagh vel corys screeuee erbee ayn as
eshyn jeant magh jeh caslyssyn ynrican. Ny yei shen, va caslyssyn bun choryssyn
screeuee leah, myr sampleyr, jeenysagh as jalloo-screeueyrys Egyptagh, ec y
toshiaght.

Rish y traa, ta caslyssyn goll er jannoo aashagh, as foddee nagh vel ad jeeaghyn
rish ny t'ad çheet er dy cruinn. Shoh lhiasaghey aittin (A) jeh caslys chione
ghow (ayns jalloo-screeueyrys Egyptagh as yn abbyrlhit Proto-Sinaitagh) dys y
cummey neuloaghtagh jeianagh 'syn abbyrlhit Romanagh.

Chammah's shen, cha nod oo jannoo jeh dy chooilley red, myr sampleyr, eieyn
neuloaghtagh, ny enmyn. Myr shen, ghow ad toshiaght sheeyney magh ymmyd ny
caslyssyn, myr cowraghyn sheeanagh (bentyn rish sheeanyn ny focklyn) as
neuloaghtagh (bentyn rish eieyn as reddyn nagh nod oo jannoo caslys jeh). Myr
sampleyr, foddee oo jannoo ymmyd jeh caslys jeh keyll son dy chowraghey keyl
myrgeddin; ny foddee oo jannoo ymmyd jeh caslys jeh laue son dy chowraghey
obbyr. Cha nee screeu caslys glen v'ayn ny lurg shen.



https://gv.wikipedia.org/wiki/Renniagh_(lus)

She lus erbee 'sy rheynn Pteridophyta eh renniagh ny faarney. Ta mysh 12 000
dooie ayn.. Ta sylem as phloem oc, as myr shen, she lossreeyn cuishlagh t'ayn.
Ta gass, duillagyn as fraueyn oc, agh cha nel rassyn ny blaaghyn; t'ad geddyn
sliught liorish sporragyn.

She Polypodiopsida possan smoo ny renniee, agh ta renniee goaill stiagh
gollianee, renniee scuitçhee, Marattiopsida, as Ophioglossales.

Haink rish renniee 'sy recortys fossylagh 'syn Eash Charboniferagh, agh cha row
ny dooieyn jeianagh ayn derrey anmagh 'syn Eash Chretaceagh son y chooid smoo.

She lossreeyn cuishlagh ad renniee. T'ad anchasley rish lycophyteyn (lossreeyn
ny s'bunneydaghey) er y fa dy vel feer duillagyn oc. T'ad anchasley rish
lossreeyn sheelagh (gymnospermae as angiospermae) er y fa nagh vel blaaghyn ny
rassyn oc. Ta'n bea oc maylartey sheelogheyn; ta keim sporophytagh daaphloid as
keim gametophytagh unphloid oc. Anchasley rish gymnospermyn as angiospermae, she
bioag seyr eh gametophyte renniagh.

Ga dy vel renniee cummal ayns cooillyn boggey scaadooagh rere'n eie chadjin,
t'ad ry-akin ayns ymmodee çhymbyllaghtyn elley, goaill stiagh sleityn, ushtey,
carrickyn eaynagh, as magheryn. Son y chooid smoo, she sur-lossreeyn t'ayn, as
t'ad gaase dy mie ayns oayllyn oirragh raad troyn ny çhymbyllaght cur lhiettal
er lossreeyn blaaghey. Ta kuse jeu mastey ard-sarkylyn ny cruinney, as t'adsyn
goaill stiagh renniagh vooar ny thalloo sleitoil, as Azolla ny loghyn
grianchryssagh; ta'n daa ghooie jannoo coloinyn mooar ta skeaylley dy tappee.

T'ad ry-akin ayns kiare oayllyn erskyn ooilley: keylljyn boggey scaadooagh;
scaanaghyn ayns carrickyn; curree gheayragh; as er biljyn grianchryssagh, raad
ta ymmodee dooieyn nyn epiphyteyn.

Ta ymmodee renniee croghey er co-obbraghey lesh fungyssyn mycorrhisagh. Cha
daasee ad agh sthie rheam pH er lheh. Myr sampleyr, cha daasee y renniagh
drappee Lygodium (America Hwoie) agh ayns thalloo vog as feer gheayragh; ta
rheam y renniagh Cystopteris bulbifera lhie harrish rheam Lygodium, agh cha nel
eh ry-akin agh er clagh eayil alkalaihagh.

Cha nel renniee cho scanshoil as lossreeyn rassagh dy tarmaynagh, agh ta ymmyd
jeant jeh kuse jeu. Ta sleih gee shiartanse dy renniee, myr sampleyr duillagyn
beggey renniagh vooar (Pteridium aquilinum), Matteuccia struthiopteris, Osmunda
cinnamomea, ny Diplazium esculentum. T'ad caigney Polypodium glycyrrhiza er son
y vlass mie eck.

Ta renniee 'sy ghenus Azolla nyn lossreeyn beggey snaueagh nagh vel gollrish
renniee chadjin. Ta ymmyd jeant jeu er son lhiasaghey ayns magheryn reise yn
Aishey hiar-yiass, er y fa dy vel ad tashtey nitrageen as jannoo beaghey lus
jeh.

Shimmey renniagh t'ad gaase myr lossreeyn çheer-yallooagh, er son duillagys
jesheenagh, as myr lossreeyn thie. T'adsyn goaill stiagh renniagh Voston
(Nephrolepis exaltata), Asplenium nidus, as y ghenys Platycerium.

Ta fir elley nyn sarkylyn nieunagh ny dooieyn ruegeydagh. T'adsyn goaill stiagh
Lygodium japonicum as Onoclea sensibilis. Ta renniagh ushtey vooar (Salvinia
molesta) mastey sarkylyn smessey ushtee ny cruinney.



https://gv.wikipedia.org/wiki/Pyramid

Ta'n pyramid ny hroggal raad dy vel ny h-eaghtyryn mooie nyn drooraneyn ta çheet
ry-cheilley ec un voayl. Ta bun kiare-lhiateeagh ny tree-lhiateeagh oc son y
chooid smoo agh foddee dy vel bun yl-lhiateeagh oc myrgeddin. T'eh shen, dy
cadjin ta kiare eddinyn oc. Ta cummey yn phyramid cur raad da ard-veenidyn
strughtooryn lhiaghtagh y chur er bun er yn oyr nagh vel mooarane meih ec baare
y strughtoor as eh broojey er neose.

Er fud thousaneyn dy vleeantyn v'ad ny pyramidyn ny troggallyn smoo er y
Chruinney va jeant ec deiney. V'eh yn Pyramid Ruy ayns Ruillick Dashur y chied
phyramid as ny yei shen va Pyramid Mooar Khufu troggit. She Pyramid Mooar
Cholula y pyramid smoo rere thummid v'er hroggal 'sy steat Meksicagh Puebla.
Ta'n pyramid shen foast fo toghailt.

Ta ymmodee tommanyn carnane kerrinagh kione rea 'sy Çheen. Hie y Chied Ard-Ree
Qin er oanluckey fo carnane mooar çheumoooie jeh Xi'an, mysh 221 RJC. Ny lurg
shen, hie mysh dussan dy reeaghyn y Reeraghtys Han er oanluckey fo carnaneyn
pyramidoil.

Ny pyramidyn share er enney, t'adsyn ny pyramidyn Eajiptagh. T'ad troggalyn
cloaie, mastey troggalyn smoo laue-jeant ny cruinney. Rish 2008, va enney ain er
138 pyramidyn Eajiptagh. She pyramid smoo Egypt eh Pyramid Mooar Ghiza, as eshyn
mastey fir smoo ny cruinney. Derrey hrog ad Ard-Hiamble Lincoln ayns 1300 BNJ,
she troggal smoo ny cruinney v'ayn. Ta mooadys 52 600 meadyr kerrinagh ec cass y
phyramid. Va'n pyramid shoh fer jeh ny Shiaght Yindyssyn ny Cruinney, as t'eh
fer ynrican t'er mayrn foast.

Shimmey pyramid mooar clagh hryal va jeant 'syn Injey Yiass rish yn Impiraght
Chola, as ymmyd crauee jeant jeh kuse jeu eer nish. Ta ny çhiamblyn shoh goaill
stiagh Çhiamble Brihadisvara ec Thanjavur, Çhiamble Gangaikondacholisvaram, as
Çhiamble Airavatesvara ec Darasuram. Y çhiamble pyramidagh smoo 'syn ard, shen
Sri Rangam ayns Srirangam, Tamil Nadu. Hug UNESCO enney Laaragh Eiraght ny
Cruinney er Çhiamble Brihadisvara ayns 1987; neayr's 2004, t'ad goaill stiagh
Çhiamble Gangaikondacholisvaram as Çhiamble Airavatesvara myrgeddin.

Hrog kuse dy chultooryn Mesoamericaaanagh troggalyn pyramidagh. V'ad straihagh
dy cadjin, as çhiamble ec kione y hroggal. Pyramid smoo Mesoamericaanagh, shen
Pyramid Mooar Cholula, ayns Puebla, Meksico. Ta pyramid neuchadjin as cummey
kiarkylagh ec Cuicuilco, Mexico City; ta'n chooid smoo jeh fo leavey er coontey
shenn vleastey Xictli.

Hrog ny Mesopotamee pyramidyn, ny "zigguratyn". V'ad daahit tra dy row, as jeant
ass brickyn laaghey; myr shen, cha nel monney jeu er mayrn.

Ren sheshaghtyn troggeyder carnaneyn ayns America Twoaie troggal carnaneyn
mooarey pyramidagh. Ta Monk's Mound ec Cahokia mastey ny fir smoo as share er
enney. Cha nel fys kiart ain er obbyr ny carnaneyn, agh t'ad credjal dy row laue
oc ayns bea crauee ny sleih.

Hie pyramidyn Nubiagh er troggal ec tree buill ayns Nubia, myr tommanyn da
reeaghyn as benreinyn Napata as Meroë. Va mysh 220 jeu ayn. Hrog ny Nubee ny
smoo pyramidyn na ny Eajiptee, agh t'ad ny sloo. Va uillin strimmey oc na v'ec
fir Eajiptagh.

Va Pyramid Chestius 27-meader er yrjid er ny hroggal rish jerrey y chied eash
RJC, as t'eh er mayrn foast. T'eh ny hoie faggys da Porta San Paolo. Hie fir
elley, Meta Romuli 'syn Ager Vaticanus (shen Borgo jiu), er stroie ec jerrey y
15oo eash.



https://gv.wikipedia.org/wiki/Daa-veaghagh

Ta daa-veaghee (y possan bea-oaylleeagh Amphibia) nyn maaghyn yl-hermagh
ectoçhermagh ta caghlaa cummey. Ta’n larvey gennal ushtey, agh ta'n cummey aasit
gennal aer. Son y chooid smoo, ta kiare lurgaghyn oc. Ta daa-veaghee breh ny
h-oohyn oc ayns ushtey, gollrish ny shennayraghyn eeastagh oc.

Ta tree oardaghyn daa-veaghagh er mayrn. Ta rannagyn, y possan smoo, nyn
naa-veaghee gyn famman, as ta’n chooid smoo jeu nyn lheimmeyderyn mie. Ta famman
ec lossagyn foast, as ta’n possan shoh goaill stiagh yn axolotl as yn olm, daa
cretooryn nagh vel rieau çheet dy ve nyn lossagyn aasit. Y treeoo oardagh, shen
ny kaikilee, daa-veaghee gollrish beisteigyn ta towlaghey fo thalloo. Cha nel
cassyn oc.

Ta’n chooid smoo jeh daa-veaghee breh oohyn ‘syn ushtey. S’doo adsyn er y fa dy
vel melanin ayndaue son dy choadey ad noi sollys erskyn-ghorrym. Ta ny h-oohyn
shoh çheet dy ve nyn naa-veaghee aeg, as adsyn cummal ‘syn ushtey, as gennal
liorish grooane. Beggan er veggan, t’ad caghlaa cummey dys cummey daa-veaghagh
aasit as goaill toshiaght ennal aer. Ny yei shen, ta shiartanse dy lhimmaghyn
ayn, goaill stiagh yn acsolotl as yn olm.

Cha nel agh un fosley cooyllagh ec daa-veaghee: y cloaca. Ta keck as killagyn
gientynagh chammah çheet magh assjee.

Ta’n kaikilagh Siphonops annulatus lhiggey da’n sliught eck gee e crackan.
Erreish daue gee y clane brat sodjey magh, t’ad fuirraghtyn derrey t’eh er
d’aase erash, as jannoo y red cheddin reesht. Ta dooieyn elley ayn as y sliught
oc breh çheusthie jeu. Agh ny yei shen, ta’n voir cur bee daue; t’ad gee brat
sodjey magh y feddan ooh eck.

Ayns 2004, hooar ad fossyl as ny troyn kiart echey son dy arraghey ass yn ushtey
da’n thalloo. Hie eh er feddyn ayns yn Arctagh Canadagh, as hug ad yn ennym
Tiktaallik er, rere ennym ynnydoil eeast mooar ta ry-akin ‘syn ard. She cretoor
vooar v’ayn, mysh daa veader ‘sy lhiurid. Ga dy nee eeast baghtal v’ayn, as
crottylyn er, va mwannal so-lhoobey echey as beeal mooar. Dy scanshoil, t’eh
ry-akin er ny ushylagh echey dy row uiljyn echey, as dy row maaigyn echey beggan
gollrish adsyn t’ec raun chleayshagh. T’eh jeeaghyn dy nod Tiktaalik nyn
ngymmydey dy hroggal eh hene dys y cleeau, agh cha nod eh shassoo dy firrinagh,
ny tayrn eh hene magh ass yn ushtey, s’cosoylagh. Foddee dy row eh feeu snaue
mygeayrt yn ushtey thanney son beisteigyn as y lheid. Cretooryn elley, ren ad
aafilley tro elley ta scanshoil son cummal er y thalloo: foddee ad ennal aer. Ta
cloan jeu ayn foast, as adsyn nyn eeastyn scowanagh. Ta daa phoagey feer
chuishlagh ec y scoarnagh oc, as ta’n eeast sluggey aer stiagh daue. Myr shen,
ta’n fuill lheie ocsygien ass yn aer trooid ny far-chrackan. Chammah’s shen, ta
friogganyn babbanagh, muskylagh ec kuse jeu. Myr shen, ta eie ain er kanys
yeeagh y chied cretoor ren çheet ass yn ushtey dys y thalloo. Ta’n fossyl
Ichthyostega mastey yn lheid. Ta kione gollrish croggyl echey, as asnaghyn lajer
son dy lhiettal da’n craue-drommey echey tuittym, as lhiggey da ennal dy mie. Ny
yei shen, ta famman eeastagh echey. S’cosoylagh dy ren eh cummal ‘syn ushtey son
y chooid smoo, ayns anagh foddee, raad nagh row monney ocsygien ry-gheddyn; agh
dy beagh eh ny hooyl er y thalloo ny keayrtyn son ny smoo bee as aer .

Foddee daa-veaghee ‘ennal’ trooid y chrackan oc: t’ad soo stiagh ocsygien stiagh
‘sy sleetçh orroo, as veih shoh, t’eh goll trooid y chrackan stiagh ‘sy fuill.
Son y chooid smoo, cha nel monney scansh ec shen, er y fa dy vel ad gennal
rere’n aght cadjin chammah. Agh ta kuse dy lossagyn ayn (myr sampleyr, y genus
Hydromantes Americaanagh) as ad er goayl ny scowanyn v’oc; myr shen, t’eh orroo
gennal trooid y chrackan oc ynrican.

Ta crackan ‘fynnagh’ ec y rannag fynnagh firrynagh, as myn-eddanyn ry-gheddyn
fo’n chrackan. Ta’n fer shoh ny smoo na’n ven echey, as ceau ny smoo traa ayns
yn ushtey, goaill stiagh freayll arrey er ny h-oohyn. Myr shen, t’ad credjal dy
vel bun y ‘folt’ feme ocsygien, as adsyn cur da ny smoo reamys son soo stiagh
ocsygien. Ta scowan beg ec y dooie shoh.

Ta daa-veaghee ry-gheddyn er dagh mooar-rheynn, er lhimmey jeh’n Antarctagh.
Ta’n feme oc er ushtey millish cur cagliagh er c’raad foddee ad cummal, ga dy
vel ushtey sailjey mie dy liooar da kuse jeu. Foddee beggan beg cummal ayns
buill çhirrym, myr sampleyr ny rannagyn kiebbey-chassag Americaanagh, as amm
guirr feer veg oc. Cha mie lhieu buill feayr noadyr, goaill stiagh slieau ardey.
Cha nel kaikilee ry-gheddyn agh ayns ardjyn grianchryssagh; ta rannagyn
ry-gheddyn ayns dy-chooilley çheer, faggys. Ta’n ard share da daa-veaghee yn ard
grianchryssagh ayns America Ladjynagh.



https://gv.wikipedia.org/wiki/Cumbrish

By horçh jeh'n çhenn Vritish ee yn Chumbrish va loayrit car ny Mean Eashyn Leah
ayns y Hen Ogledd ny "y Shenn Twoaie". Ta'n ard shen goaill stiagh thalloo ta
soit jiu ayns Nalbin yiass as Sostyn Hwoaie, as yn ennym Cumbria currit er. Va'n
çhengey feer chosoylagh rish y Çhenn Vretnish as ny çhengaghyn Brythonagh elley.
Ta'n chooid smoo jeh çhengoaylleeyn credjal dy dooar ee baase 'sy 12oo eash lurg
haink er y reeriaght lieh-heyr, Reeriaght Strah Chleayee, dy ve ny chooid jeh
Reeriaght ny h-Albey.

Cha nel fys shickyr ayn dy nee çhengey er lheh ny abbyrt y Vretnish v'ayn. Hie
yn kiangley thallooin eddyr thallooyn ny Bretnisheyryn 'sy twoaie as thallooyn
ny Bretnisheyryn 'sy jiass er ny scryssey magh 'sy 7oo eash, agh va kianglaghyn
marrey foast ayn, s'liklee. T'eh er credjal dy row y reeriaght Vretnagh, Strah
Chleayee, ayns kioneys er Cumberland (gyn Copeland) as Glion Eden sheese gys
Stainmore. T'eh er raa dy nee joaraghyn tradishoonagh Aspickys Carlisle
cowraghey reamys ny reeaghyn ayns Strah Chleayee. Ta buill-enmyn bunnit er y
Chumbrish feer chadjin ayns Lodainn, Siorrachd nam Pùballan, Siorrachd Dhùn
Phris, Siorrachd Lannraig as Siorrachd Inbhir Àir. T'ad ry-gheddyn 'sy Ghallioo
chammah agh ta cleayney mooar y Ghaelg orroosyn ayn.



https://gv.wikipedia.org/wiki/Creeish

Ta Creeish (Nēhiyawēwin / ᓀᐦᐃᔭᐍᐏᐣ ny macro-hengey Algonquiagh ta goll er loayrt
ec mysh 117,000 sleih 'syn Chanadey, eddyr Thallooyn yn Eear Hwoaie as Labrador.
Myr shen, she çhengey bun-dooghyssagh smoo ny Canadey Gyn scansh da shen, cha
nel stayd oikoil erbee eck agh ayns Thallooyn yn Eear Hwoaie marish hoght
çhengaghyn bun-dooghyssagh elley.

Ta enmyn dooghyssagh goaill stiagh Nēhiyawēwin ᓀᐦᐃᔭᐍᐏᐣ (Creeish Vagheragh),
Nīhithawīwin (Crrish Cheylley), Nēhinawēwin as Nehirâmowin (Atikamekwish),
Nehilawewin (Innuish Heear, abbyrt Piyekwâkamî), Leluwewn (Innuish Heear, abbyrt
Betsiamites), Innu-Aimûn (Montagnish Hiar), Iynu-Ayamûn (Creeish Hiar Çheerey
Yiass), Iyiyiw-Iyimiwin (Cree Hiar Hwoaie).

Ta'n scansh smoo baghtal eddyr abbyrtyn croghey er soilshaghey y vyn-heean *n
Proto-Algonquish 'syn abbyrt jeianagh:

Myr shen, ta Creeisheyryn Magheragh cur nēhiyawēwin er y çhengey, ta
Creeisheyryn Keylley gra nīhithawīwin, as ta Creeisheyryn Curree gra
nēhinawēwin. Ta obbyr chaghlaaee[noa] chosoylagh ry-akin ayns ny çhengaghyn
Siouagh myr Dakota, Nakota as Lakota.

Ta abbyrtyn Ontario hwoaie, as slystyn James Bay yiass, Lanaudière as Mauricie
ny Quebec, geddyr-scarrey /ʃ/ (sh myr shuyr) as /s/ (s myr soo). Ta abbyrtyn
da'n çheear ad y chovestey myr /s/), as ta abbyrtyn ny çhiar ad y chovestey myr
/ʃ/ ny /h/).

Ayns shiartase dy abbyrtyn, goaill stiagh Creeish Vagheragh hwoaie as Creeish
Cheylley, ta /eː/ as /iː/ er govestey myr /iː/. Ayns boodeeyssyn Québec
Chisasibi, Whapmagoostui, as Kawawachikamach, ta /eː/ er govestey marish /aː/.

Ta caghlaays sheeanagh elley croghey er cleaoilaghey *k Proto-Algonquish. Çheu
hiar jeh creeagh Ontario as Quebec, er lhimmey jeh Atikamekwish, t'eh er
arraghey dys /tʃ/ ny /ts/ roie breeockle toshee. Shen ry-akin 'sy cholloo *kīna
heose.

Ny keayrtyn, t'ad rheynn y continuum abbyrtagh ayns daa hengey, "Creeish" as
"Montagnish". Ta "Creeish" goaill stiagh dagh ooilley abbyrt gyn y caghlaa *k ->
/tʃ/ (Yn Cholombey Ghoaldagh–Quebec) as ta "Montagnish" çheet er yn ardjyn raad
ta'n caghlaa shen ayn (Quebec-Thalloo yn Eeast as Labrador). Shen ymmydoil er
son çhengoaylleeaght, agh beggan boiragh er y fa dy vel eh cur "Montagnaish" er
Creeish Hiar.

Rere cliaghtey çhengaghyn bun-dooghyssagh Americaanagh, she çhengey
yl-chohaahagh t'ayn. Ta focklyn ny Creeish feer liauyr dy mennick, as ta un
'ockle soilshaghey keeayll lane raa 'sy Ghaelg.

Son y chooid smoo, ta abbyrtyn Creeish goll er screeu liorish corys screeuee
Creeish rere tradishoon. Foddee oo ad y screeu 'syn abbyrlhit Romanagh chammah.
Ta abbyrtyn Quebec hiar as Labrador goll er screeu 'syn abbyrlhit Romanagh
ynrican. Ta shalleeyn ayn dys croo fockleyryn da abbyrtyn ny Creeish, myr
sampleyr, Cree Language Resource Project.

Ta stayd ceaghlagh ec Creeish harrish yn Chanadey. T'ee mastey 11 hengey oikoil
Thallooyn yn Eear Hwoaie,agh cha nel agh beggan loayreyderyn eck 'syn ard, rish
Fort Smith. Ayns shiartase dy ardjyn, she çhengey vio ny theay t'ayn; ta
mooar-earroo ny theay nyn Greeisheyryn as t'ee goll er ynsaghey ayns scoillyn
liorish ynsaghey thummee[noa] as nah hengey. Ayns ardjyn elley, t'ee parail.
T'ee mastey çhengaghyn bun-dooghyssagh stroshey America Hwoaie, agh er y fa nagh
vel monney cooney undinyssagh eck, t'ee fo gaue ny yei shen.



https://gv.wikipedia.org/wiki/Couyll

She treeoo lettyr abbyrlhit ny Gaelgey eh couyll (C, c), rere'n abbyrlhit
Romanagh, as myr shen, treeoo lettyr ny abbyrlhittyn elley haink ass.

T'ad gra dy daink couyll jeh screeu caslys jeh cass ghow 'syn abbyrlhit
Proto-Sinaitagh. Haink y cowrey shoh trooid coryssyn screeu Feaneeckagh,
Greagagh, Etruscagh as Romanagh dys y chummey t'ayn nish. Ec Etruscish, cha row
/g/ erbee, agh va tree cummaghyn /k/ eck. Ayns Ladjyn, ren ny Romanee ymmyd jeh
tree lettyryn: Q, K as C hene, son dy chowraghey /k/ as /g/ (nagh jagh er
eddyrscarrey ayns screeuyn), bentyn rish çhymbyllaght y heean. Dy ghra myr shen,
v'ad screeu Q roish breeocklyn runtit, K roish /a/, as C ayns buill elley. 'sy
3oo eash RJC, haink stiagh cummey jeh G (10px) son /ɡ/, as dreill ad C son /k/.
Haink C (as G) ayns ynnyd jeh K as Q, son y chooid smoo. Myr shen, 'syn eash
chlassicagh as erash, va G cosoylagh rish gamma as C cosoylagh rish kappa ayns
aascreeu screeu Greagagh dys screeu Romanagh. Myr sampleyr, "KA∆MOΣ, KYPOΣ,
ΦΩKIΣ," Greagagh, "CADMVS, CYRVS, PHOCIS" Romanagh.

'sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

Ta C ry-akin son y çheean /k/ (corockle bleaystagh coghooysagh 'syn ASE) ayns
ymmodee abbyrlhittyn haink ass yn abbyrlhit Romanagh, myr sampleyr, Bretnish.
Ayns kuse jeu, ta feeuyn elley echey, goaill stiagh /c/ (corockle bleaystagh
cleaoil) as /s/ (corockle screebagh cooyl-eeacklagh). T'eh ry-akin myrane lesh h
myrgeddin, son /t͡ʃ/ dy mennick, as shen çh 'sy Ghaelg. Ga dy vel lettyr casley
rish ry-akin ayns abbyrlhittyn elley, cha nel y feeu cheddin echey. Ayns ny
h-abbyrlhittyn Kyrillagh as Coptagh, ta lettyr casley rish C çheet er /s/ (S 'sy
Ghaelg).

Ayns ASCII, ta C mooar ec 67 as c beg ec 99. Ayns earrooyn jeesoil, shen
01000011 as 01100011.



https://gv.wikipedia.org/wiki/Caslys-skeeal_eddyr-voggyl

Ta caslys-skeeal eddyr-voggyl ny chaslys-skeeal t’er ny hoilshaghey magh er
ynnyd-eggey. Dy mennick cha nel ad ry-gheddyn agh er yn eddyr-voggyl, agh ny
keartyn elley, t'ad goll er soilshaghey magh ayns lioaryn as pabyryn-naight, agh
cummal seose skeeal-hasht er yn eddyr-voggyl. Ta'n eddyr-voggyl cur daue
lhaihderaght aarloo.

Ta caslys-skeealyn eddyr-voggyl gollrish skeealyn hene-soilshit, er y fa dy nod
peiagh erbee, foast, screeu as soilshaghey magh yn caslys-skeeal eddyr-voggyl
echey hene. Ta ny smoo na 18,000 caslys-skeealyn eddyr-voggyl ayn nish, as adsyn
goaill stiagh scheimyn aitt cadjin as caslys-noaskeealyn, ram genreyn as
cooishyn. S'tiark nyn ta hene-chooneydagh mychione argid.

Caslys-skeeal eddyr-voggyl, cha nel eh orroo tannaghtyn rere ny lhiettalyssyn
croo ta er pabyryn-naight as earishlioaryn tradishoonagh. Foddee ellyneyryn
jannoo ymmyd jeh jargaghtyn er lheh yn eddyr-voggyl da'n vondeish oc. Scott
McCloud, fer jeh y chied ren coyrlaghey caslys-skeealyn eddyr-voggyl, t'eh er
nyannoo hoshiaght eie y carneish neuchaghlee. Gyn lhiettalys er mooadys clou
cadjin, foddee ellyneyryn skeaylley da raad erbee gyn jerrey, myr ta demian5 er
nyannoo lesh y skeeal scrolley echey When I Am King.

Ta ellyneyryn elley, myr sampleyr Mark Fiore, jannoo prowaltys cur stiagh
eddyr-obbraghey as bio-chaslys. Ta cartoonyn echey jannoo ymmyd jeh Adobe Flash.

Foast, ta croo cliaghtagh ec cooid mooar, s'cosoylagh yn chooid smoo jeh
caslys-skeealyn eddyr-voggyl. Kuse jeh, myr sampley PvP liorish Scott Kurtz as
Sinfest liorish Tatsuya Ishida, t'ad jeeaghyn gollrish scheimyn aitt doo-as-bane
pabyryn-naight. Ta'n croo spotçh-dagh-laa shoh lhiggey daue jannoo jeianaghey y
skeeal ny smenkey, as myr shen t'ad goaill lhaihderaght mooar dy tappee, foddee.
Ny caslys-skeealyn eddyr-voggyl elley, t'ad jeant gollrish lioaryn
chaslys-skeealyn tradishoonagh, manga ny caslys-noaskeealyn. Ny caslys-skeealyn
eddyr-voggyl shoh, myr sampleyr MegaTokyo liorish Fred Gallagher as American
Born Chinese liorish Gene Yang, , she myr duillagyn t'ad jeant, cha nee ayns
scheimyn, as ta'n skeeal ny smoo scanshoil na spotçhyn.

Kuse dy lioaryn chaslys-skeealyn hene-soilshaghey, myr sampleyr Finder as Girl
Genius liorish Phil & Kaja Foglio, t'ad er chur jerrey er soilshaghey magh
caslys-earishlioaryn clouit. Ayns ynnyd jeh shen, t'ad jannoo ny skeealyn myr
caslys-skeealyn eddyr-voggyl, son roshtyn lhaihderaght smoo. Cha nel ad clou agh
lioaryn chaslys-skeealyn ta çhaglym nyn obbyr.

Cha nel ooilley ellyneyryn jannoo obbyr-ellyn cliaghtagh. Ta caslys-skeealyn
eddyr-voggyl sprite jannoo ymmyd jeh spriteyn veih gammanyn co-earrooder, jannoo
coip jeu as cur stiagh ad 'sy skeeal myr karracteyr. Chammah's shen, ta
caslys-skeealyn eddyr-voggyl ayn as ad jannoo ymmyd jeh ellyn garrit, ellyn er
ny 'eddyn, as fotografyn. Myr sampleyr, ta A Softer World, liorish Joey Comeau
as Emily Horne, goll er jannoo lesh fotografyn as scheimyn far-chlouscreeu. Ayns
ny skeealyn jeant rolaue shoh, ta crootaght son y chooid smoo goll er cur da'n
screeu.

Ta ellyneyryn ayn as adsyn jannoo caslys-skeealyn eddyr-voggyl raad ta'n ellyn
cheddin ec dagh ooilley duillag. Myr sampleyr, Dinosaur Comics liorish Ryan
North. Cha nel agh ny focklyn t'ad caghlaa. Ta Ellyn pixelagh myr spriteyn, agh
ayns ynnyd jeh goaill jallooyn veih gammanyn ny myr shen, ta'n ellyneyr jannoo
obbyr noa cruinnys myn. Ta Diesel Sweeties ny hampleyr ard-ghooagh.

Caslys-skeealyn eddyr-voggyl ta hene-soilshaghey, cha nel ad fo lhiettalys
soilsheyderyn ny syndacait caslys-skeealyn, as myr shen ta seyrsnys ellynagh. Dy
dooghyssagh, ta kuse dy caslys-skeealyn eddyr-voggyl sheeyney cagleeyn blass
mie, jannoo ny by vie lhieu er y fa nagh vel monney kinseyraght er yn
eddyr-voggle. Foddee cooishyn caslys-skeealyn eddyr-voggyl jannoo doilleeidyn
foast: va boirey leighagh ec Tristan Farnon lurg ren eh arrish er Dilbert as
cooishyn an-ghraagh ayn. Ren y Catholic League çhionnraaghey mychione corrym
ard-vollaghtagh jeh Yeesey liorish Eric Millikin ayns Fetus-X, yn caslys-skeeal
eddyr-voggyl echey.

Caslys-skeealyn eddyr-voggyl as skeeal-hasht mooar oc, t'ad soilshaghey magh
lioaryn çhaglym dy mennick. Nyn as croo scheimyn pabyr-naight ny caslys-lioaryn
oc, t'ad cliaghtey rere'n croo oc, agh ta doilleeidyn clou ec ellyneyryn ta
jannoo caslys-skeealyn eddyr-voggyl as croo neuchadjin oc.

Mastey ny caslys-skeealyn eddyr-voggyl smoo leah va T.H.E. Fox, va goll er
soilshaghey magh er Compuserve as Quantum Link ayns 1986; Where the Buffalo
Roam, va goll er soilshaghey magh er FTP as usenet ayns 1991; Doctor Fun, va
goll er cur er yn eddyr-voggyl ayns 1993, Netboy which was published on the web
in the summer of 1994,; as NetComics Weekly liorish Finnish Comics Society, ren
goaill toshiaght ayns 1994 as hiank er derrey 1999 (ny 2001 ayns Finnlynnish).
Ny caslys-skeealyn eddyr-voggyl foddey-beayn ta ayn foast, t'ad goaill stiagh
Art Comics Daily (ghow toshiaght ayn Mee Vayrnt 1995), Argon Zark! (Mean Souree
1995), Kevin and Kell (Mean Fouyir 1995), as Slow Wave (Mee Houney 1995).

Ta ellyneyryn elley gra dy row ad y chied ayns genre ennagh ny sorçh ellyn
ennagh, ny dy hug adsyn bree da troa cadjin. Ghow The Polymer City Chronicles
toshiaght er y 13oo laa Mee Vayrnt, 1995, as ta aggyrtys echey dy row eh y chied
caslys-skeeal eddyr-voggyl mychione gammanyn co-earrooder. Cha row Bob and
George y chied caslys-skeeal eddyr-voggyl sprite er yn eddyr-voggyl, agh ta
sleih gra dy hug eh bree da'n troa cadjin. Ghow Twisted Kaiju Theater toshiaght
ayns Mee Luanistyn 2000. Hug Twisted Toyfare Theater, veih earishlioar ToyFare,
ard-smooinaght da. Cha row eh y chied caslys-skeeal eddyr-voggyl fotograf v'ayn,
agh t'eh goit rish dy cadjin son cur y troa fo raad.

Ayns ny kiare feed as jeigyn anmagh, vooadee ny caslys-skeealyn eddyr-voggyl
v'ayn dy tappee, as fir ennoil myr Sluggy Freelance, Roomies! (roie-hagher It's
Walky), Piled Higher and Deeper, Newshounds, User Friendly, Penny Arcade as PvP.
T'adsyn kuse dy ny fir smoo cummaghtagh t'ayn.

Ayns Mee Vayrnt 2000, hug er bun Chris Crosby, e voir Teri as Darren Bleuel y
giat caslys-skeealyn eddyr-voggyl Keenspot. Hug er bun Crosby and Bleuel
shirveish seyr cummal seose caslys-skeealyn eddyr-voggyl ayns Jerrey Souree
2000. Va'n chied ennym echey KeenSpace, agh ren ad caghlaa eh dys Comic Genesis
ayns Jerrey Souree 2005.

Ayns Jerrey Souree 2000, ren Austin Osueke soilshaghey magh eigoMANGA,
eddyr-ghiat soilshaghey manga noa er yn eddyr-voggyl: eddyr-vanga. Sthie y vlein
shoh, hug eddyr-earlishlioaryn caslys-skeealyn tastey da eigoMANGA, as erreish
da shen haink rish eh ayns Wizard Magazine ayns Mee Vayrny 2001. Hug shen tastey
y hynskyl caslys-skeealyn er caslys-skeealyn eddyr-voggyl.

Ayns Mee Luanistyn 2000, hie er soilshaghey magh traaghtys Scott McCloud
Reinventing Comics, as lieh jeh loayrt er caslys-skeealyn eddyr-voggyl. Ga dy
vel ny barelyn echey arganagh ny keayrtyn, va McCloud ny ‘er jeh y chied
voylleyderyn caslys-skeealyn bun-earrooagh, as she foast fer cummaghtagh 'sy
vagher t'eh. Ny keayrtyn, ta ny sheiltynyssyn echey croo resoonaght mychione
raad lhisin caslys-skeealyn eddyr-voggyl goll, as ny t'ad, dy cruinn. Chammah as
shen, er lesh ta bun-eeck aght mie da screeudeyryn as ellyneyryn cummal seose ny
obbyr oc, agh ta ram resoonaght as arganeys ayn mychione yn eie shoh.

Ayns 2001, ghow y boayl tailley-lhaih caslys-skeealyn eddyr-voggyl Cool Beans
World toshiaght erreish da troddan soilsheydys enney ard, goaill stiagh
soilsheenaghey clout lhean. Chossyn eh aundyr Internet Magazine Boayl y Vee ayns
Jerrey Fouyir 2001. Adsyn screeu da, v'ad goaill stiagh (chammah as sleih elley)
crootee caslys-skeealyn Pat Mills, Simon Bisley, John Bolton as Kevin O'Neill,
as y screeudeyrClive Barker. Va'n lught goaill stiagh Scarlet Traces as Marshal
Law.

Ayns Mee Vayrtn 2001, hug Shannon Denton as Patrick Coyle bun er Komikwerks.com.
She ynnyd-eggey t'ayn as eshyn cur magh duillagyn seyr veih sleih gerrymoil
caslys-skeeal as bio-chaslys. Ren y chied enmyn goaill stiagh Astounding Space
Thrills liorish Steve Conley, Buzzboy liorish John Gallagher, as Johnny
Smackpants liorish Coyle.

Hug Joey Manley bun er Modern Tales er Mee Vayrnt 2002, çhebbal caslys-skeealyn
eddyr-voggyl er tailley. Ta serializer, girlamatic as Graphic Smash nyn
moayl-paitçhyn echey.

Rish 2005, va cummal seose caslys-skeealyn eddyr-voggyl ny keird hene. Va buill
lheid as Comic Genesis, Drunk Duck, Smack Jeeves as Webcomics Nation ayn. Cooid
smoo jeh ny thousaneyn dy caslys-skeealyn eddyr-voggyl t’ayn, t’ad goll er
cummal seose er ny buill shoh.

Ayns 2006, screeu Universal Press Syndicate er caslys-skeealyn eddyr-voggyl ayns
trass lioar y straih Attitude: The New Subversive Cartoonists. Hug ad tastey er
fir lheid as The Perry Bible Fellowship, Cat and Girl, as A Lesson Is Learned
But The Damage Is Irreversible.

Ga y row syndicaityn caslys-skeealyn er yn eddyr-voggyl neayr’s mean
yeih-bleeaney kiare feed as jeih, cha ghow toshiaght soilsheyderyn tradishoonagh
myr Marvel Comics jannoo obbyr bun-earrooagh dy trome derrey 2006-7. Hug er bun
DC Comics yn eddyr-vanglane oc, Zuda Comics, ayns 2007. Ta sleih cur stiagh
obbyr da’n voayl son dy cho-hirrey son conaant keird caslys-skeealyn
eddyr-voggyl y yannoo.

As ta caslys-skeealyn eddyr-voggyl er mooadaghey, ta eddyr-vondeeyssyn er
mooadaghey mygeayrt-y-moo. Ta kuse dy ellyneyryn beeaghey yn lught-fir jeeaney
oc liorish forymyn, boaylyn fir jeean as bloggyn, as ny keayrtyn ta caarjys mie
eddyr oc. Ta ellyneyryn hene croo bondeeyssyn myrgeddin, liorish maylartey
post-l, kianglaghyn as artyn forym. T’ad gobbraghey ry cheilley liorish
duillagyn saieagh ynnydeyragh as co-fee, as t’ad çheet ry cheilley dys
cochianglaghyn. Ta bondeeyssyn elley çheet rish trooid eddyr-vuill cadjin
caslys-skeeal eddyr-voggyl ta loayrt er y chooish: myr sampleyr, Comixpedia
(nish enmyssit ComixTALK). Eddyr-vuill cur da sleih cummal seose ny shirveishyn
elley, lheid as Comic Genesis, Drunk Duck ny buzzComix,ta beoyn oc neesht
çhaglym bondeeyssyn. As myr t’eh mychione yn eddyr-voggyl hene, ta’n bondeeys
caslys-skeealyn eddyr-voggyl cliaghtit rish arganys. Ta bree caslys-skeeal
eddyr-voggyl bentyn rish toilçhinys chammah as foayr cadjin, as foddee caggey
lossey eiyrt er taghyrtyn, er lheh my vel yn arganys bentyn rish caslys-skeeal
eddyr-voggyl, ny e screeudeyr, as enney mie er lheh oc. Ram keayrtyn, ta bun yn
arganys shayll as barel trome echey, ny ayns y duillag ny ayns yn art naight
echey. Ta trughaneys eddyr daa hellyneyr bun cadjin elley, my vel eh feer ayn ny
dyn. Ny keayrtyn, ta’n lught-fir jeeaney sheidey yn aile neesht.

Ta ellyneyryn ayn as foddee ad obbraghey er ny caslys-skeealyn eddyr-voggyl oc
lane-emshiragh, gyn obbyr elley. Ta’n possan ellyneyryn keird caslys-skeealyn
eddyr-voggyl goaill stiagh Mike Krahulik as Jerry Holkins jeh Penny Arcade,
James Kochalka jeh American Elf, Randall Munroe jeh xkcd, Brian Clevinger jeh
8-Bit Theater, Eric Millikin jeh Fetus-X, Tim Buckley jeh Ctrl+Alt+Del, as ram
fir elley. Yn chooid smoo jeu, gow ad toshiaght screeu myr ceau traa, agh v'ad
cho rahoil dy nod ad beaghey er toyrtyssyn as cooid hraghtee.

Ta aghtyn eigsoylagh ayn son dy ellyneyryn cosney argid. Ta kuse jeu jannoo
ymmyd jeh crockan dooragh (myr sampleyr, liorish PayPal) ny shirrey toyrtyssyn
liorish yeearreeaght er lheh. Ny keayrtyn, t'ad çhebbal tooilley duillagyn son
roshtyn sym er lheh, ny jallooyn toilçhin. Ta sleih elley creck cooid hraghtee
as ny obbyr oc orroo, ny creck ellyn hene, fo oardagh, foddee. My vel dellal dy
liooar ec y voayl, foddee argid soilsheenys ny olteynys goll er cosney. Ta kuse
dy caslys-skeealyn eddyr-voggyl er nyn glou magh myr lioaryn çhaglym,
hene-soilshit dy mennick. Sampleyryn jeu, t'ad goaill stiagh PvP, Dominic
Deegan, Sluggy Freelance, as Megatokyo, chammah as ymmodee fir elley.

Ta kuse dy caslys-skeealyn eddyr-voggyl, lheid as Helen, Sweetheart of the
Internet, Van Von Hunter as Diesel Sweeties er nyn ngeddyn liorish syndacait, as
t'ad goll er clou ayns duillagyn caslys-skeealyn pabyryn-naight. Ta fir elley,
lheid as The Perry Bible Fellowship ny PartiallyClips er nyn soilshaghey magh
ayns pabyryn-naight ny earlishlioaryn sur-oaylleeagh. Ta The Order of the Stick
er ny chlou ayns Dragon Magazine

Chammah as ellyneyryn ny lomarcan geabbey jannoo vondeish da caslys-skeeal
eddyr-voggyl, ta greeseyderyn dellalys ayn, geabbey croo cummey dellal neesht.
Va Scott McCloud, fer niartee fondit jeh myneeckys, ny 'er-choyrlee da'n
çheshaght-dellal BitPass. Ta kuse dy hoilsheyderyn caslys-skeealyn eddyr-voggyl,
myr sampleyr y mooinjer buill Modern Tales, jannoo ymmyd jeh cummey olteynys.

Ta ronney eddyr-voggyl ec ymmodee aundyryn caslys-skeealyn. Hug ny Eagle Awards
bun er Reih Caslys-Skeealyn er yn Eddyr-Voggyl ayns 2000, as ren ny Ignatz
Awards y chied red ayns 2001. Erreish da enmys caslys-skeealyn eddyr-voggyl da
ymmodee jeh ny ronnaghyn caslys-skeealyn clouit tradishoonagh oc, hug ny Eisner
Awards bun er ronney Caslys-Skeealyn Bun-Earrooagh Share ayns 2005. Ren ny
Harvey Awards eiyrt orroo ayns 2006 (Obbyr Caslys-Skeeal Eddyr-voggyl Share) as
ny Shuster Awards ayns 2007 (Aundyr Crooder Caslys-Skeeal Eddyr-voggyl
Ard-Yindyssagh Canadagh).

Ta ny Web Cartoonists' Choice Awards nyn aundyryn er ny chur magh dagh blein
neayr’s 2001. Myr jesh-cliaghtey, ta possan ellyneyr jannoo caslys-skeealyn
eddyr-voggyl er ny taghyrtyn. Ayns 2007, va jesh-cliaghtey loaghtagh ec Megacon.

Ta ny Clickburg Webcomic Awards (ny "Clickies") er ny chur magh neayr's 2005 ec
feish caslys-skeealyn Stripdagen Haarlem. T'ad son screeudeyr gobbraghey ayns ny
çheeraghyn Benelux, er-lhimmey jeh un aundyr eddyr-ashoonagh



https://gv.wikipedia.org/wiki/Caayr_Pheddyr

She caayr as aarheynn chonastagh jeh chooid ny Roosh ee Caayr Pheddyr (Rooshish:
Санкт-Петербург, Sankt-Peterburg, goll er fockley magh myr: [sankt
pʲɪtʲɪrˈburk]). Ta'n balley ny lhie ec inver Awin Neva er Lhoob Finnlynn er y
Vooir Valtagh. V'ad Petrograd (Петроград, 1914–1924) as Leningrad (Ленинград,
1924–1991) ny h-enmyn elley va currit er y chaayr. Ta'n far-ennym Piter (Питер)
currit urree dy mennick.

Va'n chaayr bunnit ec Tsar Peddyr I ny Roosh er 27 Boaldyn, 1703, as v'ee ny
preeu-valley er Impiraght ny Roosh er feie ny smoo na daa chied dy vleeantyn
(1713–1728, 1732–1918). Haink jerrey lesh y staydys preeu-valjagh ec Caayr
Pheddyr 'sy vlein 1918 lurg Irree Magh ny Roosh. T'ee ny nah chaayr smoo 'sy
Roosh lurg Moscow lesh 4.8 millioonyn dy chummaltee, as ny chiarroo caayr smoo
'syn Oarpey lurg Istanbul, Lunnin as Moscow. Ta Caayr Pheddyr ny h-ynnyd
cultooragh Oarpagh scanshoil, myrane lesh purt scanshoil er y Vooir Valtagh.

Dy mennick, ta Caayr Pheddyr enmyssit myr y chaayr smoo Eearagh mastey caayryn
ny Roosh. Mastey caayryn y theihll lesh ny smoo na un villioon dy chummaltee, ta
Caayr Pheddyr coontit myr y chaayr smoo twoaieagh. Ta Çheshvean Shendeeagh
Chaayr Pheddyr as Possanyn dy Lhiaghtyn Cooinaghtyn Mooinjeragh nyn Ynnyd
Eiraght y Theihll jeh cooid UNESCO. Ta Thie Tashtee ny Bwaagaght, y thie tashtee
ellyn smoo er y theihll, soit 'sy chaayr, Ta'n chaayr enmyssit y "Preeu-valley
Twoaieagh" ny keayrtyn er son e staydys myr ynnyd cultooragh as politickagh ny
Roosh er feie 200 bleeaney. Ta sleih elley harrish ny bleeantyn enmyssey yn
chaayr myr "Veneesh y Twoaie" as myr "Palmyra y Twoaie". Ta shiartanse dy
chonsyllaghtyn joarree, cochorpyn eddyr-ashoonagh, bancyn as reagheydyssyn
dellal elley ry-gheddyn ayns Caayr Pheddyr.

She aarheynn chonastagh dy chooid ny Roosh ee Caayr Pheddyr. Ta'n seihll
politickagh ayns Caayr Pheddyr reirit liorish y chaart chaayragh va doltit ec y
çhionnal slattyssagh 'sy vlein 1998. She Lught-Reill Chaayr Pheddyr y corpane
reiragh s'yrjey as t'ee reirit liorish y chiannoort (meoir roish 1996). Ta
quaiyl un-hamyragh ec Caayr Pheddyr - Çhionnal Slattyssagh Chaayr Pheddyr.

Rere y slattys conastagh va doltit 'sy vlein 2004, ta fir hoshee er aarheynnyn
conastagh, goaill stiagh kiannoort Chaayr Pheddyr, enmyssit ec Eaghtyrane ny
Roosh as doltit liorish quaiylyn ynnydagh. My t'ad jiooldey yn enmysaght ta'n
whaiyl currit ass bree. Va'n kiannoort roie, Valentina Matviyenko, doltit fo
conaantyn y chorys noa ayns Mee ny Nollick 2006. Cha nel ben-chiannoort elley er
feie ny Roosh.

Ta Caayr Pheddyr rheynnit ayns hoght slystyn jeig. She preeu-valley Wheiggey
Leningrad ee Caayr Pheddyr chammah, myrane lesh preeu-valley Slyst Chonastagh
Heear Hwoaie. Ren Cooyrt Bunraghtoil ny Roosh scughey gys Caayr Pheddyr veih
Moscow ayns Mee Voaldyn 2008.

Ga dy vel Caayr Pheddyr as Queiggey Leningrad coontit myr daa aarheynn
chonastagh, t'ad rheynn shiartanse dy rheynnyn dy yantyssyn as dy vingyn
conastagh lheid as y Cooyrt Eddyr-Chiartaghey, ny poleenyn, yn FSB, y çhirveish
phostagh, reirey jeeaney druggaghyn, y çhirveish phryssoonagh, a.r.e.



https://gv.wikipedia.org/wiki/Beih_argid

She billey yn-lhoamey 'sy ghenus Betula ee beih argid (Betula pendula). T'ee
dooghyssagh da'n Europey, chammah's sleityn ny Turkee hwoaie. Ta kuse dy
lus-oayllee gra dy vel Betula platyphylla (yn Aishey hwoaie) as Betula
szechuanica (yn Aishey veanagh) sorçhyn dy veih argid myrgeddin, myr B. pendula
arr. platyphylla as B. pendula arr. szechuanica.

Ta beih argid gaase wheesh as 15-25m er yrjid, agh ta'n corp eck keyl, ny sloo
na 40cm son y chooid smoo. Ta roost bane eck, as cowraghyn dooey er dy mennick,
faggys da'n vun erskyn ooilley. Ta stholeyn garroo eck. Ta ny duillagyn eck
3-7cm er lhiurid, trooraneagh, as ta oirr daa-eeacklagh oc. She clooieyn ny gayt
ad ny blaaghyn, as t'ad goll er pollnaghey liorish y gheay. Ta rassyn beggey
skianagh eck.

T'ee ry-akin er thalloo geinee, çhirrym son y chooid smoo. T'ee gaase myrane
lesh y fungys mycorrhisagh Amanita muscaria dy cadjin, er thalloo boght er lheh.
Ny keayrtyn, ta Leccinum scabrum ny Cantharellus cibarius myrane lhee. Dy
mennick, ta skeaban buitçh eck myr eiyrtys Taphrina betulina.



https://gv.wikipedia.org/wiki/Arrishaght

Ayns bea-oaylleeaght, ta arrishaght çheet er caslys eddyr daa phossan dy vioagyn
ta coadey nane ny'n jees oc. Ta arrishaght chummey, ymmyrkey, heeanagh as hoar
ry-akin, as yn arrishagh cummal 'syn ynnyd cheddin as y bun-hampleyr echey.

Ta arrishaght ayn tra ta possan dy vioagyn (arrishee) gaafilley co-hroyn marish
possan elley (bun-hampleyryn), as ad ry-ennaghtyn ec bioagyn elley. 'Sy cheeayll
s'lhea, t'eh goaill stiagh bun-hampleyryn neuvio. Ta'n aafilley shen liorish
trimmid reihyssagh bioag molleydagh ta cronnaghey as toiggal (ny share,
mee-hoiggal) y co-hro dy vondeishagh da'n arrishagh. Myr shen, ta ushagyn
croghey er keeayll shilley dys feddyn shey-chassee blasstal ny meevlasstal; ta
shen cur trimmid er adsyn blasstal dy yeeaghyn gollrish adsyn meevlasstal do
nagh jed ad er ee. Cha nel eh casley rish aafilley
co-chleaynagh[noa] (convergent evolution), caslys eddyr daa ghooie er bun
aafilley neuchroghee da aghtyn baghee ny da çhymbyllaghtyn ta cosoylagh rish y
cheilley.

She corys arrishagh ee y chooish. She dooieyn ad ny possanyn son y chooid smoo,
agh ny keayrtyn she keintys ny croo er lheh t'ayn. Ny keayrtyn, ta'n arrishagh
jannoo arrish er y dooie echey hene (hene-arrishaght). Son y chooid smoo, she
bioag eddyr eh y molleydagh, myr sampleyr co-chragheyder y daa ghooie; agh ny
keayrtyn she y bun-hampleyr hene t'ayn, myr sampleyr lhemeen ta jannoo arrish er
doo-oallee craghagh dys shaghey goll er ee.

Son y chooid smoo, ta arrishaght cur vondeish da'n arrishagh as jannoo jeeyl
da'n volleydagh, agh t'eh croghey er y torçh dy arrishaght t'ayn. Ny keayrtyn,
cha nodmayd feddyn bun-hampleyr er lheh da arrishagh; myr sampleyr, keiltynys ny
cowrey sooilley[noa] (eyespot). Ayns dagh cooish, ta'n cowrey moylley y
molleydagh do nagh ver eh enney kiart er yn arrishagh. She sorçh dy cho-aafilley
t'ayn, as immeeaght eillaghyn aafilleydagh[noa] (evolutionary arms race) son y
chooid smoo.

Ny keayrtyn, ta bun-hampleyr er lheh ec dagh amm bea yn arrishagh. Ta kuse dy
ghooie yl-chrooagh as ta unnanee jannoo arrish er caghlaaghyn bun-hampleyr. Ny
keayrtyn, ta ny smoo na un arrishagh ec bun-hampleyr ennagh, agh ta reih fo
venkid[noa] (frequency-dependent selection) cur foayr da corys as ny smoo
bioagyn bun-hampleyragh na arrishagh ayn. Dy cadjin, ta faggys-mooinjerys eddyr
bun-hampleyr as arrishagh, agh ta cooishyn elley ayn. Ta'n chooid smoo dy
arrishee nyn shey-chassee. Ta arrishaght ry-akin mastey lossreeyn as fungyssyn
myrgeddin.

Ayns arrishaght Bates, ta cowraghyn y vun-hampleyr ec yn arrishagh chammah, agh
cha nel y tro oc ta cur er cragheyderyn shaghney y bun-hampleyr (m.s.
meevlasstalys ny nieu). T'ad çheet lesh arrishee ny share my s'goan adsyn as
s'lhieenar ad bun-hampleyryn (reih fo venkid contraartagh).

Ayns arrishaght Müller, ta troyn noichraghagh ec daa ghooie (m.s. meevlasstalys
ny nieu), as ta ny cowraghyn raauee oc gollrish y cheilley. T'eh ny s'assey da
cragheyderyn ynsaghey gyn ee yn derrey yeh ny'n jeh elley, as myr shen ta
vondeish ec y troor. Myr shen, she sorçh dy cho-vondeish t'ayn. 'Sy chooish
shoh, cha aashagh eh cur "arrishagh" ny "bun-hampleyr" er dooie er lheh – she
cho-arrishee t'ayn.

Ta arrishaght Emsley çheet er cragh marrooagh ta jannoo arrish er dooie ny sloo
gaueagh. Cha cadjin ee y chooish shoh. Ta'n tro marrooagh coadey yn arrishagh,
agh my ta cragheyder marroo, cha nod eh ynsaghey gyn soiaghey er y dooie. Myr
shen, cha nel vondeish ec bioag marrooagh ayns cowrey raauee er-e-hon hene.
Veagh eh ny share shaghney goll er soiaghey er, as shaghney y jargaght dy jed eh
er lhott, liorish keiltynys. Agh my ta dooie gaueagh elley ayn nagh vel
marrooagh, as cowraghyn raauee echey, ta'n cragheyder gynsaghey gyn ee y dooie
shen. Myr shen, ta vondeish ec y dooie marrooagh arrish er y dooie elley y
yannoo, my ta eiyrtys shen dy vel ny sloo cragheyderyn soiaghey er na yinnagh as
keiltynys echey.

Ta bun elley ayn tra ta beoyn dooghyssagh ec cragheyderyn dy haghney bioagyn ny
cowraghyn ennagh. Mannagh vel feme ec y cragheyderyn dy ynsaghey dy vel cowrey
ennagh gaueagh, ta vondeish ec dooie erbee jannoo arrish er y chowrey shen, my
she dooie marrooagh ny dooie meenieunagh t'ayn.

Ren MG Emsley cur bun er yn eie shoh bentyn rish ardnieughyn corryl[noa] (coral
snakes). Ta'n cowrey raauee cheddin ec fo-ghooieyn Lampropeltis triangulum
(meenieunagh), ardnieughyn 'sy ghenus Erythrolamprus (nieunagh) as ardnieughyn
corryl. Ta crackan jiarg oc, as fainnaghyn dooey as baney (ny buigh-vane)
mygeayrt oc. Cha dod bea-oayllee toiggal cre'n fa va ardnieughyn marrooagh
arrish er dooieyn ny sloo nieunagh. 'Sy chorys arrishagh shoh, she
Erythrolamprus ad ny bun-hampleyryn as ta'n daa ghooie elley nyn arrishee, y fer
meenieunagh myr arrishaght Bates as y fer elley myr arrishaght Emsley.

Ayns arrishaght Wasmann, ta'n arrishagh cummal mastey ny bun-hampleyryn as edd
ny coloin. She inquilinus t’ayn. Son y chooid smoo, she bioagyn sheshoil ad ny
bun-hampleyryn: snienganyn, shellanyn as connspee. Ta’n ennym çheet er Erich
Wasmann.

Ayns arrishaght Gilbert, ta cragh cur er y chragheyder faagail jeh liorish
jannoo arrish ersyn. Ta’n ennym rere Lawrence E. Gilbert, ny eggoayllee
Americaanagh, as crooit ec Georges Pasteur. Myr sampleyr, ta foillycanyn
Heliconius breh oohyn er duillagyn lossreeyn 'sy ghenus Passiflora . Ta kuse jeh
ny lossreeyn shoh er n’aafilley cowraghyn buighey gollrish oohyn er çhee guirr.
Cha mie lesh foillycanyn breh oohyn faggys da oohyn elley (bun co-hirrey
neuvondeishagh as cannablaght), as myr shen t’eh coadey ny duillagyn. Er y laue
elley, ta ny far-oohyn shoh nyn varaigyn molley ta cleayney cragheyderyn
braddag, myr sampleyr snienganyn as connspee. Myr shen, ta’n corys shen cramp dy
liooar, as cha nee arrishaght ynrican t’ayn.

Ta arrishaght Brower er ny h-enmys er son Lincoln P. Brower as Jane Van Zandt
Brower. She hene-arrishaght t’ayn, as yn arrishagh jannoo arrish er unnanee
elley ‘sy dooie cheddin. She sorçh dy arrishaght Bates t’ayn, tra ta spectrum
blasstalys ayn; ta kuse jeh unnanee blasstal as kuse elley meevlasstal. Myr
sampleyr, ta braddagyn Danaus plexippus gee lossreeyn 'sy ghenus Asclepias. Ta
kuse jeh ny lossreeyn meenieunagh as fir elley nieunagh, as ta nieunaght ny
braddagyn rere y vee. Myr shen, ta ny braddagyn meenieunagh croghey er nieunaght
adsyn ta nieunagh er son nyn goadey. Ayns cooishyn elley, ta keintys ennagh
croghey er fendeilyssyn y cheintys elley.

Ayns arrishaght Vavilov, ta sarkyl gaafilley co-hroyn marish troar ennagh
liorish reih deiney. Ta'n ennym çheet er Nikolai Vavilov, ny lus-oayllee as
gien-oayllee Rooshagh. Ta eirinee jannoo eab sarkyllyn y ghlenney liorish goaill
magh lossreeyn 'sy vaghey, ny eddyraghey rassyn ny sarkyl veih rassyn ny troar.
Liorish shen, t'ad cur trimmid reihyssagh er ny sarkyllyn, as reih er son
sarkyllyn ta ny smoo gollrish y troar ayns dagh sheeloghe. 'Sy chooish shoh,
t'ad reih noi y dean oc; cha mie lhieu reih er son sarkyllyn ta gollrish y
troar, agh shen eiyrtys glenney.

Ta Pasteur rang-oardraghey arrishaght Vavilov myr saase caggoil ny gientynagh.
She saase coadee t'ayn chammah: ta'n tarkyl jannoo arrish er dooie coadit dys
shaghney goll er marroo. Ta'n arrishaght shoh faggys da arrishaght Bates: ta
troyn ec y troar (t'ee yn-ee) ta dy coadey veih goll er stroie as nagh vel ec yn
tarkyl; as liorish jannoo arrish er troar, ta'n tarkyl jannoo assee da'n
bun-hampleyr as da'n volleydagh myrgeddin. Er y laue elley, ta scanshyn eddyr
oc. Cha nee kiangley noidagh t'ayn eddyr molleydagh as bun-hampleyr, agh
co-vondeish: ta'n troar goll er skeaylley as coadey ec deiney, as ta deiney
geddyn bee jeh'n troar. Cha nel y tarkyl goll er ee, agh er stroie, as shen er y
fa ynrican dy vel eh leodaghey troar. Er-jerrey, cha nel y corys arrishagh shoh
ry-akin ayns eggochorys gyn laue deiney.

Ayns arrishaght chraghagh, ta cragheyder ny sheadane er n'aafilley co-hroyn
marish dooie neuskielleydagh ta lhiggey daue shaghey geill ny cragh. Ny
keayrtyn, t'ad jannoo arrish er y chragh hene; ny keayrtyn elley, er dooie
neuchommeeagh ny coonee.

Ny keayrtyn, ta fir goll er cleayney cour ben-vioag er reays; 'sy chooish shoh,
ta'n bun-hampleyr y dooie cheddin as y molleydagh. Hoilshee James E. Lloyd dy
vel lampragyn Photuris jannoo arrish er cowraghyn colleeys Photinus bwoirrinagh.
Hoig eh dy vel lampragyn firrynagh jeh ymmodee genera tayrn er-gerrey da ny
"femmes fatales" as goll er ee. Ta lamprag Photuris freggyrt ny fir rere y dooie
oc; ta stoyr dy chowraghyn yn-ymmydey eck as ad cosoylagh rish traa as oardagh
cowraghyn bwoirrinagh y dooie cheddin.

Ta Chlorobalius leucoviridis ny h-Austrail cleaynaghey piobeyryn freoaie
Cicadettini firrinagh myr bee. T'eh jannoo shen liorish clashtyn rish ny criggyn
oc as jannoo arrish er criggyn freggyrtagh mraane er cannoo y dooie. T'ad feer
caghlee; t'ad cleaynaghey fir jeh ymmodee dooie, ga dy vel criggyn er lheh ec
dagh dooie.



https://gv.wikipedia.org/wiki/Abjad

She corys screeuee eh abjad, as ny cowraghyn ("lettyryn") echey cowraghey
corockle; t'eh er y lhaihder ny breeocklyn y chur stiagh. Hug roish Peter T.
Daniels yn ennym abjad, ayns ynnyd jeh'n çhenn ennym corys screeuee corocklagh
ny sheelaght, as eshyn jannoo ymmyd elley jeh sheelaght.

Ta Daniels rheynn abjadyn jeh abbyrlhittyn er y fa nagh vel breeocklyn mastey
cowraghyn bunneydagh y chorys screeuee. T'eh rheynn ad jeh abugidaghyn (possan
noa elley jeant echey) er y fa dy vel ny scarreydee oc reihyssagh, as cha nel ad
ry-akin ayns screeu focklymagh, ny ayns screeu cadjin noadyr, son y chooid smoo.
Ayns abugida, shegin dhyt breeocklyn y chowraghey dagh keayrt; as ayns sheelaght
rere meenaghey Ghaniels, ta ny cowraghyn cowraghey slane shillab, dy ghra myr
shen, breeockle ny lomarcan, ny corockle ny lomarcan, ny cochiangle jeu.

Ta dagh ooilley abjad as fys er ain jeh sliught y chynney coryssyn screeuee
Semittagh, as nyn drooid jeh Proto-Sinaitagh as jalloo-screeueyrys Egyptagh.
Va'n abbyrlhit Feaneeckagh y fer cadjin s'leaie; cha row agh mysh feed cowrey
echey, as myr shen, v'eh aashagh ynsaghey eh, cosoylaghey rish coryssyn elley
v'ayn as ymmodee cowraghyn oc. Rish y traa, haink coryssyn elley jeh, goaill
stiagh yn abbyrlhit Greagagh as yn abjad Aramaagh. Va'n abjad Aramaagh ny
hennayr ymmodee abjad as abugida 'syn Aishey.



https://gv.wikipedia.org/wiki/Yanka_Kupala

By ennym screeuee lesh yn 'eelee as y screeudeyr Belarooshagh, Ivan Daminikavich
Lutsevich (Belarooshish: Іва́н Даміні́кавіч Луцэ́віч), eh Yanka Kupala (Janka
Kupała, Belarooshish: Я́нка Купа́ла; 7 Jerrey Souree [S.A. 25 Mean Souree] 1882
– 28 Mean Souree, 1942). Ta Kupala coontit myr fer jeh screeudeyryn ny
Belarooshish share 'sy 20oo eash.

Va Kupala ruggit er 7 Jerrey Souree 1882 ayns Viazynka, balley folwark faggys da
Maladzyechna. By jeh sluight Szlachta paarantyn Kupala, ga dy row ad failt myr
eirinee vaillee 'sy folwark. Hooar Kupala ynsagh Belarooshagh tradishoonagh as
dirree eh lesh e studeyryssyn 'sy vlein 1898. Lurg baaish yn ayr echey 'sy vlein
1902, ren Kupala obbraghey myr ynseyder, myr guilley shapp as myr freilleyder
recortyssyn.

By eh Ziarno, daan ennaghtagh 'sy Pholynnish ren eh creaghney 'sy vlein
1903-1904 fo'n lhiass-ennym "K-a", y chied eiyrtys echey 'sy lettyraght. By eh
Мая доля (Maja dolja), hie magh er 15 Jerrey Souree 1904, y chied obbyr echey
'sy Velarooshish. Va'n daan Мужык (Muzhyk, "Boddagh") soilshit magh echey blein
ny yei, y chied hie er ny hoilshaghey magh echey. V'eh ry-akin ayns phabyr
naight Belarooshagh y Rooshish Severo-Zapadnyi Krai er 11 Boaldyn 1905. Hie
daanyn elley echey magh er nyn soilshaghey ayns pabyr naight y Velarooshish,
Nasha Niva, eddyr ny bleeantyn 1906 as 1907.

Ren Kupala scughey veih'n Velaroosh gys Vilnius 'sy vlein 1908 raad ren eh goll
er oaie lesh yn obbyr echey myr feelee. 'Sy vlein cheddin hie en chied lioar
çhaglym jeh ny daanyn echey Жалейка (Zhaleyka, "Y Feddan Beg") fo glackey myr
cur magh noi-reiltyssagh ec reiltys y Taar. Va oardagh goaill seose Kupala
tayrnit er ash 'sy vlein 1909, agh va'n nah chur magh echey glackit ec ny
reiltyssyn ynnydagh ayns Vilnius. Chur eh stad lesh yn obbyr echey lesh Nasha
Niva dy chur lhiettrimys er milley foaynoo yn phabyr naight er son ny screeunyn
echey.

Ren Kupala scughey gys Caayr Pheddyr 'sy vlein 1909. 'sy vlein 1910 hie
shiartanse d'obbraghyn echey magh er nyn soilshaghey, goaill stiagh y daan
Адвечная песьня (Advechnaya pesnya, "Arrane Beayn") hie magh myr lioar ayns
Caayr Pheddyr ayns Jerrey Souree yn vlein shen. By chowrey staydys y çheer
ghooie echey, y Velaroosh, yn daan Сон на кургане (Son na kurgane, "Ashlish er
Carnane") va creaghnit ayns Luanistyn y vlein 1910.

Hie ennaghtyn ny screeunyn echey er nyn geaghley lurg Irree Magh Yerrey Fouyir
'sy vlein 1917 as ennaghtyn ny s'jerkallee orroo nish. Ren Kupala çhyndaa ram
obbraghyn gys y Velarooshish, goaill stiagh arrane ny Marksee, L'Internationale.
Ansherbee, ren Kupala freayll ny kianglaghyn echey lesh ny gleashaghtyn
ashooneyragh noi-Hoveidjagh ayns Pobblaght Ashoonagh ny Belaroosh. Ren y
lught-reill ayn coyrlaghey rish eh dy scughey gys y Çheckoslovack er eebyrt car
keayrt ayn 'sy vlein 1927. 'Sy Roosh va'n lught reill noa credjal dy nee persoon
neuhreishteilagh v'ayn er yn oyr dy row ad credjal dy row ny h-eieyn echey
bunnit er yn ashoonaghys, red nagh vel er-laccal ec y lught reill. Ansherbee,
haink jerrey lesh y neuhreishteilys ec Kupala tra ren eh soilshaghey magh
screeuyn leshtal ayns ny 1930yn.

Va Aundyr Lenin bronnit er 'sy vlein 1941 er son y çhaglym feeleeagh Ад сэрца
(Ad sertsa, "Veih'n Chree").

Ren Kupala scughey gys Moscow as, lurg shen, gys y Tatarstaan er oyr yn aslaynt
echey car y ruegys er y Velaroosh liorish y Ghermaan Natseeagh 'sy vlein 1941.
Ren eh goll er oaie lesh ny screeuynyn echey veih ny buill shen as ny daanyn
shen pohlldey parteenee Velarooshagh noi'n Ghermaan Natseeagh. Hooar eh baase
ayns Moscow 'sy vlein 1942 lurg tuittym sheese er greeishyn ayns Thie Oast
Moskva. Dy h-oikoil, va coontit dy nee baase drogh-haghyrtagh v'ayn agh ta
deiney ennagh foast smooinaghtyn dy nee hene-varroo ny marroo v'ayn.

Haink er Kupala dy ve coontit myr cowrey y chultoor Belarooshagh car y lhing
Hoveidjagh. Va thie tashtee currit er bun da Kupala ayns Minsk liorish
eiyrtyssyn y ven heshee echey 'sy vlein 1945. Jiu, she thie tashtee yn
lettyraght share 'sy Velaroosh t'ayn. She Hrodna balley dooie Ollooscoill Steat
Yanka Kupala, va currit er bun 'sy vlein 1978.



https://gv.wikipedia.org/wiki/Tibet_(ard_hene-reiltagh)

Ta Ard Hene-reiltagh Tibet (AHT), ny ard hene-reiltagh Xizang (Tibetish:
བོད་རང་སྐྱོང་ལྗོངས་; Wylie: Bod-rang-skyong-ljongs; Sheenish aashagh: 西藏自治区;
Sheenish hradishoonagh: 西藏自治區; pinyin: Xīzàng Zìzhìqū), ny ard hene-reiltagh
ayns Deynphobblaght ny Sheen.

Çheusthie jeh Deynphobblaght ny Sheen, ta Tibet currit er enney lesh yn Ard
Hene-reiltagh, ta cur lieh ny çheerey shendeeagh 'syn earroo. Ta'n ard
hene-reiltagh cur ny queiggaghyn tradishoonagh Ü-Tsang as Kham (y lieh heear)
'syn earroo. Ta ny joaraghyn echey mygeayrt unnane as joaraghyn reiltys Hibet
roish ny bleeaney 1959. Ta Tibet y nah wheiggey smoo ny Sheen rere eaghtyr ny
yei Xinjiang.

Ta Ard Hene-reiltagh Tibet soit er Ard-chlaare Hibet, yn ard s'yrjey er feie ny
cruinney. Ayns Tibet hwoaie ta ny h-yrjaghyn sheeyney gys mean-yrjid ta ny
s'yrjey na 4,572 m. Ta Slieau Everest soit er joarey Xizang lesh Nepaal.

Ta Tibet çhemmit liorish Xinjiang, Qinghai as Sichuan ny Sheen da'n twoaie as
da'n shiar; ta Jammu as Kashmir as Himachal Pradesh ny h-Injey soit da'n sheear;
t'ee çhemmit liorish Nepaal, y Vootaan, as Uttarakhand, Sikkim as Arunachal
Pradesh ny h-Injey da'n jiass. Ta joarey giare lesh y chummaght Sheenagh,
Yunnan, da'n shiar yiass.

Ta Ard Hene-reiltagh Tibet ny wheiggey hene-reiltagh ayns Deynphobblaght ny
Sheen. T'eh fo stiurey Reiltys Pobbylagh, quoi dy vel Caairliagh y fer toshee
ayn. Agh er y thalloo, she screeudeyr bing y PCS y fer toshee. Dy cadjin ta'n
Caairliagh ny Hibetagh, as ta'n screeudeyr ny neu-Hibetagh. She Qiangba Puncog,
fer dooie ass Meoiraght Qamdo, y caairliagh. She Zhang Qingli screeudeyr y
phartee.

T'ad ayns shayllyn fo-rheynnit ayns 71 choontae, un clyst (Slyst Chengguan,
Lhasa) as un valley coontae (Xigazê).



https://gv.wikipedia.org/wiki/Thalloo_yn_Eeast

She ellan mooar magh veih coose hiar y Chanadey ee Thalloo yn Eeast. Ta'n ellan
ny chooid smoo cummaltit jeh'n wheiggey Thalloo yn Eeast as Labrador. By eh
"Thalloo yn Eeast" yn ennym va currit er y lane wheiggey roish y vlein 2001 tra
v'eh ceaghlit. Ta'n ellan 108,860 km2 (42,031 mi ker) er eaghtyr as, rere shen,
t'eh ny 16oo ellan smoo er y theihll. She Balley Eoin er coose hiar yiass yn
ellan y balley smoo er yn ellan as preeu-valley yn wheiggey. Ta begnagh
lieh-villioon dy leih cummal er yn ellan as un wheiggoo jeu cummal ayns Balley
Eoin.

Va'n ellan feddynit magh ec ny h-Oarpee da'n chied cheayrt ec y Wiggynagh
Eeslynnagh Leif Eriksson 'sy 11d eash. Ren eshyn as e lught troailtagh cur yn
ennym "Vinland" er y çheer noa. By ad ny h-eeasteyryn Frangagh, Spaainagh,
Bascagh as Portiugagh ny chied cheayrtee elley hie gys yn ellan. Ren yn
Iddaalagh John Cabot (Giovanni Caboto), va gobbraghey er conaant fo Ree Inry VII
Hostyn, çheet gys yn ellan 'sy vlein 1497. Ren ny ronseyderyn Portiugagh Gaspar
Corte-Real as e vraar Miguel Corte-Real tayrn kaart jeh peesh jeh coose yn ellan
'sy vlein 1501. Agh by eh yn tarlheim ec Cabot yn aght smoo scanshoil ayns
shennaghys noa-emshyragh yn ellan er-yn-oyr dy vel yn aght shen coontit myr
bunneeaght yn Impiraght Ghoaldagh. Va'n nhee shen shickyrit 'sy vlein 1583 tra
ren Humphrey Gilbert cur greim er yn ellan myr y chied choloin harrish mooir fo
Kaart Reeoil y Venrein Ealisaid I Hostyn.

Er coontey ny boodeeyssyn anchasley ren çheet gys yn ellan, t'eh goll er enney
fo ram enmyn ayns ny çhengaghyn shen. Ta ny Yernee cur Talamh an Éisc er as ta
ny h-Albinee cur Talamh an Èisg er. Ta'n cheeall cheddin ec y daa ennym shen myr
t'ayn 'sy Ghaelg. Ta daa ennym elley ec ny h-Albinee er yn ellan: Eilean nan
Trosg ("Ellan ny Boiddee") as an Talamh Ùr ("y Thalloo Oor"). Ta'n lught
Baarlagh cur Newfoundland ("y Thalloo Noa-feddynit") er, as ta ny Frangisheyryn
cur Terre-Neuve ("y Thalloo Noa") er. Ta ny Bascee cur Ternua er as eh shen
çheet magh ass Terra Nova y Ladjyn as ny çhengaghyn gollrhee. Ta'n lught Mi'kmaq
cur Taqamkuk er yn ellan.



https://gv.wikipedia.org/wiki/TG4

She TG4 (goll er loayrt myr TG Ceathair ny TG a Ceathair; goll er fockley magh
myr [tiː dʒiː kʲahəɾʲ] ny ny keayrtyn ayns Baarle dy neuchooishagh/neu-oikoil
myr TG Four) bollagh çhellveeish ayns Nerin as y chooid smoo jeh ny claaryn
echey ayns Yernish. Va'n bollagh currit er bun er 31 Jerrey Fouyir, 1996 myr
fo-cholught Raidio Teilifís Éireann. V'ad Teilifís na Gaeilge ny TnaG ny
shenn-enmyn er y vollagh roish aa-enmys ny colught ayns 1999. Ta'n bollagh fo
stiurey colught heayagh heyr, Teilifís na Gaeilge, veih 1 Averil 2007, ny yei
çheet slattys bentynagh ayns 2001.

Ta foaynoo mooar ec TG4 er son ny claaryn echey ayns filmyn, ellynyn, drama,
filmyn feanishagh, as spoyrt. Myr sambyl, va ny claaryn mooie-jeant Nip/Tuck,
Carnivàle, Gossip Girl, The Wire, The O.C., One Tree Hill, Lipstick Jungle,
Everwood, Survivor, Invasion as Curb Your Enthusiasm scaalheanit ec y vollagh
roish y çheet oc er bollee Goaldagh, as ayns 2005, va insh liehlagh Yernagh er
yl-chloiaghyn Feniaghtys Wimbledon as daawheeylaght Frangagh Tour de France
scaalheanit er. Ta'n bollagh jannoo insh er spoyrtyn Yernagh, lheid as
bluckaneyrys Gaelgagh as immanaght jeh'n nah cheim as co-hirraghyn club, as
bluckaneyrys Gaelgagh mraane. T'adsyn nyn daghyrtyn gyn yeearreeaght chadjin,
agh dy vel mooinjer eiyrtyssee leighalagh oc. T'eh scaalheaney filmyn classicagh
ayns Baarle, lheid as filmyn ta soit 'sy Neear Feie, chammah as filmyn ayns
çhengaghyn elley - ayns Frangish, Germaanish as Spaainish dy mynchooishagh.

Ta TG4 cur magh shiartanse claaryn eunysseyragh, lheid as y claare coloayrtagh
Ardán as y claare fassan/sooree Paisean Faisean. Ta'n chooid smoo jeh ny claaryn
er y vollagh currit magh lesh fo-heidylyn ayns Baarle. Er 31 Jerrey Fouyir 2006
chur y bollagh er aer y chied chlaare jeh'n straih drama-aitt Aifric as eh
jeeraghit er lught fakin aegidagh. Er 24 Mean Fouyir 2007, hoshee TG4
scaalheaney y straih South Park ayns Yernish. Ta'n bollagh ny yei claaryn y
straih Sesame Street (Tar ag Spraoi Sesame) as gooyn Yernish currit er. Ta claar
noa er ny chur er aer fo'n ennym Seacht as eh jeeraghit er lught fakin ny
shinney. T'eh eiyrt bea scollagyn ollooscoillagh ayns Beeal Feirshtey.

Chammah as shen, ta'n bollagh foilliu filmyn feanishagh lheid as y straih ennoil
turryssagh Amú, as eh freggyrtagh da cur er bun coorse Hector Ó hEochagáin, nane
jeh cuirreyderyn TG4 ta speeideilys oc er bollee elley. Ta cuirreyderyn elley
goaill stiagh y lhaihder naight Gráinne Seoige. Er y fa dy vel fo-heidylyn
Baarle currit er ram claaryn, t'ad ennoil lesh sleih sthie-arragh as ad
smooinaghtyn dy vel y Vaarle loayrtagh ro-happee er çhellveeish Yernagh, chammah
as Yerneyderyn dooghyssagh.

Ta TG4 kiarail insh bio er Dáil Éireann dagh moghrey Crean as Jerdein; chammah
as insh bio er immeeaghtyn Bingyn Dáil veih am dys am. Ta claar laaoil naight er
y vollagh myrgeddin - Nuacht TG4 - chammah as Timpeall na Tíre (çhymsaght naight
hiaghtinagh) as 7 Lá (claar resoonaght er cooishyn roie).

Ta shirveish teks çhellveeish fo'n ennym Téaks TG4. Erskyn shen, ayns Mean
Souree 2006, hoshee co-chreeley er-linney jeh'n chooid smoo yn chummal ayn, as
adsyn ry-gheddyn er tg4.tv. Ta stoo ennagh dollit magh er cooishyn coip-chiart.



https://gv.wikipedia.org/wiki/Sleih-champ_Auschwitz

By ghreasane dy champyn baaish as sleih-champyn eh sleih-champ Auschwitz
(Germaanish: Konzentrationslager Auschwitz) va troggit as stiurit ec y Treeoo
Reich ayns ardjyn y Pholynn va goit stiagh 'sy Ghermaan car y Nah Chaggey
Dowanagh. V'eh coontit myr y fer smoo mastey ny sleih-champyn Germaanagh. V'eh
jeant seose jeh ny campyn Auschwitz I (y Stammlager ny yn bun-champ), Auschwitz
II-Birkenau (y Vernichtungslager ny yn camp baaish), Auschwitz III-Monowitz ny
Buna-Monowitz (camp obbree) as 45 fo-champyn.

By ennym Germaanish eh Auschwitz va currit er y valley Oświęcim, raad dy row ny
campyn troggit. Haink er Auschwitz dy ve ny ennym oikoil er yn ard lurg ruegys
ny Germaanee er y Pholynn 'sy vlein 1939. By hyndaa eh Birkenau veih'n lhieggan
Polynnish Brzezinka ("keyll beih"), ennym va currit er balley beg Polynnagh va
scryssit ry hoi troggal ny campyn.

Va Auschwitz II-Birkenau enmyssit ec y Reichsführer-SS Heinrich Himmler,
Shirveishagh Cooishyn Sthie yn Ghermaan, myr boayl "lheieys jerrinagh y cheisht
Ewagh 'syn Oarpey". Veih'n vlein 1942 leah gys y vlein 1944 jeianagh, ren
traenyn lughtee ymmyrkey Ewnyn veih dagh cooid jeh'n Oarpey va fo chosh y
Ghermaan gys shamyryn gas y champ. Ren ard-chione-ard y champ, Rudolf Höss,
ymmyrkey feanish lurg y chaggey ec Cooishyn leigh Nuremburg dy dooar seose gys
tree millioon dy gheiney baase (2.5 villioon jeu liorish gas as lieh-villioon
myr eiyrtys er çhingys as y ghortey). Jiu, t'eh er credjal dy dooar 1.3 villioon
dy gheiney baase as dy row 90% jeu nyn Ewnyn. Faagail magh ny h-Ewnyn, va
150,000 Polynnee, 23,000 Romanee, 15,000 cappee chaggee Hoveidjagh, 400
Feanishee Yahvey as ny thousaneyn elley veih ashoonaghtyn eigsoylagh ymmyrkit
gys Auschwitz. Adsyn nagh row marrooit ayns ny shamyryn gas, hooar ad baase
veih'n ghortey, veih'n obbyr eignit, veih çhingyssyn gowaltagh, as veih
prowaltyssyn lheeys.

Va Auschwitz seyrit ec sidooryn Soveidjagh er 27 Jerrey Geuree 1945, laa ta
foast goll er cooinaghtyn er feie yn Chruinney myr Laa Cooinaghtyn
Eddyrashoonagh yn Deherree. 'Sy vlein 1947, ren lught reill y Pholynn cur thie
tashtee er bun er ynnyd Auschwitz I as Auschwitz II. Ec toshiaght y vlein 2010
v'eh fogrit magh dy ren ny smoo na 29 millioon dy cheayrtee goll trooid ny
giatyn yiarn ta crooinit liorish y jarroo raa ard-ghooagh, Arbeit macht frei
("Nee yn obbyr seyrey oo")

Co-ordnaidyn: 50°02′09″N 19°10′42″E﻿ / ﻿50.03583°N 19.17833°E﻿ / 50.03583;
19.17833



https://gv.wikipedia.org/wiki/Senoturbellida

She genus dy veiyn daa-heuagh eh Senoturbella ny Xenoturbella. Ta daa ghooie
dhianeagh aynsyn. Hooar Sixten Bock y chied dooie (Xenoturbella bocki) ayns
1915, agh cha daink rish coontey screeuit derrey 1949, liorish Einar Westblad.

Cha nel eie soit er y rang-oardraghey kiart. Hoshiaght chreid oayllee dy nee
mooinjer eeastyn shliggagh v'ayn, agh dooyrt kuse jeu dy row y GDN er ny
hollaghey ec GDN eeastyn shliggagh v'ad er nyn ee, as bare lhieu rang-oardraghey
Xenoturbella myr deuterostomagh bunneydagh nagh row mastey ny phyla v'ayn
hannah. Ayns 2006, hooar studeyrys elley dy nee oohyn Xenoturbellida hene v'ayn,
cha nee oohyn eeastyn shliggagh eeit v'ayn, agh ghow ad rish dy row y chied
studeyrys er ny hollaghey ny yei shen as dy nee deuterostomagh t'ayn. Ec y traa
t'ayn she oltey ynrican y phylum Xenoturbellida t'ayn. Rere jalloo-oaylleeaght
as bea-oaylleeaght chovreneenagh, t'ad credjal dy nee faggys-mooinjer
Acoelomorpha t'ayn.

Ta oltscarrey GDN mitochondriagh cowraghey dy nee bun-phossan deuterostomagh
t'ayn, ny co-phossan Echinoderma as Hemichordata, foddee. Ta oayllee elley ad y
chur ny smoo bunneydagh, mastey Metasoa.

Ta Xenoturbella wheesh as 4cm er lhiurid. Ta corp neuchramp echey, gyn inçhyn,
corys keckey, collane ny gonad , ny organe erbee agh statocyst as killagyn
scuitçhal echey. Ta corys nearag skeayllt echey.



https://gv.wikipedia.org/wiki/Sarajevo

She preeu-valley Vosnia as Herzegovina eh Sarajevo. T'eh ny chaayr smoo ayns
Bosnia as Herzegovina as eh er ooley dy vel ny smoo na 310,605 deiney cummal
çheusthie jeh ny joaraghyn caayragh. She preeu-valley Chonastey Vosnia as
Herzegovina, myrane lesh preeu-valley Chantoon Sarajevo, y chaayr. T'eh ny hoie
ayns glion Sarajevo ayns Bosnia, as ta ny Beinnyn Alpagh Dinaragh cruinnaghey yn
chaayr. T'eh soit er yn awin Miljacka ayns çheshvean ny h-Oarpey Hiar Yiass as
ny Çheeraghyn Balkanagh.

Ta'n chaayr goll er rheynn magh ny chiare baljaghtyn: Centar, Novi Grad, Novo
Sarajevo, as Sarajevo. Ta reiltys baljagh er lheh ec dagh fer jeh ny baljaghtyn,
agh ry-cheilley t'ad jannoo seose un chaayr as bunraght er lheh eck. Ta meoir,
daa ynnydagh as ard-choyrle ec y whaiyl chiannoortagh (Bosnish: Gradska Uprava).
Ta'n whaiyl slattyssagh jeant seose jeh'n Choonseil Chaayragh (Gradsko Vijeće).
Ta 28 olteynyn 'sy choonseil, goaill stiagh loayreyder y choonseil, daa
ynnydagh, as scrudeyr. Ta ny coonseillee goll er reih rere corrym coreiragh.
Myrane lesh ny quaiyllyn shen, ta quaiyl vriwnyssagh ayn 'sy chaayr chammah.

Ta ny baljaghtyn hene goll er rheynn magh nyn "moodeeyssyn ynnydagh" (Bosnish:
Mjesne zajednice).



https://gv.wikipedia.org/wiki/Reeriaght_Unnaneyssit

She çheer ayns sheear hwoaie ny h-Oarpey Reeriaght Unnaneysit ny Bretyn Mooar as
Nerin Hwoaie (Baarle: United Kingdom of Great Britain and Northern Ireland) ny
yn Reeriaght Unnaneysit, yn RU, yn Vretyn Vooar ny Çheer ny Goal ny keayrtyn.
T'eh ny heer ellanagh ta goll reish y Vretyn Vooar, shiar hwoaie Nerin, as ram
ellanyn beggey. Cha nel joarey thallooin ayns y Reeriaght Unnaneysit agh ayns
Nerin Hwoaie liorish Pobblaght Nerin. Faagail magh y joarey shoh, ta'n RU caglit
liorish y Cheayn Sheear, Mooir Hostyn, Mooir yn Eeaght, as Mooir Vannin. Ta'n
ellan smoo, yn Vretyn Vooar, kianglt rish y Rank liorish Thiollane Vooir Eeaght.

Ta'n Reeriaght Unnaneysit ny steat unnaneagh as t'eh jeant seose jeh kiare
çheeraghyn: Bretin, Nalbin, Nerin Hwoaie as Sostyn. T'eh reillit liorish corys
ard-whaiylagh lesh soiaghey yn reiltys ayns y preeu-valley Lunnin, agh ta tree
reiraghyn ashoonagh jeeveanit ayns Beeal Feirshtey, Cayr Deeth as Doon Edin,
preeu-valjyn Nerin Hwoaie, Vretin, as ny h-Albey. Ta'n RU ny reeriaght
vunraghtoil lesh Benrein Ealisaid II myr ben hoshee y steat. She
Croghaneyn-Crooin Ellanyn Vooir Eeaght as Mannin as cha nel ad nyn gooid jeh'n
RU, agh t'ad jannoo conastey lesh. Ta kiare thallooyn har mooir Goaldagh jeig ec
yn RU, as t'ad nyn remladyn jeh'n Impiraght Ghoaldagh, yn impiraght smoo ayns
shennaghys y theihill. Ta'n Venrein Ealisaid II foast ny ben hoshee er
Co-unnaneys ny h-Ashoonyn as ny ben hoshee er dagh ream co-unnaneysagh.

Er 1 Boaldyn 1707, va yabanagada Reeriaght ny Bretyn Mooar crooit rere unnaneys
politickagh eddyr Reeriaght Hostyn (as eh goaill stiagh Bretin) as Reeriaght ny
h-Albey. Va'n taghyrt shen ny eiyrtys jeh Conaant yn Unnaneys as eh fo-screeuit
er 22 Jerrey Souree 1706, as eh shickyrit liorish Ard-whaiyl Hostyn as
Ard-whaiyl ny h-Albey lesh çheet Aght yn Unnaneys ayns 1707. Begnagh keead ny
s'anmey, va Reeriaght Nerin kianglt rish Reeriaght ny Bretyn Mooar liorish çheet
Aght yn Unnaneys 1800. Faagail magh dy row Sostyn as Nalbin nyn steatyn
anchaslagh roish 1707, v'ad ayns unnaneys persoonagh veih Unnaneys ny Crooinyn
ayns 1603, tra va troyn Reeriaghtyn Hostyn as Nerin eirit ec Jamys VI Ree ny
h-Albey as va'n cooyrt reeoil arraghit veih Doon Edin gys Lunnin.

'Sy chied cheead, va paart mooar ayns lhiasaghey eieyn heear y chorys
ard-whaiylagh as va cohortysyn mooarey jeant ec y çheer ayns lettyraght, ellynyn
as oaylleeaght. Cheaghil y Çhyndaa Çhynskylagh y çheer as hug eh cooney er
lhiasaghey yn Impiraght Ghoaldagh. Ec y traa shen, chammah as çheeraghyn mooarey
elley, va paart ec yn RU ayns y choloinaghys, goaill stiagh cochionneeaght sleab
yn Atlantagh, ga dy dy hie Aght Cochionneeaght Sleab 1807 ny hrooid. Va'n RU ny
chied çheer dy chur jerrey lesh cochionneeaght sleabyn.

Lurg traastagh Napoleon ayns ny Caggaghyn Napoleonagh, dirree yn RU dy ve ny
phreeu-chummaght lhuingyssagh y 19oo eash as hannee yn stayd shen echey derrey
yn 20oo eash meanagh. Daase yn Impiraght Ghoaldagh gys y cheim smoo ayns 1921,
as hooar eh anney Leeg ny h-Ashoonyn harrish shen-choloinyn ny Germaan as yn
Impiraght Turkagh lurg y Chied Chaggey Dowanagh.

She trooid çhionnidyn broie ayns Nerin, haghyr rheynn magh yn ellan ayns 1920,
as seyrsnys Heyr Steat Nerin ayns 1922 ny lurg. Hannee Nerin Hwoaie lesh yn RU.
Myr eiyrtys, ayns 1927, va ennym formoil ny çheerey çhyndaait gys y lhieggan
roie, Reeriaght Unnaneysit ny Bretyn Mooar as Nerin Hwoaie.

Rish ny 1920yn, va'n BBC, kied ghreasane creeley eddyr-ashoonagh y theihll,
currit er bun. Ren yn RU caggey rish y Ghermaan Natseeagh myr nane jeh
cummaghtyn Cochaarjagh y Nah Chaggey Dowanagh as hug eh cooney da'n theihll
heear-chaggeeagh. By chyndagh rish y Nah Chaggey Dowanagh va'n Reeriaght
Unnaneysit jeeyllit rere argidys. Hug eeasaghtyn costallagh veih'n Chanadey as
veih ny Steatyn Unnaneysit cooney da'n RU as eh geearree slaanaghey.

Ayns bleeantyn jeeragh ny lurg y chaggey, va'n steat lhiasee Goaldagh currit er
bun, goaill stiagh Shirveish Ashoonagh ny Slaynt, nane jeh ny kied corysyn
ooilley-ghoaillagh y torçh shen. Rere aggyrtysyn y claanaghey, haink earroo
mooar dy 'leih veih'n Cho-unnaneys as va'n Vretyn Vooar yl-chynneeagh currit er
bun. Faagail magh dy row joaraghyn heear-chaggeeagh noa phaart politickagh ny
Bretyn Mooar shickyrit liorish Geyre-ghaue Huez ny bleeaney 1956, va sheeyney
magh eddyr-ashoonagh ny Baarle çheet er cleayney beaynagh lettyraght as cultoor
Goaldagh. Veih ny 1960yn hooar cultoor phobble Ghoaldagh cleayney ass y çheer.

Lurg keyllaghey tarmaynagh dowanagh as boirey çhynskylagh ayns ny 1970yn, va
bishaghey çheetyn stiagh ooill Vooir Hostyn as lhiasaghey tarmaynagh ayns ny
1980yn. Car toshiaghys Margaret Thatcher va çhyndaa ayns troa politickagh as
tarmaynagh y Reeriaght Unnaneysit; troa t'ayn derrey yn laa t'ain fo currym
reiltys Phartee yn Lught Obbyr Noa fo stiurey Tony Blair as Gordon Brown veih
1997.

Va'n Reeriaght Unnaneysit nane jeh 12 chiaddeyder yn Unnaneys Oarpagh ec y
toshiaght ayns 1992 lesh fo-screeuyn Conaant Vaastricht. Roish eh shen, v'eh ny
oltey jeh'n çheshaght roish shen, Cohionnal Tarmaynagh ny h-Oarpey (CTO), veih
1973. Ta ymmyrkey reiltys Phartee yn Lught Obbyr rish mestey stiagh lesh y
çheshaght mestit, lesh ny Condaigee, yn Partee Cumaadagh, as ad shassoo er son
freayltys cummaghtyn as cummeydysyn.

Ec jerrey yn 20oo eash haghyr ceaghlaghyn mooarey ayns reiltys y Reeriaght
Unnaneysit lesh bunneeaght reiltysyn ashoonagh jee-veanit da Nerin Hwoaie,
Nalbin as Bretin ny lurg refraneyn roie-slattyssagh.

Ta'n Reeriaght Unnaneysit ny reeriaght vunraghtoil: ta Benrein Ealisaid II ny
ben hoshee er yn RU chammah as er queig çheeraghyn jeig y Cho-unnaneys, as eh
cur yn RU ayns unnaneys persoonagh lesh ny steatyn shen. Ta ny Croghaneyn-Crooin
Mannin, Jersee as Guernsey fo reealtys y Chrooin, as cha nel ad nyn gooid jeh'n
Reeriaght Unnaneysit ga-reih ta cooishyn joarree as coadey fo stiurey reiltys yn
RU.

Ta'n Reeriaght Unnaneysit nane jeh tree çheeraghyn y theihill lesh bunraght nagh
vel currit ayns coad. Ta Bunraght y Reeriaght Unnaneysit jeant seose, son y
chooid smoo, jeh geillyn screeuit, goaill stiagh slattysyn, leigh caseyn
briwnyssit, as conaantyn eddyr-ashoonagh. Er y fa nagh vel anchaslysyn eddyr
slattysyn cadjin as "leigh bunraghtoil", foddee Ard-whaiyl yn RU "aachroo
bunraghtoil" y yannoo rere çheet Aghtyn yn Ard-whaiyl ny hrooid, as myr shen ta
niart echey geillyn screeuit ny neu-screeuit y vunraght dy cheaghley ny dy
scryssey magh. Ansherbee, cha nel Ard-whaiylyn billaghyn goll er hrooid y yannoo
as ad noi-cheaghlagh.

Ta corys ard-whaiylagh ec y Reeriaght Unnaneysit as eh bunnit er corys y
Vannishter Heear, as t'eh eiyrtit mygeayrt ny Cruinney - sheckteraght yn
Impiraght Ghoaldagh. Ta daa hie - Quaiyl Hostyn reiht as Quaiyl ny Çhiarnyn
teihyssagh - ayns Ard-whaiyl y Reeriaght Unnaneysit as t'ad çheet ry-cheilley
ayns Plaase y Vannishter Heear. T'eh ny reiltys slattyssagh jerrinagh 'sy
Reeriaght Unnaneysit er y fa nagh vel ard-whaiyl jee-veanit ayns Nalbin as
cruinnaghtyn jee-veanit ayns Nerin Hwoaie as Bretyn seyr as foddee reiltys yn RU
adsyn y ghooney, faagail magh dy row ad currit er bun rere coontey theayagh ayns
refraneyn.

Ta ynnyd yn Ard-vinishter, fir toshee y reiltys, bentyn da Oltey yn Ard-whaiyl
quoi ec ta smaght echey er y chooid smoo ayns Quaiyl Hostyn. Dy cadjin ta'n
Ard-vinishter ny 'er toshee er y phartee politickagh smoo 'sy thie. Ta'n
Ard-vinishter as Lugh ny h-Airaghtyn enmyssit ec y Venrein dy chroo Reiltys yn
Ard Ooashley. Ta olteynyn ny h-Airaghtyn reiht veih olteynyn partee yn
Ard-vinishter ayns y daa hie slattyssagh, agh veih Quail Hostyn son y chooid
smoo.

Er son reihysyn da Quaiyl Hostyn, ta'n RU rheynnit magh ayns 646 co-heiyderysyn,
lesh 529 jeu ayns Sostyn, 18 ayns Nerin Hwoaie, 59 ayns Nalbin as 40 ayns
Bretin, agh bee 650 co-heiyderysyn veih'n Ard-reihys s'niessey. Ta un Oltey yn
Ard-whaiyl reiht ec dagh co-heiyderys rere yl-raght neuchramp. Ta ard-reihysyn
eieit ec y Venrein lurg coyrle yn Ard-vinishter. Cha nel çheorey er traa yn
Ard-whaiyl, agh rere Aght yn Ard-whaiyl (1911) shegin reihysyn noa dy ve ayn
çheusthie jeh queig bleeaney veih'n reihys jerrinagh.

T'ad Partee yn Lught Obbyr, y Partee Cumaadagh as y Partee Libraalagh Deynlagh
ny tree parteeghyn politickagh smoo 'sy Reeriaght Unnaneysit, as va 616 ass 646
ynnydyn cosnit ec ny tree parteeghyn shen 'sy reihys jerrinagh. Va'n chooid smoo
jeh ny h-ynnydyn faagit cosnit ec parteeghyn slystagh yn RU lheid as Partee
Ashoonagh ny h-Albey (Nalbin ynrican), Plaid Cymru (Bretin ynrican), as Partee
Unnaneysagh Deynlagh, Partee Soshiallagh Deynlagh y Lught Obbyr, Partee
Unnaneysagh Ullee, as Sinn Féin (Nerin Hwoaie ynrican, agh ta olteynyn y phartee
gleckey noi ynnydyn ayns Nerin myrgeddin). Ayns freggyrtys politickaght y
phartee, cha ghow oltey erbee yn phartee ynnyd ayns Quaiyl Hostyn er y fa dy
shegin daue guee er y Ree ny er y Venrein.

Ta 78 OAEyn ec y Reeriaght Unnaneysit ayns ard-reihysyn da Ard-whaiyl ny
h-Oarpey as t'ad reiht ayns 12 co-heiyderysyn. Va feyshtyn er seyrsnys yn RU
currit er oaie rere olteynys ny çheerey 'syn Unnaneys Oarpagh.

Ta reiltys ny kiannoortys ec Bretin, Nalbin as Nerin Hwoaie, as t'ad fo stiurey
Kied-vinishter, as quaiyl un-hamyragh jee-veanit. Cha nel kiannoortys ny quaiyl
jee-veanit ec Sostyn, y çheer smoo 'syn RU, as t'ee jeeragh fo reirey reiltys as
parlamaid yn RU ayns dagh keisht. Ta'n stayd shen enmyssit myr Feysht Lodainn
Heear as eh mychione y nhee dy vel OAyn veih Bretin, Nalbin as Nerin Hwoaie abyl
votal, dy briwnyssagh ny keayrtyn, er nheeghyn bentyn rish Sostyn quoi ta
loaghtit liorish cruinnaghtyn jee-veanit da ny co-heiyderysyn oc hene.

Ta cummaghtyn lheeadagh er dagh nhee nagh vel 'freaylt' ec Parlamaid yn RU ec
Reiltys as Parlamaid ny h-Albey. Ta ny cumaghtyn shen goaill stiagh nheeghyn
lheid as edjaghys, currym slaynt, leigh as gurneilys ynnydagh. Lurg barriaght
partee ashoonagh ny h-Albey, Partee Ashoonagh ny h-Albey, ayns reihys Parlamaid
ny h-Albey, 2007, va reiltys mynlagh fo reirey yn PAA currit er bun fo stiurey
yn 'er toshee, Alex Salmond, as haink er dy ve ny Chied-vinishter.

Ta cummaghtyn ny s'jeorit na t'ayns Nalbin ec Reiltys Cruinnaght Vretin as
Çhionnal Ashoonagh Vretin agh ny lurg çheet Aght Reiltys Vretin 2006 ny hrooid,
foddee yn Chruinnaght jannoo slattys er nheeghyn ennagh trooid Oardee Cummeydys
Slattyssagh as ad giootit er bunneydys case er chase. Va Reiltys Cruinnaght
Vretin roie crooit shiartanse shiaghtinyn ny yei reihys da Çhionnal Ashoonagh
Vretin, 2007, lurg traa giare reirey mynlagh. Ta'n reiltys roie ny cho-chiangley
eddyr Plaid Cymru as Partee yn Lught Obbyr as she Kied-vinishter Rhodri Morgan.

Ta cummaghtyn begnagh myr ta jee-veanit ayns Nalbin ec Kiannoortys Nerin Hwoaie
as Çhionnal Nerin Hwoaie. Ec y traa t'ayn ta Kiannoortys Nerin Hwoaie fo stiurey
yn Chied-vinishter Peter Robinson (Partee Unnaneysagh Deynlagh) as y lhiass
Chied-vinishter Martin McGuinness (Sinn Féin).

Ta shennaghys gurneilys ynnydagh 'sy Reeriaght Unnaneysit cowrit liorish
ceaghlaghyn beggey ayns reaghysyn roish yn Unnaneys derrey yn 19oo eash. Veih
shen ta aafilley beayn ayns paart as obbraghey. Cha haghyr ny ceaghlaghyn ayns
oash cullee ayns Bretin, Nalbin, Nerin Hwoaie as Bretin as ta jee-veanaghey
cummaght harrish gurneilys ynnydagh gys Bretin, Nalbin as Nerin Hwoaie
keayllaghey nagh vel ceaghlaghyn ry-heet ayns oash cullee.

Ta reagheydys gurneilys ynnydagh ayns Sostyn co-chast, lesh livrey-ys obbraghey
anchasley rere reaghysyn ynnydagh. Ta slattyssyn kianglt lesh gurneilys ynnydagh
ayns Sostyn reaghit liorish parlamaid yn RU as reiltys y Reeriaght Unnaneysit,
er y fa nagh vel parlamaid jee-veanit ec Sostyn. Ta'd ny h-aarheynnyn ayns
Sostyn na ny nuy ardjyn oik y Reiltys ny ardjyn oik reiltys yn Unnaneys Oarpagh.
Ta cruinnaght as meoir jeeragh-reiht veih'n vlein 2000 ec un ard ny çheerey,
Lught-reill Lunnin Vooar ny yei bhut er son y treealtys ayns refrane 'sy vlein
1998. V'eh kiarit dy vel cruinnaghtyn ardjynagh ennagh ec ny h-ardjyn elley, agh
va'n eie shen jiooldit ny yei refrane ayns Shiar Hwoaie Hostyn 'sy vlein 2004.
Heese veih'n leval ardjynagh, ta Lunnin jeant seose jeh 32 valley corpagh as
ta'n chooid elley dy Hostyn jeant seose jeh coonseilyn coontae as coonseilyn
ardjynagh ny lught-reill unnaneagh. Ta ny cooinseilee reiht ayns wardysyn
un-oltey as wardysyn yl-oltey.

Ta gurneilys ynnydagh ayns Nerin Hwoaie, veih'n vlein 1973, reaghit ayns 26
coonseilyn ardjynagh, as ad reiht liorish un-vote yn-astreeaghey lesh cummaghtyn
ta jeorit da shirvishyn lheid as çhaglym smooirlagh, stiuree moddee, as
meansalaght pairkyn as ruillickyn. Er 13 Mart 2008, ansherbee, va'n kiannoortys
ayns coardailys rish treealtysyn un choonseil jeig y chroo as ad y chur ayns
ynnyd y chorys roie as bee ny reihysyn s'niessey shlearit gys 2011 dy chooney
lesh y çhyndaa.

Ta gurneilys ynnydagh ayns Nalbin rheynnit er bunneydys 32 ard conseilagh lesh
anchaslysyn mooarey ayns mooadys as earroo yn phobble. Ta ard-valjyn Glaschu,
Doon Edin, Aberdon as Dùn Dèagh nyn ardjyn coonseilagh lhieu hene chammah as
Cooinseil ny Gaeltaght as goaill stiagh un trass eaghtyr ny h-Albey agh lesh
200,000 cummaltee. Ta'n cummaght currymit ayns ny lughtyn-reill ynnydagh fo
stiurey coonseilee reiht, as ta 1,222 jeu ec y traa t'ayn. T'ad geddyn çheet
stiagh paart-emshiragh. Ta ny reihysyn gurneilit liorish un-vote yn-astreeaghey
ayns wardysyn yl-olteynagh as ad reih tree ny kiare coonseilee. Ta Smaghteyr ny
Symneyder reiht dy stiurey cruinnaghtyn. Ta ny coonseilee biallagh da coad
aghtey as eh currit ayns bree liorish Commishoon Stundayrtyn ny h-Albey. She
Co-chruinnaght Lughtyn-reill Ynnydagh ny h-Albey (CLYA) sheshaght reihdagh
coonseilyn ynnydagh ny h-Albey.

Ta gurneilys ynnydagh ayns Bretin jeant seose jeh 22 choonseil unnaneagh, goaill
stiagh ard-valjyn Cayr Deeth, Abertawe as Casnewydd, as ad nyn goonseilyn
ynnydagh lheu hene. Ta reihysyn ayn dagh kiare bleeaney liorish voteyn singil
neu-astreeaghey. Va ny reihysyn jerrinagh ayns Mee Voaldyn ny bleeaney 2008. Ta
Sheshaght Gurneilys Ynnydagh Vretin soiaghey magh parteeasyn ny coonseilyn
ynnydagh ayns Bretin.

Ta'n Reeriaght Unnaneysit mygeayrt 245,000 kilometeryn kerrinagh (94,600 mi ker)
er eaghtyr slane as eshyn jeant seose jeh ellan ny Bretyn Mooar, çheu hiar
hwoaie ellan Nerin (Nerin Hwoaie) as ellanyn beggey elley. T'eh soit eddyr y
Cheayn Sheear as Mooir Hostyn, as eh 35 kilometeryn magh veih slyst hwoaie ny
Frank ec boayl unnaneagh. Eddyr y daa heer ta Mooir yn Eeaght. Ta'n Vretyn Vooar
soit ayns dowan-lheeadyn eddyr 49° as 59° Hwoaie (ta Shetlynn sheeyney magh da
61° Hwoaie), as ayns dowan-liuridyn eddyr 8° Heear gys 2° Hiar. She boayl
meenaghey y Phreeu-linney Vunlaa Thie Rollageydys Reeoil Ghreenwich, faggys da
Lunnin. Ta'n Vretyn Vooar beggan ny smoo na 1,100 km (700 mi) er liurid as
begnagh 500 km (300 mi) er lheead ayns y boayl s'lhea, agh she 1,350 km (840 mi)
yn 'oddeeaght s'liurey eddyr daa voayl as ee ny foddeeaght eddyr Penn an Wlas
'sy Chorn as Thie Yuan Ghroat ayns Gallaibh ny h-Albey. Ta'n joarey thallooin
eddyr Nerin Hwoaie as Pobblaght Nerin 360 kilometeryn (224 mi) er liurid.

Ta speyr tempreilagh 'sy Reeriaght Unnaneysit, lesh palçhid dy 'liaghee car ny
bleeaney. Ta'n çhiassid arraghey rish ny raiee, agh t'eh neuchadjin çhiassidyn
ny sloo na -10 °C (14.0 °F) ny ny smoo na 35 °C (95 °F) dy gheddyn. Ta ny
geayaghyn baardee çheet veih'n sheear yiass, as ad cur emshyr fliugh as bog lheu
veih'n Cheayn Sheear. Ta ny ronnaghyn hiar ny smoo fasteeagh veih'n gheay shoh,
as myr shen t'ad nyn muill smoo çhirrym. Ta ny strooghyn Atlantagh, as adsyn
çhiowit liorish Stroo yn Eearvooir, cur lheu geuraghyn boggey, ayns y çheu heear
er lheh, raad dy vel ny geuraghyn fliughey, er thalloo ard er lheh. Ta ny
souraghyn ny s'çhoe ayns shiar yiass Hostyn, as y boayl shen ny s'faggys da'n
vooarheer Oarpagh, as ny s'feayrey ayns y twoaie. Ta'n ceau niaghtee jantagh 'sy
gheurey as ayns arragh gheuree.

Ta lieh chooid eaghtyr y Reeriaght Unnaneysit jeant seose jeh Sostyn, as ee
130,410 kilometeryn kerrinagh (50,350 mi ker) er eaghtyr. Çheer injil t'aynjee
son y chooid smoo agh ta çheer sleitagh ry gheddyn sheear hwoaie jeh linney
Tees-Exe as goaill stiagh Sleityn Cumbria ayns Slyst ny Loghyn, Sleityn Pennine
as cruink chlagh eayil ayns Slyst ny Binn, Exmoor as Dartmoor. She y Thaimish, y
Severn as y Humber preeu-awinyn as inveryn Hostyn. She Scafell Pike (978 m er
yrjid), as eh soit ayns Slyst ny Loghyn, y slieau s'yrjey. Ta ram baljyn as
ard-valjyn mooarey ayns Sostyn as, rere Cryssyn Baljagh Mooarey, ta shey jeh ny
50 Cryssyn smoo yn Unnaneys Oarpagh soit aynjee.

Trass eaghtyr y Reeriaght Unnaneysit t'ayns Nalbin as ee 78,772 kilometeryn
kerrinagh (30,410 mi ker) er eaghtyr as t'ee goaill stiagh begnagh 800 ellanyn,
çheu heear as hwoaie jeh'n vooarheer son y chooid smoo, ny h-Ellanyn Heear, yn
Orkaid as Shetlynn er lheh. Ta boayloaylleeaght ny h-Albey cowrit liorish
Scoltey Joaree ny Gaeltaght - scoltey creggey creg-oaylleeagh - ta goll harrish
mooarheer ny h-Albey veih Balley Eaylee gys Cala na Creige. Ta'n linney scoltey
rheynn magh daa ard anchasley; yn Ghaeltaght ayns y twoaie as y sheear as y
Ghoaltaght ayns y jiass as y shiar. Ta'n Ghaeltaght chregganagh goaill stiagh y
chooid smoo jeh çheer sleitagh ny h-Albey, goaill stiagh slieau s'yrjey ny
h-Ellanyn Goaldagh Beinn Nivish as ee 1,343 m (4,406 tr) er yrjid. Ta'n
Ghoaltaght, y chryss cheyll eddyr Keyllys y Chleayee as Linne Foirthe enmyssit
myr "y Chryss Veanagh", ny s'inshley as ny s'rea as ta'n chooid smoo dy 'leih
nyn gummal ayn goaill stiagh Glaschu, yn ard-valley smoo ayns Nalbin, as Doon
Edin, preeu-valley as ynnyd politickagh ny h-Albey.

Cha nel Bretin agh 20,758 kilometeryn kerrinagh (8,010 mi ker) er eaghtyr, ny
jeihoo eaghtyr y Reeriaght Unnaneysit. Çheer sleitagh t'aynjee son y chooid
smoo, agh cha nel Bretin Jiass cho sleitagh na myr t'ayns y twoaie. Ta ny
preeu-ardjyn çhynskylagh as y chooid smoo dy chummaltee ayns jiass Vretin, as ee
goaill stiagh baljyn slystagh lheid as Cayr Deeth (preeu-valley as ynnyd
politickagh as tarmaynagh), Abertawe, Casnewydd as Glionyn Vretin Yiass. Ta ny
sleityn s'yrjey ayns Bretin ayns Eryri (Baarle: Snowdonia) as t'ad goaill stiagh
yr Wyddfa as eh 1,085 m er yrjid - y slieau s'yrjey ayns Bretin. Ta ny smoo na
1,200 km (750 mi) oirr ny marrey ec Bretin. Ta shiartanse ellanyn magh ass
mooarheer Vretin, as t'eh Moan (Bretnish: Ynys Môn, Baarle: Anglesey) yn ellan
smoo as eh soit sheear hwoaie veih'n çheer.

Çheer sleityn beggey t'ayns Nerin Hwoaie as ee 14,160 kilometeryn kerrinagh
(5,470 mi ker) er eaghtyr. Ta Logh Nay, as eh 388 kilometeryn kerrinagh, ny logh
smoo ayns ny h-Ellanyn Goaldagh. She Slieau Dónairt (849 m) y slieau s'yrjey 'sy
çheer.

T'ad preeu-valjyn ny çheeraghyn ennagh 'syn RU na: Beeal Feirshtey (Nerin
Hwoaie), Cayr Deeth (Bretin), Doon Edin (Nalbin) as Lunnin (Sostyn); ta Lunnin
ny phreeu-valley er y çheer slane.

Ta coontey-pobble ayns dagh çheer yn Reeriaght Unnaneysit dagh jeih bleeaney. Ta
Oik ry hoi Staydraa Ashoonagh freggyrtagh er son çhaglym fysseree ayns Sostyn as
Bretin, as ta Offish Chadjin Recortyssyn ny h-Albey freggyrtagh er son Nalbin as
Jantys Staydraa as Ronsee Nerin Hwoaie er son Nerin Hwoaie.

Rere coontey-pobble ny bleeaney 2001, va 58,789,194 cummaltee 'sy Reeriaght
Unnaneysit, y treeoo çheer smoo 'syn Unnaneys Oarpagh, y wheigoo çheer smoo 'sy
Cho-unnaneys as y chied çheer as feed smoo er y theihll. Ec lieh vlein 2007,
v'eh er credjal dy row 60,975,000 cummaltee 'sy çheer. Ta'n inymmyrkey, yn
leahys ruggyryn as jerkallys-vea ny share cur lesh bishaghey roie earroo yn
phobble. Hug staydraa shen er fys dooin, son y chied cheayrt, dy row ny smoo
penshyneyryn na paitçhyn ny s'aa na 16 bleeaney d'eash.

Rere staydraa ny bleeaney 2007, v'eh er credjal dy row 51.1 millioonyn dy
chummaltee ayns Sostyn. T'ee nane jeh ny çheeraghyn smoo clannit er feie ny
cruinney lesh 383 cummaltee ayns dagh kilometer kerrinagh ayns 2003, lesh
co-ghlooaghey er lheh ayns Lunnin as y shiar yiass. Ta oolaghyn ny bleeaney 2007
cur sleih-earroo ny h-Albey ec 5.1 millioon dy chummaltee, Vretin ec 3
millioonyn as Nerin Hwoaie ec 1.8 millioonyn lesh glooaghtyn foddey ny sloo na
Sostyn. Cosoylit rish glooaght pobble Hostyn (383 cummaltee/km²) t'ad shoh ny
h-earrooyn co-reggyrtagh: Bretin (142 cummaltee/km²), Nerin Hwoaie (125
cummaltee/km²) as Nalbin (65 cummaltee/km²).

'Sy vlein 2007, v'eh mean-leahys slane troaraght (LST) harrish y Reeriaght
Unnaneysit na 1.90 paitçhyn da dagh ben. V'eh oolit 'sy vlein 2008 dy daase
troaraght yn RU gys 1.91 paitçhyn ny ben. Choud's ta'n leahys troaraght ta gaase
cur lesh bishaghey earroo yn phobble, t'eh foddey ny sloo na binn "visheydys ny
lhiennoo" ec 2.95 ayns 1964, , ny sloo na leahys son cur er ash (2.1), agh t'eh
ny smoo na'n earroo ayns 2001 (1.63 - yn earroo s'loo). She 1.92 as 1.90 ny
leahysyn troaraght ayns Sostyn as Bretin, 1.73 ayns Nalbin, as 2.02 ayns Nerin
Hwoaie. Ta leahys ruggyryn ny s'yrjey mastey mraane joarree-ruggit na mraane
Goaldagh, agh ta'n leahys gaase mastey mraane Goaldagh ynrican.

Ta kiart ec seyranee yn Unnaneys Oarpagh cummal as obbraghey 'sy Reeriaght
Unnaneysit agh ta oardee shallidagh currit ayns bree lesh Romaainee as
Bulgeyree, çheeraghyn v'er heet stiagh ayns yn UO ayns Jerrey Geuree ny bleeaney
2007.

Cosoylit rish çheeraghyn Oarpagh elley, ta'n inymmyrkey cur lesh bishaghey
earroo yn phobble as eh freggyrtagh er son lieh y visheydys ayns ny bleeantyn
eddyr 1991 as 2001. Va nane ass shey jeh ny sthie-arree ass yn Oarpey Hiar, lesh
y chooid vooar çheet ass çheeraghyn y Cho-unnaneys Noa. Ta earrooyn oikoil
taishbyney dy haink 2.3 millioonyn arree gleney gys yn RU veih'n vlein 1997, as
va 84% jeu ass çheeraghyn çheumooie jeh'n Oarpey, as ta 7 millioonyn ny smoo jeu
jerkit roish ny bleeaney 2031. Ta ny h-earrooyn by yerree (2006) taishbyney
inymmyrkey glen gys yn RU fo 191,000, ny smoo na'n 185,000 'sy vlein 2005.
Ansherbee, rere yn arraghey magh, ta ny smoo na 5.5 millioonyn Goaldee nyn
gummal ass y çheer, as t'ad ny king jurnaa ennoil na'n Austrail, y Spaainey, y
Rank, y Teelynn Noa as ny Steatyn Unnaneysit.

Ansherbee, ta studeyrys liorish faaishneyder yn ard-valley soilshaghey magh nagh
vel earrooyn yn inymmyrkey shoh heose barrantoil as va mygeayrt 400,000
sthie-arree gleney 'sy vlein 2005. Ta coreir 'ir quaagh 'sy Reeriaght Unnaneysit
beggan ny sloo na t'ayns çheeraghyn Oarpagh ennagh elley, ansherbee. Bee yn
inymmyrkey daa cheayrt ny smoo harrish y daa yeihaght ry heet gys 9.1
millioonyn, er coontey veih 31 Jerrey Geuree ny bleeaney 2008.

Ta pobble roie yn RU ny sluight jeh kynneeyn fuilleeaght anchasley,
roie-Celtiee, Celtiee, Romanee, Anglo-Hostnee as Normanee son y chooid smoo. She
sheckteraght kianglaghyn va crooit liorish yn Impiraght Ghoaldagh inymmyrkey
soogh veih'n Affrick, y Charib as yn Aishey Yiass veih'n vlein 1945. Veih'n
vlein 2004 haink mooarane dy 'leih veih'n Oarpey Veanagh as yn Oarpey Hiar, agh,
ays 2008, ta'n troa goll ergooyl as ta ram jeh ny sthie-arree shoh goll er ash
dy valley, as adsyn faagail mooadys ny kynneeyn shen gyn fys. Rere
coontey-pobble ny bleeaney 2001, va 92.1% sleih-earroo ny çheerey nyn vir baney
as 7.9% cur enney orroo hene myr fir mestit ny jeh mynlagh kynneeagh.

Ta'n neuchaslid kynneeagh anchasley harrish yn RU. Ayns Mean Souree ny bleeaney
2005, rere oolaghyn she possanyn kynneeagh neu-vaney 30.4% sleih-earroo Lunnin
as 37.4% sleih-earroo Leicester, raad nagh vel agh 5% sleih-earrooyn Hiar Hwoaie
Hostyn, Vretin as Heear Yiass Hostyn jeh mynlee kynneeagh rere coontey-pobble ny
bleeaney 2001. 'Sy vlein 2007, va 22% scollagyn ny bun-scoillyn as 17.7%
scollagyn ny mean-scoillyn ayns scoillyn pohlldit Hostyn jeh sluight kynneeagh
mynlagh.

Cha nel çhengey oikoil de jure 'sy Reeriaght Unnaneysit agh she Baarle, çhengey
Ghermaanagh, preeu-çhengey ny çheerey. Myr eiyrtys yn Impiraght Ghoaldagh son y
chooid smoo, ren y çhengey skeaylley tessen y dowan, as haink urree dy ve
çhengey eddyr-ashoonagh dellal chammah as çhengey ynsit smoo lheeadagh. Ta'n
Vaarle Albinagh, çhengey ta çheet magh ass Mean-Vaarle Hwoaie, er enney ec y
leval Oarpagh as cha nel ee ny h-abbyrt jeh'n Vaarle. Ta kiare çhengaghyn
Celtiagh ymmydit 'syn RU: Bretnish, Cornish, Gaelg Albinagh as Yernish. 'Sy
vlein 2001 dooyrt 21% sleih-earroo Vretin dy row ad abyl loayrt trooid Bretnish,
earroo ta ny smoo na'n 18% ayns Coontey-pobble ny bleeaney 1991. Chammah as
shen, t'eh oolit dy vel 200,000 loayreyderyn ny Bretnish nyn gummal ayns Sostyn.
Va ablid ennagh ny Gaelg Albinagh ec 92,000 cummaltee ny h-Albey (ny begnagh 2%
sleih-earroo ny h-Albey), goaill stiagh 72% dy chummaltee ayns ny h-Ellanyn
Heear. Ta'n Vretnish as y Ghaelg Albinagh loayrit mygeayrt ny cruinney lesh
beggan Ghaelg foast ry-gheddyn ayns Nalbin Noa, y Chanadey, as y Vretnish ayns
Patagonia ny h-Argenteen.

Harrish y Reeriaght Unnaneysit, dy chadjin t'eh eginagh da scollagyn studeyrys y
yannoo er nah çhengey: gys 14 bleeaney d'eash ayns Sosyn, as gys 16 bleeaney
d'eash ayns Nalbin. T'ad Frangish as Germaanish ny nah çhengaghyn smoo ynsit
ayns Sostyn as Nalbin. Ayns Bretin ta lesoonyn gys 16 bleeaney d'eash ynsit
trooid Bretnish ny ta'n Vretnish ynsit myr nah çhengey.

Ta tradishoonyn foddey ny Creestiaght 'sy Reeriaght Unnaneysit as ayns ny
çheeraghyn er gholl roish crooaght yn RU as ta kiangley eddyr yn agglish as y
steat foast ayn. Ta ronsee coyrlaghey dy vel credjue ayns Jee ec 38%
sleih-earroo ny çheerey as dy vel 40% ny smoo credjal ayns 'spyrryd ny
bea-lajerys'. Ta'n pobble cur adsyn hene er enney lesh craueeaght er son
cooishyn cultooragh as crauee as t'eh aahoilshit ayns meereggyraght eddyr
earrooyn sleih as ad fockley magh credjue ayns Jee as sleih as ad cur adsyn hene
er enney lesh craueeaght unnaneagh. Ta'n Chreestiaght ny preeu-chraueeaght: er
Creearey Tearfund ny bleeaney 2007 dooyrt 53% dy reggyrtee dy row ad nyn
Greestee as ny h-earrooyn shen cosoylit rish creearey British Social Attitudes
Survey ny bleeaney 2004, as rish Coontey-pobble ny bleeaney 2001 as eh gra dy
vel 71.6% sleih-earroo ny çheerey nyn Greestee, (faagail magh dy vel y feysht
'sy Choontey-pobble ny s'boggey). Ny yei'n Chreestiaght ta'n Islam, y
Hindooghys, y Seeckaghys as yn Ewaghys rere earroo eiyrtyssee.

Ta Agglish Hostyn, quoi va scarrit magh veih Agglish ny Raue ayns 1534 (jeeagh
er Aachummey Hostyn), ny h-Agglish 'steat' ayns Sostyn: ta'n agglish freayll
tuarystallys ayns Parlamaid yn RU as ta'n ree ny yn venrein Goaldagh ny oltey
jeh'n Agglish (shirrit fo Olt 2 jeh Conaant yn Unnaneys) chammah as ny
Ard-chiannoort. Ayns ny bleeantyn shoh caie ta cummaght yeeragh ny h-agglish
goll sheese agh ta kiart towseyn slattyssagh (bentyn rish reirey crauee) freaylt
eck trooid yn Ard-choyrle Chadjin as foddee orroo dy v'er heet nyn drooid
liorish y Pharlamaid.

Ta'n Agglish Albinagh (enmyssit dy neuformoil myr y Kirk), quoi va scarrit magh
veih'n Raue ayns 1560 (jeeagh er Calveenaghys as Aachummey ny h-Albey) ny
h-agglish Phresbyteyragh, as t'ee er enney myr agglish ashoonagh ny h-Albey, as
cha nel ee fo smaght y steat. Ta'n venrein ny h-oltey chadjin jeh'n Agglish, as
ta shirreydys urree guee er shickyrys ny h-Agglish y choadey ec y chrooinaghey.
Ta Agglish Aspickagh ny h-Albey, quoi ta ny cooid jeh'n Chommeeys Anglicaanagh,
goaill toshiaght veih bunneeaght yerrinagh ny Presbyteyraght ayns Nalbin ayns
1690 nar v'ee rheynnit magh veih'n Agglish Albinagh, as cha nel ee ny
'fo-agglish' Agglish Hostyn. Myr eiyrtys skeiltyn elley 'syn Agglish Albinagh,
'sy nuyoo eash jeig er lheh, va agglishyn Presbyteyragh anchasley elley, goaill
stiagh Agglish Heyr ny h-Albey, currit er bun.

Ayns ny 1920yn, va'n Agglish ayns Bretin scarrit magh veih Agglish Hostyn as
haink urree dy ve 'jee-vunnit'. Ta'n Agglish ayns Bretin foast 'sy Chommeeys
Anglicaanagh. Ta'n Saasilaght as agglishyn seyrey elley troshtagh dy
tradishoonagh ayns Bretin.

Va'n agglish Anglicaanagh, Agglish Nerin jee-vunnit 'sy nuyoo eash jeig. T'ee
goaill stiagh ellan slane Nerin (Nerin Hwoaie hene as Pobblaght Nerin hene).
Ayns Nerin Hwoaie, ta ny Protestoonee nyn mooar-chooid. agh ta Agglish ny Raue
ny h-Agglish smoo. Ta'n Agglish Phresbyteyragh ayns Nerin, as ee bentyn rish yn
Agglish Albinagh rere jeeoilys as shennaghys, ny h-Agglish Phrotestoonagh smoo.

Ta Agglish ny Raue ny nah rheynn chredjue ny Creestiaght smoo 'syn RU. Lurg yn
Aachummey Protestoonagh, va leighyn geyrey currit ayns bree nyn oi, agh v'ad
scughit liorish leighyn Seyrey ny Catolee ayns 1829. Ta reiltysyn Catoleagh er
lheh ayn da Sostyn as Bretin, Nalbin, as Nerin.

T'ad agglishyn Creestee mooarey elley na Saasilee, bunnit ec John Wesley ayns
Lunnin, as Bashtee. Ta agglishyn Sushtallagh as Kingeeshagh aasagh chammah, as y
chooid smoo jeu bishaghey lesh inymmyrkey veih'n Cho-unnaneys as çheu hoal. Ta
ny h-agglishyn Kingeeshagh 'sy treeoo ynnyd ny yei Agglish Hostyn as Agglish ny
Raue rere fieaumanys.

T'eh er credjal dy vel mygeayrt 1.8 millioonyn Moslymee. Ta moskyn ry gheddyn
ayns dagh ard. T'ad ny possanyn islamagh smoo jeh'n sluight Pakistaanagh,
Bengaalagh as Injinagh. Er y gherrid, ta kemmyrkee veih'n Tomaal, y Chyprys
Hwoaie, ny Çheeraghyn Balkanagh as çheeraghyn Arabagh cur lesh bishaghey mooad
ny Moslymee Goaldagh. Ta arganys ny bleeaney 2006 fo'n burqa, ayns cohaggloo
liorish y pholitickeyr Jack Straw, aahoilshaghey scarrey eddyr Goaldee ennagh as
ad cur feyshtyn er mestey stiagh ny Moslymee lesh y çheshaght Ghoaldagh, as ad
t'er credjal dy vel ceau ny breid freggyrtagh lhee, 'syn RU.

Ta craueeaghtyn Injinagh ry-gheddyn foast, lheid as Hindooghys, Seeckaghys,
Buddhaghys as Jainaghys. Rere coontey-pobble ny bleeaney 2001, va mygeayrt
560,000 Hindooee as 340,000 Seeckee 'syn RU. Ta'n Buddhaghys cliaghtit ec
150,000 dy 'leih. Ta un reagheydys neu-reiltysagh ooley dy vel 800,000 Hindooee
'syn RU. Ta nane jeh ny çhiambleyn gonney çheu mooie jeh'n Injey soit ayns
Leicester.

Ta mygeayrt 270,000 Ewnyn 'sy Vretyn Vooar, rere coontey-pobble ny bleeaney
2001.

Ta co-phobble anjee as meechredjuagh aasagh lesh mygeayrt 9.1 millioonyn dy
'leih (15% sleih-earroo yn RU) gaggyrt nagh vel craueeaght erbee oc ayns
coontey-pobble ny bleeaney 2001.

Ta tarmaynys yn RU jeant seose (ayns oardagh lhargee mooadys) jeh tarmaynysyn
Hostyn, ny h-Albey, Vretin as Nerin Hwoaie. Rere leahysyn coonree margee, ta'n
Reeriaght Unnaneysit ny wheigoo tarmaynys smoo er y theihll as ny nah harmaynys
moo 'syn Oarpey lurg ny Germaan.

Hoshee yn Çhyndaa Çhynskylagh 'sy Reeriaght Unnaneysit lesh co-ghlooaghey toshee
er çhynskylyn eddrymey lheid as troggal lhongyn, meaineyrys geayil, obbragh
staillin, as çhynskyl ny feederaght. Chroo yn impiraght margey har mooir da
troaryn Goaldagh, as eh lhiggey da'n RU jannoo kioneys er traght eddyr-ashoonagh
'sy 19oo eas. Ansherbee, lesh çhynskylaghey çheeraghyn elley, myrane lesh parail
tarmaynagh ny yei daa chaggey dowanagh, hoshee yn Reeriaght Unnaneysit e
vondeish chohirreydagh y choayl as haghyr parail ayns çhynskyl eddrym veggan as
ny veggan, trooid y 20oo eash. Ta'n jantyssaght foast ny chooid trome-cheeallagh
y tarmaynys, agh cha row eh coontit agh er son sheyoo y troar ashoonagh 'sy
vlein 2003. Ta'n çhynskyl gleashtanagh Goaldagh ny vooar-chooid jeh'n ronney
shoh, agh haghyr pareil ayn lesh cohuittym yn MG Rover Group, ansherbee, as ec y
traa t'ayn ta'n chooid smoo jeh'n çhynskyl fo shellooderaght colughtyn joarree.
She BAE Systems, y colught Oarpagh EADS, shellooder Airbus, ny colughtyn smoo
ayns obbragh etlanyn theayagh as coadee. Ta ronney mooar margee jeshaghtyn
etlanys y theihill ec Rolls-Royce. Ta'n çhynskyl kemmigagh as potacareeagh lajer
'syn RU, lesh y nah as y sheyoo colught potacareeagh er y theihll,
GlaxoSmithKline as AstraZeneca.

Ta ronney shirveishyn yn RU bishaghey, ansherbee, as nish t'eh freggyrtagh son
73% LTS ny çheerey. Ta'n ronney shirveishyn jannoo kioneys er shirveishyn
argidoil, ayns bancaght as urryssaght er lheh. Ta Lunnin ny ynnyd argidoil smoo
er y theihll lesh Boorse Lunnin, Boorse Lunnin ry hoi Conaantyn ry-heet Argidoil
as Reihyn Eddyr-ashoonagh (LIFFE), as y margey urryssagh Lloyd's of London
bunnit ayns Ard-valley Lunnin. Ta Lunnin ny ynnyd scanshoil ry hoi dellal
eddyr-ashoonagh as cochionneeaght as t'eh ny valley toshee er tree "ynnydyn
anney" ry hoi y tarmaynys dowanagh (myrane lesh York Noa as Tokyo). Ta'n
co-ghlooaghey banglaneyn bancyn joarree smoo er y theihll ayn. 'Sy yeihaght
jerrinagh, ta ynnyd argidoil trughanagh gaase ayns ny Lhonglannyn, lesh HSBC as
Barclays Bank aahoiaghey ny h-ard-offishyn ayns shen. Ta mooarane colughtyn
eddyr-ashoonagh nagh vel bunnit 'syn RU son y chooid smoo, lheid as Citigroup,
aahoiaghey ny kione-cherrooyn Oarpagh gys Lunnin. Ta nane jeh ny h-ynnydyn
argidoil smoo ny h-Oarpey 'sy phreeu-valley Albinagh, Doon Edin as ta
kione-cherroo yn Royal Bank of Scotland Group, nane jeh ny bancyn smoo 'sy
dowan, soit ayn.

Ta'n turrysid feer feer scanshoil da tarmaynys y Reeriaght Unnaneysit. Lesh
çheet ny smoo na 27 millioonyn turryssee 'sy vlein 2004, ta'n Reeriaght
Unnaneysit rang-oardraghit myr y sheyoo kione jurnaa smoo scanshoil 'sy dowan.
Ta Lunnin, er oirr mooar, ny valley smoo shirrit 'sy dowan lesh 15.6 millioonyn
keayrtee ayns 2006, roish Bangkok (10.4 millioonyn) as Paarys (9.7 millioonyn).

Ta ny çhynskylyn crootagh freggyrtagh son 7% LTF ny çheerey ayns 2005 as daase
eh er mean-leahys 6% 'sy vlein eddyr 1997 as 2005.

Ta tashtey beg geayil 'syn RU myrane lesh tashtaghyn tuittymagh gas najooragh as
tashtaghyn ooill. Ta ny smoo na 400 millioonyn thunnaghyn dy hashtaghyn geayil
er enney 'syn RU. 'Sy vlein 2004, va lane ymmyd geayil yn RU (goaill stiagh
cooid kionnit stiagh) mygeayrt 61 millioonyn hunnaghyn, as eh lhiggey da'n RU dy
ve hene-haieagh ayns geayl er feie 6.5 bleeaney, ansherbee rere leahysyn tayrn
magh roie, bee ny meainyn foast tayrn geayl magh ayns 20 bleeantyn. She
caghlaays lostit lectraghys gientyn geayl-lostit gasaghey geayil keillit (GGK).
She tilgey stiagh gaal as ocsygien trooid towl meainey GGK, as eh tilgey magh
gas veih'n gheayl as cur y mestey gys y thalloo - foddee saase seyrey geayil
lesh towseyn injil carboan. T'eh er credjal dy vel eddyr 7 billioonyn as 16
billioonyn thunnaghyn GGK ayns eaghtyryn er çheer, foddee. Er ymmyd roie geayil
'syn RU, ta ny towseyn shoh cowraghey tashtaghyn as ad abyl cour er feie 200 as
400 bleeantyn ec yn RU.

Ta cassey yn reiltys 'sy tarmaynys fo stiurey Shansyleyr y Rheynn Argidys
(Alistair Darling ec y traa t'ayn) as eh ny 'er toshee er Staaitchishtey yn AO,
agh ta'n Ard-vinishter (Gordon Brown, MP ec y traa t'ayn) ny Chied-hiarn y
Staaitchishtey; ta Shansyleyr y Rheynn Argidys ny Nah-hiarn y Staaitchishtey.
Ayns ny bleeantyn jerrinagh, va'n RU stiurit ayns freggyrtys lesh prinsabylyn
feoiltaghey margee as keeshyn as curmaghey injil. Veih'n vlein 1997, ta Bing
Pholasee Argidoil Vanc Hostyn, fo stiurey Chiannoort Vanc Hostyn, freggyrtagh
son lhie leahysyn use ec cormidyn as ad ymmyrçhagh dy chooilleeney lane deanyn
bolgey da'n tarmaynys. Ta ny leahysyn shen currit nyn lhie ec y Shansyler dagh
blein. Ta Reiltys ny h-Albey, rere lowal rish Parlamaid ny h-Albey, abyl leahys
bunneydagh keeshyn er çheet stiagh ry-eeck ayns Nalbin y chaghlaa rere 3 pingyn
ny smoo ny ny sloo 'sy phunt, agh cha row y cummaght shen cliaghtit derrey yn
laa t'ayn.

She punt Sostynagh, cowrit liorish y chowrey £ argid oikoil yn RU. She Banc
Hostyn y banc meanagh as t'eh freggyrtagh er son cur magh yn argid. Ta bancyn
ayns Nalbin as Nerin Hwoaie freayll kiart noteyn hene y chur magh, as ad
smaghtit fo freaylley mie dy liooar noteyn Vanc Hostyn ayns tashtaghyn. Ec
launshey yn euro v'eh reiht ec yn RU çheet lesh yn argid shen, as er yn
Ard-vinishter Goaldagh, Tony Brown, ta olteynys y phossan argidoil reillt magh
lesh ny bleeantyn ry heet. Dooyrt eh dy row eh ny vriwnys kiart da'n Vretyn
Vooar as yn Oarpey. Ren reiltys Tony Blair gioal refrane y ghoaill er olteynys y
phossan argidoil my vel "queig prowalyn tarmaynagh" er n'gheddyn. Ayns 2005, va
55% sleih-earroo yn RU noi'n argid, as va 30% son yn argid.

Ta edjaghys 'sy Reeriaght Unnaneysit ny red jee-veanit lesh corysyn er lheh ayns
Bretin, Nalbin, Nerin Hwoaie as Sostyn.

Ta Screeudeyr y Steat ry hoi Lhiennoo, Scoillyn as Lught-thie as Screeudeyr y
Steat ry hoi Noaid, Ollooscoillyn as Schleiyn freggyrtagh son edjaghys ayns
Sostyn, agh ta Lught-reill Ynnydagh Ynsee freggyrtagh ry hoi stiurey laa dy laa
as argid. Va edjaghys steat cadjin currit stiagh ayns Sostyn as Bretin 'sy vlein
1870 da scollagyn ny bunscoillyn as 'sy vlein 1900 da scollagyn ny meanscoillyn.
Ta'n edjaghys anneydagh da scollagyn eddyr queig bleeaney as shey bleeaney jeig
d'eash (15 my vel ad ruggit ayns Jerrey Souree jeianagh ny Luanistyn). Ta'n
chooid smoo dy scollagyn ynsit ayns scoillyn y steat, as coreir beg jeu reih
scoillyn er bun ablid acadoil. Faagail magh dy row parail ayns earrooyn ny
scollagyn as ad goll gys scoillyn preevaadjagh, ta coreir scollagyn ayns Sostyn
ayns ny scoillyn shen ny yei er heet ny smoo na 7%. Va beggan ny smoo na
lieh-chooid dy scollagyn ny h-ollooscoillyn Chambridge as Aah yn Ollee nyn
eear-scollagyn scoillyn y steat. Ta shiartanse dy ny h-ollooscoillyn share er y
theihll ayns Sostyn; ta Ollooscoill Chambridge, Ollooscoill Aah yn Ollee, as
Ollooscoill Lunnin rang-oardit mastey ny 20 ollooscoilyn share ayns THES - QS
World University Rankings ny bleeaney 2007. Ansherbee, rere parail ayns earrooyn
ny scollagyn ta gynsaghey çhengaghyn joarree, ta aggle ayn dy beagh eiyrtys
jiooldagh er dellal, as nish ta yllee ayn tosheeaght ny smoo dy chur er
çhengaghyn.

Ta Screeudeyr Arrey ry hoi Edjaghys as Ynsaght Seihill freggyrtagh son edjaghys
ayns Nalbin, agh ta Lught-reill Ynnydagh freggyrtagh ry hoi stiurey laa dy laa
as argid. Ta paartyn ogheragh ayns edjaghys ny h-Albey ec colughtyn theayagh
neu-rheynnagh: ta Lught-reill Qualleeaghtyn ny h-Albey freggyrtagh er son
lhiasaghey, credjoonaght, scrutaght as teishtys qualleeaghtyn faagail magh
keimyn as ad seyrit ayns mean-scoillyn, colaashtaghyn ynsee sodjey
eear-vean-scoillaragh as ynnydyn elley; as ta Learning and Teaching Scotland
kiarail coyrle, cooid as lhiasaghey fwirran da'n lught ynsee dy cur lhiasaghey
coorse er oaie as dy chroo cultoor noaid, gloyrvian as erbaghtallys. Va ynsagh
anneydagh currit ayns leigh ayns Nalbin 'sy vlein 1496. Ta beggan ny smoo na 4%
dy scollagyn ny h-Albey, agh ta'n earroo shen gaase ayns ny bleeantyn jerrinagh.

Ta Arrey Ynsee, Caitríona Ruane (Sinn Féin) ec y traa t'ayn, freggyrtagh son
edjaghys ayns NerinHwoaie, agh er y leval ynnydagh t'eh fo stiurey queig
Boayrdyn Ynsee as Lioarlannyn. Ta'n Cooinseil ry hoi Coorse, Scrutaght as
Meihaghey freggyrtagh er son coyrle er coorse ny scoillyn ayns Nerin Hwoaie,
stundayrtyn scrialtee as cur magh qualleeaghtyn.

T'eh lesh Çhionnal Ashoonagh Vretin freggyrtys ynsee ayns Bretin. Ta mooarane dy
scollagyn ynsit dy bollagh ny son y chooid smoo ayns Bretnish;ta lessoonyn ayns
Bretnish anneydagh da scollagyn ny s'aa na 16 bleeaney d'eash. Ta planyn ayn
bishaghey kiarail scoillyn Bretnish dy chur ayn as y plan shen ny choid jeh'n
pholasee Bretin ghaa-hengagh y chroo.

Rere Claare ry hoi Scrutaght Eddyr-ashoonagh ny Scollagyn ta'n RU 'sy 14oo ynnyd
ayns oaylleeaght, as eh ny s'yrjey na mean yn RCTL.

Ta'n Jantys Raaidyn Mooarey ny jantys obbree ry hoi raaidyn mooarey as bayryn
gleashtanagh ayns Sostyn faagail magh y raad preevaadjagh M6 Keesh. Ta'n Rheynn
Arraghey gra dy vel gloo traght nane jeh ny crampysyn traght smoo
trome-chooishagh, as mannagh vel red erbee jeant ayn, bee eh costal Sostyn
£22 villioon brash rere traa juaillit. Rere tuarastyl y reiltys Eddington ny
bleeaney 2006, bee yn tarmaynys jeeyllit liorish y ghloo traght, mannagh vel
laue currit rish liorish priseil raaidyn as bishaghey yn voggyl arraghey.

Ta Rheynn Treealys, Arraghey as Ynsaghey Beayn ny h-Albey freggyrtagh son moggyl
arraghey ny h-Albey, as she Transport Scotland (Arraghey ny h-Albey) yn jantys
ta freggyrtagh rish Screeudeyr Arrey Argidys as Bishaghey Yn-Ymmyrkey ry hoi
raaidyn mooarey as moggylyn raaidyn yiarn ny h-Albey. Ta mygeayrt 340 stashoonyn
traenagh ayns moggyl raad yiarn ny h-Albey as 3,000 kilometeryn raaidyn yiarn
lesh ny smoo na 62 villioon troailtee er dagh blein.

Harrish yn RU, ta moggyl raaidyn lieh-chrantessenagh lesh 46,904 kilometeryn
(29,145 mi) dy raaidyn mooarey as moggyl bayryn gleashtanagh ta 3,497
kilometeryn (2,173 mi) er lhiurid. Ta 213,750 kilometeryn (132,818 mi) dy
raaidyn peamadit ayn foast. Ta'n moggyl raaidyn yiarn, ta 16,116 km (10,072 mi)
er lhiurid 'sy Vretyn Vooar as 303 km (189 mi) er lhiurid ayns Nerin Hwoaie,
ymmyrkey ny smoo na 18,000 traenyn troailtee as 1,000 traenyn traghtee dagh laa.
Ta moggylyn raaidyn yiarn baljagh mie lhiasit ayns Lunnin as ayns baljyn elley.
Va ny smoo na 48,000 km (30,000 mi) dy raaidyn yiarn 'syn RU, agh eddyr ny
bleeantyn 1955 as 1975, va'n chooid smoo jeh'n voggyl leodit, as y leodaghey
shen lurg tuarastyl liorish yn 'er-choyrlee reiltys Richard Beeching ayns ny
mean 1960yn (currit er enney myr Giarrey Beeching). Ta'n lught reill
smooinaghtyn er raaidyn yiarn ard-vieauid dy hroggal roish ny bleeaney 2025.

Ta Purt Aeragh Lunnin-Heathrow, ta soit 24  km (15 mi) eear veih'n
phreeu-valley, ny purt aeragh smoo tarrooagh 'syn RU as ta ny smoo troailtee
eddyr-ashoonagh aynjee na t'ayns purt aeragh elley erbee er feie ny cruinney.

Ghow spoyrtyn mooarey, goaill stiagh soccer, ruggyr, criggad, tennys as golf,
toshiaght 'sy Reeriaght Unnaneysit. Rere co-earroo ny bleeaney 2006, she soccer
y spoyrt smoo ennoil 'sy Reeriaght Unnaneysit.

Er yn ardan eddyr-ashoonagh, ta Bretin, Nalbin, Nerin Hwoaie, as Sostyn cohirrey
ayns ram sleih-ghammanyn, chammah as ayns Cloiaghyn y Cho-unnaneys, as ayns
co-hecks spoyrt ta'n ennym ny h-Ashoonyn Thie currit orroo. Ta fwirranyn
ashoonagh ayns bluckan bascaidagh as ayns ny Cloiaghyn Olympagh shassoo er son y
Reeriaght Unnaneysit.

Ta Sostyn, Nalbin, Bretin as Nerin Hwoaie cloie myr çheeraghyn ennagh ayns
cohirraghyn eddyrashoonagh as, myr eiyrtys, cha nel fwirran sockyr er lheh ec yn
RU. Ta treealtysyn ayn fwirran ashoonagh sockyr da'n RU dy chroo ayns Cloiaghyn
Olympagh ny bleeaney 2012 agh ta sheshaghtyn ny h-Albey, Vretin as Nerin Hwoaie
ny yei commeeys y yiooldey, as ad credjal dy vel y stayd oc er nyn maggyrt -
baggyrt ta feeraghit liorish eaghtyrane FIFA, Sepp Blatter. Ta Sostyn ny fwirran
ashoonagh smoo ladoosagh mastey ny çheeraghyn thie, lesh Cappan y Dowan ny
bleeaney 1966 cosnit eck. Ta trughanys lajer ayns soccer eddyr Sostyn as Nalbin.

Ta corys leeg sockyr Hostyn goaill stiagh keeadyn dy leegyn eddyr-chianglt as ad
jeant seose jeh thousaneyn dy rheynnyn. Ta Preeu-rheynn Hostyn (Premiership) ec
baare y leeg ny leeg smoo ard-ghooagh er feie ny cruinney as t'eh feer ennoil
'syn Aishey. Sheese, ta'n Leeg Sockyr (The Football League) jeant seose jeh tree
rheynnyn as ta rheynn ashoonagh ec y Football Conference lesh daa leeg ardjynagh
artagh. Ny yei shen ta'n structoor ny smoo ardjynagh. Ta clubyn mooarey ennoil
lheid as Liverpool, Manchester United, Chelsea, as Arsenal. Va clubyn Sostynagh
feer ladoosagh ayns Cohirraghyn Oarpagh lheid as cosneyderyn y Chappan
Oarpagh/Leeg Fenee UEFA: Liverpool (queig keayrtyn), Manchester United (tree
keayrtyn), Nottingham Forest (daa cheayrt) as Aston Villa. Ta'n Cappan Oarpagh
cosnit ec ny smoo clubyn Sostynagh na ec clubyn ass çheeraghyn elley (kiare
fwirranyn cosoylagh rish tree ass yn Iddaal, y Ghermaan, as y Çheer Injil).
Erskyn ooilley, ta Sostyn 'sy nah rhenk ayns rolley cosneyderyn cappanyn Oarpagh
lesh 35 cohirraghyn cosnit oc (ta 36 ec clubyn ny h-Iddaal). Ta cohirrey yn
Chappan Oarpagh çheet magh myr eiyrtys speeideilys club Sostynagh elley,
Wolverhampton Wanderers noi clubyn Oarpagh mooarey ayns ny 1950yn. She Staid
Wembley, lesh soiagyn da 90,000 cronneyderyn, preeu staid spoyrtagh Hostyn.

Ta daa leeg ashoonagh ayns corys leeg sockyr ny h-Albey: Preeu-rheynn ny
h-Albey, yn ard rheynn, as Leeg Sockyr ny h-Albey, lesh tree rheynnyn. Sheese
jeu, ta tree leegyn ardjynagh ayn agh cha nel ad kianglt lesh ny leegyn
ashoonagh: Leeg Sockyr ny Gaeltaght, Leeg Sockyr ny h-Albey Hiar as Leeg Sockyr
ny h-Albey Yiass. Ta un chlub Sostynagh, Berwick Rangers, cloie ayns y chorys
Albinagh. Ta daa chlub mooarey ard-ghooagh ayns Nalbin as enney orroo er feie ny
cruinney, Celtic as Rangers. Ta clubyn Albinagh lesh speeideilys ayns
Cohirraghyn Oarpagh goaill stiagh lheid as Celtic (y Cappan Oarpagh ayns 1967),
Rangers (Cappan Cosneyderyn Cappanyn UEFA ayns 1972) as Aberdeen (Cappan
Cosneyderyn Cappanyn UEFA ayns 1983 as Ard-chappan Oarpagh ayns 1983). Va Celtic
ny chied chlub Goaldagh y Cappan Oarpagh y chosney.

Ta corys leeg sockyr Bretnagh goaill stiagh Preeu-rheynn Vretin as leegyn
ardjynagh. Ta'n club Bretnagh The New Saints cloie nyn gloiaghyn er çheu
Hostynagh y joarey ayns Oswestry. Ta ny clubyn Bretnagh Cardiff City F.C.,
Colwyn Bay F.C., Merthyr Tydfil F.C., Newport County A.F.C., Swansea City A.F.C.
as Wrexham F.C. cloie 'sy chorys Sostynagh. She Staid y Villey Bleeaney ayns
Cayr Deeth, lesh soiagyn da 76,250 cronneyderyn, preeu-staid spoyrtagh Vretin.

Ta corys leeg sockyr Nerin Hwoaie goaill stiagh Preeu-rheynn yn IFA. Ta un chlub
ass Nerin Hwoaie, Derry City cloie nyn gloiaghyn çheu mooie jeh'n RU ayns corys
leeg sockyr Phobblaght Nerin.

Ta Ruggyr yn Unnaneys reaghit er bun er lheh da Sostyn, Nalbin, Bretin as Nerin
as ta corys leeg as fwirran eddyr-ashoonagh er lheh oc, agh dagh kiare bleeaney
ta fwirran ny Leionyn Goaldagh as Yernagh cloie 'syn Austrail, 'sy Teelynn Noa
ny 'syn Affrick Yiass, as ny cloiederyn reiht veih ny h-Ashoonyn Thie. Va Cappan
Ruggyr Unnaneys y Dowan cosnit ec Sostyn ayns 2003, agh she yn treeoo ynnyd y
boayl s'yrjey ec Bretin, as y kiaroo ynnyd ec Nalbin. Cha jagh Nerin gys ny
kerrooghyn-yerrinagh rieau. Ta bun Ruggyr y Leeg ayns Sostyn Hwoaie as va
fwirran singyl 'ny Bretyn Mooar' cloie ayns Cappan Ruggyr Leeg y Dowan derrey
2008, tra chloie Sostyn, Nalbin as Nerin myr fwirranyn er lheh.

Va'n criggad currit er bun ayns Sostyn as she fwirran criggad Hostyn, ta fo
stiurey Boayrd Criggad Hostyn as Vretin, fwirran ashoonagh ynrican 'syn RU lesh
stayd prowallagh. Ta ny h-olteynyn çheet magh ass ny fwirranyn coontae mooarey,
as t'ad goaill stiagh criggadee Sostynagh as Bretnagh. Ta'n criggad anchasley
rish Soccer as Ruggyr c'raad dy vel fwirranyn ashoonagh er lheh cloie. Chloie
criggadee Yernagh as Albinagh lesh fwirran Hostyn er y fa nagh vel stayd
prowallagh ec Nalbin ny ec Nerin. Er y gherrid, hoshee ad cloie ayns Cloiaghyn
Eddyr-ashoonagh Un-laa. Chloie Nalbin, Sostyn (goaill stiagh Bretin), as Nerin
(goaill stiagh Nerin Hwoaie) ayns Cappan Criggad y Dowan, as raink Sostyn tree
keayrtyn gys y kione-chloie. Ta feniaghtys leeg gerrymoil ayn c'raad dy vel
clubyn ass 17 coondaeghyn Sostynagh as 1 choontae Bretnagh cohirrey.

Ta snooker nane jeh assphurtanyn ny Bretyn Mooar. Ta feniaghtysyn y dowan cloiet
dagh blein ayns Sheffield. Ta'n spoyrt bishaghey er feie ny cruinney, lesh
bishaghey mooar 'sy Çheen.

Va tennys currit er bun ayns Birmingham eddyr ny bleeantyn 1859 as 1865. Ta The
Championships, Wimbledon ny taghyrtyn tennys ayns Wimbledon ayns jiass Lunnin
dagh sourey as t'eh er credjal dy vel ad nyn daghyrt smoo ooashley ayns lioar
imbee tennys ny cruinney.

Ta'n ratçhal cabbil fuilloilagh, lesh y bun echey fo Çhalse II Hostyn myr
"spoyrt ny reeaghyn", feer ennymoil harrish yn RU lesh ratçhalyn mooarey lheid
as y Grand National, yn Epsom Derby as Royal Ascot. T'eh er credjal dy vel
Newmarket ny chree ratçhal Hostyn, er bun Coorse Ratçhal Newmarket.

Ta golf ny sheyoo spoyrt smoo ennoil, rere commeeys, 'syn RU as ta The Royal and
Ancient Golf Club of St Andrews, ayns Nalbin, coorse thie yn spoyrt.

Ta'n cammag Albinagh (ny camanachd) feer ennoil ayns Gaeltaght ny h-Albey, as ta
thousaneyn dy chronneyderyn ec ram cloiaghyn, chammah as ec kione-chloie yn
phreeu-hournamint, y Cappan Camanachd.

Ayns Nerin Hwoaie, ta'n bluckaneyrys Gaelgagh as yn immanaght nyn
sleih-ghammanyn ennoil, rere commeeys as cronneyderyn.

Ta cultoor y Reeriaght Unnaneysit - y cultoor Goaldagh - çheet magh ass
shennaghys y Reeriaght Unnaneysit myr çheer ellanagh lhiasit, reeriaght,
cummaght impiroil as, son y chooid smoo, myr unnaneys politickagh jeh kiare
çheeraghyn, lesh eiraght er lheh, oashyn as cosoyley. Myr eiyrtys ny h-Impiraght
Goaldagh, ta cleayney Goaldagh ry-akin ayns çhengey, cultoor as corysyn leighoil
ny shenn-choloinyn lheid as y Chanadey, yn Austrail, yn Injey as ny Steatyn
Unnaneysit.

Va'n Reeriaght Unnaneysit cummaghtagh ayns lhiasaghey ny scannaneaght, lesh
Ealing Studios gaggyrt dy vel ad nyn seyrlanyn shinney er y theihll. Faagail
magh dy vel shennaghys fillmyn scanshoil as ladoosagh 'syn RU, ta'n çhynskyl
cowrit lesh resoonaght veayn er yn enney echey, as cleayney ny scannaneaght
Americaanagh as Oarpagh.

Ta 'lettyraght Ghoaldagh' cur sheese da'n lettyraght ta kianglt lesh y Reeriaght
Unnaneysit, Mannin as Ellanyn Vooir Eeaght, chammah as da'n lettyraght t'er heet
magh ass Sostyn, Bretin as Nalbin roish crooaght y Reeriaght Unnaneysit. Ta'n
chooid smoo jeh'n lettyraght Ghoaldagh ayns Baarle.

Tan bard as y screeudeyr cloie Sostynagh William Shakespeare ammyssit myr y
dramadeyr share 'sy çhennaghys. Ta Geoffrey ass Monmouth (12-oo eash), Geoffrey
Chaucer (14-oo eash), as Thomas Malory (15-oo eash) mastey ny screeudeyryn
Sostynagh s'lheah. 'Sy 18-oo eash, va Samuel Richardson treishtit lesh crooaght
y noaskeeal noa-emshiragh. 'Sy 19-oo eash, haghyr noaidyn ny smoo liorish Jane
Austin, ny shuyryn Brontë, yn troddanagh sheshoil Charles Dickens, y najooree
Thomas Hardy, y bard ashlinagh William Blake as y bard romansagh William
Wordsworth. Ta screeudeyryn y 20-oo eash goaill stiagh lheid as screeudeyr
far-skeealyn skeeandagh H. G. Wells, D. H. Lawrence arganagh, y noa-emshiragh
Virginia Woolf, y noa-skeealagh faaishnagh George Orwell as y bard John
Betjeman. Er y gherrid ta screeudeyr lioaryn ny far-skeealyn sheiltynys paitçhyn
Harry Potter liorish J. K. Rowling aachooinaghtyn er ennoilid J. R. R. Tolkien.

Ta cohortys ny h-Albey goaill stiagh y screeudeyr cronneydagh Arthur Conan
Doyle, lettyraght romansagh liorish y Reejerey Walter Scott as contoyrtysyn
Robert Louis Stevenson. Ta'n bard ennoil Robert Burns, chammah as William
McGonagall ass Nalbin myrgeddin. Er y gherrid, hug ny noa-emshiree as yn
h-ashooneyderyn Hugh MacDiarmid as Neil M. Gunn mooarane da Aavioghey ny
h-Albey. Ta reayrt groamagh ry-gheddyn ayns skeealyn Ian Rankin as 'sy chloie
shicklaagagh aitt-grayn liorish Iain Banks. Ta preeu-valley ny h-Albey, Doon
Edin, enmyssit myr kied ard-valley ny lettyraght liorish UNESCO.

'Sy vean-eash lheah, screeu screeudeyryn Bretnagh y Mabinogi. 'Syn eash
noa-emshiragh, hug ny bardyn R. S. Thomas as Dylan Thomas cultoor Vretin gys y
lught eaishtagh eddyr-ashoonagh.

Va cummal er screeudeyryn ass çheeraghyn elley, ass Nerin dy mynchooishagh, ny
ass çheeraghyn y Cho-unnaneys, 'syn RU. Ta sampleyryn ennoil jeu goaill stiagh
lheid as Jonathan Swift, Oscar Wilde, Bram Stoker, George Bernard Shaw, Joseph
Conrad, T. S. Eliot as Ezra Pound, as er y gherrid ughtaryn Goaldagh va ruggit
ass y çheer lheid as Kazuo Ishiguro as y Reejerey Salman Rushdie.

Ayns theater, hug co-emshiree Shakespeare Christopher Marlowe as Ben Jonson ny
smoo da. Er y gherrid ren Alan Ayckbourn, Harold Pinter, Michael Frayn, Tom
Stoppard as David Edgar cochiangle ass elmintyn sur-rieughid, rieughid as
fraueoilaght.

Ta aghtyn eigsoylagh kiaull ennoil 'sy Reeriaght Unnaneysit, kiaull çheerey
Hostyn, Nerin Hwoaie, Vretyn as ny h-Albey, as kiaull veain hrome ny mast'oc. Va
cohortys Glaschu ayns kiaull currit er enney 'sy vlein nar v'eh enmyssit myr
Ard-valley Kiaull jeh cooid ny h-Ashoonyn Unnaneysit, as eh nane jeh tree
ard-valjyn ynrican er feie ny cruinney lesh yn aundyr shen.

Va The Beatles, Pink Floyd, Eric Clapton, The Rolling Stones, Status Quo, Slade,
Led Zeppelin, The Who, Queen, as Black Sabbath mastey ny cohoyrtee ayns ny
1960yn as ny 1970yn ayns lhiasaghey ny craa-chiaull. Haink kiaull veain hrome,
craa-chiaul chraaee, craa-chiaull sponk as kiaull honn noa ny yei myr eiyrtys.
Ayns ny 1980yn leah, haink rah er bannyn kiaull Romansagh Noa Goaldagh lheid as
Duran Duran, Depeche Mode, Spandau Ballet, Soft Cell as Ultravox. Ayns ny
1990yn, va rah eddyr-ashoonagh fowit ec bannyn Britpop as kiaull electronica. Ta
kiaulleyderyn Goaldagh jeianagh ayns pop-chiaull goaill stiagh The Smiths,
Oasis, Amy Winehouse, Leona Lewis, Coldplay, as ny Spice Girls.

Ta cummeyderyn kiaull chlassicagh ennoil ass y Reeriaght Unnaneysit as ny
çheeraghyn v'ayn roish goaill stiagh William Byrd, Henry Purcell, y Reejerey
Edward Elgar, Gustav Holst, y Reejerey Arthur Sullivan (kiaulleyder ard-ghooagh
er son yn obbyr echey lesh y screeuder levreag, y Reejerey W. S. Gilbert) Ralph
Vaughan Williams, as Benjamin Britten, kioneraadagh y chiaulldramey Goaldagh
noa-emshiragh.

Ta enney share er y Reeriaght Unnaneysit er son y tradishoon "Treealaght
Ghoaldagh", banglane jeh fallsoonys fys ta gra nagh vel fys gyn taghyrt breeoil.
T'ad ny fallsoonee smoo scanshoil jeh'n tradishoon shen na John Locke, George
Berkeley as David Hume. Ta enney share er y Vretyn Vooar er son çhoarym
fallsoonys moralagh, Vondeishaghys, as eh ymmydit da'n chied cheayrt liorish
Jeremy Bentham as, ny s'anmey, liorish John Stuart Mill 'syn obbyr giare echey
Utilitarianism. Ta fallsoonee ard-ennymagh elley ass y Reeriaght Unnaneysit
goaill stiagh Duns Scotus, William ass Ockham, Thomas Hobbes, Bertrand Russell,
Adam Smith as Alfred Ayer. Ta fallsoonee quaagh as cummal orroo 'syn RU goaill
stiagh Isaiah Berlin, Karl Marx, Karl Popper, as Ludwig Wittgenstein.

Ta'n Colaashtey Reeoil soit ayns Lunnin. Ta scoillyn mooarey ellyn elley goaill
stiagh Slade School of Fine Art; ny shey scoillyn ayns Ollooscoill yn Ellyn
Lunnin, as ad goaill stiagh Central Saint Martins College of Art and Design as
Chelsea College of Art and Design; Scoill Ellyn Ghlaschu, as Goldsmiths,
Ollooscoill Lunnin. Ta'n ventyr traghtee shoh nane jeh sheshaghtyn toshee ny
Bretyn Mooar ayns ellyn reayrtagh. Ta ellyneyryn Goaldagh goaill stiagh y
Reejerey Joshua Reynolds, Thomas Gainsborough, John Constable, William Blake, J.
M. W. Turner, William Morris, L. S. Lowry, Francis Bacon, Lucian Freud, David
Hockney, Gilbert as George, Richard Hamilton, Peter Blake, Howard Hodgkin,
Antony Gormley, as Anish Kapoor. Rish ny 1980yn as ny 1990yn, hug y Saatchi
Gallery ayns Lunnin possan ellyneyryn yl-cheirdagh gys arrey yn phobble as yn
ennym Ellyneyryn Aegey Goaldagh currit orroo. Tan possan shoh goaill stiagh
lheid as Damien Hirst, Chris Ofili, Rachel Whiteread, Tracey Emin, Mark
Wallinger, Steve McQueen, Sam Taylor-Wood, as ny Braaryn Chapman.



https://gv.wikipedia.org/wiki/Queiggey

She rheynn thallooin ta goll er ymmyd er y chooid smoo myr aarheynn reiragh
çheerey ny steat eh queiggey. S'liklee dy daink y fockle magh ass cóiced y Çhenn
Yernish ny cúige y Yernish (Gaelg Albinagh: còigeamh; "queiggoo" ny "queiggey").
Roish çheet ny Normanee 'sy 12oo eash va Nerin goll er rheynn magh ayns queig
rheynnyn, ny reeriaghtyn, myr Connaghtey (Connachta), Lion (Laigin), Ullee
(Ulaid), y Vee (Mide) as y Vooan (Mumu). Jiu, ga nagh vel agh kiare queiggey
goll er mayrn ayns Nerin (va'n Vee currit stiagh fo reirey Lion), ta'n enmys
"cúige" foast goll er ymmyd myr cur sheese er ny h-aarheynnyn çheerey ayn.

Cha nel çhyndaa ayn ayns çhengaghyn elley jeh'n theihll, agh she yn fockle by
niessey da'n 'ockle Gaelgagh t'ain na fockle haink magh ass provincia y Ladjyn.
Ta'n fockle shen foast goll er ymmyd ayns ram çheeraghyn ayns caghlaa dy
hyndaaghyn: province y Vaarle as y Rangish, Provinz y Ghermaanish, provincia y
Spaainish, província y Phortiugish, провинция (provintsia) y Rooshish, a.m.s.
Ta'n fockle "queiggey" goll er ymmyd jiu myr cur sheese er rheynnyn thallooin
ayns çheeraghyn elley nagh row cleayney Raueagh ny Celtiagh oc, myr ولاية‎
(wilaya) yn Arabish, область (oblast’) y Rooshish, as myr shen.



https://gv.wikipedia.org/wiki/Myn-heean

Ayns çhengoaylleeaght, she unnid neuloaghtagh sheean hengaghyn eh myn-heean.
Ta'n unnid neuloaghtagh shoh kianglt rish possan dy heeanyn loaghtagh (sheeanyn
mooie), as adsyn "y sheean cheddin" ayns aght ennagh rere loayreyderyn ny
çhengey. Ta'n myn-heean cowraghey y "sheean bunneydagh" oc.

Myr sampleyr, 'sy Vaarle chadjinit, ta ny sheeanyn [t], [tʰ] as [t̚]
ry-chlashtyn.[n 1] Cluinnee oo [tʰ] ayns focklyn myr tick, tub as letter.
Cluinnee oo [t] ayns focklyn myr stick, stub as Leicester. Cluinnee oo [t̚] ayns
but as kit. Ta ny tree sheeanyn yn-scarrey, agh cha nel Baarleyryn
geddyr-scarrey ad myr sheenyn hene. Er lhieu dy vel nee un heean t'ayn: /t/.[n
2] Ta /t/ ny vyn-heean, as t'eh cowraghey y "sheean bunneydagh" neuloaghtagh ta
possanaghey y tree sheeanyn er y "cheim eaghtyragh". She red neuloaghtagh t'ayn,
as t'eh goll er fockley magh myr sheean loaghtagh ta croghey er y çhymbyllaght
sheeanagh.

Rere sheeanchoryssaghtys, ta daa cheim tuarastylagh bentyn rish sheeanyn ghlare:
y cheim eaghtyragh as y cheim yientynagh. Ta'n cheim eaghtyragh bentyn rish
sheeanyn loaghtagh, as y cheim yientynagh bentyn rish myn-heeanyn neuloaghtagh.

Ta'n cheim yientynagh çheet er corys rang-oardraghey ny loareyderyn, as shen
jeant jeh myn-heeanyn as reillyn. Cha nel ad ayn aght ayns inçhynyn ny sleih. Ta
/t/ sampleyr jeh myn-heean ny Baarle.

Ta'n cheim eaghtyragh çheet er sheeanyn cruinn hengey ennagh, dy ghra myr shen,
sheeanyn mooie. Ta [t], [tʰ] as [t̚] er y cheim eaghtyragh. Ta'n myn-heean /t/
bunneydagh goll er fockley magh myr fer jeu, as shen croghey er y çhymbyllaght.
My ta /s/ roie, jirree oo [t]; my she jerrey yn 'ockle t'ayn, jirree oo [t̚]; as
mannagh vel, jirree oo [tʰ]. Er y fa dy vel ad ec yn un myn-heean, t'ad cur
fo-heeanyn /t/ orroo. Er y laue elley, cha nel [n] ny [j] nyn vo-heeanyn /t/.

Ta sheean mooie çheet er sheeanyn loaghtagh ny çhengey. She troar so-chlashtyn
un vyn-heean eh. Myr sampleyr, ta ny myn-heeanyn /kam/ (cam) cur magh ny
sheeanyn mooie [kʰam]. Ta [kʰ], [a] as [m] tree sheeanyn mooie, er y fa dy vel
dagh fer jeu çheet ass myn-heean er lheh. Foddee kuse dy vyn-heeanyn goll er
fockley magh myr ymmodee sheeanyn mooie, as adsyn fo-heeanyn y vyn-heean.

T'ad cur fo-heean er sheeanyn mooie yn un vyn-heean. Dy cadjin, t'ad feddyn magh
my ta daa heean mooie nyn vo-heeanyn ny nyn myn-heeanyn liorish shirrey jees
sloo. Shen daa 'ockle ta casley rish y cheilley er lhimmey jeh'n daa heean, as
cha nel ny keeal cheddin ec y daa 'ockle. Myr sampleyr, ta keay as geay
soilshaghey dy vel /k/ as /g/ daa vyn-heean 'sy Ghaelg. Ta shin gra dy vel ad
neuchosoyley ny ayns scaalhean neuchosoylagh. Er y laue elley, ayns Koreeish,
t'ad ec yn un vyn-heean, agh ta [g] ry-chlashtyn eddyr sheeanyn cronnaneagh, as
[k] traaghyn elley.

Tra nagh vel daa heean mooie ry-chlashtyn 'sy çhymbyllaght cheddin, ta shin gra
dy vel ad co-reggyrtagh ny ayns scaalhean cho-reggyrtagh. Myr shen, s'cosoylagh
dy vel ad nyn vo-heeanyn y vyn-heean cheddin.

Ta dagh çhengey oardraghey sheeanyn mooie ayns aght elley, as ta cummaght ec yn
oardraghey shoh er blass. Dy beagh uss gynsaghey çhengey noa, s'cosoylaghey dy
beagh oo oardraghey sheeanyn mooie ny çhengey noa rere myn-heeanyn ny çhengey
dooghyssagh ayd, cha nel rere myn-heeanyn ny çhengey noa. Myr shen, b'ghooillee
eh y çhengey y fockley magh dy kiart as dy chlashtyn dy kiart.

Ta myn-heeanyn kiangley rish ny fo-heeanyn oc 'syn aght cheddin ta "H2O"
kiangley rish ushtey, rio as gaal. She un red ta ry-geddyn ayns ymmodee
cummaghyn, as y cummey ta ry-gheddyn, shen croghey er y çhymbyllaght. Cha nel
ushtey, rio as gaal ry-gheddyn 'sy çhymyllaght cheddin (rere çhiassid, çhionnid
aer as reddyn elley), as myr shen, ta scaalhean cho-reggyrtagh oc.



https://gv.wikipedia.org/wiki/Laksaa

She balley beg ayns Mannin eh Laksaa (Baarle: Laxey). Ta bun yn ennym Shenn
Loghlynnish Laxa, "Awin Braddan".

Ta'n balley beg ny hoie er yn A2 eddyr Doolish as Rhumsaa. Ta Glion Laksaa
mastey 17 Glionteeyn Ashoonagh Vannin, faggys da Glion y Dowin. Ta Raad ny
Foillan roie rish y clyst, trooid y valley.

Ayns ny 1800yn, ghow ad toshiaght jannoo meaineraght son leoaie as meain
ghorrym. Va meainyn Laksaa nyn ging s'diuney ny cruinney. Haink jerrey er
meaineraght ayns Laksaa rish 1929.

Rere kione-earroo 2006, va 1,768 deiney cummal ayns Laksaa. She kiarroo valley
beg 'syn Ellan, rere pobble.

Hie Queeyl Vooar Laksaa er jannoo ayns 1854 son dy phumpal ushtey magh ass ny
tuill veainey. Ren Robert Casement kiaddey ee; ta crantessen dy 72' 6" (22.10 m)
eck, as lheead dy 227' (69.19 m). T'ee çhyndaa mysh 3 keayrtyn 'sy vinnid.

Hug ad "Lady Isabella" jee, rere benainshtyr y Lhiass-chiannoort Vannin v'ayn.
Va ny smoo na 600 fir gobbraghey ayns ny meainyn traa dy row, as leoaie, cobbyr,
argid as meain ghorrym çheet magh assdaue, derrey ghooin ad ayns 1929. Ren Mnr.
Edwin Kneale, ny hroggeyder, kionnaghey yn wheeyl as jannoo tayrnys turryssagh
jee eddyr 1939 as 1965. Eisht ghow Reiltys Vannin ish, as coardailys eddyr y
ghaa dy beagh ad cummal ee ayns stayd obbree er son dy bragh. Ayns 1989, hug ad
ish fo stiurey Eiraght Ashoonagh Vannin .

Va Raad Yiarn Meain Laksaa rheynn jeh'n çhynskyl meaineraght, as daa ghaa-ghreie
echey.. T'ad foast gobbraghey er aayannoo y raad yiarn keyl as ny traenyn

Hug John Ruskin bun er Mwyljyn Olley Laksaa ayns 1881. T'ad jannoo breckan
Manninagh, as ymmodee reddyn jeant jeh. Ta'n eaddagh jeant jeh olley keyl
loaghtan, er coigee shagheydagh. She shapp obbree t'ayn nish son y chooid smoo.

Va purt veg er ny troggal ec y valley ayns ny 1850yn, son y çhynskyl
meaineraght. Ta baatyn soccar as eeastee jannoo ymmyd j'ee nish.

Ta Laksaa er linney y Raad-yiarn Lectragh Vannin. Ta stashoon Laksaa ec twoaie y
valley kiangley eh rish y Raad-yiarn Sniaul, as y valley kione-stashoon jiass
da.

Va ymmodee cabbal Saasilagh ayns Laksaa. Va Shore Road Primitive Methodist
Chapel er ny troggal ayns 1825, as ghooin ee ayns 1870. Doshil Glen Road
Wesleyan Methodist Chapel ayns 1850, as ghooin ee ayns 1966. Doshil Minorca
Primitive Methodist Chapel ayns 1870; va scoill doonee currit jee ayns 1898 er
çheu hoal jeh'n raad. Ghooin y chabbal ayns 1966, tra haink Flen Road as Menorca
stiagh ry-cheilley. Ayns 1970 haink troggal scoill doonee Vinorca y ve ny cabbal
Saasilagh Laksaa noa. Hie Christ Church (Agglish Hostyn) er troggal rere kiaddey
Ewan Christian, liorish y Mining Company. Chost ee £950. Ren Aspick Sodor as
Mannin, Lord Auckland, casherickey ish er 27 Mee ny Boaldyn, 1856.

Ta Laxey F.C. cloie ayns yn Isle of Man Football League, as y bun-ynnyd oc Laxey
Football Ground er Glen Road.



https://gv.wikipedia.org/wiki/Karnag

She commyoon as balley beg keayin er coose yiass y Vritaan faggys da Lhoob
Mor-Bihan 'sy rheynn Mor-Bihan eh Karnag (Frangish: Carnac). T'eh ny lhie er
lieh-innys keyl lieh-vollagh eddyr y valley mean-eashagh Gwened as y valley
seyrey Kiberen. Ta'n balley goll er rheynn magh ayns daa laaragh – Balley Karnag
as Traie Karnag. 'Sy vlein 2011 va 4,227 dooinney cummal 'sy valley.

Ta enney mooar er y valley son lhiaghtyn Karnag – fer jeh ny çhaglymyn menhir
Noa-littagh smoo lheeadagh er y dowan – as ny traieyn t'ayn.

Ta enney mooar er Karnag er yn oyr dy vel ny smoo na 10,000 dy lhiaghtyn
Noa-littagh ta goll er enney myr menhir (veih men "clagh, leac" as hir "liauyr"
y Vritaanish). Va ny lhiaghtyn giarrit magh as clagh ynnydagh as currit er nyn
shassoo ec lught roie-Cheltiagh yn ard. Ta beeal-arrish ynnydagh gra dy vel ny
lhiaghtyn shassoo ayns linnaghyn jeeragh er yn oyr dy row ad nyn sidooryn ayns
Leejoon Raueagh va çhyndaait dys lhiaghtyn ec y druiaghtagh Merlin (ta
lhiegganyn ynnydagh jeh çhymshal Adha).

Va ny lhiaghtyn currit er nyn shassoo car yn eash Noa-littagh v'ayn eddyr
4500 RC as 2000 RC. Cha nel fys shickyr er date troggalys yn ard-hroggalys, agh
ta ny h-oaylleeyn credjal, rere feanish ny h-immeeaghtyn v'ayn, dy row yn
ard-hroggalys currit ry cheilley mysh y vlein 3300 RC. Ta tushtey ayn dy row ny
lhiaghtyn currit ayn fer lurg fer liorish sheelogheyn eiyrtyssagh ren keayrt er
yn ynnyd son lhiaght y chur er shassoo ayns ennym nyn shennayryn oc.

'Sy vlein 1864, va'n Drinded-Karnag as e phurt scarrit magh ass y chommyoon son
commyoon as skeerey noa y chur er bun. Ren ny h-eeasteyryn smooiinaghtyn dy row
keeill Noo Korneli ro-oddey veih'n phurt as va fer elley troggit dauesyn ayns
ynnyd ny share. Rere shen, haink er an Drinded-Karnag dy ve ny skeerey as ny
chommyoon er lheh.

'Sy vlein 1903, va ynnyd seyrey keayin crooit er ny shenn-laareyn sailjey. Hie
eh er ny lhiassaghey trooid ny 1950yn as, rere shen, haink er yn ard dy ve
rheynnit magh ayns daa laare baljagh: Balley Karnag as Traie Karnag. 'Sy vlein
1974 ren y roaragh ard-ghooagh as feniaghtagh Louison Bobet gialdyn argid da
ynnyd ushtey-lheihyssagh, lurg ren eh irree magh ass y roaraght chohirreydagh as
eh er ny chossyn y Tour de France tree keayrt eddyr ny bleeantyn 1953 as 1955.

Ta'n ennym Frangish Carnacois as yn ennym Britaanish Karnagad currit er
cummaltee yn valley.

Er y gherrid, ren y valjaght shiaulley plan çhengoaylleeagh as fo-screeu docamad
son greinnaghey as lhiggey da çhyndaa docamadyn baljagh as stoo naight 'sy
Vritaanish.

'Sy vlein 2009, va 11.03% jeh paitçhyn y valley goll er bunscoill trooid yn
ynsagh daa-hengagh.



https://gv.wikipedia.org/wiki/John_Muir

Va John Muir (21 Averil 1838 – 24 Mee ny Nollick 1914) ny najooree, screeudeyr,
as greinneyder son freayltys eaynee ny Steatyn Unnaneysit. Screeu eh lettyryn,
artyn as lioaryn er e chontoyrtyssyn 'syn 'aasagh, ayns Sierra Nevada er lheh,
as adsyn er nyn lhiah ec millioonyn dy 'leih. Va laue echey ayns bun y Sierra
Club, as eshyn mastey sheshaghtyn freayltys smoo scanshoil ny Steatyn Unnaneysit
jiu. Va cummaght mooar ec ny screeu eh er y ghleashaght 'reayltys jeianagh.

Rug John Muir ayns Dùn Barra, Lodainn Hiar, Nalbin. She Daniel Muir as Ann
Gilrye e ayr as e voir. Va shiaght paitçhyn elley oc: Margaret, Sarah, David,
Daniel, Ann as Mary (lannoonyn), as Joanna (ruggit ayns America). Screeu eh 'sy
hene-veashnys echey er ny keirdyn v'echey ayns eash y ghuilley, goaill stiagh
caggey (aayannoo caggee vooar ass shennaghys ny h-Albey, ny caggey er y voayl
cloie) as shirrey idd ean.

Ayns 1849, darree lught-thie Vuir da ny Steatyn Unnaneysit, as hug ad bun er
gowaltys faggys da Portage, Wisconsin. She Fountain Lake Farm v'ayn, as eshyn ny
Boayl Shennaghyssagh Ashoonagh nish. Dooyrt Stephen Fox nagh row credjue ny
claightey yn Agglish Albinagh jeeragh dy liooar er lesh ayr Vuir, as shen y fa
darree ad as hie ad stiagh ayns cohionnal y Ghleashaght Aachroo Champbellagh.
Rere y choontys echey, lesh 11 vlein d'eash, foddee Muir aaloayrt y lane Conaant
Noa as y chooid smoo jeh'n Çhenn Chonaant "er çhengey as ec pian foalley". Agh
rish eash ghooinney, cha row cair-chredjue cur er ve fud y cheilley. Ayns
screeuyn da e charrey veen Emily Pelton, er 23 Mee Vayrnt 1865, screeu eh, "Cha
ren mee eab erbee dy ‘aagail magh credjue ny cliaghtaghyn ard-veenid; hie ad
ersooyl er nyn goontey hene... gyn faagail nyn yei ennaghtyn yuail erbee." Ayns
screeuyn elley, dooyrt eh er Crooder rere'n eie cadjin: "nhee cho laue-jeant as
babban cloie erbee ayns thie-cloie lheng". Ny yei shen, she dooinney crauee dy
liooar v'ayn, as screeu eh: "Ta shin ooilley stroo jeh un 'arrane: Annym. Ta
cagh ny vess yn un ghraih. Cha nel Jaa çheet rish, as stroo magh, jeh scaanyn
keyley as mysh çhibbraghyn towlit ayns shoh as ayns shen ayns reih vuill, agh
t'Eh thooilley ayns strooghyn mooar gyn scarrey, gyn traie, gyn cagliagh harrish
credjueyn as cummaghyn as dagh sorçh dy chultoor as sleih as baagh, lhienney as
farranaghey y clane."

Ec 22 vlein d'eash, hie Muir stiagh ayns Ollooscoill Wisconsin-Madison er yn
argid b’lesh hene. Dynsee eh e chied lessoon lus-oayllee fo billey locust doo
ard faggys da North Hall. Hayrn studeyr elley blaa jeh'n villey, as ren eh ymmyd
jeh son dy hoilshaghey magh dy row y locust ard mastey kynney pishyragh, as
mooinjer y pishyr trudlagh. Daeed blein jeih ny s'anmey, screeu Muir er y laa
ayns eh hene-veashnys: "Hug y lessoon braew shoh eunys orrym as hug eh orrym
roie da ny keylljyn as lheeannee lesh ard-jeeanid." Ren Muir briwnys quaagh
mastey ny brastylyn, as cha daink eh rieau ass kied cheim ny studeyryn er y
choontey shen. Ta ny recortyssyn cur stayd "fer neuchinjagh" er, agh ga nagh
ghow eh keim erbee, dynsee eh creg-oaylleeaght as lus-oaylleeaght dy liooar dy
chur baght er rouail e vea s'anmey.

Ayns 1864, daag eh yn ollooscoill as hie eh dys yn Chanadey, raad cheau eh
arrey, sourey as fouyr lesh wandrail ayns ny keylljyn as curree er çheu Logh
Huron as çhaglym lossreeyn. Lesh yn argid echey goan dy liooar as geurey çheet
er, hie eh da Ontario, as dobbyr eh marish e vraar Daniel ayns mwyllin
saauederagh, derrey sourey 1865. Ta Roderick Nash er ngra dy row Muir jannoo
troailtys ‘syn Chanadey myr troailtys ‘syn ‘aasagh son dy haghney sidooraght,
agh rere screeuyn Linnie Marsh Wolfe, ren Muir briwnys, mannagh ragh eh er reih
‘sy gherrym caggee (as cha jagh), beagh eh wandrail rish tammylt ayns faasee yn
Chanadey.

Dobbyr eh ‘sy wyllin derrey Mee Vayrnt 1866, as eisht hie eh erash da ny Steatyn
Unnaneysit dy obbraghey myr jeshaghteyr ayns Indianapolis. Ayns Mee Vayrnt 1867,
darree drogh-haghyrt bollagh e vea. Ren slieeuan geyre thiolley e hooill yesh,
as v’eh doal dy shallidagh. As eshyn smooinaghtyn dy row eh doal dy beayn, as
soo y tooill sheeley dys e laue, dooyrt eh ny s’anmey: “Beign er varroo raad
hass mee, dy arryltagh.” Lurg da kiare shiaghteeyn ayns shamyr dorraghey, slanee
y tooill son y chooid smoo, as hie eh er cosheeaght veg. Ec çheet erash, v’eh
soit er lhiantyn rish e yeearree e hene, as ronsaghey as studeyrys er lossreeyn
y yannoo.

Ayns Mee Houney 1867, hooill Muir mysh 1000 meeilley roish Indiana dys Florida
(screeu eh coontys jeh ‘sy lioar A Thousand-Mile Walk to the Gulf). Cha row
coorse erbee reiht echey, agh dy gholl “rish y raad s’fadanee, s’duillagee as
sloo er ny ghaaghey dod mee feddyn.”. Rish roshtyn Florida, v’eh fosyn lhuingys
er baatey y ghoaill dys America Yiass, as wandrail ny smoo ayns shen. Agh huitt
eh fo malaarey er Slyst yn Eearvooiar, as myr shen daag eh ny shalee v’echey
bentyn rish America Jiass. Ayns ynnyd jeh shen, hiauill eh dys York Noa as ghow
eh lhuingys dys California.

Lurg da roshtyn ayns San Francisco ayns Mee Vayrnt 1868, daag Muir er y chooyl
dys boayl nagh row eh agh lhaih myechione: Yosemite. Lesh y chied shilley er
Glion Yosemite, hug ee druiaght er, as screeu eh: “Cha nel çhiamble erbee jeant
lesh laueyn cosoylaghey rish Yosemite... Smoo jeh ooilley sur-hiamblyn Najoor.”.
Lurg keayrt hoght laghyn, haink eh erash dys cruink veggey y Sierra Nevada as
dobbyr eh myr fer assaig, bochilley as brisheyder cabbil. Ayns Mee ny Boaldys
1869, hug ransheyr enmyssit Pat Delaney obbyr souree da Muir, freayll arrey er
kirree as bochilley Ghelaney. Ghow eh rish dy jeean, as cheau eh y tourey myrane
lesh ny kirree ayns slyst Yosemite. Ghrapp eh Cathedral Peak as Mount Dana, as
hooill eh shenn raad ny h-Injinee sheese Bloody Canyon dys Mono Lake.

Va'n traa soccar echey currit da oaylleeaght, creg-oaylleeaght er lheh, as haink
eh dy ve shickyr dy nee awinyn rioee v'er nyannoo y ghlion as yn ard mygeayrt
eck. Va'n eie shen shassoo noi yn eie cadjin v'ayn, liorish Josiah Whitney
(kione y California Geological Survey), as shen gra dy nee craa-hallooin
ard-vooar v'er groo y ghlion. Lesh skeaylley eieyn Vuir, ren Whitney eab anghoo
er y chur lesh gra dy nee ancheirdagh as meehustagh v'ayn. Agh er lesh
ard-chreg-oayllee y laa, Louis Agassiz, va eieyn Vuir feeu, as dooyrt eh dy nee
"y chied dooinney ta mee er ngeddyn as toiggalys dy liooar echey er obbyr awin
rioee." Ayns 1871, hoor Muir awin rioee bio fo Merced Peak, as hug shen cooney
da ny eieyn v'eh cur roish. 'sy vlein cheddin, haink feniagh Vuir, Ralph Waldo
Emerson, dys Yosemite as haink eh lesh shilley er Muir. Va shenn olloo Vuir ec
Ollooscoill Wisconsin, Ezra Carr, as y ven echey dy ghreinnaghey ny h-eieyn
echey y chur magh. Haink ad lhieu Muir dys quaiyl fir ennymoil, goaill stiagh
Louis Agassiz, John Tyndall, John Torrey, Clinton Hart Merriam, as Joseph
LeConte.

Haghyr craa-hallooin mooar faggys da Lone Pine, California ayns Glion Owens ayns
Mee Vayrnt, 1872, as v'eh ry-ennaghtyn ayns Glion Yosemite. Ghooisht eh Muir
leah 'sy voghrey as roie eh magh y bwaane echey, "boggey as aggle er", as eh
fockley magh "craa-hallooin oasle!" Fir elley 'sy ghlion, as adsyn credjal eieyn
Whitney foast, va aggle orroo dy beagh y craa-hallooin cowraghey duinaghey
craghoil y ghlion. Cha row lheid yn aggle er Muir, as ren eh towshan ass laue
jeh carnaneyn creoilagh noa jeant ec skyrraghyn thallooin liorish y
chraa-hallooin.

Chammah's yn obbyr creg-oaylleeagh, ren Muir studeyrys er lossreeyn yn ard
Yosemite. Ayns 1873 as 1874, ren eh obbyr 'sy vagher er boayn sheear y Sierra,
bentyn rish scaalhean as eggoaylleeaght keylljyn Sequoia Vooar. Ayns 1880, phoos
Muir as Louisa Wanda Strentzel. Va ransh mooar lesh yn ayr as moir eck, ayns
Martinez, California, as rish y jeig bleeantyn ny yei, hug eh eh hene da reirey
y ransh. V'eh speeideilagh dy liooar. Rish y traa shoh, rug ny h-inneenyn oc,
Wanda as Helen.

Ec e vaase, daag eh ny yei cooid seihlt SU$250,000. Ta'n thie as rheynn jeh'n
ransh y Boayl Shennaghyssagh Ashoonagh John Muir jiu.

Rish shiaght bleeantyn reirey y ransh, haink drogh-laynt er. Lesh brod e ven,
hie eh erash da ny cruink dy aagheddyn e hene. Ghrapp eh Mount Rainier as screeu
eh Ascent of Mount Rainier myechione. Hie eh marish possan dys Wrangel Island er
y USS Corwin, as daggyr ad yn ellan son ny Steatyn Unnaneysit ayns 1881. Screeu
eh er y chooish 'sy lioar The Cruise of the Corwin.

Hug Muir laue mooar ayns freayltys. V'eh fakin Yosemite as y Sierra as
roie-thallooyn nagh lhisagh goll er sooilley. Er lesh dy nee sthock, kirree er
lheh, va baggyrt smoo da'n ard, as hug eh "kellee-rennee chrubbagh" orroo. Ayns
Mean Souree 1889, champ co-reagheyder yn earishlioar Century, Robert Underwood
Johnson, marish Muir ayns Tuolumne Meadows as honnick eh feanish bunneydagh
jeh'n jeeyl va shioltane dy chirree er nyaoo da'n vanjagh. Choard eh dy
hoilshaghey magh art erbee screeuys Muir er dooney magh sthock jeh'n Sierra.
Choard eh myrgeddin dy yannoo ymmyd jeh'n chummaght echey son dy chur stiagh
billey ayns Congress son dy yannoo pairk ashoonagh jeh Yosemite, rere cummey
Yellowstone National Park. Er 30 Mean Fouyir 1890, slattyssee Congress ny SU
slattys, rere treealtys Vuir ayns daa art ayns Century son y chooid smoo: The
Treasure of the Yosemite as Features of the Proposed National Park, er nyn
soilshaghey magh ayns 1890. Agh b'treih lesh clashtyn dy daag y slattys Glion
Yosemite fo stiurey y steat.

Leah ayns 1892, haink yn Olloo Henry Senger, ny 'ockle-oayllee ec Ollooscoill
Chalifornia, Berkeley da quaiyl Vuir as eh fo possan alphagh y chroo son sleih
slieauagh. Hug magh Senger as Warren Olney cuirraghyn "ry-hoi croo 'Sierra
Club'. Bee John Muir yn eaghtyrane." Er 28 Mee ny Boaldyn, 1892, chumm ad
çhaglym bunnee y Sierra Club son dy screeu banglaneyn cochorpaghey. Shiaghtin ny
yei shen, denmys ad Muir myr eaghtyrane, Olney myr fo-eaghtyrane, as boayrd ny
stiureyderyn ghow stiagh David Starr Jordan, as eshyn eaghtyrane Ollooscoill
Stanford. Hannee Muir ny eaghtyrane derrey hooar eh baase, 22 vlein ny s'anmey.

Ghow y Sierra Club toshiaght çhelleeragh dy hassoo noi shaleeyn Yosemite
National Park y liehaghey, as chumm ad çhaglymyn ynsee as oayllee. Ec fer jeu,
ayns fouyr 1895, resoon ad er cur er bun 'buill cheylley er lheh'; harragh y
lheid y ve Keylljyn Ashoonagh ny s'anmey. Va laue mooar ec y Tierra Club 'sy
troddan rahoil Pairk Ashoonagh Yosemite dy astreeaghey ass stiurey y steat dys
stiurey conastagh, ayns 1906. Ghow ad orroo hene y chaggey Glion Hetch Hetchy y
hauail, ga dy row shiartanse dy olteyryn scanshoil ayns San Francisco noi shen.
Fy yerrey, ren ad teiy as chowree eh dy row mooar-chooid y phossan son shassoo
noi Doour Hetch Hetchy.

Ayns Jerrey Souree 1896, haink Muir dy cho-obbraghey marish Gifford Pinchot, ny
'er scanshoil 'sy ghleashaght 'reayltys. She kied ard-chione Shirveish Keylley
ny Steatyn Unnaneysit v'ayn, as eh ny loayrtagh son ymmyd yn-ymmyrkey chooid
najooragh son vondeish ny sleih. Fy-yerrey, va meechoardailys eddyr y ghaa, as
shen taishbyney daa varel er ymmyd chooid najooragh ny çheerey. Va Pinchot fakin
freayltys myr saase cooid najooragh yn ashoon y reirey son ymmyd traghtee
yn-ymmyrkey foddey. Myr keylljeyder keirdee, er lesh: "she eirinys eh obbyr
keylley", gyn stroie yn-veaghey foddey ny keylljyn. Er lesh Muir, va feeu najoor
ny troyn anmey as tarcheimneeoil. Ayns art er ny Pairkyn Ashoonagh, hug eh orroo
"buill son fea, breeaghys, as padjeryn." V'eh cliaghtey greinnaghey ard-valjee
dy 'akin najoor son beaghey ny h-anmey. Va'n daa 'er shassoo noi doo-heyrey
chooid najooragh, goaill stiagh lane-lhieggey keylljyn. Va eer Muir goaill rish
dy row feme ain er aamaid as ny keylljyn er-e-hon, agh va barel feer ny smoo
lhome-ymmydoil ec Pinochet er reirey faasee..

Vrish y caarjys eddyr oc anmagh 'sy tourey 1897, liorish Pinchot cur magh art
ayns pabyr-naight Seattle son fassaghey kirree ayns thalloo freaylt keylley.
Hass Muir eddin ry eddin rish Pinchot as daggyr eh soilsheydys jeh. Lesh Pinchot
g'aa-raa y barel, dinsh Muir da: "Cha mel nee son bentyn rhyt reesht." Daase y
meechoardailys shoh as rheynn eh y ghleashaght 'reayltys ayns daa phossan:
freaylleyderyn, fo Muir, as possan Phinochet ghow toshiaght "tashteyderyn" y
chur orroo hene. Resoon ad ayns earishlioaryn, myr sampleyr, Outlook, Harper's
Weekly, Atlantic Monthly, World's Work, as Century. Va'n daa varel ry-akin
reesht lesh briwnys ny Steatyn Unnaneysit er cur doour er Glion Hetch Hetchy ny
dyn. Va Pinchot son dooar urree y chur: "ymmyd s'ardjey oddagh oo jannoo j'ee".
Er y laue elley, dooyrt Muir: "Doour er Hetch Hetchy y chur! Cho mie doee ushtey
y yannoo jeh kialteenyn as ard-çhiambleyn ny sleih, son nagh row çhiamble
s'nooey er ny chasherickey rieau ec creeghyn deiney.""

Ayns 1903, hie yn Eaghtyrane Theodore Roosevelt marish Muir er turrys dys
Yosemite. Loayrt Muir da'n eaghtyrane er meestiurey steat y ghlion, as
doo-seyrey rank jeh cooid y ghlion. Eer roish daue roshtyn y phairk, v'eh er
shickyraghey Roosevelt dy beagh yn aght share y phairk y choadey ish y chur fo
stiurey conastagh. Erreish da goll stiagh 'sy phairk as fakin aalid y ghlion,
hirr eh er Muir eshyn y hoilshaghey da y "feer" Yosemite. Hie ad ersooyl, nyn
lomarcan agh son coagragh as fer ymmyrkee, as champ ad 'sy çheer feie. Loayr ad
anmagh 'syn oie, as ren ad cadley mooie fo'n speyr. Huitt sniaghtey oor orroo
'sy voghrey. Ayns 1905, hug Congress Mariposa Grove as Glion Yosemite fo stiurey
conastagh.

Daase mian doour y chur er yn Awin Tuolumne, son dy yannoo tasht ushtey son San
Francisco. Va Muir slane noi y doour, as er lesh dy row Hetch Hetchy ny s'aaley
na eer Glion Yosemite. Chagg Muir as y Sierra Club noi rish feed blein, goaill
stiagh screeu dys Roosevelt hene. Fy-yerrey, hug eiyrtyssagh Roosevelt, Woodrow
Wilson kied da'n slattys er 19 Mee ny Nollick, 1913. She juail mooar da Muir
v'ayn, as y caggey sjerree mooar echey.

Hooar John Muir baase jeh niumoan ec thie-lheeys California (California Hospital
Medical Center jiu) er 24 Mee ny Nollick, 1914.

Ta caslys jeh John Muir ry-akin er kerroo-dollar steat Chalifornia 2005. Ta
aaraa echey er y Indianapolis Prize Lilly Medal son frealtys. Er 6 Mee ny
Nollick 2006, ren Arnold Schwarzenegger gynshellooaghey John Muir stiagh 'sy
California Hall of Fame ec The California Museum for History, Women, and the
Arts.



https://gv.wikipedia.org/wiki/Jeeneysoar

By phossan dy chretooryn eigsoylagh ad ny jeeneysoaryn (veih δεινός "atçhimagh",
as σαύρα "jiolgan" ny Greagish), ny ny jiolganyn atçhimagh, ren cummal er y
Chruinney feie ny smoo na 160 millioon dy vleeantyn, veih'n eash Hryassagh (mysh
230 millioon dy vleeantyn er-dy-henney) derrey jerrey yn eash Chelkagh (mysh 65
millioon dy vleeantyn er-dy-henney) tra haink jerrey lesh y chooid smoo jeu dy
doaltattym car taghyrt mooghee y Chelkagh-Phaleoghienagh. V'ad ny dreeym-juntee
thallooin smoo kionnyssagh er y theihll car y lhing oc. Ta recortys ny fossylyn
taishbyney dy ren ny h-ushagyn aafilley mastey ny jeeneysoaryn theropodagh car
yn eash Yurassagh. Ren kuse jeu tannaghtyn bio erreish da haghyr taghyrt mooghee
y Chelkagh-Phaleoghienagh, goaill stiagh shennayryn jeh dagh ushag t'er mayrn
jiu. Er-yn-oyr shen, as rere coryssyn noa-emshyragh, ta ny h-ushagyn coontit myr
sorçh dy yeeneysoaryn - yn un phossan ren tannaghtyn bio derrey yn laa t'ain
jiu.

She possan dy chaghlaa dy chretooryn eigsoylagh ad ny jeeneysoaryn; lesh ny smoo
na 9,000 dooie ta ny smoo dooieyn 'sy phossan Aves (ushagyn) na ayns possan
erbee elley agh ny yeeastyn perciformagh. Ta ny smoo na 500 genus er lheh, as ny
smoo na 1,000 dooie dy yeeneysoaryn er lheh, er nyn soilshaghey magh ec
shenn-ontoaylleeyn. Ta dooieyn foast er mayrn as fooillee fossylagh taishbyney
dy row jeeneysoaryn ry-gheddyn er dagh mooar-rheynn. By luss-eederyn fir jeh ny
jeeneysoaryn, as by eederyn-foalley fir elley jeu. By ghaa-chassee cooid vooar
jeh ny jeeneysoaryn, goaill stiagh ushagyn, agh va cooid vooar elley jeh ny
possanyn mooghit nyn giare-chassee, as ren fir jeu caghlaa veih'n daa chass oc
gys ny kiare cassyn. Va strughtooryn taishbynys yl-chast ec ram dooieyn lheid as
eairkyn as kereenyn, as ren possanyn roie-henndeeagh lhiasaghey neeallaghtyn
ushylagh lheid as eillaghyn craueagh. T'ad ny jeeneysoaryn eeanlee ny vertebree
etlagh smoo kionneyssagh er y chruinney veih mooghey yn pterosaur, as ta feanish
ayn dy ren dagh jeeneysoar croo idd as brey oohyn er yn aght cheddin as vel ny
h-ushagyn noa-emshyragh croo idd as brey oohyn. Ga dy vel enney mooar er ny
jeeneysoaryn er çheu yn vooadys mooar oc, va'n chooid smoo jeu cha beg as deiney
ny ny sloo.

Haink yn ennym "jeeneysoar" magh ass yn 'ockle Baarlagh "dinosaur" as eh hene er
ny chroo 'sy vlein 1842 ec y çhenn-ontoayllee Sostynagh Richard Owen. T'eh çheet
magh ass ny focklyn Greagish δεινός (deinos) "atçhimagh, niartal, yindyssagh,
lajer" + σαῦρος (sauros) "jiolgan". Car y chied lieh jeh'n 20oo eash ren y
chooid smoo jeh'n phobble oaylleeagh credjal dy nee cretooryn feayr-fuiltagh
litçheragh as jee-cheeaylagh v'ayns ny jeeneysoaryn. Ansherbee, ta'n chooid smoo
jeh'n ronsaght t'er stiurey veih ny 1970yn taishbyney dy nee cretooryn lheiltagh
v'ayndaue as soe yrjit oc as dy row ceaghlaghyn eigsoylagh oc son
eddyr-obbraghey sheshoil.

Veih traa feddyn magh ny kied fossylyn jeeneysoaragh 'sy 19oo eash lheah ta
ushylee dy yeeneysoaryn ny coipyn goll er ve croghit myr tayrnyssyn ayns thieyn
tashtee feie ny cruinney, as haink er ny jeeneysoaryn dy ve nyn gooid jeh
cultoor y theihill. T'ad ry-gheddyn ayns lioaryn as scannaneyn lheid as Jurassic
Park, as ta feddynyn magh noa soilshit magh ec yn ym-ysseraght. 'Sy ghlare
chadjin, ta'n fockle "jeeneysoar" ymmydit dy chur sheese er reddyn ro-vooarey,
ass oash, ny jeerit gys yn anvioys, as eh shen soilshey magh yn eie dy nee
cretooryn mee-lhoobagh y çhenn heihll v'ayndaue.



https://gv.wikipedia.org/wiki/Inuktitut

Ta'n Inuktitut (Corys screeuee Inuktitut: ᐃᓄᒃᑎᑐᑦ) ny macro-hengey
Eskimagh-Aleutagh ta loayrit ayns y Chanadey. T'ee loayrit ayns dagh ooilley ard
heose veih linney ny biljyn, ayns Nunavut, Thallooyn yn Eear Hwoaie, as ardjyn
ayns Québec (Nunavik), Thalloo yn Eeast as Labrador (Nunatsiavut), Manitoba as
Yukon. Ta ymmodee enmyn dooghyssagh eck, as adsyn goaill stiagh: Inuktitut,
Inuttitut, Inuktitun, Inuinnaqtun, Inuttut as fir elley.

T'ee enmyssit myr çhengey oikoil ayns Nunavut as Thallooyn yn Eear Hwoaie, as ta
stayd oikoil eck ayns Nunavik—ard ayns Québec my hwoaie—booise lesh Coardailys
Baie Jamys as Québec my Hwoaie, as t'ee enmyssit ayns Kaart ny Frankish myr
çhengey ny scoillyn ayns slystyn Inuitagh. Ta stayd oikoil eck myrgeddin ayns
Nunatsiavut—ard Inuitagh ayns Labrador. Rere sleih-earroo ny Canadey ta mygeayrt
35,000 loayreyderyn ny çhengey ayns y Chanadey.

Ta queig corocklyn jeig as tree breeocklyn (giare ny foddey) ayns ny h-abbyrtyn
Inuktitut ny Canadey Hiar. Ta ny corocklyn reaghit ayns queig ynnydyn
focklagh[noa]: meillagh, cooyl-eeacklagh, cleaoil, coghooysagh, as scoarnagh; as
tree saaseyn focklagh[noa]: stadyn neuchronnaneagh, tannaghtagh[noa] cronnaneagh
as stroannaghyn, chammah as daa heean elley — screebee neuchronnaneagh. Ta
corockle elley ec Natsalingmiutut /ɟ/, lorgagh y chorockle cooyl-chroymmit
v'ayns Inuit-bunneydagh. Ta un chorockle ny sloo ayns Inuinnaqtun, myr haink ny
sheeanaghyn /s/ as /ɬ/ ry-cheilley myr /h/. Cha nel agh tree breeocklyn
bunneydagh ayns dagh abbyrt ny h-Inuktitut as ta anchaslys sheeanchoryssaghtagh
eddyr ny breeocklyn giarey as liauyrey. Ayns Inuujingajut - cairscreeu Romanagh
cadjinit Nunavut - ta ny breeocklyn liauyrey screeuit liorish lettryn dooblagh.

Ta corys screeuee Inuktitut ny Canadey er bun corys screeuee Creeish, as ish
cummit ec y tushtallagh James Evans. Va'n sorçh ta ymmydit jiu doltit ec Commyn
Cultooragh ny h-Inuitee 'sy Chanadey ayns ny 1970yn. Ta Ta ny h-Inuitee ayns
Alaska (Inuvialuit), Greenlynn as Labrador jannoo ymmyd jeh cummaghyn yn
abbyrlhit Romanagh.



https://gv.wikipedia.org/wiki/Hiragana

She corys screeuee Shapaanagh eh Hiragana. She sheelaght t'ayn. T'eh co-veaghey
marish katakana as kanji. Ta ymmyd jeant jeh son dy screeu focklyn nagh vel
kanji oc, ny mannagh vel fys er y kanji ec y screeudeyr ny ny lhaihderyn, ny my
vees kanji ro-formoil. Ta yn-filley breearyn as marenmyn screeut ayns hiragana
myrgeddin. Ny keayrtyn, t'ad jannoo ymmyd jeh hiragana son dy chowraghey magh
fockley magh kanji (shen furigana). Ta bun y chorys possan dy chowraghyn
bunneydagh (gojūon) as adsyn ry-chaghlaa ayns ymmodee aghtyn, liorish cowraghyn
beg. Liorish cur stiagh cowrey dakuten (゛) foddee oo jannoo corockle cronnaneagh
jeh corockle neu-chronnaneagh; /k/ → /g/, /t/ → /d/ as y lheid. Ta cowrey
handakuten (゜) jannoo /p/ jeh /h/ ec toshiaght y hiragana. Ta cummey beg jeh ya,
yu ny yo (ゃ, ゅ ny ょ - yōon), ayns hiragana as i ec y jerrey, caghlaa y breeockle
/i/ dys cleaoilaghey. Ta tsu beg (っ), as ad cur sokuon er, cowraghey magh
corockle cubbylagh. T'eh ry-akin roish screebee as stadjyn.

Ta'n taabyl shoh taishbyney hiragana marish y romanaghey Hepburn oc as fockley
magh ASE. Ta Hiragana as dakuten ny handakuten oc fo ny kana gojūon nyn
v'egooish. Adsyn t'ass ymmyd, t'ad ayns jiarg.

Ny jean covestey ny cochianglyn にゃ, にゅ, as にょ marish ny straihyn んや, んゆ, as んよ.
Ta ny kied 'ir, jeant lesh に as kana beg "y", cowraghey un mora. Ta ny nah 'ir ,
jeant lesh ん as kana mooar "y", cowraghey daa vora er lheh. Ta shen ry-akin ayns
jeesyn sloo myr かにゅう ka-nyu-u, "cochiangley", as かんゆう ka-n-yu-u, "greinnaghey",
as adsyn ry-eddyrscarrey dy baghtal ayns glare, ga dy vel y daa jeu screeut myr
kanyu ayns coryssyn romanaghey ennagh. Rere romanaghey Hepburn, ta cammag heose
eddyrscarrey ad: kanyū and kan'yū.



https://gv.wikipedia.org/wiki/Gwynedd

She coontae ayns Bretin Heear Hwoaie eh Gwynedd, as Caernarfon balley reiragh y
choontae. Ta Bretnish ec 70% jeh'n phobble, yn earroo smoo ayns Bretin. Ta
Gwynedd ny coontae freilt Vretin chammah.

Va Gwynedd ny reeriaght neuchrogheydagh neayr's jerrey yn eash Romaanagh
derrey'n 13oo Eash, tra hie ee fo haart Hostyn. Ta Gwynedd jeianagh rere'n shenn
reeriaght. V'ee mastey hoght coondaeghyn hie er croo er 1 Averil 1974 rere'n
Local Government Act 1972. Va'n choontae shoh goaill stiagh ny coondaeghyn
shenndeeagh Moan as Sir Gaernarfon, chammah's Sir Feirionnydd (faagail magh
Edeyrnion Rural District; hie ee stiagh ayns Clwyd), as shiartanse dy skeeraghyn
Sir Ddinbych: Llanrwst, Llansanffraid Glan Conwy, Eglwysbach, Llanddoget,
Llanrwst Rural as Tir Ifan.

Dastyr y Local Government (Wales) Act 1994 y choontae 1974 as ny slystyn eck er
1 Averil 1996. Rheynn ee ayns tree: haink Moan y ve ny coontae hene, as ghow
Conwy Aberconwy (goaill stiagh ny rheynnyn v'ec Sir Ddinbych traa dy row). Y
chooid elley, va coontae noa jeant jeh, Caernarfonshire and Merionethshire, er y
fa dy row eh goaill stiagh y chooid smoo jeh'n ghaa choontae shenndeeagh shoh.
Mastey kied obbyraghyn ny coonceil choontae, chaghlaa ad yn ennym dys Gwynedd er
2 Averil 1996.

Ta Gwynedd jeianagh fo Coonceil Ghwynedd. Reayll ad creeaghyn ny coontae
roie-1996 myr coontae freilt, son obbraghyn jesh-chliaghtagh, myr sampleyr, y
Lord Lieutenant. Ayns 2003, ren ad caghlaa ny creeaghyn dys adsyn t'ec y
choontae yeianagh. Myr shen, ta'n choontae freilt goaill stiagh Gwynedd as Moan,
as ta Conwy ooilley ayns Clwyd.



https://gv.wikipedia.org/wiki/Garleid

Ta'n gharleid, ny yn gharleyd (Allium sativum) ny dooie 'sy chynney unnish
Alliaceae. T'ad ny dooieyn s'niessey j'ee rere mooinjerys na'n unnish, y
skallad, y lus thie, as y çhoushan. Ta'n gharleid er ve ymmydit er feie ny
bleeantyn er son cooishyn coagyragh as lheihysagh. She yn chruinnag y chooid
jeh'n luss gharleid ta ymmydit son y chooid smoo. Er lhimmey jeh ny sorçhyn un
ingagh, ta'n chruinnag rheynnit ayns ram rheynnyn rouayr t'enmyssit ingaghyn. Ta
ny h-ingaghyn ymmydit son cloneaghey, bee (aw ny aarlit), ny son cooishyn
lheihysagh, as ta blass spiosragh, geyre chowreydagh ec ta çheet dy ve ny
s'buiggey as ny s'miljey lesh aarlaghey. Ta ny duillagyn, as ny blaaghyn er y
chione (speid) nyn gooid yn-ee as t'ad eeit tra t'ad aeg as bog. Myrane lesh
shen, ta stilk ny blaaghyn aegey (sthockyn) jeh ny sorçhyn creoi-wannalagh as
elefant currit er y vargey son cooishyn cosoylagh rish lus ny sooghid ayns
freeghaghyn mestagh. Dy mennick, ta'n crackan fendeilagh er rinkyn jeh'n luss
ceaut ersooyl rish aarlaghey son y chooid smoo jeh cooishyn coagyragh, agh ta
king lane aegey aarlit lesh y chrackan orroo 'sy Chorea.



https://gv.wikipedia.org/wiki/Ennymockle

Ta çhengoayllee meenaghey ennymockle rere'n aght t'ad cochiangle ayns raa,
liorish prowal formoil. Un fa dy vel ad credjal shen, shen nagh vel cagh cordail
rish meenaghey "nhee"" ny "jannoo".

Ta'n ymmyd jeant jeh ny prowaltyssyn shoh dy gheddyn magh dy nee ennymockle (ny
abbyrt ennymocklagh) t'ayn ny dyn.

Ta ennymocklyn ry-akin dy mennick lesh reagheyder. Cha nel reagheyderyn ry-akin
agh lesh ennymocklyn. Myr sampleyr:

Prowaltys elley da enmyn, shen my foddee fockle (ny raa) ennagh jannoo obbyr
kione ny cass y raa.

(Cha vees dagh ooilley abbyrt ennymocklagh goll dy mie ayns dagh "scoltan" kione
ny cass, er coontey keeal y raa ny er coontey abbyr cliaghtagh; Haink y
vunscoill erriu ny Ta saveenys er çheu elley yn awin.)

Ayns ymmodee çhengaghyn, ta coardailys grammeydagh ennagh eddyr breearyn as king
(ayns çhengaghyn elley, ta coardailys eddyr oc as cassyn ny keayrtyn; fir jeu,
rish reddyn elley myrgeddin, myr sampleyr, yn eaishtaght). Dy ghra myr shen,
ta'n breear caghlaa cummey son dy 'choardrail' rish troyn y chione.

'sy Ghaelg, cha nel monney coardailys, er-lhimmey jeh beggan 'syn emshir ry-heet
as y kianglagh.

Ta'n sampleyr shoh soilshaghey magh dy nee ooh, shiu ny (in-hoggit) mee kione ny
raaghyn heose.



https://gv.wikipedia.org/wiki/Diana_Wynne_Jones

Va Diana Wynne Jones (ruggit ayns Lunnin 16 Luanistyn, 1934) ny screeudeyr
Goaldagh. Screeu ee noaskeealyn sheiltynys da paitçhyn as sleih aasit, chammah
as beggan neu-far-skeeal. Ny h-obbraghyn eck mie er fys, t’ad goaill stiagh yn
straih Chrestomanci as ny noaskeealyn Howl’s Moving Castle as Dark Lord of
Derkholm. Hooar ee baase er 26 Mee Vayrnt 2011 liorish kanghyr scowanagh.

Rug Jones ayns Lunnin er 16oo Mee Luanistyn 1934. She inneen Marjorie (née
Jackson) Jones as Richard Aneurin Jones v'ayn, as y jees oc nyn sleih ynsee. Tra
va caggey er ny soilshaghey magh, beggan lurg y wheigoo laa-ruggyree eck, v’ee
goaill magh dys Bretin. Lurg shen ren ee arraghey ymmodee keayrtyn, goaill
stiagh tannaghtyn ayns Coniston Water, York, as Lunnin reesht. Ayns 1943 ren y
lught-thie soiaghey ayns Thaxted, Essex, raad va’n ayr as voir eck reaghey boayl
co-choyrle ynsee. Car ny lambaanid oc, va Jones as ny daa shuyr eck, Isobel (as
ish haink y ve Olloo Isobel Armstrong, cremeyder lettyraght) as Ursula, er nyn
lhiggey da nyn goyrle hene.

Lurg faagail y Friends School Saffron Walden, ren ee studeyrys er y Vaarle ec
Colleish Anne Noo (St. Anne’s College]] ayns Aah yn Ollee, goaill leaghtyn
liorish C. S. Lewis as J. R. R. Tolkien roish geddyn keim ayns 1956. Ayns yn
vlein cheddin, phoos ee John Burrow, scoillar lettyraght mean-eashagh. Ta tree
mec oc: Richard, Michael as Colin. Ren ad cummal ayns Lunnin rish tammylt beg,
agh ayns 1957 hie ad erash dys Aah yn Ollee. Ayns 1976 ren ad arraghey dys
Bristol.

Ta lioaryn Yones arraghey veih taitnys lheean troggal staydyn
ommidjagh-agh-resoonagh (ry-akin er lheh ayns jerrey kuse dy ny lioaryn eck),
dys baght sheshoil glick, dys arrish keayllagh er cliaghtey screeu. Hoshiaght y
fir jerrinagh ta’n Tough Guide to Fantasyland, as ny sheshey-lioaryn far-skeeal
echey, Dark Lord of Derkholm (1998) as Year of the Griffin (2000). T’ad jannoo
baghteyrys gyn myghin (agh cha nel gyn ehlley) jeh ard-skeealyn formlagh
cliwe-as-obbee.

Ta sleih cosoylaghey lioaryn Harry Potter rish obbraghyn Ghiana Wynne Jones dy
mennick. Va ram jeh ny lioaryn paitçhyn leah ass clou dy jeianagh, agh t’ad er
nyn aa-chlou da’n lhaihderyn aegey as anaase oc er sheiltynys as lhaih er
coontey jeh Harry Potter. Olt 'sy Guardian er Diana Wynne Jones, cosoylaghey ny
skeealyn eck rish Harry Potter

Ta obbraghyn Yones goll er cosoylaghey myrgeddin rish adsyn liorish Robin
McKinley as Neil Gaiman. T’ee ny carrey Ghaiman, as s’mie lhieu obbyr y
cheilley. Ren ee enmys yn noaskeeal Hexwood da erreish da gra red ennagh ayns
coloayrtys as hug eh ard-smooinaght jee er rheynn femoil jeh'n skeeal. Va Gaiman
hannah er enmys y myn-straih lioaryn caslyssagh ayns kiare rheynnyn 1991 The
Books of Magic da kiare mraane-obbeeys, as Jones ny ven jeu.

Kied lioar y straih Chrestomanci, Charmed Life, chossyn eh y Guardian Award 1977
da Lioaryn Paitçhyn. Va Jones ny faggys-cosneyder da'n Carnegie Medal daa
cheayrt. Ayns 1999, chossyn ee daa aundyryn mooar sheiltynys: ronney paitçhyn y
Mythopoeic Awards ayns ny SUA, as y Karl Edward Wagner Award 'sy RU. Ta'n aundyr
shoh liorish y British Fantasy Society, as t'eh goll er cur da sleih ny
sheshaghtyn t'er jannoo shirveish vooar da sheiltynys.

Hie Howl's Moving Castle, va fillym bio-chaslyssagh Shapaanagh jeant jeh ayns
2004, liorish yn 'illymeyr Hayao Miyazaki. Va lhieggan as Baarle er soilshit
magh ayns yn RU as ny SUA ayns 2005, as Christian Bale lhiah coraa Howl. Va
Archer's Goon caghlaait da'n çhellveeish ayns 1992.

Ta mooinjer-eiyrtyssee cultagh ec The Tough Guide To Fantasyland,
far-chicklipaid er clichéghyn ayns far-skeeal sheiltynagh, myr lioar chur sheese
mastey screeudeyryn as cremeyderyn, ga dy row eh dooillee feddyn eh er coontey
shennaghys clou corragh. Hie eh er aa-chur magh 'sy RU er y gherrid, as ayns ny
SUA liorish Firebird Books. Ta tooilley stoo as kiaddey slane noa ec y chur magh
Firebird, goaill stiagh caslys-çheer noa.

Ayns Jerrey Souree 2006 va D.Litt onnoragh currit jee liorish Ollooscooill
Vristol.

Ta Diana Wynne Jones ee hene coyrlaghey lhaih Charmed Life hoshiaght, as lurg
shen The Lives of Christopher Chant. Eisht foddee shiu lhiah Conrad's Fate,
Witch Week, The Magicians of Caprona as ny skeealyn giare rere coyrle erbee eu
hene. Ta taghyrtyn The Pinhoe Egg giare ny yei Charmed Life.

Ta’n straih Chronicles of Chrestomanci goaill stiagh tree ym-lioaryn: Charmed
Life as The Lives of Christopher Chant ayns Lioar 1, Witch Week as The Magicians
of Caprona ayns Lioar 2, as ta Volume 3 myr Mixed Magics as ennym elley echey.



https://gv.wikipedia.org/wiki/Cowrey_Israel

Ta Cowrey Steat Israel (Ewnish: סמל מדינת ישראל) taishbyney menorah eddyr daa
vanglane olive er y daa heu, as y fockle ישראל (Ewnish son "Israel") foue. Dy
mennick ta daaghyn bane-ghorrym as bane er y chowrey, agh t'eh ry-akin ayns
daaghyn elley bentyn rish ymmyd y chowrey.

Ren Steat Israel doltey yn cowrey lurg cohirrey kiaddee 'sy vlein 1948. Ta
kiaddey yn chowrey bunnit er y chur-stiagh ren Gabriel as Maxim Shamir cur
stiagh 'sy chohirrey, marish troyn veih cuir-stiagh elley lheid as Oteh Walisch
as W. Struski, as Itamar David as Yerachmiel Schechter. Va'n cowrey doltit ec y
steat er 10 Toshiaght Arree 1949.

Ta'n jalloo ta goll er ymmyd er y chowrey bunnit er jalloo yn menorah er Arc
Titus. Va'n menorah ymmydit 'sy Çhiamble shenndeeagh ayns Jerusalem. She cowrey
yn Ewaghys t'ayn veih ny shenn traaghyn. T'eh shassoo er son y toilsheraght
chadjin.

Foddee dy vel yn cowrey bunnit er ashlish yn 'aihder bibleagh Zechariah, cabdil
4, raad t'eh cur sheese er menorah as daa villey olive cruinnaghey yn menorah er
y daa heu.



https://gv.wikipedia.org/wiki/Chaetognatha

She phylum dy ghianeyn marrey craghagh eh Chaetognatha (keeilyn-renaigagh). T'ad
nyn guse vooar jeh bea marrey. Ta mysh 20% ny dooieyn er fys cummal ‘sy chryss
venthagh. T'ad ry-akin er feie ny faarkaghyn.

Ta mysh 120 dooie ayn, ayns mysh 20 genera. Ga nel vel shen monney, ta ymmodee
cretooryn ayn.

She beiyn trooid-hoilshagh t'ayn, as ad ayns cummey shleiy, er ny rheynn dy
baghtal ayns kione, corp as arbyl. Ta cooitinagh[noa] (cuticle) oc. Ta 4-14
jialgyn greimmee dooanagh er dagh çheu nyn ging, mygeayrt towl beill. Rish
snaue, ta scaa skeaylley jeh'n wannal as coodaghey ny jialgyn. She cragheyderyn
t'ayn, as t'ad jannoo ymmyd jeh ny jialgyn dys greimmey bea marrey elley. Ta
piyr ny ghaa dy heu-asnaghyn, as strughtooryn aynsyn gollrish goull
asnee[noa] (fin ray) eeast. Ta ny goullyn shoh jeant jeh far-chrackan bunneydagh
kianglt rish yn epiderm. Cha nel ad coreggyragh rish goullyn asnee eeast. Ta
asney arbyllagh coodaghey y famman. Ta organeyn bea-hoilsheydagh er asnaghyn daa
ghooie, Caecosagitta macrocephala as Eukrohnia fowleri. T'ad snaue er roie beg,
liorish tonnaghey kirpey drommey-gaillagh. Ta'n asney fammanagh seiy as ny
h-asnaghyn kirpey co-soieaghey as stiurey.

Cha nel peritoneum oc. Ta'n towl kirpey rheynnit ayns shamyr er dagh heu ny
kirpey, as shamyryn elley çheusthie y ching as famman. Ta beeal oc, feeacklyn
beggey, yl-hooillyn as corys nearag. Cha nel corys ennalagh ny corys folley oc.

Ta'n beeal kianglt rish farang muskylagh, as fairaigyn smarree ayn. Ta collane
jeeragh skeaylley dys yn thoyn roish yn 'amman. Ta'n chollane lheie bea, as ta
piyr dy ghiverticula aynjee. Ta kippeenyn gymmyrkey stoo trooid y chorp, as ta
stoo fuillee goll er sheeley magh trooid y thoyn ny trooid y chrackan hene.

She corys nearag neuchramp t'ayn: fainney nearag ghaingleenagh mygeayrt yn
'arang. Ta ny gaingleenyn skeaylley er feie y chorp; she yn gaingleen cooylagh
eh y fer smoo. Ta friogganyn ennee reaghit myr straihyn rish lhiattee y chorp;
t'ad jannoo obbyr linney çheualagh yeeastyn, foddee. Ta straih elley rish y
chione as mwannal. Ta daa yl-hooill ayn, jeant jeh ymmodee sooillagyn cappan
ghaahagh. Ta ny rhabdomereyn sooilley oc caghlaait ass mynphiobanyn.

She dooieyn daa-ghooghyssagh t'ayn; ta oohyn as sheel oc. Ta maggleyn 'syn
arbyl, as sheelaneyn oohrey ec kione jerree y towl kirpey. Ta sheelyn faagail ny
maggleyn as gappaghey 'sy towl kirpey; eisht t'ad snaue dys bleddyr sheelagh as
goll er paggal myr finneig heelagh[noa] (spermatophore).

Rish colleeys, t'ad cur finneig heelagh er mwannal y cheilley. Ta'n sheel snaue
magh cour piyr dy ghoralyn rish yn arbyl. T'adsyn kianglt rish yn 'eddan ooh,
raad ta ny h-oohyn appee tannaghtyn, as ta'n sheel nyn dorraghey.

Ta ny h-oohyn torrit nyn mea varrey; t'ad goll lesh y tidey, ny kiangley rish
algey. Cha nel keim vea laarvey oc; t'ad breh 'sy cummey aasit, agh ny sloo.



https://gv.wikipedia.org/wiki/Cercopithecidae

She apag 'sy chynney Cercopithecidae eh apag y Çhenn Seihill. T'ad foast
dooghyssagh da'n Affrick as yn Aishey, as t'ad cummal ayns ymmodee
çhymbyllaghtyn eddyr keylljyn fliaghee, savanna as sleityn. Ta feanish fossylagh
ayn dy row ad cummal 'syn Oarpey myrgeddin, agh cha nel agh un phossan ayns
Gibraaltar jiu.

Ta apagyn ny Shenn Seihill meanagh: She talapoin y dooie sloo, 34-37cm er
lhiurid voish kione dys boyn, mysh 0.7-1.3kg er trimmid; she mandrill firrinagh
y dooie smoo, mysh 70cm er lhiurid, as wheesh as 50kg er trimmid (ta'n mandrill
bwoirrinagh lane sloo). Ta kuse jeu biljagh (myr sampleyr, apagyn Colobus) as
fir elley lane thallooinagh (myr sampleyr, baboonyn.

Bentyn rish cummey çheumooie, t'ad anchasley rish apagyn ny Seihill Noa er y fa
nagh vel famman yn-ghreimmee oc, agh anchasley rish apeyn er y fa dy vel famman
ennagh ec y chooid smoo jeu. Ta'n rheynn oaylleeagh er bun strughtoor ny stroin
as giarrey ny veeacklyn. Ta tuill stronney Catarrhini (goaill stiagh apagyn ny
Shenn Seihill) cour y laare, agh ta tuill stronney Platyrrhini cour lhiasragh.
Chammah's shen, ta hoght feeacklyn lieh-chooylloo ec Cercopithecidae cosoylit
rish daa-yeig ec Platyrrhini. Myr shen, ta formley feeacklagh 2.1.2.3 2.1.2.3
{\displaystyle {\tfrac {2.1.2.3}{2.1.2.3}}} oc.

T'ad ooilley-eeagh son y chooid smoo, agh share lhieu lossreeyn as shen bun y
bee oc. Ta Colobinae lus-eeagh, bunnys, as t'ad gee duillagyn son y chooid smoo,
er lhimmey jeh beggan dy shey-chassee. Ta fir elley gee messyn, blaagyh,
duillagyn, fraueyn, shey-chassee, crammagyn as eer dreeym-juntee veggey.

Ta ymmyrkey eddyr 5-7 meeghyn ec apagyn ny Shenn Seihill. T'ad ruggal un vabban
son y chooid smoo, agh ta lannoonyn ayn ny keayrtyn. T'ad mie-aasit as foddee ad
croghey er fynney ny mayrey tra t'ad ruggit. Ny yei shen, ta appaghey
keintyssagh liayr oc cosoylit rish sheeintee elley, eddyr 4-6 bleeantyn er son
ymmodee dooie.

Dy cadjin, ta inneenyn cummal marish ny moiraghyn, as myr shen, ta sheshaght
vunneydagh apagyn yn Shenn Seihill ny possan moir-linnagh. Ta ny apagyn
firrinagh faagail y possan lesh aegid, as feddyn possan noa dy chummal ayn. Ayns
kuse dy ghooie, cha nel agh un apag firrinagh aasit 'sy phossan, as t'eh gimman
fir elley ersooyl. Ta dooieyn elley ny smoo surransagh, as ta cochianglaghyn
eddyr fir ard- as fo-. Ta mooadys possanyn feer ceaghlagh, eer bentyn rish y
dooie cheddin, as t'eh croghey er feddynaght cooid scanshoil.

Ta daa 'o-chynney ayn, Cercopithecinae as Colobinae. Ta Cercopithecinae
Affrickagh son y chooid smoo (er lhimmey jeh macaqueyn ny h-Aishey), as ta
Colobinae Aishanagh son y chooid smoo agh goaill stiagh apagyn Colobus ny
h-Affrick.



https://gv.wikipedia.org/wiki/Blaa_Boaldyn

She lus eh blaa Boaldyn (lilee ny glionney, lilee y choan; dy oaylleeagh,
Convallaria majalis). She oltey ynrican y ghenus Concallaria t'ayn, foddee. V'ad
cliaghtey cur eh 'sy chynney Liliaceae ny kynney eh hene, Convallariaceae. T'eh
dooghyssagh da'n lieh-chruinney Hwoaie 'syn Oarpey as yn Aishey, agh ta arganeys
ayn my t'eh dooghyssagh da America Hiar Hwoaie raad ta pobble beg ayn
(Convallaria majalis var. montana).

She lus lussagh sheer-vio t'ayn. T'eh jannoo coloinyn mooarey liorish cur magh
raisoamyn. Ta stholeyn noa çheet magh ass king stolonyn rish y tourey. Rish yn
arrey, t'adsyn gaase dys stholeyn duillagagh noa ta kianglt rish ny stholeyn
elley fo'n thalloo. Ta gish wheesh as 30cm er yrjid oc, as duillag ny ghaa
10-25cm er lhiurid oc. Ta daa duillag ec gish blaaghey, as crouw-vlaaghey dy
5-15 blaaghyn. She tepal bane jeh cummey cluig eh y blaa, mysh 5-10mm er
crantessen as soar millish oc. She berrish beg jiarg eh y mess echey. Ta beggan
dy rassyn baney-dhoney ayn, as t'ad çhirmaghey dy trooid-hoilshagh. T'ad
hene-hast, as my ta'n choloin jeant jeh un lus ynrican, cha nel ad cur magh
rassyn.

Ta traa arraghyssyn ayn, as ny keayrtyn ta lus-oayllee dyn eddyr-scarrey myr
dooieyn ny fo-ghooieyn. Rere shen, foddee nagh vel agh un dooie 'sy ghenus
Convallaria, agh foddee dy vel ny smoo.

Ta kuse dy 'leih goaill rish Convallaria transcaucasica myr dooie. Va
Convallaria japonica ayn, agh t'ad rang-oardraghey eh myr Ophiopogon japonicus
nish.

Ta dagh ayrn jeh'n lus feer nieunagh. Ta mysh 38 sorçhyn dy chardenolideyn ayn,
goaill stiagh:



https://gv.wikipedia.org/wiki/Ashkelon

She caayr 'sy Clyst Yiass er coose Meanvooiragh Israel eh Ashkelon (Ewnish:
אַשְׁקְלוֹן; Arabish: عسقلان‎ ʿAsqalān ; Ladjyn: Ascalonia ; Akkadish:
Isqalluna ). T'eh ny hoie 50 km çheu yiass veih Tel Aviv as 13 km çheu hwoaie
veih'n joarey rish Straih Gaza. Ta'n chaayr noa-emshyragh soit er purt ta cha
eashit as yn Eash Noa-littagh. Va'n chaayr stiurit as cummaltit ec ny Canaanee,
ny Philistinee, ny h-Egyptee, ny h-Israeliteyn, ny h-Assyree, ny Babylonnee, ny
Greagee, ny Feaneeckee, ny Hasmonee, ny Rauee, ny Pershee, ny h-Arabee as
Sidooryn ny Croshey, derrey yn vlein 1270 tra v'ee scryssit ec ny Mamlukee.

Va'n balley beg Arabagh al-Majdal ny al-Majdal Ascalun (Arabish: المجدل‎;
Ewnish: אל-מג'דל, מגדל) currit er bun faggys da'n voayl shenndeeagh 'sy 16oo
eash fo reirey ny Turkee. 'sy vlein 1918, hie yn balley beg fo stiurey Lught
Reill er Thallooyn Cummaltit ny Noidyn as 'sy vlein 1920 v'eh coontit myr cooid
jeh'n Yn Phalasteen Anneydagh. Car y chaggey Israelagh-Arabagh 'sy vlein 1948
va'n chaayr ny voayl toshee jeh Forseyn Contoyrtyssagh ny h-Egypt as y bun-ynnyd
oc ayns Gaza.

Haink ny forseyn Israelagh stiagh 'sy valley beg er 5 Sauin 1948. Tra haink ad
stiagh 'sy valley beg v'eh jee-chummaltit hannah hene as ren Ewnyn arraghey
stiagh ayn ny s'anmey 'sy vlein shen. By ad Migdal Gaza, Migdal Gad as Migdal
Ashkelon ny h-enmyn va currit er y valley Ewagh hoshiaght agh 'sy vlein 1953
va'n nabooys Afridar cochorpit rish y valley beg as va'n ennym "Ashkelon" doltit
reesht myr ennym y valley. 'Sy vlein 1961 va Ashkelon ny 18oo valley smoo ayns
Israel as 24,000 deiney cummal ayn. 'Sy vlein 2010 va 112,900 deiney cummal ayn.



https://gv.wikipedia.org/wiki/Amoebosoa

Amoebosoa, she possan mooar jeh protosoa amoebagh (amoebaghyn ny amoebae),
goaill stiagh y chooid smoo jeusyn ta garraghey liorish lhieeney sthie plasmey
killag. Ta far-chassyn neuvirragh oc myr cowrey y phossan. Ta'n chooid smoo jeu
un-chillagagh, as t’ad lhieenar ayns thalloo as ushtey. Ta kuse jeu cur çhingys
er sleih. Chammah's adsyn, ta'n possan Amoebosoa goaill stiagh mycetosoa, as
adsyn nyn mioagyn yl-chillagagh ny yl-heshveanagh. Ta kuse jeu ry-akin ec yn
tooill.

Kuse dy amoebaghyn, cha nel ad agh 10-20 μm 'sy lhiurid, agh ta'n possan goaill
stiagh fir mooarey neesht. Ta Amoeba proteus çheet dy ve 800 μm ‘sy lhiurid.
Amoebaghyn yl-heshveanagh myr Chaos as Pelomyxa, ta kuse jeh ymmodee
millimeaderyn 'sy lhiurid; as ta mycetosoa ry-gheddyn as mooadys ymmodee trieyn
kerrinagh oc.

Killag chadjin amoebosoagh, t'ee er ny scarrey eddyr yn plasmey sthie
(grineenagh, meanagh) as yn plasmey mooie (glen, mooie). Traa ta'n chillag
garraghey, ta'n plasmey sthie roie er-oaie as y plasmey mooie roie ergooyl.

Son y chooid smoo, ta amoebaghyn gee liorish ee killagyn. T'ad cur far-chassyn
mygeayrt-y-mooish beggan dy vee, as tayrn eh stiagh jeusyn, ayns folmid killag.
Ayns shen, ta'n bee goll er lheie as jiole seose.



https://gv.wikipedia.org/wiki/%C3%87hengey_chadjinit

Ta çhengey chadjinit ny abbyrt chadjinit çheet er cummey dy hengey ennagh as
keimeeaght ard eck. Ta staydys oikoil ec kuse jeu, agh cha nel ec fir elley. Ta
bun oc ymmyd abbyrt ennagh ayns screeuyn, as shen çheumooie ard yn abbyrt veill
dy cadjin. T'ad jannoo ymmyd jeh'n abbyr shoh ayns cooishyn oikoil, myr sampleyr
ayns reirey, lettyraght as leigh. Ta ceaghlaght goll er leodaghey 'syn abbyrt
shoh. Dy cadjin, ta'n cummey shoh rere abbyrt sleih ooasle. Ta keimeeaght ard ec
abbyrt sleih cummaghtagh as ynsit, as t'ee ny sampleyr da sleih elley. Ta
fockleyryn as lioaryn grammeydys beaynaghey normyn ny çhengey, chammah's obbyr
oaylleeagh as reiltyssyn. Dy cadjin, ta bun yn abbyr chadjinit abbyrt y
phreeu-valley. Ny keayrtyn elley, t'eh rere abbyrtyn ard-valjyn cultooragh ny
tarmayrnagh. Ta çhengaghyn chadjinit elley jeant jeh ymmodee abbyrtyn ardjynagh.

Ayns çheeraghyn aasit, ta'n chooid smoo jeh'n phobbyl toiggal yn abbyrt
chadjinit, eer mannagh vel ad ish y loayrt. Dy cadjin, ta sleih çheerey as lught
ny h-obbyr daa-abbyrtagh: t'ad loayrt ayns abbyrt neuchadjinit 'sy thie as 'syn
obbyr, agh t'ad jannoo ymmyd jeh'n abbyrt chadjinit er son cooishyn formoil.

Ny keayrtyn, ta blass er lheh kianglt rish yn abbyrt chadjinit, bentyn rish bun
cadjin; myr sampleyr, ta Baarle Chadjinit kianglt rish Received Pronunciation,
agh t'eh goll er loayrt ayns blassyn elley.



https://gv.wikipedia.org/wiki/Wooishlagh_(lettyr)

She treeoo lettyr as feed abbyrlhit ny Gaelgey ee wooishlagh (W, w), rere'n
abbyrlhit Romanagh jeianagh.

T'ad gra dy daink wooishlagh jeh screeu caslys 'syn abbyrlhit Proto-Sinaitagh.
T'ad cur vâv er y lettyr shoh, as er lhieu dy row eh cowraghey croagane ny bad.
Haink y cowrey shoh trooid coryssyn screeu Feaneeckagh, Greagagh, Etruscagh as
Romanagh dys y chummey t'ayn nish. Ta'n bun cheddin ec Faarney, Unjin, Vervine
as Yiarn.

Cummey s'leaie wooishlagh, she vervine ghooblit v'ayn, as ish screeut ayns Shenn
Vaarle 'sy 7oo eash. Haink yn ennym Baarle, "double U" (Unjin dooblit) jeh. Cha
row monney ymmyd jeant jeh; v'ad cliaghtey screeu y sheean /w/ lesh y roon wynn
(Ƿ) son y chooid smoo. Lurg y Varriaght Normanagh, v'ad screeu daa vervine ny
smoo na wynn, as mysh 1300 va'n lettyr noa jannoo obbyr wynn. Ny keayrtyn, v'ad
screeu eh lesh daa vervine nyn lhie harrish y cheilley.

'sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

Ayns ASCII, ta W mooar ec 87 as w beg ec 119. Ayns earrooyn jeesoil, shen
01010111 as 01110111.



https://gv.wikipedia.org/wiki/Sheshengoaylleeaght

Ta Sheshengoaylleeaght studeyrys er obbraghey troyn sheshaght, goaill stiagh
normyn cultooragh, rolaueys as çhymbyllaght, er ymmyd ghlare. Ta
sheshengoaylleeaght lhie harrish keealloaylleeaght.

Chammah’s shen, t’ee jannoo studeyrys er anchaslyssyn abbyrt eddyr possanyn as
reddyn caghlaaee eddyraghey ad, m.s. possan chynney, credjue, stayd, keintys,
ynsagh, eash a.r.e., as yn aghtyn ta sleih goll er cur ayns ronnaghyn myr
brastyl sheshoil rere croo as lhiantys da ny reillyn shoh. Myr ta ymmyd hengey
anchasley eddyr buill (abbyrt ardjynagh), ta ymmyd hengey anchasley eddyr
brastyllyn sheshoil, as ta sheshengoaylleeaght jannoo studeyrys er ny abbyrtyn
sheshoil.

Ghow toshiaght studeyrys jeianagh er troyn sheshoil ghlare liorish çhengeyderyn
Injinagh as Shapaanagh ayns ny 1930yn, as Gauchat ayns Yn Elveeish ayns ny
1900yn. Cha dug çhengeyderyn Sheear tastey daue derrey feer ny s’anmey. Haink
rish sheshengoaylleeaght Sheear ayns ny 1960yn, liorish çhengeyderyn myr William
Labov ayns ny Steatyn Unnaneyssit as Basil Bernstein ayns yn Reeriaght
Unnaneyssit.

Myr sampleyr, ta sheshengoayllee feddyn magh, trooid studeyrys er smooinaght
sheshoil, er lesh sleih nagh vel çhengey ghooie er lheh cooie son dellal ny
ymmyd keirdey, foddee. Chammah’s shen, yinnagh ee studeyrys er grammeydys,
sheeanaght, fockle-hasht as troyn elley yn abbyrt sheshoil shoh, ‘syn aght
cheddin myr abbyrtoayllee jannoo studeyrys er abbyrt ardjynagh.

Ta studeyrys er anchaslys ghlare bentyn rish lhiettalyssyn sheshoil ta reaghey
ymmyd ghlare ayns çhymbyllaght sheshoil. Ta caghlaa coad çheet er ymmyd abbyrtyn
anchasley ayns çhymballaght sheshoil anchasley.

Myr t’ad gra dy mennick, hug William Labov bun er studeyrys sheshengoaylleeagh.
Er lheh, ghow eh toshiaght jannoo studeyrys mooadagh er anchaslyssyn as caghlaa
ghlare, cur er sheshoaylleeaght ghlare dy ve ny oaylleeaght.

Ta anchaslys eddyr sheshengoaylleeaght as sheshoaylleeaght ghlare, er y fa dy
vel sheshengoaylleeaght cur tastey er obbraghey sheshaght er çhengey, as
sheshoaylleeaght ghlare cur tastey er obbraghey çhengey er sheshaght.

Ta reddyn sheeanagh cooie rere ny slattyn howse shoh dy mennick, as ta ram ymmyd
jeant jeu, chammah as reddyn caghlaaee grammeydagh as, ny keayrtyn, focklagh. Ta
sampleyryn jeh reddyn caghlaaee sheeanagh goaill stiagh: menkid y scuirr
sluggidagh, ard ny cooylaght vreeockle, ny jannoo jerrey fockle. Sampleyr jeh
red caghlaaee grammeydagh, she menkid ymmyd yn pretereitagh ayns ynnyd jeh yn
emshir chaie lesh breear coonee jannoo ('dooyrt mee' noi 'ren mee gra').

Clowan:Main Ta’n eie jeh ooasley bunneydagh da studeyrys sheshengoaylleeagh. Ta
towse moojey ny loojey currit da kuse dy chliaghtaghyn glare, as eisht t’adsyn
goll er cur er yn loayreyder. T’eh gobbraghey ayns ymmodee aghtyn. Foddee eh
bentyn rish myn-heean er lheh, myr ren Labov feddyn magh tra v’eh mynscrutaghey
fockley magh yn vynsheean /r/ lurg-breeocklagh ayns ny Steatyn Unnaneyssit
Shear-Hwoaie; as rish reih çhengey ayns buill daa-hengagh. Ta keeayllaghey
scanshoil jeh sheiltynys sheshengoaylleeagh dy vel loayreyderyn 'reih' abbyrt
traa t’ad jannoo obbyr ghlare, dy jioinagh ny dyn.

Rere çhengoaylleeaght Çhomskiagh, t’ad eddyraghey glare sthie as glare mooie.
Ayns shoh, ta glare sthie bentyn rish studeyrys er co-oardrail as semantaght er
y cheim neuloaghtagh – fys er ny cowraghey ayns inçhyn y loayreyder. Ta glare
mooie bentyn rish glare ayns çhymbyllaght sheshoil, dy ghra myr shen,
cliaghtaghyn glare ec slane bondeeys. Ta oltscarrey glare sthie abbyr dy vel
loayreyderyn jannoo as toiggal glare slane ayns yn aght cheddin. Ta magheryn
glare mooie, myr sampleyr sheshengoaylleeaght, geabbey soilshaghey magh cre’n fa
nagh vel shen kiart dy jarroo. Ta ymmodee sheshengoayllee jiooldey eddyraghey
glare sthie as glare mooie; er lhieu dy vel bun yn eie baght inçhynagh jeh
glare. Rere’n vaght shoh, ta grammeydys hoshiaght ny red sheshoil (m.s., Elinor
Ochs, Emanuel Schegloff, Sandra Thompson).

Ta studeyrys, myr sampleyr obbraghyn William Labov ayns ny 1960yn, taishbyney dy
vel yeearree sheshoil bentyn rish glare. Ta yeearree brastylagh jannoo y red
cheddin. Tra ta stayd sheshoil-tarmaynagh sleih caghlaa, as by vie lhieu ve nyn
olteyryn jeh brastyl ennagh (y sleih ooasle ny meanvrastyl ard, son y chooid
smoo), t’ad caghlaa yn aghtys glare oc son dy chlastyn gollrish y brastyl shen.
Agh er y fa nagh vel ad nyn loayreyderyn dooghyssagh yn abbyrt shoh, t’ad
harrish-chiartaghey, as ec y jerrey, ta’n glare oc ny smoo rere oardrail na’n
glare ec adsyn t’ad jannoo arrish orroo. S’feer shen chammah er sleih tra ta’n
stayd sheshoil-tarmaynagh oc goll sheese.

Ta Basil Bernstein ny heshengoayllee as enney mie er. Ayns y lioar Elaborated
and restricted codes: their social origins and some consequences, ren eh
soilshaghey magh corys coadyn sheshoil, as rang-oardraghey aghtyn glare
brastylyn sheshoil rere eh. V’eh gra dy vel aghyn reaghey glare y veanvrastyl
anchasley rish aghtyn y lught ny hobbyr ec y vun.

S’cosoylagh dy nod Baarleyr dooghyssagh erbee toiggal dy row brastylyn anchasley
ec loayreyder 1 as loayreyder 2. Ny anchaslyssyn grammeydys eddyr ny daa
hampleyr, t’ad goll er enmys myr anchaslyssyn eddyr abbyrtyn sheshoil.

Ta anchaslys oardreilagh rere eash ny anchaslys shassooagh as eshyn rere eash.
Dy ghra myr shen, loayreyderyn d’eash er lheh, bee ad jannoo ymmyd jeh cummey
glare er lheh. S’goan dy liooar eh. Ren Chambers (1995) soilshaghey sampleyr
ayns Ontario jiass, ‘syn Chanadey, raad ta anchaslys ayn mychione fockley magh
‘Z’. Ta’n chooid smoo jeh’n teihll ta loayrt Baarle dy fockley magh myr ‘zed’.
Ny yei, ayns ny Steatyn Unnaneyssit, t’ad gra ‘zee’. Rere kione-earroo glare
1979, ayns Toronto, traa t’ad aaloayrt yn abbyrlhit, ren 67% jeh paitçhyn 12
d’eash gra ‘zee’, as cha nel agh 8% ny sleih aasit. Eisht, rere kione-earroo
1991 (as ny paitçhyn cheddin 12 d’eash nish mysh 24), cha dooyrt agh 39% jeu
‘zee’. As sleih harrish 30, cha dooyrt agh 12% jeu ‘zee’. T’eh fakin dy vel yn
anchaslys shoh bentyn rish arrane Americaanagh phaitçhyn son ynsaghey yn
abbyrlhit. Ayns yn arrane, t’ad jannoo drane jeh ‘zee’ as ‘vee’, as shen cur er
paitçhyn ymmyd jeh’n fockley magh Americaanagh y jannoo. As ad gaase, ta’n
cummey cowrit ‘zee’ shoh goll er faagail son y chummal cadjin ‘zed’.

Shen bun y sheiltynys traa baghtal, as ymmyd jeant jeh anchaslys rere eash myr
cowrey dy vel caghlaa glare goll er.

Ren Robin Lakoff enmys aght glare vraane ayns 1975. Dinsh ee dy row glare cur
cooney da paart (ny s’inshley) vraane ayns sheshaght (barel baarney bwoirrin).
Cummey aaghlennit y sheiltynys shoh, shen dy row anchaslyssyn glare rere keintys
taishbyney anchaslys pooar (O'Barr & Atkins, 1980) (sheiltynys kioneys). Agh ec
y daa varel, ta aght glare gheiney bun y chooish, as shen keeayllaghey dy vel
glare vraane ny smessey.

Ny smoo jeianagh, ren Deborah Tannen cosoylaghey anchaslyssyn keintys marish
anchaslyssyn cultooragh (barel anchaslys cultooragh). Cur tastey er kiarailyn
coloayrtys, t’ee gra dy vel aght insh ec deiney; t’ad geabbey cur fys feerysagh.
Er y laue elley, ta aght cumraagys ec mraane; t’ad geabbey troggal as cummal
seose cochianglaghyn.

Ta çhymbyllaght bentyn rish aghtyn çhaghteraght dy kinjagh, as myr shen, ta
anchaslyssyn rere keintys smoo lajer ayns possan un-cheintys. Un baght da shen,
shoh dy vel sleih kiartaghey nyn nglare coar quoi erbee t’ad coloayrt rish. Myr
shen, ayns possan keintys meshtit, ta anchaslyssyn rere keintys ny sloo lajer.
Baght scanshoil elley, shen dy vel y kiartaghey shoh rere aght glare y pheiagh,
cha nel rere keintys (Thomson, Murachver, & Green, 2001), dy mennick. Fer
cooyrtoil as co-ennaghtagh, bee sleih kiartaghey da er y vun dy vel eh cooyrtoil
as co-ennaghtagh, cha nel er y vun dy vel eh ny gheiney.

Son y chooid smoo, ta aghtys ghlare vraane goaill stiagh loayrt ayns shayllyn
rish y cheilley, as failt (DeFrancisco, 1991). Deiney, ta beoyn oc tastey y
‘reaylley er nyn gione hene, ny ve nyn dost tra ta shayll dy loayrt goll er cur
daue dy cowrit trooid shaghnys myr ‘fys ayd’ as ‘nagh vel?’. Ta’n mian shoh dy
loayrt ayns shayllyn cur er bun cummaghyn eddyr-obbraghey cast, harrish y corys
shayllyn smoo oardit ta deiney cliaghtit rish (Sacks et al., 1974).

Jeeaghyn er ny ta heose, t’eh fakin dy vel ard-scarrey ayn eddyr mian firrynagh
son kioneys ‘sy choloayrtys (Leet-Pellegrini 1980) as mian bwoirrin son
commeeys. Rere Coates (1993: 202) ta ny smoo geill currit da deiney ‘sy shamyr
scoill, er lheh ayns cooishyn çhaghnagh as oaylleeagh, as er y fa shoh, ta
reddyn çheet lhieu ayns ny magheryn shen; as ayns sheshaght çhaghnagh-reiltys,
ta ny smoo pooar oc. Agh son y chooid smoo, ta inçhynaght beill share ec mraane
(Eysenck, 1966:4).

Ta cooyrtoilid ghlare goll er taishbyney (Brown and Levinson, 1978) rere eddin
moojey ny loojey. Ta eddin moojey çheet er barel y heshaght da ambee y pheiagh.
Ta eddin loojey çheet er barel y heshaght da stayd y pheiagh. Ta bun eddin
moojey sleih dy mie lhiat ad, as dy vel oo chur yindys orroo. Ta bun eddin
loojey nagh vel oo cur orroo.

Ta mraane cur monney geill da’n ghaa, (Brown 1980, studeyrys er Tzeltal),
kyndagh rish ennaghtaght da feme eddin sleih elley. Dy giare: son y chooid smoo,
ta mraane ny smoo cooyrtoil na deiney. Agh ny keayrtyn, ta cooyrtoilid eddin
loojey goll er toiggal myr glare faase, er coontey ny shaghnyssyn as feyshtyn
famman (O’Barr & Atkins, 1980, mychione glare ‘sy whaiyl).



https://gv.wikipedia.org/wiki/Sheeanaghtys

She studeyrys er sheeanyn ghlare deiney sheeanaghtys. T'eh jeeaghyn er troyn
hene sheeanyn ghlare as jannoo, eaishtagh as toiggal ad. Haink
sheeanchoryssaghtys veih sheeanaghtys, as eshyn jannoo studeyrys er coryssyn
sheean as unnidyn neuloaghtagh sheean (m.s. myn-heeanyn as troyn er lheh. Ta
sheeanaghtys bentyn rish sheeanyn hene gyn ny colhaihyn as ymmyd jeant jeu
ayndaue ayns çhengaghyn. Cha nel resooney er semantagh çheet stiagh er yn
chorrym oltscarrey çhengoaylleeagh shoh.

Ta ny smoo na cheead sheeanyn anchasley dy vel yn International Phonetic
Association (Sheshaght Sheeanaghtys Eddyr-ashoonagh) goaill rish myr sheeanyn
baghtal, as t'ad screeut ayns yn Abbyrlhit Sheeanagh Eddyr-ashoonagh oc.

Ghow studeyrys sheeanagh toshiaght cho foddey er ash as 2500 blein er dy henney,
ayns Yn Shenn Injey. Ren Pāṇini's screeu coontey jeh'n voayl as aght fockley
corocklyn ayns e hraghtys er Sanskrit, ayns yn Queigoo Keead R.C. Ta ny
Abbyrlhittyn Indagh mooar reaghey nyn gorocklyn jiu rere ny rangyn v'echey.



https://gv.wikipedia.org/wiki/Ree_Adha

She toshiagh Brythonagh veih'n 5oo as y 6oo eash eh Ree Adha ny Ree Artur
(Bretnish: Brenin Arthur; Cornish: Arthur Gernow; Britaanish: Roue Arzhur;
Ladjyn: Arthurus). Rere ny shennaghyssyn as ny far-skeealeraghtyn, ren eh
stiurey cosney yn Vretyn noi ny ruegeyderyn Sacsonagh car y 6oo eash. Ta
sonreeaghtyn skeeal Adha, er y chooid smoo, jeant ass beeal-arrish as ynlaghtyn
lettyragh, as cha nel feanish hickyr ayn dy nee persoon shenndeeagh v'ayn. Ta
cooylrey goan shenndeeagh mychione Adha çheet magh ass imraaghyn eigsoylagh,
goaill stiagh Annales Cambriae, Historia Brittonum as screeunyn Gildas. Ta ennym
Adha ry-akin chammah ayns imraaghyn feeleeagh lheid as Y Gododdin.

She persoonid feer scanshoil ayns ny far-skeealyn ta goll er enney myr Cooish ny
Bretyn. Va Adha feayn-skeealeydagh lhiassit myr persoonid as sym vooar
eddyr-ashoonagh echey lesh cooney ennoilid ny screeunyn Historia Regum
Britanniae ("Shennaghys Reeaghyn ny Bretyn") veih'n 12oo eash liorish Geoffrey
Mynwy. Ayns skeealyn as daanyn Bretnagh as Britaanagh ny shinney na obbyr
Geoffrey Mynwy, ta Adha ry-akin myr fer caggee mooar ta cosney yn Vretyn noi
noidyn dooinoil as neughooghyssagh, ny myr persoonid druaiaghtagh y
veeal-arrish, kianglt keayrtyn rish y theihll elley Bretnagh, Annwn. Cha nel fys
ayn quoid jeh obbyr Geoffrey va doltit veih imraaghyn elley, ny va crooit ec
Geoffrey hene.

Ga dy vel cooishyn, taghyrtyn as persoonidyn ta ry-akin 'syn
'eayn-skeealleydaght Adhagh anchasley veih teks gys teks, as nagh vel un
lhieggan canoanagh ayn, by eh lhieggan Geoffrey Mynwy bun ny skeeallyn haink
magh ny s'anmee. Ren Geoffrey soilshaghey Adha magh myr ree yn Vretyn Vooar chur
ny Sacsonee fo haart as chur impiraght er bun er y Vretyn, Nerin, yn Eeslynn,
Norlynn as Goal. Shimmey tro as taghyrt ta coontit myr ayrnyn co-hymagh jeh
skeeal Adha as bun oc ayns Historia liorish Geoffrey, goaill stiagh ayr Adha
Uthr Bendragon, y druiaghtagh Myrddin (ny Merlin), ben heshee Adha Gwenhwyfar
(ny Guinevere), y cliwe Caledfwlch (ny Excalibur), gientyn Adha ayns Tre war
Venydh (ny Tintagel ny Dintagell), e chah jerrinagh noi Medrawd (ny Mordred) ec
Camlan as e ynnyd fea jerrinagh ayns Innys Afallon (ny Avalon). Chur y
screeudeyr Frangagh Chrétien de Troyes veih'n 12oo eash, chur Lawnslot (ny
Lancelot) as y Grail Casherick stiagh 'sy skeeal, bun lesh shaanrey yn
'ar-skeealeraght Adhagh. Haink er y çhaanrey shen dy ve coontit myr straih vooar
jeh'n lettyraght vean-eashagh. Ayns ny skeeallyn Frangagh shen, ta moir y skeeal
ceaghley veih Ree Adha hene dys persoonidyn elley, lheid as Reejereeyn y Voayrd
Cruinn. Hie yn lettyraght Adhagh er ny vishaghey car ny Mean-Eashyn. Hie ee ass,
ansherbee, car ny h-eashyn ny lurg agh va aa-vioghey ayns eck 'sy 19oo eash.
Ta'n skeeal beaghey 'sy 21oo eash 'sy lettyraght as ayns cochormyssyn son y
theater, y scannaneeaght, y çhellveeish, caslys-skeeallyn, as yn ym-ysseraght
elley.



https://gv.wikipedia.org/wiki/Plasmey_killag

She rheynn jeh killag eh plasmey killag, as far-chrackan killag mygeayrt echey.
Ta mynoltyn ayns plasmey killag chillagyn eukaryotagh, as far-chrackanyn rheynn
y plasmey ayndaue veih'n phlasmey elley. Ta'n chooid smoo jeh obbraghyn killag
taghyrt ayns y phlasmey killag.

Y plasmey killag nagh vel ayns mynoltyn, t'ad cur cytosol er. She mestey jeh
snaieyn ushylagh killag, co-vreneenyn lheieit as ushtey t'ayn. Ta rheynn mooar
jeh'n chillag lane dy chytosol.

Ta tree co-oltyn mooarey ec plasmey killag: cytosol, mynoltyn as goaillyn
stiagh.

Y cytosol, shen y rheynn jeh'n chillag nagh vel stiagh mynolt far-chrackanagh.
She fliughid trooid-hoilshagh t'ayn, as co-oltyn elley y phlasmey killag aynjee.
Ta cytosol jannoo magh mysh 70% jeh'n chillag, as t'ee jeant jeh ushtey,
sollanyn as co-vreneenyn orgaanagh. Ta snaieyn proteenagh yn ushylagh killag
aynjee, chammah's proteenyn lheieagh, as troggalyn mooar, myr ribbosoomyn.

She rheynn far-chrackanagh ayns y chillag eh mynolt, as eshyn currit da
obbyraghyn er lheh. Mynoltyn mooarey y chytosol, t'ad goaill stiagh
mitochondria, moggyl endoplasmagh, y farrys Golgi, leesosoomyn, as
chloroplastyn.

Goaillyn stiagh, t'ad nyn mreneenyn beggey dy stoo neulheieagh ta croghey ayns y
chytosol. Foddee ymmodee reddyn ve nyn ngoaillyn stiagh: kelkium ocsaleit ny
shillagon daa-osseed ayns killagyn lossreeyn, grineenyn dy stoo tashtey-bree myr
stark glycogen, ny polyhydrocsybutyrate. Ta bineenyn dy lipaidyn as proteen feer
chadjin; ta prokaryota as eukaryota tashtey lipaidyn (myr sampleyr, geayr
sahllagh ny sterol) ayns yn aght shen. Ta bineenyn lipaid jannoo magh chooid
mooar dy adipocyteyn, agh t'ad ry-akin ayns ymmodee killagyn elley myrgeddin.



https://gv.wikipedia.org/wiki/Peter_Trudgill

Yn Olloo Peter Trudgill, she sheshengoayllee as screeudeyr eh. Ruggyr eh ayns
1943 ayns Norwich, Sostyn).

Ren Trudgill studeyrys er çhengaghyn ec King's College, Cambridge, as eisht ghow
eh Ph.D. ec Ollooscoill Doon Edin ayns 1971.

Dynsee eh ayns Rheynn Çhengoaylleeaght Ollooscoill Reading eddyr 1970 as 1986,
as haink eh dy ve ny h-olloo. Lurg shen, darree eh dys Ollooscoill Essex myr
olloo sheshengoaylleeaght. V’eh ny h-olloo Baarle as çhengoaylleeaght ec
Ollooscoill Lausanne eddyr 1993 as 1998, as eisht ayns Ollooscill Fribourg. Ec y
traa t’ayn, t’ee ny h-olloo ec Ollooscoill Agder; ny h-Olloo Emeritus jeh
Çhengoaylleeaght Vaarle ec Ollooscoill Fribourg; ny h-Olloo Onnoragh jeh
Sheshengoaylleeaght ec Ollooscoill Anglia Hiar; as ny h-Olloo Lhiantit ec
Ollooscoill La Trobe.

Ta Peter Trudgill ny sheshey jeh’n British Academy, ny sheshey jeh’n Norske
Videnskaps-Akademi, jeh’n Kongelige Norske Videnskabers Selskab (y ghaa ayns
Trondheim) as jeh’n Kungliga Gustav Adolfs Akademien ayns Uppsala. Ta Ollooaght
Onnoragh echey liorish Ollooscoill Uppsala, as t’eh ny h-Eaghtyran Onnoragh y
çheshaght Friends of Norfolk Dialect.



https://gv.wikipedia.org/wiki/Peacag

She foillycan 'sy chynney Nymphalidae ee peacag (Inachis io). T'ee ry-akin 'syn
Oarpey as er feie yn Aishey hempreilagh dys yn Çhapaan. She oltey ynrican y
ghenus Inachis t'ayn.

Ta lheead skianyn wheesh as 55mm eck. Ta ny skianyn ruy, as ta cowrey
sooilley[noa] (eyespot) doo, buigh as gorrym er baare dagh skian. Ta oirr
ghone-ghlass myrgeayrt ny skianyn as ta'n corp hene dhone. Ta çheu s'inshley ny
skianyn follit liorish daaghyn dhoneagh dorraghey.

Ta'n pheacag ry-akin ayns magheyrn, lheeanteeyn as keylljyn, chammah's
gareyderyn, as dys ardjid wheesh as 2500m. Ta ny fyrrynee thallooinagh, as t'ad
reih thalloo ta kianglt rish ynnydyn brey ooh. T'ad ceau yn geurey roish my t'ad
brey oohyn leah 'syn arrey, wheesh as 400 ec yn un cheayrt. Ta ny h-oohyn glass
olive, as rimmeigagh. T'ad goll er brey er çheu s'inshley duillagyn undaagee as
lus y ghargid.. Ta'n phraddag doo soilsheanagh; er dagh meer, ta spuitt vaney as
shey straihyn dy yialgyn wheddyragh. T'ad gaase wheesh as 42mm er lhiurid, as
gee undaagagh (Urtica dioica), lus y ghargid (Humulus lupulus) as undaagagh
rangagh (Urtica urens). Ta'n chryslid lheeah, glass ny dhone.

Ta peacagyn aasit gee naghtyr veih ymmodee blaaghyn, goaill stiagh lus y toar
villish, shellagh, lus ny minnag, lus villish, jeshal as shamrag. T'ad gee soo
biljyn as mess loau myrgeddin.



https://gv.wikipedia.org/wiki/Partee_Deynlagh_Soshiallagh_ny_Germaan

She partee politickagh deynlagh-soshiallagh 'sy Ghermaan eh Partee Deynlagh
Soshiallagh ny Germaan (Germaanish: Sozialdemokratische Partei Deutschlands,
SPD). She fer jeh'n daa phreeu-pharteeyn 'sy Ghermaan, myrane lesh y phartee
cumaadagh CDU/CSU. She Sigmar Gabriel y fer stiuree.

Ren Co-heshaght Cadjin Labreeyn ny Germaan (Allgemeiner Deutscher
Arbeiterverein, ADAV), va bunnit 'sy vlein 1863, as Partee Deynlagh Soshiallagh
Labreeyn ny Germaan Sozialdemokratische Arbeiterpartei, SDAP), va bunnit 'sy
vlein 1869, covestey rish nyn geilley 'sy vlein 1875 fo'n enmys Partee
Soshiallagh Labreeyn ny Germaan (Sozialistische Arbeiterpartei Deutschlands,
SAPD). Veih ny bleeantyn 1878 derrey yn vlein 1890 va streean currit er
cruinnaghtyn as yn eiyrtys oc bun y toshiallaghys y chur er oaie fo ny Leighyn
Noi-Hoshiallaghys, agh gyn y wooise da ny leighyn shen hooar y partee rheynn jeh
pohlldey yn phobble. 'Sy vlein 1890, tra va'n streean scughit as tra v'ad jargal
rollaghyn reihyssagh y chur er aaragh, ren y partee ceaghley yn ennym echey myr
y lhieggan noa-emshyragh.

Gyn y wooise da conaant y Nah Eddyr-ashoonaghys shassoo noi'n Chied Chaggey
Dowanagh, ren yn SPD votal er son caggey 'sy vlein 1914. Myr eiyrtys er shen as
er yn Irree-magh Bolsheavagh, ren olteynyn y çheu chlee as y çheu vooar-chlee
jeh'n SPD cur parteeyn elley er bun. By eh Commeeys Spartacus y chied, Partee
Deynlagh Soshiallagh Seyr ny Germaan ny lurg, as Partee Cummynagh ny Germaan ny
s'anmey. Lurg y vlein 1918 va paart mooar ec yn SPD ayns corys politickagh
Phobblaght Weimar, ga nagh ren eh shassoo 'sy reiltys myr co-phartee agh ayns ny
bleeantyn 1918-1921, 1923 as 1928-1930. Ren Adolf Hitler cur lhiettrimys er y
phartee fo conaantyn y Clattys Pooaraghey. Va oikee ennagh jeh'n phartee currit
ayns pryssoon ny marrooit ec ny Natseeyn as hie fir elley jeu harrish y vooir
'syn eebyrtys. Tra v'ad 'syn eebyrtys ren ad doltey yn ennym Sopade.

'Sy vlein 1945 ren ny forseyn cochaarjagh ayns cryssyn y Neear lhiggal da cur er
bun kiare parteeyn politickagh. Er yn oyr shen va'n Unnaneys Deynlagh Creestee,
Partee Deynlagh Seyr, Partee Cummynagh as yn SPD currit er bun. Ayns Cryss y
Chummaltys Soveidjagh ren ny Soveidjee cur broo er yn SPD partee cadjin y chur
er bun lesh ny Cummynee myr Partee Unnaneaght Soshiallagh ny Germaan
(Sozialistische Einheitspartei Deutschlands, SED). Ayns ny cryssyn heear va
lhiettrimys currit er y Phartee Cummynagh ec Quaiyl Vunraghtoil Chonastagh y
Ghermaan Heear 'sy vlein 1956. Veih'n vlein 1949, ayns Pobblaght Chonastagh y
Ghermaan she yn SPD fer jeh'n daa phreeu-phartee, as she yn Unnaneys Deynlagh
Creestee yn fer elley. Eddyr ny bleeantyn 1969 as 1982, as 1998 as 2005 by
Hoshiallee Gheynlagh Shansyleyryn ny Germaan as ayns ny bleeantyn elley by
Gheynlaghteyryn Creestee ny Shansyleyryn elley.



https://gv.wikipedia.org/wiki/Livonish

Ta Livonish (līvõ kēļ ny rānda kēļ) nane jeh ny çhengaghyn Finnagh 'sy chynney
çhengey Ooralagh. T'ee ny çhengey lieh-vio va loayrit gys nish ec mygeayrt
35 loayreyderyn, as 10 jeu nyn loayreyderyn flaaoil. Ta faggys-vooinjerys eddyr
ee as yn Estoinish. She Livonia (Līvõmō) thalloo dooie ny Livonee, as t'ee ny
lhie 'sy Latvey, ayns twoaie y lhieh-innys Kurzeme. Ta Livonee chynneeagh ennagh
gynsee yn çhengey as ad jannoo eiyrtys yn çhengey y aavioghey, agh er yn oyr dy
vel ny Livonee nyn mynlught, cha nel ram caayn ayn dys ymmyd y yannoo lesh y
Livonish. Er y phabyr-naight Estoinagh, Eesti Päevaleht, hooar y loayreyder
dooghyssagh jerrinagh, Viktor Berthold, baase er 28 Toshiaght Arree 2009. Myr
nah çhengey, ta mygeayrt 20 loayreyderyn ny Livonish ayn.

Foddee dy vel dagh breeockle liauyr ny giare. Ta breeocklyn giare screeuit myr
ta soilshit magh 'sy taabyl; ta breeocklyn liauyr screeuit lesh macron ("¯")
erskyn shen çheu heose jeh'n lettyr, myr sampleyr, [æː] = ǟ. Ta cronnalys er
corys breeocklagh ny Livonish er son shellooderys stød, cosoylagh rish y
Danvargish. Myr t'ayns çhengaghyn elley lesh y tro shen, t'eh er credjal dy vel
y yindys shen ny lorg blass ardjey ny s'leah.

A/a, Ā/ā, Ä/ä, Ǟ/ǟ, B/b, D/d, Ḑ/ḑ, E/e, Ē/ē, F/f, G/g, H/h, I/i, Ī/ī, J/j, K/k,
L/l, Ļ/ļ, M/m, N/n, Ņ/ņ, O/o, Ō/ō, Ȯ/ȯ, Ȱ/ȱ, Õ/õ, Ȭ/ȭ, P/p, R/r, Ŗ/ŗ, S/s, Š/š,
T/t, Ț/ț, U/u, Ū/ū, V/v, Z/z, Ž/ž

'Sy 19oo eash, va 2,000 Livonisheyryn ayn; ayns 1852, cha row agh 2,394
Livonisheyryn faagit (Ariste 1981: 78). Chur ram taghyrtyn shendeeagh lesh baase
çhengagh ny Livonish:



https://gv.wikipedia.org/wiki/Kashoobish

She fer jeh ny çhengaghyn Lechitagh, fo-chrouw ny çhengaghyn Slavagh, ee yn
Chashoobish (Kashoobish: kaszëbsczi jãzëk, pòmòrsczi jãzëk, kaszëbskò-słowińskô
mòwa; Polynnish: język kaszubski, język pomorski, język kaszubsko-słowiński).
T'eh er credjal dy daase y Chashoobish magh ass y çhengey va goll er loayrt ec
kynnaghyn ennagh jeh ny Pomeranee as yn ennym Kashoobee currit orroo 'syn ard
Pomorze er coose yiass y Vooir Valtagh eddyr ny h-awinyn Wisła as Odra.

T'ee feer chosoylagh rish y Clovinsish, as y daa jeu nyn abbyrtyn jeh'n
Phomeranish. Ta çhengoaylleeyn ennagh smooinaghtyn dy nee çhengey er lheh
t'aynjee, agh ta çhengoaylleeyn elley credjal nagh vel aynjee agh abbyrt y
Pholynnish.

Gollrish y Pholynnish, ta 5% jeh focklyn y Chashoobish çheet magh ass y
Ghermaanish Injil, lheid as kùńszt (ellyn), as ta fir elley çheet magh ass yn
Ard-Ghermaanish. Myrane lesh shen, ta'n Chashoobish goaill stiagh eeasaghtyn
veih ny çhengaghyn Baltagh, veih'n Rooshish as veih'n Pholynnish.

Ayns coontey-pobble y vlein 2002 ren 53,000 deiney 'sy Pholynn fogrey magh dy
vel ad jannoo ymmyd jeh'n Chashoobish da'n chooid smoo tra v'ad 'sy thie. Ta'n
Pholynnish ec dagh Kashoobisheyr chammah. She çhengey oikoil t'aynjee ayns
boodeeyssyn ynnydagh ayns Gmina Sierakowice as Gmina Parchowo ayns Queiggey
Pomorze.



https://gv.wikipedia.org/wiki/Juys_(lettyr)

She jeihoo lettyr abbyrlhit ny Gaelgey eh juys (J, j), rere'n abbyrlhit Romanagh
jeianagh, ga nagh row eh ec yn abbyrlhit Ladjynagh.

Haink juys jeh iuar 'syn 16oo eash. Ta bun y lettyr jalloo-ocklyn Egyptagh jeh
lurg as laue echey. Va'n sheean (/ʕ/) ec yn 'ockle Egyptagh, agh haink eh dy
chowraghey /j/ ayns çhengaghyn Semetagh, er y fa dy row /j/ ec toshiaght ny
focklyn v'oc son lurg. She yodh v'ayn.

Ghow ny Greagee cummey jeh son iota 'syn abbyrlhit Greagagh, as eshyn çheet er
/i/. Ren ny Romanee ymmyd jeh'n lettyr cheddin 'syn abbyrlhit Romanagh. Va juys
ny chummey elley jeh'n lettyr cheddin, as derrey'n 16oo eash, ren ad ymmyd jeh'n
daa lettyr son y daa heean.

Ayns Shenn Vaarle, v'ad screeu y myn-heean /dʒ/ myr cʒ.. Va myn-heean casley
rish ec Shenn Rangish, jeh /j/ Ladjyn, as v'ad ny screeu myr i. Fo cummaght
Shenn Rangish, haink ny screeudeyryn Sostnagh y yannoo ymmyd jeh i (as eisht j)
son /dʒ/ ec toshiaght focklyn ny Shenn Vaarle. Myr sampleyr, iest, eisht jest
("spotçh"), agh screeu ad DG ayns buill elley, myr sampleyr hedge ("cleigh").
Haink ymmydyd elley stiagh 'sy Vaarle jeh focklyn eeassit ass Frangish as
çhengaghyn elley; myr sampleyr, adjoin ("lhiattaghey"), junta ("hoontey"). Y
chied lioar Baarle eddyrscarr i as j dy baghtal, hie eh er soilshaghey magh ayns
1634.

'sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

'sy Ghaelg, ta juys çheet er yn affricaid /dʒ/, as shen kiart 'sy Vaarle neesht
son y chooid smoo.

Ayns çhengaghyn Germaanagh, as ny çhengaghyn Baltagh as Slavagh ta jannoo ymmyd
jeh'n abbyrlhit Romanagh, t'eh çheet er y lhiattagh /j/ dy mennick.

Ayns ny çhenaghyn Romanagh, t'eh ny screebagh son y chooid smoo. She screebagh
lurg-chooyeeacklagh cronnaneagh (/ʒ/) t'ayn ec Frangish, Portiugish as
Roomainish, agh ayns Cataloanish, she screebagh cleaoil cronnaneagh t'ayn (/ʝ/).
Ayns Spaainish, ta feeu eddyr /x/ as /h/ echey, bentyn rish yn abbyrt t'ayn.

Çheumooie jeh'n Europey, ta juys çheet er /ʒ/ ayns Turkish, Asserbajaanish as
Tatarish. Ayns Indoneeshish, Somaalish, Malayish, Igboish, Shonaish as
Soolooish, t'eh çheet er /dʒ/. Ayns Konkanish, Yorubaish, Oromoish]] as
Swahilish, t'eh çheet er bleaystagh cleaoil cronnaneagh, /ɟ/. Ayns Kiowaish, she
bleaystagh cooyl-eeacklagh neuchronnaneagh t'ayn (/t/).

Ayns aascreeu Hanyu Pinyin, ta juys çheet er affricaid cooyl-eeacklagh cleaoil,
/tɕ/.

Ayns ASCII, ta j mooar ec 74 as j beg ec 106. Ayns earrooyn jeesoil, shen
01001010 as 01101010.



https://gv.wikipedia.org/wiki/Howard_Phillips_Lovecraft

By screeudeyr Americaanagh eh Howard Phillips Lovecraft (20 Luanistyn, 1890 – 15
Mee Vayrnt, 1937). Screeu eh skeealyn scoaghagh, fansee, as far-skeealaght
sheanse son y chooid smoo, as y fo-ghenre far-skeealaght whaagh er lheh.

Rug Lovecraft er 20 Luanistyn, 1890 ec 454 Angell Street ayns Providence, Ellan
Rhode. By Winfield Scott Lovecraft as Sarah Susan Phillips Lovecraft yn ayr as y
voir echey.

Va Howard troggit ec e voir, e nauntyn, as ayr e voir. V'eh mogh-appee: dod eh
lhaih rish tree bleeantyn d'eash as screeu eh skeealyn rish shey. Lhaih eh
Shee-Skeealyn ny braaraghyn Grimm as Oie as Thousane rish queig, as hug er hene
y far-ennym Abdul Alhazred yinnys eh ymmyd jeh myr screeudeyr y Necronomicon 'sy
skeealyn echey. Dinsh y shennayr echey skeealyn da rere'n aght Gothagh, as
mooadaghey yn anaase v'echey hannah er reddyn quaagh. Ayns 1898, hooar eh
obbraghyn Edgar Allan Poe as shen bun cummaght mooar echey: "...rish hoght
bleeantyn d'eash honnick mee speyr ghorrym Argos as yn Çhissyl jeant dorraghey
lesh ennal miasmagh yn oaye!"

V'eh çhing dy mennick, as bun shicklaagagh ec kuse jeh. Liorish teaym nearag,
daag eh yn ard-scoill Hope Street ayns 1908 gyn teishtys erbee as coayl
studeyraght ec Ollooscoill Vrown. Ren eh fadaneagh jeh hene, as ynsaghey ram ass
lioaryn gyn monney eab dy ve yn-failley. V'eh cliaghtey lhaih earishlioaryn
pulpey, as v'eh brasnit ec skeealyn neuvlastal Fred Jackson 'syn earishlioar
Argosy. Hug eh screeuyn er y chooish da'n earishlioar, as va co-screeu ayn rish
lane vlein, goaill stiagh bardaght chraidoilagh. Ghow fer ennmyssid Edward Daas
tastey jeh, as eshyn ny Reagheyder Oikoil y United Amateur Press Association,
possan dy screeudeyryn ancheirdagh Americaanagh screeu skeealyn as hug magh
earishlioaryn. Chuirr eh Lovecraft dy gholl stiagh 'sy phossan, as ren eh shen.
Screeu eh ymmodee daanyn as traaghtyn,, as haink eh dy ve Eaghtyrane (1917-18)
as eisht Reagheyder Oikoil (1920-22, 1924-25) y phossan. Ayns 1917, lesh
greinnaghey y phossan, ghow Lovecraft toshiaght dy screeu far-skeealyn reesht:
The Tomb as Dagon. Screeu eh dy kinjagh ny yei shen, agh cha dooar eh obbyr
vondeishagh as va eiraght y lught-thie lheie ersooyl. Fy yerrey, ghow eh
toshiaght obbraghey myr cooyl-screeudeyr[noa] (ghost-writer) er faill veg.

Haink teaym nearag er e voir ayns 1919 as hie ee stiagh ayns thie lheeys. Hooar
ee baase er 24 Mee ny Boaldyn 1921 erreish da laue-lheeys brockit eddryman
buighid. Va Lovecraft seaghnit lesh shen, agh ayns Jerrey Souree hie eh dys
cohaggloo ayns Boston as haink eh da quiayl ben veagh dy phoosey, Sonia Haft
Greene. Phoos ad er 3 Mee Vayrnt 1924 as cummal ayns arasane Honia ayns
Brooklyn. Va skeealyn Lovecraft ry-akin ayns Weird Tales as va Sonia gobbraghey
ayns shapp edd.

Hug Sonia shapp edd e hene er bun, agh cha row eh rahoil. Haink çhingys urree as
v'eh urree cummal ayns thie lheihys rish tammylt. Dob Lovecraft dy ghoaill er
hene reagheydys Weird Tales er y fa nagh by vie lhieu scughey dys Chicago, agh
cha dod eh geddyn obbyr elley. Er 1 Jerrey Geuree 1925, hie Sonia dys
Heear-Veanagh America er son obbyr ayns Cincinnati as Cleveland, gyn çheet erash
agh nish as reesht. Scugh Lovecraft dys arsane ayns slummey Red Hook ayns
Brooklyn. Ga dy row caarjyn echey ayns York Noa, haink lhag-chreeys er.

Leah ayns 1926, ren e nauntyn cooney da çheet erash dys Providence; agh cha lhig
ad da Sonia çheet marish as dellal. Er lhieu dy nee clein far-ooasle v'ayn, as
cha dod ad surranse cron ben keirdey ayns oayll y chlein. Hug Sonia scarrey
poosee er bun ayns 1929, agh cha dug Lovecraft ennym screeuee er yn oardagh
s'jerree rieau.

Haink eh erash da Providence er 17 Averil 1926 as cummal ayns 10 Barnes Street,
faggys da Ollooscoill Vrown. Screeu eh ny skeealyn share er enney echey 'sy traa
shoh, goaill stiagh The Call of Cthulhu, At the Mountains of Madness as The
Shadow Out of Time, chammah's cummal seose co-screeu mooar ass towse. Hug eh
cooney da ymmodee screeudeyryn aeg, myr sampleyr, August Derleth, Donald
Wandrei, Robert Bloch as Fritz Leiber.

Va bleeantyn s'jerree doillee echey. Ayns 1932, hooar e naunt Lillian Clark
baase. Scugh eh da 66 College Street marish e naunt elley, Annie E. Phillips
Gamwell. Haink eh skeealyn dy ve ny s'lhiurey as by ghoillee eh creck ad; myr
shen, cha row monney argid oc. Ren e charrey Robert E. Howard dunverys hene ayns
1936, as va Lovecraft trimshagh as boirit ny yei shen. Ec y traa cheddin, va
kanghyr collaneagh gyn lheihys ec Lovecraft. Hie eh stiagh ayns Jane Brown
Hospital er 10 Mee Vayrnt 1937, as hooar eh baase er 15 Mee Vayrnt. Hie eh er
oanluckey ayns preaban y chlein ayns Swan Point Cemetery.



https://gv.wikipedia.org/wiki/Hetra-veeagheyder

Ta hetra-veeagheyder ny heterotroph çheet er organe bioag ta goaill bree
kemmigagh ass stoo orgaanagh er son y çhymshal bea echey. Ta bun yn 'ockle
Greagish: ἕτερος heteros, "elley" as τροφή trophe, "beaghey". Ta heterotroph
cosoylaghey rish hene-veeagheyder ny autotroph, as adsyn jannoo ymmyd jeeragh
jeh binn vree, myr sampleyr, sollys, son dy yannoo stoo orgaanagh jeh carboan
daa-osseed.

Ayns geuley bee, she eederyn ad hetra-veeagheyderyn. T'ad goaill carboan
orgaanagh liorish ee hene-veeagheyderyn ny hetra-veeagheyderyn elley. She
hetra-veeagheyderyn ad dagh ooilley baagh, chammah's fungyssyn as ymmodee
bacteyryn. Ta shiaranse dy vaaghyn (myr sampleyr, corrylyn jannoo shimbosh lesh
hene-veeagheyderyn as goaill carboan orgaanagh 'syn aght shen. Ta kuse dy
lossreeyn sheadanagh er jeet dy ve nyn hetra-veeagheyderyn myrgeddin; agh
lossreeyn feill-eeagh, t'ad gee cretooryn son dy ghoaill ny smoo neetrageen, agh
she hene-veeagheyderyn t'ayn ny yei shen, as adsyn goaill bree jeh soilshey ny
greiney.

My ta dooie ennagh ny hetra-veeagheyder, shegin da goaill y carboan echey ass
stoo orgaanagh. My t'eh goaill neetrageen ass stoo orgaanagh, agh bree jeh bun
elley, she hene-veeagheyder t'ayn. Ta daa aarheynn dy hetra-veeagheyder:



https://gv.wikipedia.org/wiki/Guilckagh_(lettyr)

She shiaghtoo lettyr abbyrlhit ny Gaelgey ee guilckagh (G, g), rere'n abbyrlhit
Romanagh, as myr shen, shiaghtoo lettyr ny abbyrlhittyn elley haink ass.

T'ad gra dy daink guilckagh jeh screeu caslys jeh cass ghow 'syn abbyrlhit
Proto-Sinaitagh. Haink y cowrey shoh trooid coryssyn screeu Feaneeckagh,
Greagagh, Etruscagh as Romanagh dys y chummey t'ayn nish. Ec Etruscish, cha row
/g/ erbee, agh va tree cummaghyn /k/ eck. Ayns Ladjyn, ren ny Romanee ymmyd jeh
tree lettyryn: Q, K as C hene, son dy chowraghey /k/ as /g/ (nagh jagh er
eddyrscarrey ayns screeuyn), bentyn rish çhymbyllaght y heean. Dy ghra myr shen,
v'ad screeu Q roish breeocklyn runtit, K roish /a/, as C ayns buill elley. 'Sy
3oo eash RJC, haink stiagh cummey jeh G (10px) son /ɡ/, as dreill ad C son /k/.
Haink C (as G) ayns ynnyd jeh K as Q, son y chooid smoo. Myr shen, 'syn eash
chlassicagh as erash, va G cosoylagh rish gamma as C cosoylagh rish kappa ayns
aascreeu screeu Greagagh dys screeu Romanagh.

'Sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

Ayns abbyrlhittyn rere'n abbyrlhit Romanagh, ta guilckagh çheet er /g/, son y
chooid smoo. Kyndagh rish cummaght Frangish, t’eh ry-chlashtyn myr /ʒ/ ny
keayrtyn: page Frangish, beige Frangish as Baarle. Ayns çhengaghyn Romanagh
elley, ta feeu bog as feeu creoi echey: /ʒ/, /d͡ʒ/ ny /ʃ/ bog, as /g/ creoi.
Ayns Spaanish foddee eh ve /h/ ny /x/.

Ayns ASCII, ta G mooar ec 71 as g beg ec 103. Ayns earrooyn jeesoil, shen
01000111 as 01100111.



https://gv.wikipedia.org/wiki/Fliughane-oaylleeaght

Ta fliughane-oaylleeaght ny studeyrys er fungysyn, nyn droyn gie-oaylleeagh as
bea-chemmigagh, nyn dacsonomeeaght, as yn ymmyd da deiney myr sponk, medshin
(m.s. penisillin), bee (m.s. lhune, feeyn, caashey, fliughaneyn eeagh) as
entheogen, as er y danjeyr lhieu, lhied as pyshoonaght as doghan. Dirree yn
lus-phatoaylleeaght, studeyrys er gorlaghyn lus, ass fliughane-oaylleeaght, as
ta'n daa jeu foast faggys-vooinjeragh. She fliughane-oayllee dooiney ta jannoo
studeyrys er fliughane-oaylleeaght.

Ayns shennaghys, va'n fliughane-oaylleeaght credjit myr banglane lus-oaylleeaght
(ta fungysyn gollrish cretooryn ny smoo na t'ad gollrish lossreeyn, agh cha row
eh er fys derrey cubbyl jeihaghtyn er dy henney). V'ad Elias Magnus Fries,
Christian Hendrik Persoon, Anton de Bary as Lewis David von Schweinitz ny
fliughane-oaylleeyn toshee.

Jiu, t'ad ny jiastyn as ny h-organeyn cummit eukaryoteagh Saccharomyces
cerevisiae as Schizosaccharomyces pombe smoo ynsaghit as toiggit ayn.

Ta ram fungysyn troarey tomaineyn, noi-vaaghyn as fo-hoesyn. Myr sampleyr, ren
Abraham Joffe studeyrys rheamyssagh er y chynney yl-çheeragh Fusarium as nyn
domaineyn cochianglt lesh brishaghyn magh aleukia nieunagh y vee ayns y phobble.
Ta fungysyn bunneydagh son bea ny cruinney myr shimbontyn, m.s. myr mycorrhizae,
shimbontyn beisteigyn as scryssyn, as er son nyn drioshid as ad scryssey
co-vreneenyn bea orgaanagh lhied as lignin, y co-oltagh foiee smoo beayn, as myr
goal-vaaghyn, keim trome-chooishagh ayns çhymshal carboan ny cruinney.

Ta fungysyn as organeyn eley enmyssit myr fungysyn, lhied as oomyceteyn as
myxomyceteyn, trome-chooishagh rere tarmaynys as y chommynaght er y fa dy vel ad
jannoo gorlaghyn da cretooryn (lhied as histoplasmosis) as lossreeyn (lhied as
gorley ny lhiouanyn Ollanagh).



https://gv.wikipedia.org/wiki/Eretz_Israel

She ennym çheer-oaylleeagh, shenndeeagh as crauee eh Eretz Israel ny Çheer
Israel (Ewnish: אֶרֶץ יִשְׂרָאֵל ʼÉreṣ Yiśrāʼēl, Eretz Yisrael) ta çheet er yn
ard ta goaill stiagh y Levaant Yiass (ny Çheer Canaan, y Phalasteen, y Çheer
Ghiallit ny y Çheer Vannee). Ta baght ny joaraghyn anchasley rish nyn geilley
eddyr ny h-oltyn 'sy Vible, Genesis 15, Exodus 23, Earrooyn 34, as Ezekiel 47 er
lheh. Ayns ardjyn elley 'sy Vible, ta'n cur sheese "veih Dan gys Beersheba"
currit er y çheer.

Ta joaraghyn Eretz Israel anchasley rish joaraghyn reeriaghtyn shenndeeagh ny
h-Israeliteyn. Ren ny steatyn Bar Kokhba, Reeriaght Herod, y Reeriaght
Hasmoneagh as Reeriaght Unnaneysit Israel, as ta steat noa-emshyragh Israel,
reirey er thallooyn as joaraghyn cosoylagh rish Eretz Israel, agh nagh row
unnane as ny joaraghyn shen.

Ta ny h-Ewnyn credjal dy nee eiraght veih Jee dauesyn, bunnit er y Torah (ny
lioaryn Genesis as Exodus, myrane lesh ny Faihderyn er lheh). Rere Genesis, ren
Jee gialdyn y çheer da sluightee Abraham trooid y vac echey Ysaig as ny
h-Israeliteyn, sluightee Yacob, oe Abraham. Ta'n teks cur sannish dy nee fer jeh
ny conaantyn bibleagh eddyr Jee as ny h-Israeliteyn eh yn gialdynys bibleagh
shen.



https://gv.wikipedia.org/wiki/Ecser

Ta Ecser (IPA: [ˈɛʧɛr]) ny valley beg ta soit ayns y coontae Pest faggys da
Budapest, yn Ungaar.

Ta ennym Slovackagh currit er y valley, Ečer, myr ta sleih beg Slovackagh ny
chummal ayn. Ta'n balley beg soit faggys da'n Purt Aeragh Eddyr-Ashoonagh
Ferihegy. Ta ny baljyn Maglód, Vecsés, Gyömrő as Üllő soit ry laue. Ta'n
motor-vollagh, yn M0, ny ghoill ry laue yn valley. Ta'n balley soit er y
raad-yiarn 120a (Budapest-Újszász-Szolnok).

Va'n chied coontey screeuit fo Ecser er 15 Mee ny Nollick, 1315. Rere
shenn-skeeal ynnydagh, haink yn ennym ass Flah Mooar Árpád]] ny h-Ungaaragh. Nar
v'eh ayns y balley beg, hug eh aachuirrey da pobble yn ynnyd fo'n ennym. Cha row
ennym er y balley beg as dooyrt eh roo: cur ennym y gharree (Ungaarish: cser)
shoh er y balley. Car eash ny Durkagh (1526-1686) va'n balley treigit. Haink ny
kied deiney er-ash ayns 1699. Ayns Caggey Seyrsnys y Rákóczi (1703-1711) va 11
hidoor ayns e Armee. Ayns ny 1700yn, hug shelleyder y valley, yn Eearley Antal
Grassalkovich, Slovackee gys y valley.

Cha nel agh un chowrey cooinaghtyn 'sy valley beg, y cheeill Chatoleagh veih'n
vlein 1740. Ta daunse theayagh ard-ghooagh foast ry-akin 'sy valley lesh yn
ennym Bannish ayns Ecser (Ecseri lakodalmas). Er cowrey cleinney y valley ta'n
cheeill, y daunse theayagh, as y darragh ry-akin.



https://gv.wikipedia.org/wiki/Diwan_(scoill)

Ta'n diwan (focklit magh myr ['diwɑ̃n], sheel ayns Britaanish) ny chumraagys jeh
scoillyn Britaanish 'sy Vritaan, y Rank. Va ny scoillyn bunnit 'sy vlein 1977,
as t'ad lhiggey da ny scollagyn Frangish as Britaanish y gynsaghey trooid
thummey ayns ny çhengaghyn shen. Va eie ny diwanyn tayrn stiagh ennal gleashaght
ny Gaelscoileanna ayns Nerin, ny gleashaght ny Ikastolak 'sy Çheer Vascagh, as
gleashaght ny Ysgolion Meithrin ayns Bretyn.

As ny paitçhyn eddyr daa as shey bleeantyn d'eash, she Britaanish çhengey
ynrican ynsee. Veih shiaght bleeantyn as lieh d'eash, ta'n Rangish currit stiagh
'sy vrastylyn er feie daa as ny 26 ooryn scoill. Tra t'ad jeih bleeantyn d'eash,
ta'n Rangish (6 ooryn ass 23) ynsit er keim cheddin as ta'n Vritaanish ynsit.
Ta'n skeim shen freilt 'sy cholaashtey, agh erskyn shen, ta Baarle ry ynsee ayn
myrane lesh reih ass y Spaainish as y Ghermaanish.

Va'n chied diwan currit er bun ec paarantyn ennagh 'sy vlein 1977 ayns
Lambaol-Gwitalmeze faggys da Brest, er yn oyr nagh row ny scoillyn steat
laaraghey aarloo failt y chur er y Vritaanish 'sy choorse scoill. Chur ad shamyr
chlienney er bun ec y toshiaght, as va'n chied vunscoill currit er bun ny yei
'sy vlein 1980. Va'n chied chollège currit er bun 'sy vlein 1988, as y chied
lycée ayns 1994.

'Sy vlein 2003-2004 va 2,761 scollagyn ayns diwanyn er feie ny Britaan ec dagh
keim veih'n roie-scoill dys y Vaccalauréat. Doshil roie-scoill Diwan ayns Paarys
ayns Mee Vean Fouyir ny bleeaney 2004. Ec toshiaght ny bleeaney acadoil 2007,
va'n ghleashaght goaill stiagh 35 bunscoillyn.

Va 30oo feailley bleeaney ny Diwanyn kelloorit er feie ny Britaan as va Ar
Redadeg ("Y Ratçhal"), ratçhal gyn stad trooid y Vritaan as eh pohlldey ynsagh
ny Britaanish ayns scoillyn, currit er bun.



https://gv.wikipedia.org/wiki/Craa-hallooin_as_tsunami_T%C5%8Dhoku_2011

By chraa-hallooin mooar-heiyagh eh Craa-hallooin as tsunami Tōhoku 2011
(東北地方太平洋沖地震, Tōhoku Chihō Taiheiyō-oki Jishin?, ny "Craa-hallooin Ard Tōhoku
mooie 'sy Cheayn Sheealtagh"). Haghyr yn craa-hallooin magh veih coose hiar
hwoaie y Çhapaan ec 05:46 UTC (traa ynnydagh 14:46 JST) er 11 Mayrnt 2011. By
chraa-hallooin va eddyr 8.9 as 9.1 MW er mooadys v'ayn. Va'n çheshvean echey
soit 130 km magh veih coose hiar Lieh-innys Oshika, Tōhoku, as y fo-vean soit
24.4 km sheese er diunid veih'n thalloo.

Ren y craa-hallooin tilgey raaueyn tsunami as folmaghyn veih coose Sheealtagh y
Çhapaan as ayns 20 çheeraghyn er y chooid sloo, goaill stiagh y slane choose
Sheealtagh jeh America Yiass as America Hwoaie. Ren y craa-hallooin tilgey
tonnyn tsunami 10 m er yrjid ren cur stiagh er y Çhapaan, as lesh tonnyn ny
s'inshley ayns ram çheeraghyn elley. Ta recortyssyn ayn dy ren ny tonnyn goll 10
km stiagh er y çheer 'sy Çhapaan.

Rere Jantys Poleenyn Ashoonagh y Çhapaan hooar 5,692 deiney baase. Myrane lesh
shen ta 2,409 guintee as ta 9,522 ghooinney ass eanish ayns shey meoiraghtyn
jeig, agh foddee bee ny h-earrooyn shen ny s'yrjey. Ren y craa-hallooin jeeilley
raaidyn, raaidyn yiarn, aileyn, as tuittym doour. Myrane lesh shen ve jeeill
lheeadagh jeant ayns stashoon lectraghys çheshveanagh tra va daa rasseeagh
çheshveanagh lieh-lheit sheese. Va bleaystey ayns Stashoon Bree Çheshveanagh
Fukushima I begnagh 24 ooryn lurg y chraa-hallooin bunneydagh. Ga dy ren y
bleastey cur lesh tuittym y thie cummal concraidagh mooie, cha row neuloghtynid
y chummeydane cummal y chree sthie currit ayns gaue.



https://gv.wikipedia.org/wiki/Coryssyn_screeuee_Canadagh

Ta Coryssyn screeuee Canadagh (ny keayrtyn, sheelaght Chanadagh), ny kynney dy
abugidaghyn t'ad jannoo ymmyd jeu dys screeu çhengaghyn bun-dooghyssagh Canadagh
ennagh. T'ad goaill stiagh çhengaghyn Algonquiagh as Çhengaghyn
Eskimagh-Aleutagh; va ymmyd jeant jeu liorish çhengaghyn Athabaskan traa dy row.

Ta ymmyd jeant jeh ny coryssyn shoh dys screeu abbyrtyn Creeish eddyr Naskapish
(ayns Quebec) dys ny Sleityn Rocky, as shen goaill stiagh including Creeish
Hiar, Creeish Cheylley, Creeish Churree as Creeish Vagheragh. 'Syn Arctagh
Canadagh hiar, t'ad screeu Inuktitut lioroo, as ta stayd co-oikoil oc marish yn
abbyrlhit Romanagh ayns Nunavut. Ta ymmyd ardjynagh oc dys screeu Ojiwebish 'syn
Chanadey Heear. Va ymmyd jeant jeu keayrtyn dy row dys screeu Siksikish,
Dakelhish, Dene Suline, Slavish, Tliçhoish, as Danezaaish.

Ta ymmyd neuchadjin jeant jeu liorish boodeeyssyn er creeaghyn ny Canadey as ny
Steatyn Unnaneyssit, agh she phenomenon Canadagh t'ayn son y chooid smoo.

Gyn scansh da'n ennym Baarleagh "Canadian Aboriginal Syllabics" oc, she abugida
t'ayn, cha nee sheelaght. Ta cowraghyn er lheh ec dagh shillab ayns sheelaght,
as son y chooid smoo cha nel shillabyn gollrish y cheilley ga dy vel y corockle
cheddin oc. Ta'n corys screeuee Canadagh jannoo ymmyd jeh cowraghyn cadjin as ad
y chaghlaa (liorish çhyndaa) dys cowraghey y breeockle t'oc. Cha nel yn aght
cowree shoh, liorish çhyndaa ny "lettyryn", ry-akin ayns coryssyn screeuee elley
erbee.



https://gv.wikipedia.org/wiki/Coontae_ny_Mee

Ta Coontae ny Mee, ny yn Vee dy h-aashagh (Yernish: Contae na Mí ny an Mhí,
Baarle: County Meath) ny choontae ayns Queiggey Lion, Nerin. Ta ennym ny
shenn-reeriaght - Reeriaght ny Mee - currit er y choontae jiu, faagail magh nagh
vel 'sy choontae agh cooid jeh'n çhenn-reeriaght. Ta'n far-ennym "y Coontae
Reeoil" currit er y choontae er oyr y çhennaghys echey myr soiag Ard-Reeaghyn
Nerin. Rere coontey-pobble ny bleeaney 2006 va 162,831 deiney cummal 'sy
choontae. T'eh ny 14oo coontae smoo rere eaghtyr mastey yn 32 choontae ayns
Nerin, as ny 13oo coontae smoo rere earroo yn phobble. T'eh ny nah choontae smoo
ayns Queiggey Lion rere eaghtyr as ny 3oo coontae smoo rere earroo yn phobble.
She yn Ooive y balley coontae, raad dy vel y halley coontae as gurneilys
ynnydagh y choontae soit. Ta Baile Átha Troim ny eear-valley coontae, as ta
scansh shendeeagh foast ayn myrane lesh y whaiyl cheayrtagh. Ta'n daa ard
Gaeltacht ayns Queiggey Lion nyn soie 'sy choontae - Ráth Cairn as Baile Ghib.

Ta shennaghys ny Mee unnane as shennaghys Nerin, as ta'n coontae berçhal er çheu
chummaltys deiney leah. Haink ny kied cummaltee gys y choontae ny smoo na 8,000
bleeantyn er-dy-henney. Va'n coontae ny lhie ayns çheshvean Nerin roie-hendeeagh
lesh ny shenn-raaidyn as ad goulraghey magh er feie Nerin voish. Veih'n eash
shen derrey çheet ny Creestiaght va ram tommanyn limmer as giat troggit lheid as
ad ayns Sí an Bhrú, Cnobha, as Dubhadh ayns Brú na Bóinne, as Loch Craobh er
Sliabh na Caillí ayns sheear hwoaie y choontae. 'Sy vlein 433 BNJ, chur Noo
Perick y Chreestiaght lesh gys Teamhair na Rí, preeu-ynnyd Ree ny Mee as ny
h-Ard-Reeaghyn Yernagh, as veih'n voayl shen ren y Chreestiaght sheeyney magh er
feie ny çheerey.

Va Reeriaght ny Mee hene currit er bun mygeayrt y chied eash BNJ liorish Tuathal
Teachtmhar rere tradishoon. Foddee dy vel ad ny reeaghyn leah er y reeriaght na
ad jeh ny Uí Enechghlaiss. Va'n clein shen jeh sluight ny Fir Bolg, as va
aarheynn y chlein shen, ny Fir Domnann, ry-akin er caslys çheerey Nerin va jeant
ec Ptolemy lesh y phreeu-valley ec Rheba. Veih ny 490yn v'ad scughit ass y Vee
harrish Sleityn Cheeill Mantan liorish ny Uí Néill, as ren Clann Cholmáin
cummaltys er y reeriaght. Ass y chlein shen er haink Reeaghyn ny Mee, as va
cooid vie jeu nyn Ard-Reeaghyn Yernagh. Haink jerrey lesh y reeriaght 'sy vlein
1172 nar v'ee giootit dys Hugh de Lacy liorish Ree Inry II Hostyn. Va Baile Átha
Troim reiht ec de Lacy myr y preeu-valley echey as va cashtal troggit echey er
brooinyn an Bhóinn.

Va sheer jeant ass y Vee liorish Parlamaid ny Bleeaney 1297, as ghow ee stiagh
coondaeghyn noa-emshyragh ny Mee, ny h-Eearvee, yn Lhongfort, as stugganyn jeh'n
Chavan, Vuinaghan, Lhoo, Cheeill Darey, 'ine Goal, as Uíbh Fhailí. 'Sy vlein
1543 va Coontae ny h-Eearvee rheynnit magh ass y Vee liorish y reiltys
Ealisaidagh as daaeed bleeaney ny yei shen va'n Lhongfort rheynnit magh ass yn
Eearvee hene.

Ta'n Vee ny soiaghey jeh taghyrtyn mooarey ayns shennaghys noa-emshyragh Nerin,
as v'eh 'sy Vee er haghyr Cah ny Bóinne nar va'n ree Catoleagh Jamys II Hostyn
currit fo haart liorish y ree Protestoonagh Illiam III Hostyn 'sy vlein 1690
eddyr Baile Shláine as Droghad Aah. Myr eiyrtys va quing Phrotestoonagh currit
er Nerin. Reesht 'sy vlein 1798, nar dirree irreyderyn Yernagh magh noi'n
Chrooin Ghoaldagh, haghyr irree magh 'sy choontae, agh v'ad currit fo haart
liorish sidooryn Goaldagh. Ren yn irree magh shen niartaghey er smaght Goaldagh
harrish Nerin er oyr y traartys ec ny h-irreyderyn magh, agh cha row ny Yernee
jargal ve booiagh lesh shen. Ayns ny 1840yn ren Daniel O'Connell eiyrtys pooar y
chur reesht da ny Catolee ayns Nerin er keim cheddin lesh ny Protestoonee. V'eh
ayns Teamhair na Rí er haghyr y "chruinnaght vooar" echey as ny smoo na millioon
feallee ayn 'sy vlein 1843.

Lurg seyrsnys Nerin ayns 1922, hie Coontae ny Mee dy ve ny chrouw-choontae da'n
phreeu-valley noa, Divlyn, raad dy row y reiltys ny hoie. Daase earroo yn
phobble ayns baljyn va cruinnaghey yn preeu-valley. Ayns ny 1990yn as ny 2000yn
leah, myr v'ayns y çheer er feie, haghyr lhiasaghey as bishaghey mooar ayns
tarmaynys ny çheerey, as yn ennym "y Çheegyr Celtiagh" currit er y lhing shen.

Ta Coontae ny Mee ny lhie ayns twoaie Lion er coose shiar Nerin. T'eh caglit
liorish Mooir Vannin da'n shiar as y coose echey 10.4 km er lhiurid. T'eh
çhemmit liorish Coontae Ghivlyn da'n shiar as y shiar yiass, liorish Coontae
Cheeill Darey da'n jiass, liorish Coontae Uíbh Fhailí da'n sheear yiass, liorish
Coontae ny h-Eearvee da'n sheear, liorish Coontae yn Chavan da'n sheear hwoaie,
liorish Coontae Vuinaghan da'n twoaie, as liorish Coontae Lhoo da'n shiar
hwoaie. She thalloo rea yn chooid smoo jeh'n choontae agh ta cruink injil
ry-gheddyn ayns sheear hwoaie yn choontae as 'sy twoaie. Ta ram awinyn 'sy
choontae chammah as ad teaumey ny loghyn 'syn Eearvee, 'sy Chavan, as ayns
Muinaghan, ny teaumey ny curree ayns Uíbh Fhailí as Keeill Darey. T'ad ny
h-awinyn smoo scanshoil 'sy choontae na An Bhóinn, An Abhainn Dubh, An Ainí, An
Eithne, An Ailbhine, An Ifearnóg, An Tulcha, Abhainn Átha Buí as An Abhainn Rua.
Ta'n Bhóinn hene nane jeh ny h-awinyn smoo scanshoil ayns Nerin er çheu
hennaghys as ny feayn-skeealeydaght Yernagh, as t'ee roie trooid çheshvean y
choontae trooid Baile Átha Troim as balley ny h-Ooive.

Va tree ass ny queig ynnydyn ayns co-heiyderys ny Mee cosnit ec Fianna Fáil
veih'n vlein 1987. 'Sy traa cheddin va daa ynnyd cosnit ec Fine Gael faagail
magh ny bleeaney 1992 nar va un ynnyd caillt da Partee yn Lught Obbyr, agh va'n
ynnyd shen aachosnit ec Fine Gael reesht 'sy vlein 1997. Myr eiyrtys er earroo
pobble y choontae ta shey ynnydyn ec Coontae ny Mee nish, as t'eh rheynnit magh
ayns daa cho-heiyderys nish: Y Vee Hiar as y Vee Heear (as eh goaill stiagh
stugganyn jeh Coontae ny h-Eearvee).

Va fo-reihys 'sy vlein 2005 cosnit ec McEntee lurg irree ass oik y
shenn-Taoiseach, John Bruton (Fine Gael) as er y reihys echey myr Ambasseyder
Oarpagh da ny Steatyn Unnaneysit.

Va Coonseil Choontae ny Mee fo stiurey Fianna Fáil veih 1985 derrey 1991 as
reesht veih 1999 derrey 2004. Haink jerrey lesh y chioneys shen reesht lurg ny
reihyssyn ynnydagh ayns 2009. She cummal roie ny coonseil jiu na:

She bluckaneyrys Gaelgagh y spoyrt smoo cadjin ayns Coontae ny Mee, as Craobh
Shinsear Peile na hÉireann ("Crouw Hinsharagh Bluckaneyrys Nerin") cosnit ec
fwirran bluckaneyrys y choontae 7 keayrtyn: ayns ny bleeantyn 1949, 1954, 1967,
1987, 1988, 1996, as 1999. Myrane lesh y vluckaneyrys, ta'n immanaght, y ruggyr
as soccer cloiet 'sy choontae. She Páirc Tailteann 'syn Ooive y staid smoo 'sy
choontae as y staid shen ymmydit son bluckaneyrys Gaelgagh son y chooid smoo.



https://gv.wikipedia.org/wiki/Coontae_Ghoon_ny_Ghoal

She coontae ayns Pobblaght Nerin eh Coontae Ghoon ny Ghoal, ny Doon ny Ghoal myr
aagherrid dy mennick (ASE: [ˈd̪uːnːəˌŋɔːl̪]; Yernish: Contae Dhún na nGall ny
Contae Thír Chonaill, Baarle: County Donegal, Ullanish: Coontie Dunnygal ny
Coontie Dinnygal). Ta deiney ennagh cur Coontae Heer Chonnal ny Çheer Chonnal er
y choontae dy mennick chammah. Ta'n coontae soit ayns Ullee, nane jeh ny
queiggaghyn Yernagh. She Leffyr y preeu-valley, agh she Littyr Kennain y balley
smoo. T'eh çhemmal rish Coontae Lheeahtrim 'sy jiass, rish y Cheayn Sheear 'sy
jiass, 'sy neear as 'sy twoaie, rish Nerin Hwoaie (ny coondaeghyn Doirrey, Çheer
Eoin as Fer Managh) 'sy niar as 'sy niar yiass. 'Sy vlein 2011 va 161,137 deiney
cummal 'sy choontae.

Ta Coontae Ghoon ny Ghoal ny choontae smoo ayns Queiggey Ulley as ny chiarroo
coontae smoo ayns Nerin er eaghtyr. Neughollrish ny choondaeghyn elley 'sy
Phobblaght, cha nel joarey ec y choontae rish un choontae elley 'sy Phobblaght
agh Coontae Lheeahtrim 'sy jiass. Ta'n chooid smoo jeh'n joarey thallooin echey
goll rish tree coondaeghyn ayns Nerin Hwoaie: Coontae Ghoirrey, Coontae Heer
Eoin as Coontae 'er Managh. Er cooishyn yn unraghey echey, ta enney cultooragh
er lheh freaylt ec y choontae. Ga dy nee Littyr Kennain y balley smoo 'sy
choontae, agh dy nee Doon ny Ghoal ny valley enmyssagh, she Leffyr y
preeu-valley. She essyl harmaynagh heear-hwoaie yn ellan eh corradoyr Littyr
Kennain-Doirrey.

She Coontae Ghoon ny Ghoal y coontae smoo sleitagh ayns Queiggey Ulley as eh
jeant ass daa lieau-reayn injil; Cnoic Dhoire Bheatha 'sy twoaie as na Cruacha
Gorma 'sy jiass. She an Earagail y slieau s'yrjey as eh shassoo 751 m (2,464 tr)
er yrjid. Ta coose feeacklagh ec y choontae as ram loghyn marrey ayn, Loch Súilí
as Loch Feabhail nyn mast'oc. T'ad eayninyn Sliabh Liag ny sheyoo eayninyn
marrey s'yrjey 'syn Oarpey, as she Cionn Mhálanna er lieh-innys Inis Eoghain y
boayl smoo twoaieagh er yn ellan.

Ta Stroo yn Eearvooir cur er aeraght as emshir y choontae dy mooar, as yn
aeraght coontit myr aeraght honderagh marish souraghyn boggey hashey as
geuraghyn boggey fliaghey. Ta daa ellan cummaltit - Aran Vooar as Toraigh - nyn
lhie magh veih coose y choontae as ram ellanyn begegy elley neu-chummaltit ny
cummaltit agh imbee. Ta'n nah awin s'liurey er yn ellan, an Éirne, roie trooid
Béal Átha Seanaidh stiagh ayns Baie Ghoon ny Ghoal. Ta stangey er an Éirne son
gientyn pooar ushtey-lectragh. Ta'n Feabhal scarrey cooid jeh'n choontae veih
ayrnyn jeh coondaeghyn Ghoirrey as Heer Eoin.



https://gv.wikipedia.org/wiki/Coontae_Ghivlyn

Ta Coontae Ghivlyn (Yernish: Contae Átha Cliath, Baarle: County Dublin), ny Ard
Ghivlyn jiu (Yernish: Réigiún Átha Cliath, Baarle: Dublin Region), ny ard as ny
choontae tradishoonagh ta goaill stiagh ard-valley Ghivlyn, preeu-valley Nerin,
myrane lesh ny coondaeghyn noa-emshiragh Doon Laoire-Rhaa yn Doon, Fine Goal as
Divlyn Yiass. She Lught-Reill Ardjynagh Ghivlyn ny lught-reill ardjynagh da'n
ard. Va Divyln nane jeh ny coondaeghyn shinney ayns Nerin dy ve kiaddit, ayns ny
1100yn jeianagh liorish Ree Juan Hostyn.

Va staydys coontae formoil ec yn ard roish y skeaylley echey myr coontae ayns
1994, lesh Ayrn 9 Cooid 1(a) jeh'n Local Government (Dublin) Act, 1993 as eh gra
"dy bee jerrey lesh y choontae" veih'n 1-d Jerrey Geuree 1994. Ec y traa shen,
as myr freggyrt rish tuarastyl jeh'n Choonseil Oarpagh va taishbyney dy row
Nerin ny çheer smoo laarit 'syn Unnaneys Oarpagh, v'eh briwnyssit nagh row un
choontae 'syn ard so-stiurey as deynlagh rere perspeghtaght ghurneilys ynnydagh.
Va'n coontae skeayllt dy formoil as va ny coondaeghyn Doon Laoire-Rhaa yn Doon,
Fine Goal, as Divlyn Yiass currit ayns e ynnyd, lesh soiaghey coontae hene ec
dagh fer jeu. Va fys mie ec y reiltys er mooads y slattys v'er ny gholl trooid y
Dáil, as eh currit ayns noteyn dy geyre ec Avril Doyle ayns Dáil Éireann er 3
Sauin 1993, tra v'eh fogrit eck dy row "Y Billey roin jiu cur jerrey lesh
Coontae Ghivlyn dy breeoil, as myr dooiney va ruggit as troggit 'syn ard shoh
ayns Nerin ta mee smooinaghtyn dy vel eh quaagh dy vel shin 'sy Thie shoh cur
jerrey lesh Coontae Ghivlyn. Cha nel mee shickyr dy vel ny Divlynee toiggal cre
ta shin jannoo jiu, agh she shen yn stayd dy breeoil."

'Sy traa t'ayn jiu, ta kuse vooar dy heshaghtyn, bingyssyn steat as fwirranyn
spoyrt gobbraghey er bunneydys "Choontae Ghivlyn". Rere shen, ta tharmane ayn
mychione leighoilid ny coondaeghyn noa - ga dy vel staydys coontae reiragh oc as
y staydys shen yn un staydys ta freilt rere y vunraght ayns Pobblaght Nerin. Ta
cur sheese er Coontae Ghivlyn ayns slattyssaght myr "Ard Ghivlyn" ynrican rere
conaantyn y Local Government Act, 1991 (Regional Authorities) (Establishment)
Order, 1993, as she shen y termeeaght ta ymmydit dy h-oikoil ec ny kiare
coonseilyn reiragh ayns Divlyn ayns cuir-magh naight bentyn rish ard y çhenn
choontae. Ta ymmyd er lheh jeh'n enmys Ard Ghivlyn Mooar cur seose tharmane
chammah, as yn ard shen jeant seose jeh Ard Ghivlyn myrane lesh ny coondaeghyn
Keeill Darey, yn Vee as Keeill Mantan. Rere coontey-pobble ny bleeaney 2002 va
1,122,821 cummaltee ayns Ard Ghivlyn, as eh jannoo 28% jeh pobble ny çheerey.

Ta Coonseil Ard-Valjagh Ghivlyn er ve ayn er feie ram eashyn, er enney myr
Co-chorp Ghivlyn myr coontae corpagh, as va Coonseil Choontae Ghivlyn scryssit
magh 'sy vlein 1994. Va tree coonseilyn noa currit ayns e ynnyd: T'ad ny
rheynnyn reiragh ynnydagh t'ayns Ard Ghivlyn jiu na:

Ayns Mee Voaldyn ny bleeaney 2009, v'eh fogrit magh ec John Gormley,
Shirveishagh Çhymmyltaght, Eiraght as Gurneilys Ynnydagh, dy bee "Meoir Ghivlyn"
reiht dy jeeragh veih 2010, as va ny currymyn echey cosoylagh rish ad t'ec Meoir
Lunnin, as dy bee e churrymyn sheeynt magh er feie ny kiare rheynnyn reiragh
çheusthie jeh shenn choontae Ghivlyn. Bee'n Meoir ny chaairliagh er Údarás
Iompair Bhaile Átha Cliath. Ta Ard-Veoir Ghivlyn roie ny chaairliagh er y
Choonseil Ard-Valjagh, as ta'n oik shen er ny reih dagh blein.



https://gv.wikipedia.org/wiki/Conaant_Pheairt

She conaant shee 1266 eh Conaant Pheairt hug jerrey er caggaghyn eddyr Magnus VI
Reeriaght Norlynn as Alexander III Reeriaght ny h-Albey er kiondeeaght ny
h-Inshyn Goal as Vannin.

Roish my daink stiagh ny Wiggynee, va ny n-Inshyn Goal yiass fo reeriaght
Ghaelgagh, Dal Roih-Oddey, as va ny h-Inshyn Goal hwoaie fo stiurey
Pictagh.[Notey 1]

Rere Feniagh-Skeeal Orkneyinga, tra hie Harald I Norlynn er crooiney mysh 872
BNJ, hie ymmodee noidyn er çhea dys ellanyn ny h-Albey.[Notey 2] Ren Harald
geiyrt orroo, as goaill stiagh Ellanyn y Twoaie 'sy reeriaght ayns 875 as ny
h-Inshyn Goal mysh jeig bleeaney ny s'anmey. Hie Mannin er goaill ec ny
Norlynnee traa ennagh eddyr 877 as 900 BNJ.

Ayns 1098, ghow Magnus III Norlynn barriaght er kione-fir Norlynnagh reeriaghtyn
beggey yn Orkaid, ny h-Inshyn Goal as Mannin. Chossyn eh stiurey reeoil jeeragh
er ny h-ellanyn. Ren Edgar ny h-Albey coardailys marish Magnus as lhiggey voish
ny h-ellanyn.

Hie Conaant Pheairt er coardail ayns 1266 tree blein ny lurg Caggey Largs as
eiytys neuhickyr echey. V'eh fo Haakon IV Loghlynn aahoieaghey orroo rish y nah
hourey, agh hooar eh baase rish y gheurey. Va Magnus VI ny eiyrtyssagh echey, as
hirr eh er shee liorish y chonaant.

Ta'n conaant goaill rish kiondeeaght ny h-Albey er ny h-ellanyn er son sym-glout
dy 4000 margyn as bleeanaght dy 100 margyn. Chammah's shen, ren Nalbin goit rish
kiondeeaght Norlynn er Shetlynn as yn Orkaid.

Agreement between Magnus IV and Alexander III, 1266 (Baarle as Ladjyn).
isleofman.com (2009-09-23).



https://gv.wikipedia.org/wiki/Camomile

Ta camomile çheet er ymmodee lussyn 'sy chynney Asteraceae. T'adsyn gollrish
neayninyn. Ta sleih jannoo tey ass camomile son cooney cadlee ny goaill aash, ny
myr jough blasstal.

Ta'n ennym ass Greagish χαμαίμηλον, chamæ-mēlon, "ooyl thallooin", as shen rere
soar ooyllagh ny blaaghyn. Haink eh trooid Ladjyn (chamomilla) as Frangish
(camomille) stiagh 'sy Vaarle as y Ghaelg.

Ta kemmigyn scanshoil camomileagh goaill stiagh apigenin as alpha-bisabolol;
sesquiterpeneyn, terpenoidyn, flavonoidyn, coumarinyn (herniarin as
umbelliferone), phenylpropanoidyn, flavoneyn, flavanolyn as polyacetyleneyn.

Ta niart noi-changhyragh ec apigenin. Ta niart noi-yngyragh as noi-loshtaght ec
alpha-bisabolol. Ta umbelliferone lhiettal fungyssyn. Ta feanish ennagh ayn dy
nod covreneenyn elley thannaghey fuill, as bentyn rish kemmig y chorys nearag.
Ta kemmygyn noi-loshtaght leodee shugyr folley, coadee gien, ry-gheddyn assjee
rere studeyrys in vitro as ayns beiyn.

Rere tradishoon, ta sleih jannoo ymmyd jee noi çhiassaghey, çhingyssyn gailley,
gorley breinney, loshtaght, çhingys crackanagh, as gorley thoanney. Ta'n
Çhirveish Laynt Ashoonagh goaill rish feanish Keim B dy vel bree eck noi imnea,
preays as neuchadlaght.

Foddee camomile cur crapley breinney er mraane, as shen ny vun anappeeaght, ta
National Institutes of Health ny SUA coyrlaghey mraane torragh n'oi. Ta feanish
ennagh ayn dy vel kuse dy 'leih allerjagh noi, agh cha nel shen fondagh.

T'ad jannoo ymmyd jeh camomile ny keayrtyn ayns cosmaidyn myr meeineyder, as er
folt bane son giallaghey.



https://gv.wikipedia.org/wiki/Bolgan_(bea-oaylleeaght)

She poagey beg far-chrackanagh ayns killag eh bolgan, as eshyn currit da tashtey
ny ymmyrkey stoo ayns y chillag. Ta bolganyn çheet rish dy dooghyssagh, er
coontey troyn far-chrackanyn lipaidagh. Ta obbyr er lheh ec ymmodee bolganyn, as
shen croghey er ny t'ayndaue. Er y fa dy vel bolganyn feer ghollrish y cheilley,
s'doillee eh adsyn y eddyrscarrey gyn sambylyn jeh nyn gooid y ghoaill. Ta
bolganyn tashtey, garraghey ny lheie troaryn as naardys. Y far-chrackan mygeayrt
echey, t'eh gollrish y far-chrackan killag; foddee bolganyn lheie marish y
far-chrackan killag son dy 'eaysley er ny cooid oc magh ass y chillag. Chammah's
shen, foddee ad lheie marish mynoltyn elley y chillag. Er y fa dy vel eh
eddyrscarrit veih'n chytosol, foddee çheumooie y volgan ve anchasley rish y
phlasmey killag mygeayrt echey. Kyndagh rish shen, ta bolganyn nyn ngreie
bunneydagh da killagyn, as ymmyd jeant jeu dy reaghey stoo ayns y chillag. Ta
laue oc ayns soe, ymmyrkey, reaghey snaueaght, as tashtey ensymeyn. T'ad jannoo
obbyr shamyryn ym-obbraghey chammah.



https://gv.wikipedia.org/wiki/Abbyrlhit_Greagagh

Ta'n abbyrlhit Greagagh (Greagish: Ελληνικό αλφάβητο) ny phossan dy chiare
lettyryn as feed ta ymmydit ry hoi screeu sheese y Ghreagish veih'n 9-oo ny yn
8-oo eash RC. T'eh ny chied abbyrlhit as ny abbyrlhit shinney er-yn-oyr dy vel
eh cowraghey magh dagh breeockle as dagh corockle lesh cowrey er lheh. Va ny
lettyryn er nyn ymmyd myr earrooyn Greagagh, as y cliaghtey shen goaill
toshiaght 'sy 2-h eash RC.

Daase yn abbyrhit Greagagh ass yn abbyrlhit Feaneeckagh, agh cha nel mooinjerys
echey rish Linnagh B ny yn çhillabaght Chypragh, coryssyn screeuee leah da'n
Ghreagish. Daase ram abbyrlhityn elley ta ymmydit 'syn Oarpey as 'sy Niar
Meanagh ass, goaill stiagh yn abbyrlhit Ladjynagh. Ayns bishaghey lesh yn ymmyd
echey jiu son screeu sheese y Ghreagish, ta ny lettyryn ayn ymmydit myr
cowraghyn 'sy vaddaght as 'syn oaylleeaght, myr enmyn da breneenyn 'syn 'ishag,
as myr enmyn rollageagh, as myr enmyn co-vraaraghyssyn as co-hayraghyssyn, as
son cooishyn ennagh elley.

Ta lettyryn ennagh ayn as cummaghyn ceaghlee ry-akin oc, as ny cummaghyn shen
goaill eiraghey veih myn-lauescreeuee mean-eashagh. Choud's ta'n ymmyd jeu jeant
ayns clougraafeeaght chadjin ny Greagish myr aghtyn clou, ta fir jeu er ny
gheddyn ynchoadagheeyn er lheh ayns Unicode.

'Sy chair-screeu yl-heeanagh tradishoonagh ta ymmydit dy tradishoonagh da'n
Çhenn-Ghreagish, foddee breeocklyn ymmyrkey scarreydee, ta shen dy ghra
slattagyn as ennalyn. T'ad ny slattagyn ayn na'n clattag virragh (´), y clattag
hrome (`), as y clattag lhoobagh (ˆ). 'Sy Çhenn Ghreagish, ren ny slattagyn shen
soilshaghey cummaghyn anchasley jeh'n clattag ardjey. Ec jerrey yn eash Raueagh,
va'n clattag ardjey er ny aase gys slattag stroos, as 'sy Ghreagish ny s'anmey
ren dagh fer jeh ny slattagyn shen soilshaghey magh breeocklyn stroosit. T'ad ny
h-ennalyn ayn na'n ennal gharroo (῾), as eh cowraghey sheean /h/ ec toshiaght
fockle, as yn ennal ghleayshagh (᾽), as eh cowraghey aasaaraght y çheean /h/ ec
toshiaght fockle. Ta'n lettyr rho (ρ), ga nagh vel eh ny ny vreeockle, gymmyrkey
ennal gharroo dy kinjagh traa t'eh ec toshiaght fockle. She scarreydagh elley ta
ymmydit 'sy Ghreagish na'n cowrey scarree (¨), as eh soilshaghey magh hiatys.

'Sy vlein 1982, va'n shenn chorys screeuee, er enney myr y cowrey yl-heeanagh,
jeant aashagh dy ve ny chorys unsheeanagh, as staydys oikoil 'sy Ghreag ec y
corys shen nish. Cha nel ayn nish agh un clattag, y tonos, as va ny h-ennalyn
scrysst.

She'n preeu-ymmyd jeh'n abbyrlhit Greagagh na dy screeu sheese y Ghreagish.
Ansherbee, dy keayrtyn as ayns buill ennagh, va ymmyd jeant jeh son dy screeu
sheese çhengaghyn elley.

T'eh coontit, foddee, myr shennayr yn abbyrlhit Armeanagh, as va cleayney echey
ayns lhiasaghey yn abbyrlhit Shorshagh.



https://gv.wikipedia.org/wiki/Yn_Oarpey_Hwoaie

She yn Oarpey Hwoaie cooid hwoaie ny h-Oarpey. Ta ny h-Ashoonyn Unnaneysit cur
baght er yn Oarpey Hwoaie myr cooid hallooin ta goaill stiagh ny çheeraghyn as
ny croghaneyn shoh:

Cha nel ny Çheeraghyn Nordagh ny yn ard Nordagh goaill stiagh agh fo-rheynn jeh
ny çheeraghyn as ny croghaneyn va soilshit magh heose. Roish y 19-oo eash, va'n
enmys 'Nordagh' ny 'Twoaieagh' ymmydit son Twoaie ny h-Oarpey ayns keeal va
goaill stiagh ny çheeraghyn Nordagh, y Roosh Oarpagh, çheeraghyn Baltagh (yn
Estaan, Livonia as Kurzeme). Ta'n Reeriaght Unnaneysit as Nerin coontit myr
çheeraghyn 'syn Oarpey Heear ny keayrtyn.

Dy shendeeagh, choud's va'n Oarpey fo smaght ec yn ard Meanvooiragh (t'eh shen
yn Impiraght Romanagh), va'n enmys 'Yn Oarpey Hwoaie' currit er dagh ard nagh
row faggys da'n Veanvooir, goaill stiagh y Ghermaan, ny Çheeraghyn Injil, as yn
Austeyr. Ta'n cheeal shen ymmydit ayns cooishyn ennagh, lheid as resoonaghtyn
Aavioghey yn Twoaie. Ayns ny mean eashyn va'n enmys (Ultima) Thule ymmydit as eh
çheet er boayl feayn-skeealleydagh ayns ny king hallooin smoo twoaie jeh'n
vooar-rheynn.

Ta'n Oarpey Hwoaie jeant seose jeh lieh-innys Loghlin, lieh-innys Jutland, y
thalloo rea Valtagh ta ny lhie da'n shiar as ny h-ellanyn ta nyn soie er yn
'aarkey vooar magh veih mooar-heer ny h-Oarpey Hwoaie, Greenlynn as mooar-rheynn
vooar ny h-Oarpey. Ta joarey yn ard meenit liorish ny h-ellanyn volcaanagh 'sy
neear hwoaie, yn Eeslynn as Jan Mayen er lheh, y coorse marrey sleitoil 'sy
neear, sheeyney magh veih ny sleityn ayns ny h-Ellanyn Goaldagh dys sleityn
Loghlin, ny cruink as sleityn hwoaie meanagh 'sy Toolynn, as y thalloo rea 'sy
niar ta goaill stiagh y Litaan, y Latvey, yn Estaan as Finnlynn.

Ta speyr yn ard er feie cleaynit liorish Stroo yn Eearvooir as cleayney bog
echey er y speyr. Veih'n neear ta'n speyr anchasley veih speyryn mooiragh as
fo-arctagh mooiragh. 'Sy twoaie as 'sy laare ta blass fo-arctagh ny Arctagh er y
speyr, as da'n shiar she speyr fo-arctagh as sheeltagh/mooarheeragh.

Myr ta'n speyr anchasley veih ard dys ard, ta'n ghlasseraght cheaghlagh chammah,
lesh tundrey goan 'sy twoaie as ayns ny sleityn ardey, keylljyn twoaieagh ayns
ny h-ardjyn shiar hwoaie as meanagh, keylljyn bearkanagh sheeltagh (as y chooid
smoo jeu ayns Gaeltaght ny h-Albey as sheear yiass Norlynn rieau) as keylljyn
lhean-ghuillagagh sheeltagh 'sy jiass, 'sy neear as 'sy niar sheeltagh.



https://gv.wikipedia.org/wiki/Yn_Ghrianchryss

She ard mygeayrt Cryss ny Cruinney ee yn Ghrianchryss ny yn Chryss Heh. T'ee
roshtyn Çhyndaa yn Phartan 'sy twoaie ec 23° 26′ 16″N (ny 23.4378°) N as Çhyndaa
yn Ghoayr 'sy jiass ec 23° 26′ 16″ (ny 23.4378°) S. Ta'n Ghrianchryss goaill
stiagh dagh ooillay ynnyd 'sy teihll raad ta'n Ghrian dy jeeragh er-dty-skyn
keayrt ennagh 'sy vlein (poynt fo-ghreiney).

T'ad scarrey yn Ghrianchryss veih daa chryss elley ny cruinney: dowan-lheeadyn
meanagh as ardjyn ardoil.

Dy mennick ayns ymmyd cadjin, ta "grianchryssagh" cowraghey emshyraght
ghrianchryssagh, dy ghra myr shen, çheh as tash er fud ny bleeaney, as ram
glassyraght ayn.

Ta imbaghyn çhirrmey as fliughey ec ymmodee ynnydyn grianchryssagh. Ayns lheid
yn ynnyd, ta cooid smoo jeh fliaghey ny bleeaney goll er ceau 'syn imbagh
fliaghee. Cha nel feer imbagh fliaghee ec keyllyn fliaghee grianchryssagh, son
ta fliaghey kinjagh oc er fud ny bleeaney. Ayns kuse d'ardjyn as imbagh fliaghee
oc, ta brishey 'sy 'liaghey tra ta cryss cho-chleaynagh geayghyn ny grianchryss
scughey çheu-ard oc (eddyr oc as ard ny twoaie ny ard y jiass, rere y
lieh-chruinney).

My ta'n imbagh fliaghee taghyrt 'syn imbagh çheh, ny 'sy tourey, ta fliaghey
tuittym 'syn 'astyr son y chooid smoo. 'Syn imbagh shoh ta quallid aer çheet as
quallid ushtey millish çheet dy ve ny share, as ta glassyraght gaase dy tappee,
myr shen ta baair anmagh 'syn imbagh. Er y laue elley, ta thooillaghyn ayns
awinyn as ta kuse dy veiyn shirrey thalloo ard. Ta quallid thallooin leodaghey
er y fa dy vel stoo beaghee goll er laistey ass y thalloo, as ta crimmey ayn.
Ayns ardyn as malaarey ayndaue, ta mennickaght ny smoo 'syn imbagh shoh. Dy
cadjin, ta dolley bee leah 'syn imbagh shoh kyndagh rish yn imbagh çhirrym
roish, son nagh vel y maair aarloo foast.

Cha nel emshyraght ghrianchryssagh ec dagh ard 'sy Ghrianchryss. Ta tundrey
alpagh as sleityn sniaghtagh ayn, goaill stiagh Mauna Kea, Slieau Kilimanjaro,
as ny h-Andeeyn eddyr y Veneswaaley as ardjyn hwoaie ny Shillee ny ny
h-Argenteen. Rere rang-oardraghey emshyraght Köppen, shimmey ard 'sy
Ghrianchryss t'ad cur "çhirrym" ny "breck-hirrym" er, goaill stiagh yn Sahara,
faasagh Atacama as eear-chooyl ny h-Austrail.

Ta lossreeyn grianchryssagh dooghyssagh da'n Ghrianchryss. Ta eggochoryssyn
grianchryssagh goaill stiagh keyll 'liaghee, keyll yn-lhoamey hirrym, keyll
yialgagh, faasagh as ynnydyn elley. Dy cadjin, ta bea-neuchaslys vooar ayn,
chammah's dooieyn dooghyssagh, ayns keyljyn son y chooid smoo. Cha nel monney
stoo beaghee ayns thalloo keyljyn grianchryssagh, as myr shen t'ad surranse
jee-cheyllaghey giarrey as lostey, ny keayrtyn fo chorys troarey arraghee.



https://gv.wikipedia.org/wiki/Yn-lhoamey

Ta yn-lhoamey çheet er oltyn vioag ennagh ta tuittym rere'n imbagh. Son y chooid
smoo, shen bentyn rish biljyn ny crouwyn as ny duillagyn oc tuittym, agh foddee
eh çheet er oltyn elley, myr sampleyr, petyllyn. Ny keayrtyn, t'ad cur
"yn-lhoamey" er oltyn vaaghyn, myr sampleyr, eairkyn feeaihee ny feeacklyn
kirkey.

Ayns lus-oaylleeaght as gareydys, ta lossreeyn yn-lhoamey çheet er adsyn as
ooilley ny duillagyn oc tuittym rish imbagh ennagh. Da kuse jeu, as fir
tempreilagh as poullagh er lheh, shen car y gheuree. Ta fir elley coayl ny
duillagyn oc car imbagh çhirrym, as fir ghrianchryssagh er lheh.

She sheer-ghlass eh hoal noi yn-lhoamey, as duillagys lossreeyn sheer-ghlass
foast ayn car ny bleeaney.

Ta ymmodee lossreeyn yn-lhoamey cur magh blaaghyn 'syn imbagh gyn duillagys, as
shen cooney pollnaghey. Ta'n gheay gymmyrkey pollin ny sassey er son lossreeyn
ta croghey er, as ta blaaghyn ry-akin ny sassey ec shey-chassee er son lossreeyn
ta croghey orroo. Foddee ny blaaghyn goll er jeeilley liorish rio, as ayns imbee
çhirrym, foddee ad cur stroos ushtey er y lus. Er y laue elley, ta ny sloo
brishey banglaneyn as kirp mannagh vel duillagyn oc, as foddee lossreeyn jannoo
sloo y coayl ushtey oc.

Ta caghlaaghyn crampit ayn bentyn rish tuittym y duillagys. Ta co-haaghey
sollysh leodaghey chlorophyll ayns ny duilalgyn, as ta lossreeyn adsyn y
aalhieeney car y tourey. Lesh girraghey ny laaghyn as feayraghey ny h-oieyn, ny
lesh stroos ushtey, t'ad jannoo ny sloo chlorophyll, as myr shen, ta daahyn
elley 'sy duillagys ry-akin. T'adsyn goaill stiagh carotenoidyn buighey, dhoney
as jiargey-bwee. Ta daahyn anthocyanin jiarg as jiarg-gorrym, agh cha nel ad ayn
dy kinjagh; t'ad goll er jannoo anmagh 'sy tourey.

'sy arrey, ta brat gaase eddyr cass y duillag as y gass. T'eh jeant ass bratyn
dy chillagyn foddee scarrey veih y cheilley. T'ad aawoalley noi auxin, ny
broddag lossreeyn. Choud's ta stroo auxin ass y duillag cosoylagh rish stoo
auxin ass y ghass, ta ny killagyn tannaghtyn myr t'ad. 'syn 'ouyr ny fo stroos
ushtey, cha nel monney auxin goll er jannoo 'sy duillag, as myr shen, ta
killagyn y vrat liauyraghey. Ta shen scarrey ny bratjyn as lhiggey da'n duillag
tuittym. Ta'n brat sealal y doarlish do nagh vel y lus coayl sapp.

Ta shiartanse dy lossreeyn yn-lhoamey goaill neetragien as carboan ass ny
duillagyn roish my tuittee ad, as tashtey ad myr proteenyn sthie folmidyn killag
killagyn parenchyma ayns ny fraueyn as roost sthie. 'syn arrey, t'ad jannoo
ymmyd jeh'n phroteen shoh er son dy aase duillagyn as blaaghyn noa.



https://gv.wikipedia.org/wiki/Unnaneys_Oarpagh

Ta'n Unnaneys Oarpagh (UO) ny heshaght harmaynagh as pholitickagh eddyr 28 steat
Oarpagh. V'eh bunnit 'sy vlein 1993 rere Conaant Maastricht. T'eh ny luightagh
jeh'n Chohionnal Oarpagh. 'Sy vlein 2008 va begnagh 500 millioonyn dy chummaltee
ayn.

Va'n Unnaneys bunnit myr Cohionnal Oarpagh ry-hoi Geayl as Staillin rere Conaant
Phaarys 'sy vlein 1951, as ayns 1957 va Conaant ny Raue screeuit. V'eh shen
bunnoo y Chohionnal Tayrmanagh Oarpagh. V'ad y Rank, Pobblaght Chonastagh ny
Germaan, yn Iddaal, y Velg, Lucsemburg as y Çheer Injil ny çheeraghyn v'ayn ec y
traa shen.

Ta'n Unnaneys Oarpagh jeant seose jeh 28 çheer seyr as yn ennym steat-oltey
currit orroo: yn Austeyr, y Cheeprey, y Çheer Injil, y Chroit, y Clovack, y
Clovean, y Danvarg, yn Estaan, Finnlynn, y Ghermaan, y Ghreag, yn Iddaal, y
Latvey, y Litaan, Lucsemburg, Nerin, y Pholynn, y Phortiugal, y Phobblaght
Çheck, y Rank, Reeriaght Unnaneysit, y Romaain, y Spaainey, y Toolynn, yn
Ungaar, y Valta, y Velg as y Vulgeyr.

Ta daa heer geearree çheet stiagh dy h-oikoil 'syn Unnaneys, Shenn-phobblaght
Yugoslaavagh ny Massadoan (SPYM), as y Turkee. Ta ny çheeraghyn Balkanagh heear,
yn Albaan, Bosnia as Herzegovina, Montenegro as y Serb, er enney dy h-oikoil myr
yeeareyderyn jargagh. Ta Kosovo er rolley ny çheeraghyn yeearreeagh ec y
Chommishoon Oarpagh agh cha nel ee er y rolley myr çheer heyr er-yn-oyr nagh vel
ee er enney myr çheer heyr ec dagh çheer yn UO.

Son çheet stiagh 'syn Unnaneys, shegin er çheer roshtyn gys slatyn towse
Copenhagen, as ad meenit ec y Choonseil Oarpagh ayns København 'sy vlein 1993.
T'ad shirrey deynlaghys shickyr as ee ammyssagh da kiartyn deiney as reill
leigh; tarmaynys lesh margey obbragh as eh jargal cohirrey çheusthie jeh'n UO;
as goaill lesh currymyn olteynys, goaill leigh yn UO stiagh. Ta'n Coyrle Oarpagh
freggyrtagh son leagh y chur er cooilleeney slatyn towse çheerey.



https://gv.wikipedia.org/wiki/Straih_veanagh

Ta straih meanagh çheet er duillaghys keylley fo y chione-vrat. T'eh jeant magh
jeh crouwyn, lossreeyn beggey, biljyn aegey as sheelagyn ny biljyn aasit. Dy
mennick, ta biljyn aegey jeh dooieyn kione-vrattagh fuirraghtyn rish bleeantyn
derrey higys barney 'sy chione-vrat dod ad aase seose aynsyn. Ta biljyn elley
beg dy liooar nagh vel ad faagail y straih veanagh son y chooid smoo, myr
sampleyr cullyn. Chammah's crouwyn as lossreeyn, t'adsyn cooilleeney y çhymshal
bea oc 'sy straih veanagh.

Cha nel y straih veanagh geddyn wheesh soilshey ny greiney as y kione-vrat, as
ta rheam tonn-lhiurid ny soilshey ny sloo na rheam lane soilshey ny greiney. Myr
shen, shegin da dooieyn straih veanagh surral scaa dy mie, dy ghra myr shen,
foddee ad cooilleeney co-haaghey sollysh liorish y toilshey jeeylymagh, as myr
shen foddee ram jeu jannoo ymmyd jeh tonn-lhiuridyn nagh dod biljyn
kione-vrattagh. Ayns keylljyn yn-lhoamey, t'ad çheet fo ghuillag roish my jig ny
biljyn. Ta shen cur dou beggan traa son co-haaghey sollysh gyn lhiettalys, as
cooney ad dy chummal seose cormid charboanagh jarrooagh er fud ny bleeaney.

Ta'n straih veanagh ny s'fliughey na buill elley, er y fa dy vel y kione-vrat
lhiettal çhiassid as gaalaghey. Ta shen greinnaghey fungyssyn as dooieyn loauee
elley ta scanshoil 'sy çhymshal beaghee, as croo myn-emshyraght cooie da ymmodee
beiyn as lossreeyn.



https://gv.wikipedia.org/wiki/Skeerey_Maghal

Ta Skyll Maghal ny Skeerey Maghal (Baarle: Maughold) ny valley beg as ny skeerey
ayns shiar hwoaie Vannin. Ta ennym ard-noo yn ellan - Maghal - currit urree.
Ta'n skeerey hene 34.5 km² er eaghtyr as rere coontey-pobble 'sy vlein 2006 va
950 cummaltee ayn. Myrane lesh y valley beg as ennym y skeerey er, ta'n skeerey
goaill stiagh ny baljyn beggey Cornah as Glion Moaney. Ta Raad-yiarn Lectragh
Vannin goll trooid y skeerey er e vollagh veih Doolish gys Rhumsaa, as t'eh
jannoo stadyn ayns ram buill 'sy skeerey, lheid as Stashoon traenagh Chornah as
Stadd y Gharey.

Ta'n skeerey hene sheeyney veih Rhumsaa dys Clagh Ouyr, as veih mullagh sker y
clieau hiar gys y vooir. T'ee ny slyst sleitagh, as ta'n chooid smoo j'ee ny
thalloo sleitagh neuvoallit nagh vel traauoil. T'ad Baarool Twoaie (561 m),
Clagh Ouyr (551 m), Slieau Lhean (459 m), Slieau Ouyr (452 m) as Slieau Ruy (396
m) ny buill s'yrjey 'sy skeerey. Ny h-ard-vuill s'inshley, t'ad goaill stiagh
Glion Valley Euar (altan keylljagh beg er liargagh twoaie Vaarool), Glion
Chornah (glion anerit eddyr Pairk Llewellyn as Baarool, as oirr ard Slieau Lhean
as Slieau Ouyr), as Glion y Dhoon (glionteen veg keylljagh ec bun Slieau Ruy).
Ta'n thalloo liargee dy geyre veih ny sleityn gys y choose. Ta'n coose ard as
creggagh as brisht liorish gulladyn. Ta ram glish ghiarey stroo veih ny sleityn
gys y vooir trooid clashyn diuney 'sy choose, agh she'n glass Awin Chornah y
glass smoo ny mast'oc.

Ta'n balley beg hene ta enmyssit Maghal ny hoie faggys da Kione Maghal (114 m),
raad haink y noo er çheer rere ny shenn-skeealyn. Ta'n kione shoh ny voayl smoo
shiar er yn ellan as t'eh ny voayl s'faggys da Sostyn, 50 kilometeryn veih St
Bees Head ayns Cumbria. Ta keeill veg ry-akin 'sy valley beg as ta'n cheeill
shen nane jeh ny kialteenyn shinney er yn ellan. T'ee ny thie cadjin jeh'n torçh
Manninagh, as ta ram taaishnyssyn ayn, goaill stiagh croshyn Celtiagh as
Loghlynagh lesh roonyn er fir jeu. Ta ny croshyn shen tashtit ayns Thie Croshyn
Skylley Maghal ayns thalloo ny killey. Ayns ruillick ny killey ta tree
kialteenyn jeh'n çhenn-horçh ry-akin. 'Sy ruillick ta lhiaghtyn cooinaghtyn
ry-akin myrgeddin as enmyn ny cummaltee skeerey ren cohoyrtyssyn scanshoil da
seihll yn ellan, lheid as Edward Christian (y chied Chiannoort Manninagh),
P.M.C. Kermode (y chied veoir jeh Thie-Tashtee Vannin), as y Reejerey Charles
Kerruish (kied eaghtyrane Tinvaal). Faggys da corneil hiar hwoaie y ruillick ta
Çhibbyr Noo Maghal ry-akin. Chur lught yn ellan arrym mooar da'n çhibbyr ayns ny
shenn-traaghyn agh cha nel y çhibbyr nish agh ny voayl naggyr.

Ta Skyll Maghal stiurit as reirit ec Barrantee Skyll Maghal. T'ad çheet
ry-cheilley ec cruinnaghtyn ayns Halley Keeill y Dowin. She Hazel Lace Captan ny
Skeerey, as Caairliagh ny Barrantee.



https://gv.wikipedia.org/wiki/Shliggagh

She preeu-valley Choontae Shliggee as y balley smoo ayn eh Shliggagh (Baarle:
Sligo, Yernish: Sligeach). T'eh ny valley corpagh as ta kaart baljagh echey, ga
nagh vel eh coontit myr caayr rere ny h-aarheynnyn oikoil. Ta'n balley ny hoie
er coose Vaie Shliggee ayns twoaie y choontae, ny mygeayrt 220 km çheu heear
hwoaie veih preeu-valley ny çheerey, Divlyn as mygeayrt 140 km çheu hwoaie veih
Galliu, y chaayr smoo ayns Queiggey Connaghtey. Ta'n balley er ny hroggal er
brooinyn an Gharbhóg, yn ard-awin ta roie veih Loch Gile, trooid çheshvean y
valley, as stiagh 'sy vooir ec purt y valley. Rere coontey-pobble ny bleeaney
2006 va 17,892 deiney cummal 'sy valley hene. Lesh shen, t'eh ny nah ard baljagh
smoo ayns Queiggey Connaghtey lurg Galliu. Ta Shliggagh ny "valley entreilys",
as myr shen, ta ram caaghyn ry-gheddyn 'sy valley, goaill stiagh purt aeragh,
purt cheayin, undinyssyn ynsee jeh'n treeoo cheim (An Institiúid
Teicneolaíochta, Sligeach as Coláiste San Aingeal, Sligeach), spittal,
ynnydyn-shappal, a.r.e. Ec y traa t'ayn, ta cummaltee as shirveishee yn valley
shirrey staydys caayragh oikoil veih'n reiltys.

Ta'n ennym Yernish "Sligeagh" - as eh çheet er boayl shliggagh - çheet magh ass
ymmodys eeastyn shliggagh ta feddynit 'syn awin as 'syn inver eck, as ass ny
'thorranyn shliggee' lhean ny ass ny buill aarlagh vee jeh'n Eash Chloaie ta 'sy
naboonys. Va'n ennym Sligeach currit er yn awin ta roie trooid y valley dy
bunneydagh, agh nish ta'n ennym Garbhóg currit urree. Ta lettyryn Ordnance
Survey ny bleeaney 1836 gra dy row "laaidyn cairt dy shliggee feddynit fo-halloo
ayns ram buill çheusthie jeh'n valley raad dy vel thieyn nyn lhie nish". Ec y
traa shen va shliggee cleiyit rish troggalaght undinyn da thieyn. Va'n slane
ard, veih inver ny h-awin ec Shliggagh, rish y choose dys yn awin ec Baie Baile
Easa Dara, berçhagh er çheu chooid varrey as ad ymmydit veih'n Eash Chloaie
Veanagh.

Ta ard-cheeall Shliggee 'syn Eash Chloaie Veanagh soilshit liorish ymmodys buill
henndeeagh ta nyn lhie faggys da'n valley, An Cheathrú Mhór er lheh, er
lieh-innys Cúil Irra, 3 km veih'n valley. Ren toghailt, jeh chooid An tÚdarás um
Bóithre Náisiúnta da Raad Feayslee Sthie Shliggagh N4 ayns 2002, feddyn magh er
injeig thageragh (m. 4000 BRC) as ee fakin magh er boayl y valley noa-emshyragh.
V'eh cruinnit liorish jeeig as radling fendeilys, as foddee dy row ee ny boayl
traghtee as oardee. Er Edward Danaher, quoi ren y toghailt ayn, ta 'An Machaire
Buí taishbyney lhie sheese thieoil jeh'n ard shen ayns Shliggagh, choud's ta
foddey-heiltys ny jannooyn ec y voayl taishbyney sleih beayn as rahoil rish ny
keeadyn jerrinagh jeh'n wheiggoo milley bleeaney as ny kied cheeadyn jeh'n
chiarroo milley bleeaney RC'. Va'n chied çhymbyl ayns Shliggagh troggit mygeayrt
tomman mean-eashagh (Ceathrú na Mainistreach Thuaidh, ayns Bailtíní na Garbhóige
).

Ta Maurice Fitzgerald, Çhiarn Ard-vriw Nerin, treishtit dy cadjin lesh
bunneeaght y valley mean-eashagh, as eh freggyrtagh son troggal Cashtal Shliggee
'sy vlein 1245. Va Shliggagh loshtit dy mennick car ny h-eash mean-eashagh. 'Sy
vlein 1257, ren Geoffry O'Donnell, toshiagh Heer Chonnal, co-hooyl er Shliggagh
as va'n balley loshtit echey. Ta recorteyderyn çheet er Shliggagh myr
"sráidbhaile" ("straid-valley"); fockle ta çheet er balley ny balley beg nagh
vel coadit liorish croa ny boalley, as ta jeant seose ass un straid. Ec mean ny
15oo eash dirree yn balley as y phurt rere scansh. She Mannishter Shliggee, y
vannishter Ghominicagh, yn un hie mean-eashagh faagit ny hassoo 'sy valley. Va'n
vannishter bunnit ec Maurice Fitzgerald ayns 1253, agh v'ee stroit liorish aile
ayns 1414, as aahroggit myr t'ee jiu. Tra va Balley Shliggee craghti ec sidooryn
Frederick Hamilton ayns 1642, va'n vannishter loshtit as va dagh red costal
aynjee stroit. Ta'n chooid smoo jeh'n strughtoor, goaill y cor, yn altar grauit
as ny cloisteryn stiagh foast ayn nish.

Eddyr ny bleeantyn 1847 as 1851 daag ny smoo na 30,000 dy leih yn çheer trooid
purt Shliggee. Ta clagh cooinaght da ny feallee shen soit er ny keiyn, jeeaghyn
harrish y Gharbhóg. T'eh nane jeh tree jallooyn va troggit fo foilliu yn Sligo
Famine Commemoration Committee dys smooinaghtyn er dreihyn y Ghortey Vooar. Ta
tablad 'sy chooylrey ayn, lesh y chione-linney 'Letter to America, January 2,
1850' ("Lettyr dys America, 2 Jerrey Geuree, 1850") as eh jannoo cur sheese er
skeeal trimshagh jeh un lught thie:

Er y gherrid, ren Shliggagh soilshey er ny kianglaghyn eddyr eh as rollage as
screeudeyr y Goon Show, Spike Milligan, as va tablad rooishtit ec eear-hie y
lught Milligan ec Earroo 5 Straid Holborn.

Ta nuy bun-scoillyn as shey mean-scoillyn ayns Shliggagh. T'ad ny scoillyn smoo
scanshoil na Colleish Ursulagh Shliggee ("Ursuline College Sligo"), mean-scoill
as bun-scoill ny Ben Seyr Ain, Coláiste Cnoic an tSamhraidh, as Scoill Grammar
Shliggee. Myrane lesh ny scoillyn shen, ta undinyssyn jeh'n treeoo keim ayns
Shliggagh: An Institiúid Teicneolaíochta, Sligeach as Coláiste San Aingeal,
Sligeach.

T'ad ny preeu-arteyryn jeh moggyl raaidey Shliggee na: yn N4 dys Divlyn, yn N15
dys Leffyr, Coontae Ghoon ny Ghoal, as yn N16 dys An Blaic, Coontae yn Chavan.
Ta fo-rheynn yn N4 eddyr Shliggagh as Cúil Mhuine jeant seose jeh bollagh
dooblit. Va'n chied cheim jeh'n raad shen creaghnit ayns Mee Yerrey Geuree ny
bleeaney 1998, as eh shaghney ny baljyn Cúil Mhuine as Baile Easa Dara. Va
sheeyney da'n raad shen creaghnit ayns Mee Vean Fouyir 2005, as yn ennym Raad
Coonee Sthie Shliggee (Inner Relief Road - IRR) currit er. Ta'n raad shen jeant
seose jeh bollagh dooblit veih An Cheathrú Rua dys çhymbyl Cnoc an tSamhraidh,
raad dy vel eh goll tessen Droghad Hughes. Va'n droghad foslit er 9 Nollick
1988, as eh shaghney ny preeu-straidyn 'sy valley, trooid ny straidyn cruinlagh
v'ayn hannah derrey creaghney yn IRR ayns 2005.

Va'n phreeu-straid 'sy valley - Sráid Uí Chonnaill - ceaghlit dys straid choshee
er 15 Luanistyn 2006. Va jallooyn gorrym jeh aahroggal as peamadaghey ny straid
taishbynit dys y phobble er 23 Jerrey Souree 2008 ayns lhieggan The Sligo
Champion y laa shen. Soilshey yn papyr naight magh ny s'anmey nagh row feme ec
pobbyl y valley er y pheamadaghey. Ec y traa t'ayn nish, ta'n straid doont da'n
traaght, agh cha row peamadaghey jeant da'n straid.

Hooar Shliggagh kianglaghyn raad yiarn dys Divlyn 'sy vlein 1862, lesh foshley
stashoon traenagh Shliggee er 3 Nollick ny bleeaney shen. Va kianglaghyn dys
Inis Ceithleann as y twoaie foshlit ayns 1881 as dys Limmeragh as y jiass ayns
1895. Va'n raad yiarn dys Inis Ceithleann doont ayns 1957 as haink jerrey er
shirveishyn troailtee dys Galliu-Innys-Limmeragh ayns 1963. Er feie bleeantyn
mooarey hannee yn raad yiarn dys Galliu-Innys-Limmeragh foshlit dys shirveishyn
lughtey liorish CIE, agh ga dy vel eh ass ymmyd nish, t'eh ny chooid jeh'n
çhalee aalhiasaghey Bollagh Raad Yiarn Sheear. Ayns 1966 va stashoon traenagh
Shliggee aaenmyssit myr Stáisiún Sheáin Mhic Dhiarmada as ennym yn irreyder magh
Yernagh, Seán Mac Diarmada ass Coontae Lheeahtrim, currit er. Ta Iarnród
Éireann, obbreyder raad yiarn ashoonagh Nerin, stiurey shirveishyn raad yiarn
eddyr-valjagh eddyr Shliggagh as Stashoon Uí Chonghaile ayns Divlyn.

Ta Purt Aeragh Shliggee shirveish er Balley Shliggee as Coontae Shliggee, as
t'ee ny lhie mygeayrt 8 km (5 mi) magh ass y valley, faggys da'n Leathros. Ta
Aer Árann stiurey bollee etlagh dys Divlyn as Manchuin 'sy Reeriaght Unnaneysit.

Ta purt Shliggee dellal lhongyn beggey as ad seose dys 2,000 thunnaghyn meadragh
er mealaastey.

Ta shirveish vaaroose baljagh ayn chammah as ee stiurit ec Bus Éireann. Ta daa
vollagh ayn 'sy valley, fer ta gobbraghey ayns çheshvean y valley, as fer elley
ta gobbraghey ayns çheu heear y valley. Ta daa vollagh elley ayn 'sy valley as
ad jannoo kianglaghyn eddyr Shliggagh as An Leathros as An Ros.

Ta tree pabyryn naight ayns Shliggagh. Ta'n Sligo Weekender soilshit magh
Jemayrt, y Northwest Xtra Jeheiney, as ta The Sligo Champion soilshit magh
Jecrean.

Ta'n stashoon radio Ocean FM scaalheaney er feie Shliggagh, as er fei ny
coondaeghyn Doon ny Goal, Lheeahtrim as Shliggagh.

She balley corpagh eh Shliggagh, agh rere leigh Nerin, cha nel y staydys shen
anchasley rish staydys baljagh. Son cooishyn politickagh, ta coonseil coontae ec
y choontae, as ta'n kione-cherroo ec y choonseil soit 'sy valley, as ta coonseil
chorpagh ec y valley hene. Ta'n choonseil jeant seose ass 12 chooinseilagh. T'ad
reiht dagh kiare bleeaney, as dagh blein t'adsyn reih meoir noa da'n valley.
Ta'n choonseil freggyrtagh son ard-obbrinys, ny h-ellynyn, y çhymmyltaght, y
çhirveish vooghee, thieys, pairkal, pairkyn, raaidyn, as plannal, mastey
currymyn elley.



https://gv.wikipedia.org/wiki/Shey-lhiattaghan

Ayns towse-oaylleeaght, ta'n shey-lhiattaghan ny yl-lhiatteean lesh shey oirryn
as shey mullee. She {6} y cowrey Schläfli ta currit er shey-lhiattaghan cadjin.

Ta ny h-uillinyn sthie jeh shey-lhiattaghan cadjin (raad dy vel co-lhiurid ec
dagh çheu) 120° er uillin, as ta 720 keimyn T ec y shey-lhiattaghan. Ta 6
shimmeadraghtyn kiarklagh as 6 shimmeadraghtyn aahoilshagh echey, as ad jannoo
seose y possan daa-heedragh D6. Ta ny tessenaneyn s'liurey jeh shey-lhiattaghan
cadjin, ta kiangley mullee chondaigagh chrantessenagh, daa cheayrt ny s'liurey
na ny h-oirryn. Ayns cosoylaght rish kerrinyn as trooraneyn co-lhiatteeagh, ta
shey-lhiattaghanyn kiangley rish y cheilley dys plaaney y çheeley gyn baarnaghyn
(ta tree shey-lhiattaghanyn cruinnaghey ec dagh mullagh), as lesh shen t'ad
so-ymmydagh son mosaicyn y hroggal. Son yn oyr shen, ta killagyn shelleig jeant
seose ayns cummey shey-lhiattagh as er oyr dy vel y cummey oc jannoo ymmyd
fondagh jeh reamys as cooid hroggee. She mosaic kere volley jeh
shey-lhiattaghanyn y diagram Voronoi jeh cleeah trooraneagh cadjin.

Ta eaghtyr jeh shey-lhiattaghan cadjin lesh liurid oirr t {\displaystyle t\,\!}
currit liorish A = 3 3 2 t 2 ≃ 2.598076211 t 2 . {\displaystyle A={\frac
{3{\sqrt {3}}}{2}}t^{2}\simeq 2.598076211t^{2}.}

Myrane lesh shen, foddee eh y gheddyn magh lesh y formley A=ap/2, raad dy vel a
yn apothem as p yn ym-linney.

Ta ym-linney y shey-lhiattaghan cadjin lesh liurid oirr t {\displaystyle t\,\!}
currit sheese myr 6 t {\displaystyle 6t\,\!} , y crantessen smoo 2 t
{\displaystyle 2t\,\!} , as y crantessen sloo t 3 {\displaystyle t{\sqrt
{3}}\,\!} .



https://gv.wikipedia.org/wiki/Sheanse

Ta bun oaylleeaght jannoo eabyn dy 'eddyn magh cre’n aght ta’n teihll
gobbraghey, as bishaghey fys deiney er. Liorish saaseyn oardreilagh, ta
oaylleeaght jannoo ymmyd jeh feanish loaghtagh ry-akin mychione phenomena
dooghyssagh dys çhaglym fysseree, as t'ee goltscarrey y fysseree shoh dys
soilshaghey magh obbraghyn ny cruinney. Ta ny saaseyn shoh goaill stiagh
prowaltys (myr sampleyr, jannoo tuarastyl jeh phenomena dooghyssagh ayns
çhymbyllaght stiurit) as prowaltys smooinaght. Ta fys oaylleeaght goll er feddyn
liorish ronsaghey.

Ta daa vagher oaylleeaght mooar, ny tree, ny keayrtyn. Y chied ghaa, she
oaylleeaght najooragh (bentyn rish phenomena najooragh) as oaylleeaght sheshoil
(bentyn rish ymmyrkey as sheshaght deiney ) t'ayn. T’adsyn nyn oaylleeaghtyn
treealagh. Chammah’s shen, ta oaylleeaghtyn elley ayn, ny h-oaylleeaghtyn
feamagh, myr sampleyr jeshaghteyrys as oaylleeaght ny slaynt, as mooinjerys
eddyr oc as oaylleeaghtyn treealagh.

Ny keayrtyn, ta sleih genmys magher elley: oaylleeaght formoil. Ta caslyssyn as
anchaslyssyn ayn eddyr eshyn as oaylleeaght treealagh. Gollree, t’ee bentyn rish
studeyrys oardreilagh as er çheu mooie er magher. Agh t’ee jannoo ymmyd jeh
saaseyn a priori, cha nel saaseyn treealagh. Ta oaylleeaght formoil goaill
stiagh maddaght, staddyssaght as resoon.



https://gv.wikipedia.org/wiki/Rolley_reeaghyn_as_benreinyn_Goaldagh

Shoh rolley reeaghyn as benreinyn ny Bretyn Mooar as y Reeriaght Unnaneysit. Va
Reeriaght ny Bretyn Mooar bunnit er 1 Boaldyn 1707 rere covestey Reeriaght
Hostyn as Reeriaght ny h-Albey, daa heer v'ayns unnaneys persoonagh fo stiurey
Thie Stuart veih 24 Mart 1603. Er 1 Boaldyn 1801 va Reeriaght Nerin covestit
lesh y Vretyn Vooar, as va Reeriaght Unnaneysit ny Bretyn Mooar as Nerin currit
er bun. Ny yei gimmeeaght Seyr Steat Nerin ass yn unnaneys er 6 Mee ny Nollick
1922, er 12 Averil 1927 va ennym ny çheerey aa-enmyssit gys Reeriaght Unnaneysit
ny Bretyn Mooar as Nerin Hwoaie.

Hie Sostyn as Nalbin stiagh ayns unnaneys slattyssagh as reiltysagh er 1 Boaldyn
1707 fo Aght Unnaneys ny bleeaney 1707.

Haghyr yn eiraght Hanoveragh myr eiyrtys Aght y Chiartee, 1701, as eh çheet
trooid Ard-whaiyl Hostyn. Er son entreilys gys plandailyn Sostynagh ayns America
Hwoaie, va'n eiraght as yn Unnaneys shickyraghit liorish Ard-whaiyl ny h-Albey
'sy vlein 1707.

Faagail magh dy row Edard VII ny vac as ny eirey Victoria, va enmyn yn ayr echey
eiraghit echey, as myr shen t'eh earrooit myr cur er bun thie reeoil noa.

Va'n ennym Windsor doltit 'sy vlein 1917, car y Nah Chaggey Dowanagh. V'eh
çhyndaait veih Saxe-Coburg-Gotha kyndagh rish smooinaght traa caggee
noi-Ghermaanagh.



https://gv.wikipedia.org/wiki/Reeriaght_ny_h-Albey

Va Reeriaght ny h-Albey (Gaelg Albinagh: Rìoghachd na h-Alba, Baarle Albinagh:
Kinrick o Scotland, Baarle: Kingdom of Scotland) ny çheer ayns sheear hwoaie ny
h-Oarpey veih'n vlein 843 derrey 1707. Va'n çheer soit ayns trass twoaie ellan
ny Bretyn Mooar as va joarey thallooin da'n jiass eck lesh Reeriaght Hostyn.
Rere çheoraghyn Aght yn Unnaneys ny bleeaney 1707, haink y daa heer ry-cheilley
dy yannoo Reeriaght ny Bretyn Mooar. Veih 1482, ny yei haink y balley slystagh
Berwick fo stiurey Hostyn, va eaghtyr Reeriaght ny h-Albey unnane as eaghtyr ny
h-Albey noa-emshiragh. Va'n reeriaght caglit liorish Mooir Hostyn da'n shiar, y
Cheayn Sheear da'n twoaie as y sheear, as liorish Ammyr ny h-Albey as Mooir
Vannin da'n sheear yiass. Shaghrey magh ny mooarheer, va'n reeriaght jeant
sheose jeh ny smoo na 790 ellanyn.

Roish haink er Doon Edin, y balley smoo ec y traa, dy ve ny phreeu-valley, va
stayd phreeu-valjagh er Sgàin, Dùn Phàrlain as Strooley. 'Sy vlein 1700 va ny
smoo na 1.1 villioon cummaltee ayns Reeriaght ny h-Albey.



https://gv.wikipedia.org/wiki/Prinsaght_Lippe

By steat 'sy Ghermaan eh Prinsaght Lippe (ny Lippe-Detmold ny s'anmey, as reesht
myr Lippe). V'eh soit eddyr yn awin Weser as y chooid iar yiassagh jeh Keyll
Teutoberg.

By eh Bernhard I bunneyder y steat haink dy ve enmyssit myr Prinsaght Lippe.
Hooar eh yn thalloo myr gialdynys veih Lothar Röttgering III, Impir Romanagh
Bannee as Ree ny Germaanee 'sy vlein 1123. Ren Bernhard I doltey yn enmys
"Çhiarn Lippe". Ren lught eiyrtyssagh eiraghey as geddyn shiartanse dy
choondaeghyn. By eh yn Çhiarn Simon V ren cur sheese ersyn hene myr eearley.

Lurg baase Simon VI 'sy vlein 1613 va'n phrinsaght rheynnit magh ayns tree
coondaeghyn; va Lippe-Detmold currit rish Simon VII, Lippe-Brake rish Otto, as
Lippe-Alverdissen rish Philipp I. Va'n coontae Lippe-Brake aavestit rish
preeu-linney Detmold 'sy vlein 1709. Va crouw elley jeh'n lught thie currit er
bun liorish Jobst Herman, mac lesh Simon VII, as eh ny vunneyder er y linney
Lippe-Biesterfeld.

Tammylt beg lurg haink er y steat dy ve ny chooid jeh Impiraght ny Germaan 'sy
vlein 1871, haink jerrey lesh y linney Lippe-Detmold er 20 Jerrey Souree 1895.
Myr eiyrtys er shen haghyr argane eiraght eddyr y phrinsaght gherroil
Schaumburg-Lippe as y linney Lippe-Biesterfeld. Va'n argane reaghit 'sy Whaiyl
Impiroil ayns Leipzig 'sy vlein 1905 tra va ny thallooin gialdit rish y linney
Lippe-Biesterfeld. Derrey yn tra shen cha row kiondeeaght hallooin ec y linney
shen.

Haink jerrey rish Prinsaght Lippe er 12 Sauin 1918 tra dirree Leopold IV ass, as
haink er Lippe dy ve ny Steat Seyr. 'Sy vlein 1947 va Lippe mestit rish steat y
Rhine Hwoaie-Westfalen.



https://gv.wikipedia.org/wiki/Orthonectida

She phylum beg sheeadaneyn marrey eh Orthonectida. T'ad mastey ny h-yl-chillagee
sloo cramp t'ayn.

She beiyn mynreayrtagh beishteigagh t'ayn. Ta brat ynrican dy chillagyn
kippeenagh mooie oc, as ymmodee killagyn gientynagh 'sy vean. T'ad snaue sthie
corp yn oastagh[noa] (host); t'adsyn goaill stiagh Platyhelminthes, Polychaeta,
Bivalvia as Echinoderma. Ta keintyssyn bwoirrinagh as firrynagh oc.

Rish appeeaght, t'ad faagail yn oastagh. Ta sheel ny fir goll er soo stiagh ayns
kirp ny mraane, as cooilleeney torraghey sthie. Ta'n sigoat gaase dys laarvey
kippeenagh, faagail y voir as shirrey oastagh noa. Rish roshtyn oastagh, t'eh
ceau e chippeenyn echey as jannoo laarvey syncytium[noa] plasmoidjagh[noa].
Fy-yerrey, nee eshyn rheynn ayns killagyn lomarcan vees aase dys sheeloghe noa.

Ta mysh 20 dooie er enney 'sy phylum, as Rhopalura ophiocomae y dooie share er
enney. Cha nel rangyn ny oardaghyn ayn, as cha nel agh daa chynney ayn.

Hoshiaght ren Alfred Mathieu Giard ad y enmys myr rang, ayns 1877. T'ad er nyn
rang-oardraghey fo Mesosoa dy cadjin, agh rere studeyrys jeinagh, ta scansh
eddyr oc as rhombosoa, olteynyn elley Mesosoa.



https://gv.wikipedia.org/wiki/Negev

She ard faasagh as lieh-aasagh ayns jiass Israel eh Negev (Ewnish: הַנֶּגֶב
haNéḡeḇ; Arabish: النقب al-Naqab). She Beersheba (196,000 dooinney) ayns twoaie
Negev y chaayr smoo as y balley reiragh ayn. Ayns jiass Negev, ta Lhoob Aqaba as
ynnyd seyrey Eilat ry-gheddyn. Ta shiartanse dy valjyn lhiassee ry-gheddyn ayn
chammah, goaill stiagh Dimona, Arad as Mitzpe Ramon, myrane lesh shiartanse dy
chaayryn Bedjoonagh, lheid as Rahat as Tel as-Sabi. Ta kibbutzim eigsoylagh ayn
chammah, goaill stiagh Revivim as Sde Boker. By eh yn fer s'jerree balley
jerrinagh scuirr y chied Ard-vinishter Israelagh, David Ben-Gurion.

Ta bun yn 'ockle negev çheet magh as fraue Ewnish ta keeallaghey "çhirrym". 'Sy
Vible, ta'n fockle Negev shassoo son "jiass"; ta'n fockle Negeb goll er ymmyd
chammah. 'Syn Arabish, ta Negev goll er enney myr al-Naqab, ga nagh row yn ard
coontit myr ard er lheh derrey soilshaghey magh yn joarey eddyr yn Egypt as yn
Impiraght Ottomanagh 'sy 19oo eash as cha nel ennym Arabish tradishoonagh echey.
Car yn Anney Goaldagh v'eh er enney myr fo-lyst Beersheba.

Ta Negev coodaghey ny smoo na lieh ayrn jeh Israel, ny smoo na 13,000 km² (4,700
sq mi) ny 55% jeh eaghtyr yn çheer er y chooid sloo. T'eh ayns cummey troorane
ta shassoo bun ry-skyn. Ta'n çheu heear çheuaghey rish faasagh Lieh-innys Sinai
as she glion Arabah y çheu hiar. Ta shiartanse dy hroyn cultooragh as
creg-oaylleeagh symoil ayns Negev. Mastey ny troyn creg-oaylleeagh, ta tree
makhteshim (foaryn bocs) ayns cummey towl ayn nagh vel ry-gheddyn ayns ard
elley; Makhtesh Ramon, Makhtesh Gadol, as Makhtesh Katan.

She faasagh creggagh eh Negev. She mestey jeh sleityn creggagh dhone marish
wadiyn (lhiabbeeyn awin çhirmey ta çheet my vlaa lurg fliaghey) as tuill ghowin
currit ny hrooid. Foddee yn faasagh y rheynn ayns queig ard egg-oaylleeagh:
twoaie, sheear, as mean Negev, yn ard-chlaare as Glion Arabah. Ta mysh 300 mm dy
liaghey tuittym er twoaie Negev, ny yn chryss Veanvooiragh, as ta'n ooir 'syn
ard shoh troaragh. Ta mysh 250 mm dy liaghey tuittym er sheear Negev, as ta'n
ooir 'syn ard shoh eddrym as lieh-gheinnee. Foddee ny dreeyminyn geinnee roshtyn
30 meaderyn 'syn ard shoh. Ta mysh 200 mm dy liaghey tuittym er mean Negev, raad
ta Beersheba ny hoie. She loess yn sorçh d'ooir ta ry-gheddyn 'syn ard shoh. She
yn ard-hro jeh'n sorçh ooirrey shoh na dy vel eh jeen noi'n ushtey. Rere shen,
cha nel yn ooir lhiggey da'n ushtey goll stiagh 'syn ooir as ta ny smoo crimmey
ooirrey as skeayley ushtey ry-gheddyn ayns shoh. Ta'n ard-chlaare mygeayrt Ramat
HaNegev (Ewnish: רמת הנגב, "Ardjyn Negev") shassoo eddyr 370 as 520 meader ny
s'yrjey na yrjid ny marrey. Ta ny souraghyn feer heh as ta ny geuraghyn feer
feayr. Ta mysh 100 mm dy liaghey tuittym er yn ard shoh as ta'n ooir beggan
sollanagh. Ta Glion Arabah sheeyney rish y joarey Jordaanagh feie 180 km veih
Eilat 'sy jiass gys bun y Vooir Varroo. T'eh feer hirrym as s'goan dy vel 50 mm
dy liaghey tuittym er yn ard shoh. S'boght yn ooir as cha nel mooarane gaase
ayns shoh gyn cooney yn ushtaghey as bisheeyn ooirrey.

S'goan y vlaanid ayns Negev, agh ta biljyn as lussyn er lheh gaase ayn dy
rahoil, goaill stiagh yn acaashey, Pistacia, Retama, Urginea maritima as
Thymelaea. Ta earroo beg dy lepardyn Arabagh, cretoor t'ayns gaue er lieh-innys
ny h-Arabaght, cummal ayns Jiass Negev. She dooie ayns feer ghaue Shligganagh
Negev (Testudo werneri) nagh vel cummal agh ayns ny geinnee ayns sheear as mean
faasagh Negev. She dooie sheeintagh jeh'n chynney Soricidae nagh vel ry-gheddyn
boayl elley erbee faagail magh Israel eh Joushag Negev (Crocidura ramona).

Jiu, ta ram laareyn jeh cooid Forseyn Coadee Israel soit ayns Negev. 'Sy vlein
2010, va ny smoo na 630,000 dooinney cummal 'syn ard (8.2% jeh pobble y çheer),
ga dy vel eh coodaghyn 55% jeh eaghtyr y çheer. She Ewnyn 470,000 dooinney, ny
75% jeh pobble yn ard, as she Bedjoonyn 160,000, ny 25% jeh pobble yn ard.
Mastey yn phobble Bedjoonagh, ta lieh-chooid jeu cummal ayns baljyn beggey gyn
enney as ta lieh-chooid jeu cummal ayns baljyn as baljyn beggey va troggit
dauesyn eddyr ny 1960yn as ny 1980yn. She Rahat y fer smoo jeu.

T'eh er ooley dy bee ny smoo na 1.25 millioon dooinney cummal ayns Negev roish y
vlein 2025. T'eh er ooley dy bee mysh 1 millioon dooinney cummal ayns ard
moirvaljagh Beersheva roish y vlein 2020, as bee ny baljyn Arad, Yeruham, as
Dimona tree keayrt ny smoo roish y vlein 2025.



https://gv.wikipedia.org/wiki/Nah_Chaggey_Dowanagh

By chaggey dowanagh eh yn Nah Chaggey Dowanagh. Dy cadjin, t'eh er coontey dy
doshee eh 'sy vlein 1939 as dy daink jerrey lesh 'sy vlein 1945. Ansherbee, va
caggaghyn ayn hannah hene 'syn Aishey as, lurg tammylt, v'ad coontit myr paart
jeh'n Nah Chaggey Dowanagh. Va tromlagh jeh ashoonyn y dowan troiddey 'sy
chaggey as ad rang-oardit ayns daa phossan jeh cochaarjyssyn cahnagh: ny Forseyn
Cochaarjagh as ny Forseyn Essylagh. V'eh ny chaggey smoo lheeadagh v'ayn rieau
as ny smoo na 100 millioon dy gheiney goaill shirveish ayns unnidyn cahnagh. Va
ny commee vooarey ayns staydys slane chaggey, as va jargaghtyn tarmaynagh,
çhynskyllagh as oaylleeagh currit rish yn eab caggee. Ayns ny çheeraghyn va'n
anchaslys eddyr y chooid heayagh as y chooid chahnagh dollit magh. By eh yn
eiyrtys smoo baghtal ayn na mooad ny guintee hivoilagh, goaill stiagh adsyn va
currit gy baase 'sy Deherree as yn ymmyd va jeant jeh bleaystanyn çheshveanagh.
T'eh er ooley dy dooar eddyr 50 millioon as 85 millioon dooinney baase 'sy
chaggey.

V'eh yn dean ec Impiraght ny Shapaan na yn Aishey Hiar y chur fo'n chosh eck,
as, ec toshiaght y chaggey, v'ee troiddey noi Pobblaght ny Sheen veih'n vlein
1937. Jiu, t'eh coontit dy doshee yn Nah Chaggey Dowanagh er 1 Mean Fouyir 1939
tra ren y Ghermaan ruegey yn Pholynn. Ren y Reeriaght Unnaneysit as y Rank
fogrey magh dy row ad ayns staydys caggey noi'n Ghermaan myr eiyrtys er y ruegys
er y Pholynn. Myr eiyrtys er faghtyssyn as conaantyn, chur y Ghermaan y
cochaarjys Essylagh er bun marish yn Iddaal, as ren ad cur cooid vie jeh'n
Oarpey vooarheeragh fo smaght. Lurg Conaant Molotov-Ribbentrop, ren y Ghermaan
as yn Unnaneys Soveidjagh rheynn magh as goaill stiagh thallooyn jeh ny
çheeraghyn gerroil eddyr oc, goaill stiagh y Pholynn as ny çheeraghyn Baltagh.
Cha row çheer elley, faagail magh y Reeriaght Unnaneysit as çheeraghyn elley
jeh'n Cho-unnaneys Goaldagh, troiddey noi ny Forseyn Essylagh, as caggaghyn
taghyrt 'syn Affrick Hwoaie as Cah yn Atlantagh. Ayns Mean Souree 1941, ren ny
Forseyn Essylagh ruegey yn Unnaneys Soveidjagh, red ren cur cribbag er y chooid
smoo jeh ny Forseyn Essylagh derrey jerrey yn chaggey. Ayns Mee ny Nollick 1941,
ren y Çhapaan çheet er çheu ny Forseyn Essylagh, soiaghey ny Steatyn Unnaneysit
as thallooyn Oarpagh harrish y Cheayn Sheealtagh as, dy tappee, va'n chooid smoo
jeh ard heear y Cheayn Sheealtagh fo smagh ec ny Shapaanee.

Va stadd currit er gleashaghey ny Forseyn Essylagh 'sy vlein 1942. Chaill y
Çhapaan caggey criticoil er Midway, faggys da Hawaiʻi, as cha ren ad cosney yn
ghleashaght reesht. Va'n Ghermaan castit 'syn Affrick Hwoaie as, dy briwnyssagh,
ayns Stalingrad 'sy Roosh. 'Sy vlein 1943, lurg straih taartyssyn ec ny
Germaanee 'syn Oarpey Hiar, y ruegys Cochaarjagh er yn Iddaal as eh cur rish
livrey seose eck, as barriaghtyn Americaanagh 'sy Cheayn Sheealtagh, ren ny
Forseyn Essylagh cooyllaghey dy ro-inçhynagh er dagh çheu. 'Sy vlein 1944, ren
ny Forseyn Cochaarjagh ruegey yn Rank, as ren yn Unnaneys Soveidjagh aaghoaill
dagh cooid jeh'n thalloo va caillt as ren ny forseyn Soveidjagh ruegey yn
Ghermaan as ny cochaarjyn eck. Car ny bleeantyn 1944 as 1945, ren ny
h-Americaanee cur Lhuingys Chaggee Impiroil ny Shapaan fo haart as ghow ad
smaght er ram ellanyn ogheragh 'sy Cheayn Sheealtagh Heear.

Haink jerrey lesh y chaggey 'syn Oarpey tra ren ny Forseyn Cochaarjagh ruegey yn
Ghermaan as y ruegys shen çheet gys mullagh lesh goaill Verleen ec forseyn
Soveidjagh as Polynnagh. Ren y Ghermaan livrey seose gyn conaant er 8 Boaldyn
1945. Lurg Fogrey Potsdam ec ny Cochaarjee er 26 Averil 1945, ren ny Steatyn
Unnaneysit ceau bleaystanyn breneenagh er daa chaayr Shapaanagh, Hiroshima as
Nagasaki, er y 6 Luanistyn as y 9 Luanistyn er lheh. Ren y Çhapaan livrey seose
er 15 Luanistyn 1945 er yn oyr do row ruegys er yn Ellanragh Shapaanagh er
gerrey as er yn oyr dy ren yn Unnaneys Soveidjagh fogrey magh staydys caggey
noi'n Çhapaan roish dy ren ad ruegey y Vançhoor.

Ren y Nah Chaggey Dowanagh caghlaa çheughey politickagh as strughtoor sheshoil y
dowan. Va ny h-Ashoonyn Unnaneysit currit er bun ry-hoi co-obbraghey
eddyr-ashoonagh as son caggaghyn y haghney. Haink er ny pooaryn barriaghtagh—ny
Steatyn Unnaneysit, yn Unnaneys Soveidjagh, y Çheen, y Reeriaght Unnaneysit, as
y Rank—dy ve nyn olteynyn beayn er Coonseil Hickyrys ny h-Ashoonyn Unnaneysit.
Dirree ny Steatyn Unnaneysit as yn Unnaneys Soveidjagh magh myr mooar-phooaryn
trughanagh as eh cur rish toshiaght y Chaggey Feayr. Ec y traa cheddin, hoshee
niart as cleayney ny pooaryn Oarpagh goll sheese as hoshee lesh jee-choloinaghey
ny h-Aishey as ny h-Affrick. Dirree co-hymey politickagh magh, 'syn Oarpey er
lheh, myr eab son mooinjerys eear-chahnagh y hickyraghey as dy cho-obbraghey ny
s'breeoil car y Chaggey Feayr.

Ta screeuderyn shennaghys smooinaghtyn dy nee 1 Mean Fouyir 1939 date toshee yn
chaggey tra ren y Ghermaan ruegey er y Pholynn. Ren y Reeriaght Unnaneysit as y
Rank fogrey magh staydys caggee daa laa ny lurg. Ansherbee, ta dateyn elley ayn
son toshiaght y chaggey, goaill stiagh 7 Jerrey Souree 1937 - date toshee yn nah
chaggey eddyr y Çheen as y Çhapaan.

Ta deiney elley goll rish barel y screeudeyr shennaghys Goaldagh A. J. P.
Taylor. T'eh coontey dy row daa chaggey ayn 'syn Oarpey as ny coloinyn eck as
'syn Aishey as dy daink ad ry cheilley 'sy vlein 1941. Ta dateyn elley son
toshiaght y chaggey goaill stiagh y ruegys Iddaalagh er yn Abysseen er 3 Jerrey
Fouyir 1935. Ta'n screeudeyr shennaghys Goaldagh Antony Beevor coontey dy doshee
yn Nah Chaggey Dowanagh ec Cahyn Khalkhin Gol eddyr y Çhapaan er un çheu as y
Vongoil as yn Unnaneys Soveidjagh er y çheu elley veih Boaldyn derrey Mean
Fouyir 1939. Ta'n art shoh goll rish ny dateyn cadjinchliaghtagh.

Cha nel coardailys ayn mychione jerrey yn chaggey chammah. Ta deiney ennagh gra
dy nee yn aash caggee er 14 Luanistyn 1945 (Laa V-J) y laa jerrinagh, gyn
bwooise da livrey seose formoil jeh'n Çhapaan er er 2 Mean Fouyir 1945; ayns
shennaghyssyn Oarpagh er lheh t'eh coontit dy nee 8 Boaldyn 1945 (Laa V-E)
jerrey lesh y chaggey. Ansherbee, cha row Conaant cour Shee lesh y Çhapaan
fo-screeuit agh 'sy vlein 1951, as cha row y conaant son shee lesh y Ghermaan
fo-screeuit agh 'sy vlein 1990.



https://gv.wikipedia.org/wiki/NUTS

Ta Nomenclature d'unités territoriales statistiques ("Enmys Unnidyn Thallooin
Staydraaoil") ny NUTS ny corys cadjinit dys çheet er aarheynnyn çheerey er son
staydraa. T'eh fo stiurey yn Unnaneys Oarpagh, as t'eh rang-oardraghey olteynyn
yn Unnaneys son y chooid smoo. Ta ymmyd jeant jeh dys cooilleeney Tashtey
Troggalagh yn Unnaneys.

Ta keimoilaght tree keimyn NUTS currit er dagh çheer oltey yn UO liorish
Eurostat. Cha nel dagh aarheynn NUTS corrym rish aarheynn reiragh ny çheerey. Ec
toshiaght y choad, ta daa lettyr. Er lhimmey jeh'n RU, t'ad rere coad ISO 3166-1
alpha-2 ny çheerey.[n 1] Ta ny aarheynnyn cowrit liorish earrooyn 1-9, ny
lettyryn mooarey my ta rouyr aarheynnyn ayn. Myr sampleyr, ta Bretyn cowrit
liorish UKL, Bretyn Heear liorish UKL1, as Moan liorish UKL11.

Rere NUTS 2008-2011, ta 97 ardjyn NUTS 1, 271 ardjyn NUTS 2 as 1303 ardjyn NUTS
3 ayn. Ta corys staydraaoil faggys da er ny veenaghey er son olteynyn shirree yn
UO as olteynyn Co-heshaght Dellal Seyr Oarpagh, agh cha nel ad ayns NUTS ny fo
stiurey ny h-annaghyn echey.

Choud's tree keimyn da çheeraghyn UO, ta coad NUTS ec dagh ooilley çheer, jeant
jeh daa lettyr da'n vooar-rheynn as as daa earroo da'n çheer. Ta earrooyn er
lheh ec steatyn, queiggaghyn as thallooyn ny Steatyn Unnaneysit, ny Canadey as
ny h-Austrail myr dy row ad nyn jeeraghyn hene.

Ta doilleeidyn ennagh ayn; myr sampleyr, ta NUTS cur Gibraaltar çheumooie jeh'n
UO myr EO21, as ta Geeaaney ayn daa cheayrt, myr FR930 ny Frank as myr AS13 ayns
America Yiass.

Ta tree keimyn NUTS er veenaghey, as daa cheim unnid reiragh ynnydagh (LAU,
Baarle: Local Administrative Unit) foue. Derrey Jerrey Souree 2003, she keimyn
NUTS 4 as 5 v'ayn, agh hie ad er scryssey dy oikoil. Cha nel dagh keim breeoil
ec dagh çheer, rere y vooadys j'ee. Myr sampleyr, ta keimyn NUTS 1-3 Lucsemburg
çheet er y lane heer; cha nel agh LAUyn breeoil eck.

Ta ardjyn NUTS rere aarheynnyn reiragh t'ayn foast. Ayns çheeraghyn gyn agh
aarheynn ny ghaa oc, ny adsyn as aarheynnyn ro-veg oc, t'ad croo keim NUTS noa.
Foddee eh ve er y chied cheim (Y Rank, yn Iddaal, y Ghreag, y Spaainey); er y
nah cheim (yn Ghermaan) ny er y treeoo cheim (y Velg). Ayns çheeraghyn beggey,
ta keimyn 1, 2, as 3 corrym rish y fer heose, ny rish y lane heer (Lucsemburg, y
Cheeprey, Nerin).

Ta ny h-earrooyn heese cur coyrle da bun ny h-ardjyn, agh cha nel ad soit. Myr
sampleyr, ta'n Chorn (pobble mysh 531,000) as Lombardy (mysh 10 millioon) er
NUTS 2.



https://gv.wikipedia.org/wiki/Magnus_VI

By ree Norlynn eh Magnus VI Lagabøte (Shenn Norlynnish: Magnús lagabœtir, Gaelg:
Magnus karreyder leigh) ny Magnus Håkonsson (Shenn Norlynnish: Magnús
Hákonarson) eddyr 1263 as 1280.

She mac saa Håkon Håkonsson as Margrét Skúladóttir v'ayn. Rug eh ayns Tønsberg
er 1 Mee ny Boaldyn 1238, as goll er bashtey. V'eh troggit ayns Bergen. Hooar e
vraar Håkon ayns 1257 as faagail Magnus myr eirey y reeriaght. Er 11 Mean Fouyir
1261, phoos eh ben-phrinse Ingeborg, inneen Ree Erik Plogpenning Ghanvarg
marroo. Hooar Ree Håkon baase er 16 Mee ny Nollick 1263 rish caggey noi ree
Nalbin er ny h-Inshyn Goal, as hie Magnus er crooinaghey ny ree Norlynn.

Ayns arrey 1280, haink çhingys er Magnus ayns Bergen as hooar eh baase er 9 Mee
ny Boaldyn. V'eh fo e vac Eirik y chrooinaghey myr co-ree rish mean souree, agh
nish haink Eirik y ve ree ynrican rish 12 vleeaney d'eash. Va feer phooar ec
quaiyl choyrlee, goaill stiagh Ingeborg. Ta enney er Magnus myr ree mie ren
ymmyd jeh leigh ayns ynnyd niart. She ree faase v'ayn er lesh kuse dy
hennaghyssee er y fa dy ren eh livrey seose ny h-Inshyn Goal as cur sheese rere
mianyn ny killagh. Er lesh sleih elley, she polaase creeney v'ayn ren scapail
caggaghyn fardailagh as shickyraghey shee ny çheerey. Hie eh er oanluckey ayns
agglish vannishter Fransiscagh Vergen, as shen Ard-Çhiamble Vergen neayr's y
16oo eash.



https://gv.wikipedia.org/wiki/Lhiass-chiannoort_Vannin

She ynnydagh persoonagh Hiarn Vannin eh Lhiass-chiannoort Vannin ny
Fo-chiannoort Vannin (Baarle: Lieutenant Governor of the Isle of Man). Myr shen,
she ynnydagh Ard-Ree ny Reeriaght Unnaneysit t'ayn. Ta'n Lhiass-chiannoort er ny
phointeil liorish barrant yn Ard-Ree, lesh coyrle Screeudeyr Steat son Cooishyn
Bunraghtoil. Ta traa yn oik choud's saillish yn Ard-Ree, agh shen queig
bleeantyn dy cadjin. Ta'n barrant soilshaghey y paart dy lheead as loayrt er
feme y Lught Thie Reeoil as yn Ard-Ree yn chur er oaie, chammah's maynrys y
theay.

She E Ooilley-Niartallys y Lhiass-Ardmarragh y Reejerey Paul Haddacks KCB y
Lhiass-chiannoort t'ayn, veih 17oo Jerrey Fouyir 2005.

Haink Slattys Aaghreim Ellan Vannin 1765 lurg co-unnaneys Nalbin as Sostyn ayns
1707 as skeaylley ard-whaiyl ny h-Albey. Ayns 1800 cho-unnanee Bretyn Vooar as
Nerin, lesh skeaylley ard-whaiyl ny h-Erin myrgeddin.

Lesh creck parteeas Duke Atholl da'n Chrooin eddyr 1826 as 1829, v'ad jannoo eab
Mannin y hayrn stiagh 'sy steat unnaneyssit noa. Agh va undinyssyn as
cliaghtaghyn ard-whaiylagh ny h-ellan shassoo noi lheid y chaghlaa. Kyndagh rish
shen, 'sy 19oo eash, ren y Reeriaght Unnaneyssit eab dy chur yn ellan fo corys
reiltagh cadjin ny h-Ellanyn Goaldagh liorish caghlaa ny saaseyn coloinagh v'ayn
er-e-hon.

Va laue mooar ec paart y Lhiass-chiannoort 'syn eab, ga dy row Y Kiare as Feed
shassoo noi, as shen ny smoo ny rieau lurg da çheet dy ve reiht ec y theay ayns
1867.

Ayns 2004, choyrlee Bing ny Reillyn Bunraghtoil dy lhisagh ad aaenmys yn oik myr
Barrantagh ny Benrein (Baarle: Queen's Commissioner) (ny Barrantagh ny Ree,
King's Commissioner, rere feme) er y fa dy beagh yn ennym
Lhiass-chiannoort/Lieutenant Governor "cur sleih çheumooie er lheh er shaghryn",
bentyn rish pooar as currym y Lhiass-Chiannoort, as corys reiltagh Vannin.

Erreish da'n Slattys Aaghreim, phointeil y Chrooin Kiannoort er son dy stiurey
yn Ellan. Va fer ynnyd ec yn oikagh as ad cur "Lhiass-chiannoort" er, agh
neayr's 1830 haink enmys oikoil y Chiannoort hene y ve "Lhiass-chiannoort", ga
dy row ad shen y ghiarrey dys "Kiannoort" dy mennick. Rish pointeil, va oardagh
er y Chiannoort as Lhiass-chiannoort as eshyn soilshaghey magh ny va ry-yerkal
oc, er son dy hickyraghey reiltys mie ny h-Ellan.

Shimmey pooar v'ec ny Kiannoortyn, as myr shen, she ard-reiltee ny h-Ellan
v'ayn. Myr sampleyr, v'adsyn:

Haink eab mooar dy injillaghey phooar y Lhiass-chiannoort ayns 1907, tra hug y
Kiare as Feed rolley aggyrtyn da'n Oik Sthie. V'adsyn goaill stiagh:

Haghyr beggan aachummey lesh shen, myr sampleyr, cur traa oik soit dy hiaght
bleeantyn er yn oik, as aachummey y Choonceil Slattyssagh liorish cur stiagh fir
er nyn reih ec y Chiare as Feed (lesh thannaghey cummaght y Lhiass-chiannoort
orroo). Agh cha jagh ny pooaryn oc er injillaghey monney derrey ny 1960yn.
Haghyr adsyn kyndagh rish brialtys er bunraght Ellan Vannin, er ny chur er bun
liorish Lhiass-chiannoort Dundas ayns 1958. Ghow adsyn stiagh:

Ayns 1970, hug ad Bing Hinvaal er bun er son dy resoonaghey paart y
Lhiass-chiannoort, as ren eh briwnys dy nod Oik Thie ny Reeriaght Unnaneyssit
goaill ny smoo coyrle jeh Reiltys Vannin bentyn rish nyn bointeil; dy nod y traa
oikagh goll er giarrey da queig bleeantyn; dy nod y Lhiass-chiannoort faagail
dagh currym argidoil; as dy nod ny currymyn reiragh echey goll er cur da Buird
Hinvaal.

Cha daink caghlaa çhelleeragh, agh daag y Lhiass-chiannoort pooar liorish
caghlaaghyn ny 1970yn anmagh as ny 1980yn leah. Ghow ad stiagh:

Eer ny yei ny caghlaaghyn shen, va feer phooar ec y Lhiass-chiannoort. Myr
sampleyr, v'eh reill harrish Quaiyl Tinvaal, pointeil shiartanse dy h-oikee, va
stiurey ny meoir-shee echey, as v'eh freggyrtagh er son arraghey stiagh, kiedyn
troailt as ashoonaght.

Ayns 1990, lesh cur er bun y corys reiltagh shirveishagh, d'injillee cummaght y
Lhiass-chiannoort reesht. Hie y Choonceil Chiannoortagh er astyrt, as hug ad
Coonceil ny Shirveishee 'syn ynnyd echey, gyn kiart erbee ec y Lhiass-chiannoort
y ghoaill ayrn aynjee. Chammah's shen, ghow y Slattys Bunraght 1990 eaghtyrys
Hinvaal ayns Doolish jeh, as hug ad Eaghtyrane Tinvaal 'syn ynnyd echey. Ayns
1992, hug ad y chooid smoo jeh ny paartyn reiragh echey da ny rheynnyn reiltys
cooiey. Ayns 1993, hug y Slattys Poleen lane stiurey er as freggyrtys er son ny
meoiryn-shee fo Rheynn Cooishyn Sthie.

Ayns Jerrey Fouyir 1993, hug magh Bing Bunraght as Kianglaghyn Mooie Choonceil
ny Shirveishee y nah choontys shallidagh oc er cooishyn bunraghtoil ry-heet. Er
lhieu, b'ghoillee eh fakin dy beagh vondeish erbee ry-gheddyn liorish scughey
pooar erbee jeh'n Lhiass-chiannoort.

Ga dy vel shiartase dy h-obbraghyn reiragh ec y Venrein as y Lhiass-chiannoort,
ta obbyraghyn jeant ec Reiltys Vannin dy feer, er y fa dy vel kione y steat jean
coyrle Choonceil ny Shirveishee ayns dagh cooish, faggys.

Ta pooar y Lhiass-chiannoort currit er ec y Chrooin; liorish Slattyssyn
Parlamaid Vretyn Vooar bentyn rish kuse dy h-obbraghyn er lheh (myr sampleyr,
arraghey stiagh); as liorish Slattyssyn Tinvaal ny Leigh chadjin Vannin. Bun y
phaart jesh-chliaghtagh echey, shen cummal seose cairys as sheerid reiltys, as
adsyn bun hee chadjin er nyn gummal seose ec y leigh.

Ta'n Lhiass-chiannoort pointeil briwnyssyn ny h-Ellan, er lhimmey jeh'n Ard-vriw
as y Nah Vriw, liorish obbraghey neuchrogheydagh. Chammah's shen, t'eh pointein
Turneyr Theayagh Vannin as kuse dy h-oikee chrooinagh 'syn Agglish Hostyn. T'eh
er coyrle y chur (er son ny Manninee) da Onnoryn vees goll er fogrey magh ayns
Rolley Onnoryn y Vlein Noa as Rolley Onnoryn Laa Ruggyree ny Benrein, as ta
currym echey bentyn rish enmys da Aundyr ny Benrein er son Shirveish Arryltagh
as Aundyr ny Benrein er son Greinney Ventyraght.



https://gv.wikipedia.org/wiki/Kernow

Ta'n Chorn (Cornish: Kernow, Baarle: Cornwall) ny choontae ayns sheear yiass
Hostyn. Ta'n coontae soit er lieh-innys çheu heear jeh awin An Tamer. Cha nel
agh un ard-valley 'sy choontae, Truru, as t'eh ny phreeu-valley er y choontae.
Ta'n Chorn 3,563 km² er eaghtyr, cur ny Skillee, ta soit 45 km magh 'syn aarkey,
'syn earroo. Ta 513,528 cummaltee 'sy choontae lesh glooaght injil y phobble ta
mygeayrt 144/km².

Ta'n Chorn ard-ennymagh er son y voanee feie, y choose foddey as eigsoylagh, as
yn emshir bog. T'ee ard-ennymagh er son shenndaaleeaght yn eash chloaie as yn
eash çhynskylagh, y çheer yalloo meaineraght er-lheh, as ee ny ynnyd eiraght y
dowan. She yn turrysagh nane jeh ny çhynskylyn smoo scanshoil (24%) 'sy
choontae, agh ta'n Chorn foast nane jeh ny coondaeghyn smoo boght 'sy Reeriaght
Unnaneysit (62% faillee meanagh y Reeriaght Unnaneysit)

Nane jeh ny h-ashoonyn Celtiagh t'ayns y Chorn, as ta çhengey Cheltiagh, y
Chornish, loayrit aynjee, ga-yeih agh ec tree thousane seyranee. Ta sleih ennagh
feyshtaghey stayd bunraghtagh ny Corn laaragh as ta sleih elley geearree
hene-reiltys ny Corn.

Hugg ny Romanee yn ennym Cornovii er clein Celtiagh v'ayns y çheer ec traa
stiurey ny Romanee. Va'n ennym shen er fys ec ny Brythonee myr Corneu, ny Kernow
ayns y Chornish noa-emshiragh. Foddee dy vel yn ennym shen ass daa vun; foddee
dy vel mooinjerys eddyr eh as y 'raue Celtiagh cern, ny ass y 'raue Ladjynagh
cornu ta'n bree "cayrn" ny "eairk" currit er y daa lhiaggan, as ad cowraghey
cummey thallooin ny Corn. Va'n sleih ayn roie-vunnit as lesh shen va'n çheer oc
recortyssit myr Cornubia roish ny bleeaney 700 RC, as yn enmys shen keeayllaghey
"sleih yn eairk" ny "sleih y chayrn".

Rish ny 6oo as 7oo eashyn, va'n enmys Cornubia cleaynaghit liorish
mooar-chaghlaaghyn 'sy Çhenn-Vaarle. Hugg ny h-Anglo-Sostnee y meer yerree
wealas da fir quaagh, as va'n enmys noa Corn-wealas currit er bun. Ta
screeudeyryn shennaghys ennagh cowraghey da vel wealas n'ockle Anglo-Sostnagh
son Bretin, agh t'eh er credjal dy vel yn enmys shen ry-ymmydit son dagh peiagh
Brythonagh.



https://gv.wikipedia.org/wiki/Katakana

She corys screeuee Shapaanagh eh Katakana (片仮名, カタカナ ny かたかな, Katakana?). She
sheelaght t'ayn. T'eh co-veaghey marish hiragana as kanji. Ta ymmyd jeant jeh
son dy screeu focklyn joarree; myr sampleyr, アメリカ Amerika. Ta ymmyd jeant jeh
elley er son arrish-ockleeaght; son enmyn oaylleeagh; as son dy chur trimmid er
fockle. Ny keayrtyn, t'ad ry-akin my vees karracteyr loayrt ayns çhengey ny
h-abbyrt joarree, ny my vees eh doillee lhaih kanji ennagh. Myr sampleyr, ayns
皮膚科 hifuka ("crackan-oaylleeaght"), t'ad gra dy vel eh doillee lhaih y nah
chanji, 膚. Myr shen, dy mennick, t'ad screeu hifuka myr 皮フ科 ny ヒフ科, as shen
mestey kanji as katakana.

Ny keayrtyn, t'ad aascreeu raaghyn joarree as boayl ny eddyr-phonk (nakaguro
(中黒, nakaguro?)) eddyr ny focklyn. Tra t'ad credjal dy bee enney ec y lhaihder
er ny focklyn gairaigo shoh, cha vees ad shen y yannoo. Myr sampleyr, 'sy raa
コンピュータゲーム konpyūta gēmu ("gamman co-earrooder") ta daa gairaigo mie er enney, as
myr shen cha nel eddyr-phonk eddyr oc.

Ta cairscreeu chatakana beggan anchasley rish cairscreeu hiragana. Ta hiragana
cowraghey breeockle liauyr liorish daa chana, agh ta katakana jannoo ymmyd jeh
cowrey lheanaghey breeockle (chōon). She linney giare eh, colinney rish y teks;
t'eh co-chruinnagh lesh yokogaki (teks co-chruinnagh), as pontreilagh lesh
tategaki (teks pontreilagh). Son y chooid smoo, t'eshyn ry-akin ayns eeasaghtyn
joarree. Ta breeocklyn liauyrey ayns focklyn katakanagh Shapaanagh goll er
screeu rere'n aght hiraganagh, son y chooid smoo; agh ta lhimmaghyn ayn, myr
sampleyr, ローソク(蝋燭 rōsoku "cainle").

Ta tsu beg (っ), as ad cur sokuon er, cowraghey magh corockle cubbylagh, as
rōmaji cowraghey shen lioarish corockle dooblagh. Myr sampleyr, ta'n fockle
Baarle "bed" (lhiabbee) goll er screeu myr ベッド (beddo). Ta ymmyd jeant jeh'n
sokuon son dy heet faggys da sheean neughooghyssagh: t'ad screeu "Bach" myr バッハ
(Bahha) as "Mach" myr マッハ (Mahha).

Ta'n taabyl shoh taishbyney katakana marish y romanaghey Hepburn oc as fockley
magh ASE. Ta katakana as dakuten ny handakuten oc fo ny kana gojūon nyn
v'egooish. Adsyn t'ass ymmyd, t'ad ayns jiarg. Ta fir ayns gorrym noa, as ymmyd
jeant jeusyn son dy screeu focklyn joarree, son y chooid smoo.



https://gv.wikipedia.org/wiki/Kaodan

She commyoon 'sy rheynn Mor-Bihan 'sy Vritaan ayns sheear hwoaie jeh'n Rank eh
Kaodan (Frangish: Caudan). T'eh soit faggys da as çheu hwoaie jeh'n valley mooar
an Oriant as ta'n balley mooar elley Henbont soit da'n shiar.

She Kaodan yn ennym oikoil ta currit er y valley 'sy Vritaanish, agh ta pobbyl
ynnydagh y valley fockley magh yn ennym myr myr [kwɛˈdan]. Veagh eh screeuit
sheese myr Koedann as eh cur yn breear koada ("keyllaghey, jannoo keyll") gys
cooinaghtyn as eh focklit magh myr [kweˈdɛ̃] 'sy Ghwenedish, yn abbyrt jeh'n
Vritaanish ta goll er loayrt ayns Kaodan.

Ta'n commyoon çhemmit dy najooragh 'sy neear as 'sy niar liorish ny h-awinyn
Skorf as Blavezh. T'eh jannoo seose paart jeh Boodeeys Baljyn an Oriant ayns
sheear yiass Mor-Bihan.

Ta'n ennym Frangish Caudanais as yn ennym Britaanish Kaodanad currit er
cummaltee yn valley.

'Sy vlein 2011 va 6,865 dooinney cummal 'sy chommyoon, beggan ny smoo na'n 6,839
dooinney va recortyssit 'sy choontey-pobble 'sy vlein 2008. Shoh heese
recortyssey jeh earroo yn phobble veih'n vlein 1911:

Ren y meoir ayns draght conaantyn lhing oikagh echey (2008-2014) kyndaghey y
chaart "Ya d'ar Brezhoneg" y fo-screeu as ayns coyrlaghey marish Tarzh an Deiz
cowraghyn 'sy Vritaanish y lhiassaghey. Va olteynys ayns kaart "Ya d'ar
Brezhoneg" keim 1 doltit ec y Choonseil Valjagh er 30 Mean Fouyir 2010 as
fo-screeuit er 2 Jerrey Souree 2012.

Ayns Mee Vayrnt dagh blein, veih'n vlein 2006, ta'n çheshaght Tarzh an Deiz
stiurey y cuirrey kiaull Kan ar Bobl (Bro-Gwened) ayns Kaodan.

Va brastyl daa-hengagh foshlit ayns Scoill Chatoleagh Noo Joseph ayns Mean
Fouyir 2013. Ta 21 phaitçhey er y rolley (3.5% jeh paitçhyn y vunscoill
phobbylagh).



https://gv.wikipedia.org/wiki/Gas_ooasle

Ta ny gassyn ooasle ayns possan 0 (ta shin gra possan VIII rish shen neesht) ta
ry-gheddyn er y laue yesh jeh taabyl ny bunstooghyn. Ta ooiley ny gassyn ooasle
feer neu-ymobbreeagh (ta'n fockle 'argon' çheet veih fockle Greagish as y
cheeall 'litçheragh' echey) - ta ny gassyn ooasle jeant ass un vreneen ny
lomarcan.

By eh William Ramsay (1852-1916) y kemmigagh Albinagh ren feddyn magh queig jeh
ny gassyn ooasle. Rug eshyn ayns Glaschu, as ren eh studeyrys er kemmig 'sy
Ghermaan fo stiurey Robert Bunsen. Ta sleih cooinaghtyn er Ramsay er yn oyr dy
dooar eh magh argon (1894), hailium (1895), neoin (1898), krypton (1898) as
xenon (1898). Scarr eh neoin, krypton, as xenon veih aer va jeant ny ushlagh.
Chossyn William Ramsay Aundyr Nobel ayns 1904 son geddyn ny queig gassyn ooasle
imraait heose.

Hoshiaght, va sleih gra 'ny gassyn taaue' rish ny gassyn ooasle, son dy row ad
cho neu-ymobbreeagh. Agh eisht v'eh feddynit magh dy noddagh krypton as xenon
ymobbraghey ny keayrtyn. Foddee nagh vel co-vunstoo jeh hailium, jeh neoin ny
jeh argon feddynit foast. Er y fa dy vel ny gassyn ooasle cho neu-ymobbreeagh,
t'ad ymmydoil. Myr sampleyr, foddee hailium goll er ymmydey dy hauçhey ayns
mollagyn aeragh as ayns lhongyn-aer. S'gaueagh mollag aeragh ny lhong-aer ta
lheent lesh hiddragien. 'Sy vlein 1937, y lhong-aer Ghermaanagh Hindenburg va
lheent lesh hiddragien, ren ee sheidey seose ayns lossanyn erskyn New Jersey. Va
mysh lieh-cheead troailtagh marrooit kyndagh rish shen as, son y chooid smoo, va
shen y jerrey jeh ny lhongyn-aer myr saase-arraghey. Bentyn da neoin, ta ymmyd
jeant jeh ayns cowraghyn-soilsheydys. Ta fillamad tungsten ayns bolgan ta
lhieent lesh neoin. Tra ta stroo lectragh roie trooid y fillamad, ta'n argon
gymobbraghey lesh y tungsten, ta çheet dy ve ny vrasnag vane-çheh (2500°C) ta
cur magh ram soilshey. Ta ymmyd jeant jeh krypton as xenon ayns londeyryn
niartal ayns thieyn-soilshey as fotografeeaght.



https://gv.wikipedia.org/wiki/Gailck

She Gaelg (graït: /gɪlg/) çhengey Ghaelagh Vannin. Haink y Ghaelg woish
Shenn-Yernish, as t'ee cosoylagh rish Yernish as Gaelg ny h-Albey.

Ayns 1974, hooar yn çhenn loayrtagh dooghyssagh s'jerree, Ned Maddrell, baase,
agh ny laaghyn t'ayn jiu ta loayrtee dooghyssagh noa ayn. Myr sampleyr, ta
ymmoddee paitçhyn ec y Vunscoill Ghaelgagh, raad she yn Ghaelg yn çhengey t'ad
gynagh ayn.

Ghow Gaelg toshiaght scarrey voish Yernish Veanagh traa ennagh eddyr yn 10oo- as
yn 17oo-eash. Eer ayns yn 18oo-eash, va’n Ghaelg yn çhengey s'moo loayrit ayns
Mannin. Agh ayns 1765 hie çhiarnys yn Ellan er creck dys Crooin Hostyn trooid yn
Isle of Man Purchase Act son £70,000. Ren caghlaaghyn politickagh as sheshoil
cur er sleih gynsagh y Vaarle. Tra haink yn 19oo-eash va'n çhengey goll er
loayrt ec ny sloo sleih, as haink y Vaarle stiagh myr yn çhengey smoo ayns
Mannin. Ayns 1848, ren J.G. Cumming screeu: cha nel monney sleih (veg jeh ny
aegid, foddee) gyn Baarle erbee as ayns 1874, er lesh Henry Jenner dy row mysh
30% jeh'n sleih cliaghtit rish loayrt Gaelg (12,340 ass 41,084). Rere
kione-earroo oikoil ayns 1901, dooyrt 9.1% jeh'n phobble dy row Gaelg oc, agh ec
y traa cheddin, cha row monney jeu ny sloo na 50 bleeaney d’eash; ayns 1921 she
1.1% va'n earroo. Fakin dy row keimeeaght imlee er jeet er yn çhengey, as shen
kyndagh rish cooishyn er lheh myr Saasilaght ayns ayrn, cha row oyr ec sleih
aasit dy ynsaghey Gaelg da nyn baitçhyn; er lhieu ngh beagh ymmyd erbee ec Gaelg
cosoylit rish Baarle.

Kyndagh rish yn Gaelg goll magh 'sy 19oo eash, hug adyr Yn Çheshaght Ghailckagh
er bun ayns 1899.

Ec mean yn 20oo eash cha row monney loayrtee dooghyssagh er mayrn. Hooar Ned
Maddrell, yn fer s'jerree, baase er yn 27oo laa Mee ny Nollick, 1974, agh va
sleih elley er n'ynsaghey Gaelg myr nyn naa jengey ny roish shen. Va ram cooney
currit dys yn aavioghey trooid ny recortyssyn va jeant 'sy 20oo eash. Er lhieh
obbyr Chommishoon Beeal-Arrish Nerin (Yernish: Coimisiún Béaloideasa Éireann) as
Eamon de Valera. Chammah as shen, ren Brian Stowell, studeyr Ghoolish y
Karagher, ram obbyr.

Ta Gaelgeyryn dooghyssagh noa ayn nish, son dy vel paarantyn ayn as Gaelg oc, as
dy vel y Vunscoill Ghaelgagh ayn. Chammah as shen, ta Gaelg goll er ynsaghey myr
naa çhengey ec bunnys dagh scoill 'sy çheer, ec Colleish Ellan Vannin as Laare
Studeyrys Manninagh. Ta qualleeaghtyn 'sy Ghaelg ry-gheddyn trooid yn Reiltys,
ennmyssit yn Teisht Chadjin Ghaelgagh as yn Ard-Teisht Ghaelgagh. Ta possanyn
dramey Gaelgagh ayn neesht, as ta Mooinjer Veggey jannoo ymmyd jeh Gaelg myr yn
ynrickan çhengey ayns ny queig ro-scoillyn t'ad roie. T'ad co-roie yn Bunscoill
Ghaelgagh myrgeddin.

Ayns kione-earroo 2001, dreggyr 1,689 ass 76,315 (2.2% yn pobble) dy row Gaelg
oc. Ta sleih jannoo ymmyd jeh enmyn Gaelgagh reesht. Ta Tinvaal jannoo ymmyd
jeh'n çhengey, as Yn Lhaihder lhaih magh leighyn noa ayns Gaelg as Baarle. Er yn
14oo laa Jerrey Geuree 2008, ren SIL caghlaa coad ISO y Ghaelg voish marroo dys
bio

Haink Ny Kirree Fo Niaghtey, yn chied scanaane 'sy Ghaelg, magh ayns 1983. Hie
eh er cloie ec yn Wheiggoo Feailley Celtiagh as Çhellveeish ayns Cayr Deeth ayns
1984. Ren Shorys Y Creayrie stiurey eh er son Foillan Films, Laksaa, as ta’n
fillym bentyn rish yn arrane y theay Ny Kirree Fo Niaghtey. Ta’n straih
çhellveeish Caarjyn as Fenee ry gheddyn ‘sy Ghaelg.

Cha nel monney stoo screeuit 'sy Ghaelg, as s'liklee nagh row ee screeuit roish
ny 1600yn. Va Gaelg currit er yn Lioar Padjer Cadjin as yn Bible ayns ny 17oo-
as 18oo- cheeadyn.

Cha nel Gaelg goll er lettraghey er yn aght cheddin as Yernish ny Gaelg ny
h-Albey, er yn oyr nagh vel ee geiyrt er bun-ocklaght Gaelagh. Ta Bretnish as
Baarle er chur beggan da (myr shen, ymmyd 'y' as 'w', as daaghooaghtyn gollrish
'oo' as 'ee'). Myr sampleyr, ayns Yernish yinnagh ad screeu 'Ellan Vannin' myr
Oileán Mhanainn, as ayns Gaelg ny h-Albey she Eilean Mhanainn t'ayn; agh ta'd
goll er gra bunnys er yn aght cheddin.

Tra hie Gaelg er screeu son y chied cheayrt, beign d'adyr croo aght screeeuee.
Dy cadjin, t'adyr gra dy chroo John Philips eh da hene. She Aspick Sodor as Man
(1605-1633) v'eshyn as hug eh Gaelg er yn Lioar Padjer Cadjin. Ta kuse dy
hampleyryn jeh Gaelg ny h-Albey scruït syn aght shoh. Myr sampleyr, Lioar Dean
Lios Moir as docamad Fernaig.Lioar Dean Lios Moir as docamad Fernaig

She çhengey Gaelagh y Ghaelg, as adsyn ooilley nyn jengaghyn Celtiagh Ellanagh,
as oltaghyn jeh’n lught-çhengah Indo-Oarpagh. Haink ee woish Shenn Yernish as
Yernish Meanagh. Ga dy vel anchaslyssyn eddyr nyn aghtyn screeuee, ta’n Ghaelg
ry-hoiggal liorish Gaelgeyryn elley. Ren Ned Maddrell cummal seose e hengey
trooid loayrt rish Gaelgeyr Yernagh as Albinagh er baatyn. Ta mooinjerys faagys
eddyr Gaelg, Yernish as Gaelg ny h-Albey foast, agh ta troyn er lheh oc. Ta daa
foghlaare fo'n ennym Gaelg Vanninagh: Gaelg y Twoaie as Gaelg y Jiass.

* Cha nel ny sheeanyn shoh nyn myn-heeanyn hene rere Thompson as Broderick, agh
ta ny sheeanyn ry-chlastyn er coontey obbraghyn sheeanchoryssagh, as myr shen
t’ad er nyn gur ‘sy taabyl. Jeeagh er Çhengoaylleeaght ny Gaelgey son ny smoo
fys.

Ta ennalaghey ec ny corocklyn bleastagh neuchronnaneagh /p k/, myr shen, t’ad
goll er fockley magh myr [pʰ] as [kʰ].

Son y chooid smoo, ta trimmid currit er y chied shillab jeh fockle ‘sy Ghaelg,
agh dy mennick, my vees breeockle liauyr ec y nah hillab, bee y trimmid ersyn.
Myr sampleyr:

Myr dagh çhengey Celtiagh jeinagh, ta ceaghlaghyn corockle toshee ayn 'sy Gaelg.
She obbyraghyn çhengagh adsyn, caghlaa kied chorockle yn 'ockle.

Ta daa sorçh dy cheaghley corockle toshee ayn 'sy Ghaelg: boggaghys as
stronnaghys.



https://gv.wikipedia.org/wiki/Eeast_scowanagh

She eeastyn ushtey millish 'syn 'o-rang Dipnoi ad eeastyn scowanagh. T'ad mie er
enney er son freayll troyn bunneydagh da eeastyn craueagh (goaill stiagh tayrn
ennal) as da Sarcopterygii (goaill stiagh friogganyn babbagh as ushylagh sthie
mie-aasit). T'ad ry-akin 'syn Affrick, America Yiass as yn Austrail jiu, agh ta
fossylyn cowraghey dy row rheamys mooar oc ayns ushtey millish traa dy row.

Ta notochord lunganeagh gyn brishey oc, as noa-chlaigin lunganeagh. Ta jeesyn dy
'riogganyn cleeau as frioggan pelvagh oc, as frioggan fammanagh ynrican, ayns
ynnyd jeh friogganyn drommey, fammanagh as thoanney eeastyn cadjin. 'Syn imbagh
lheimmee, ta eeastyn scowanagh Anerica Yiass firrinagh gaase friogganyn pelvagh
fedjagagh. T'ad feer chuishlinagh, as t'an eeast skeaylley magh ocsygien ass e
'uill dys yn edd as ny h-oohyn, as goaill magh daa-ocseed charboan. Myr shen,
t'eh gardjaghey co-chruinnaghey ocsygien er son ny h-oohyn as eeastyn aegey.

Ta ny feeacklyn oc anchasley rish dreeym-juntee elley. Ta straihyn dy odontodeyn
er y chlea as keeil s'inshley jannoo magh eaghtyr sleaystagh.

Ta un scowan ec eeastyn scowanagh Wheensland, as daa scowan ec ny dooieyn elley.
T'ad kianglt rish y farang, as t'ad coreggyragh rish scowanyn kiare-chassee.

Ta jargaght tayrn ennal ec dooieyn eeast elley, liorish bolgan gas cuishlinagh,
agh t'ad nyn molganyn bunneydagh son y chooid smoo, gyn monney strughtoor sthie.
Ta scowanyn eeastyn scowanagh aarheynnit ayns ymmodee myn-volganyn dys
mooadaghey eaghtyr son co-cheaghley gas.

Cha nod agh N. forsteri tayrn trooid ny grooaneyn echey. Ta grooaneyn eeastyn
scowanagh elley ro-hirgit shen y yannoo.

Ta eeastyn scowanagh ny h-Affrick as America Yiass tannaghtyn bio rish
çhirmaghey yn ushtey oc, liorish towlaghey stiagh ayns laagh as tannaghtyn nyn
gadley. Ta'n soe oc goll ny s'melley, wheesh as 1/60oo y reat cadjin, as t'ad
cur magh urrea ayns ynnyd ammoiney myr jeeyl, er y fa nagh vel eh cho nieunagh
(rish imbee elley, t'ad keckey ammoiney magh 'syn ushtey as cha nel doilleeid
oc).

Ta bea liauyr oc ny keayrtyn: ta eeast scowanagh Shedd Aquarium ayns Chicago er
ve oc neayrs 1933.



https://gv.wikipedia.org/wiki/Creestiaght

Craueeaght un-jeeagh ee yn Chreestiaght. T'ee bunnit er seihll as focklyn Yeesey
Chreest ayns ny sushtallyn agglishagh 'sy Chonaant Noa. Ta Creesteenyn credjal
dy row Yeesey ny Haualtagh as, myr eiyrtys er shen, ta'n ennym Y Chreest (veih
Χριστός, Christós "Y Fer Ooillit" y Çhenn Ghreagish) currit er. Ta mysh 2.1
billioon Creesteenyn er feie yn theihll, as, rere shen, t'ee ny craueeaght smoo
'sy theihll. She yn Chreestiaght yn ard-chraueeaght ayns America Hwoaie, America
Yiass, 'syn Oarpey, ayns ny h-Ellanyn Philippeenagh, 'syn Aarkeylann as ayns
ayrnyn mooarey jeh'n Affrick. T'ee gaase dy tappee 'syn Aishey as 'sy Çheen as
'sy Chorea Yiass er lheh.

Haink y Chreestiaght er y theihll 'sy chied eash myr shaghrynys credjue Ewagh.
Ta cooid vie jeh ny teksyn crauee goll er rheynn magh lesh yn Ewaghys, y Shenn
Chonaant er lheh. Myrane lesh yn Ewaghys as yn Islam, ta'n Chreestiaght coontit
myr craueeaght Abrahamagh er yn oyr dy vel ny tree craueeaghtyn tayrn y bun oc
veih skeeal Abraham.

She yn credjue smoo scanshoil 'sy Chreestiaght ny dy nee Yeesey Mac Jee,
lane-dooinney as lane-jee, as Saualtagh y Dooieaght. Er yn oyr shen, ta
Creesteenyn cur sheese er Yeesey myr Creest ny Messias. Ta Creesteenyn cur
sheese er sushtallys, baase ourallagh as aavioghey Yeesey myr y Sushtal, as eh
çheet er "naigh vie" (veih εὐαγγέλιον, euangélion y Ghreagish). Ayns beggan
focklyn, she naigh barriaght veayn Yee er yn olk, as gialdynys y taualtys as y
theihll beayn da dagh dooinney, liorish grayse jeeoil eh yn Sushtal.

Ta'n Chreestiaght goll er rheynn magh ayns tree mooar-rheynnyn - yn Agglish
Chatoleagh Raueagh, Agglish Chair-chredjuagh y Niar as ny rheynnyn eigsoylagh
'sy Phrotestoonys. Ren ard-ayraghtyn yn Agglish Chatoleagh Raueagh as yn Agglish
Chair-chredjuagh scarrey magh veih nyn geilley ayns 'sy Çhismey Hiar-Heear 'sy
vlein 1054 BNJ, as haink y Protestoonys er y theihll car yn Aachummey
Protestoonagh 'sy 16oo eash as ny h-agglishyn shen scarrey magh veih'n Agglish
Chatoleagh Raueagh.



https://gv.wikipedia.org/wiki/Coontae_Starogard

She unnid reirey thallooinagh as gurneilys ynnydagh (powiat) ayns Queiggey
Pomorze, twoaie yn Pholynn, eh Coontae Starogard (Polynnish: Powiat
starogardzki). Va'n coontae currit er bun er 1 Jerrey Geuree 1999 rere
lhiassaghey gurneilys ynnydagh ny Polynn 'sy vlein 1998. She Starogard Gdański y
toiag reirey as y balley smoo ayn as eh ny lhie 45 km çheu yiass veih'n
phreeu-valley queiggagh Gdańsk. Ta tree baljyn elley soit 'sy choontae:
Skarszewy, 13 km (8 mi) çheu heear hwoaie veih Starogard Gdański; Skórcz, 19 km
(12 mi) çheu yiass veih Starogard Gdański; as Czarna Woda, 33 km (21 mi) çheu
heear yiass veih Starogard Gdański.

Ta Coontae Starogard çhemmal rish Coontae Gdańsk 'sy twoaie, rish Coontae Tczew
'sy niar, rish Coontae Świecie 'sy jiass, rish Coontae Tuchola 'sy neear yiass,
as rish Coontae Chojnice as Coontae Kościerzyna 'sy neear.

Ta'n coontae goll er rheynn magh ayns 13 slystyn (gmina) (tree slystyn baljagh,
un lyst valjagh-heerey as nuy slystyn çheerey). T'ad ry-akin 'sy taabyl shoh
heese, rere earroo yn phobble.



https://gv.wikipedia.org/wiki/Coontae

She ard çheer-oaylleeagh çheusthie jeh çheer ta goll er ymmyd son cooishyn
reiragh ny cooishyn elley er lheh eh coontae ny countee. Ta'n fockle çheet magh
ass conté ny cunté y Çhenn Rangish. Foddee dy vel eh çheet er ard briwnyssagh er
mooar-heer yn Oarpey va fo stiurey lhiass-eearley (visconte y Çhenn Rangish).
She comté y fockle Frangish noa-emshyragh. Ta cooid vie jeh ny çhengaghyn
Oarpagh çhyndaa yn fockle myr contae, contea, contado, comtat, condado,
Grafschaft, Gau, a.r.e.

Tra haink ny Normanee gys Sostyn ren ad goaill stiagh y fockle lioroo. Ec y traa
shen va Sostyn rheynnit magh ayns ardjyn er lheh hannah ec ny Sostnee as ad cur
y fockle sheer orroo. Ren ny Wiggynee cur stiagh yn enmys eearley (veih jarl y
Çhenn Loghlynish) gys ny h-Ellanyn Goaldagh. Er-yn-oyr shen va ny focklyn
"eearley" as "eearlaght" coontit myr enmyssyn corrym rish ymmyd mooar-heeragh ny
focklyn "eearley" as "coontae". Rere shen, haink er yn 'ockle "coontae" dy ve
corrym rish yn 'ockle Sostynagh dooghyssagh scir ([ʃir]) ny shire ("sheer") y
Vaarle noa-emshyragh.



https://gv.wikipedia.org/wiki/Cabbag_Pherick

She lus 'sy chynney Plantaginaceae ee cabbag Pherick (Plantago major). T'ee
dooghyssagh da'n Oarpey as yn Aishey veanagh as twoaie. T'ee jeant dooghyssagh
ayns çheeraghyn elley. Ta ymmyd jeant jee myr lus lhee noi lhottaghyn crackan,
chammah's myr tey noi çhingyssyn gailley, as er son ymmodee çhingyssyn elley. Ta
ny kemmigyn lhee aucubin, allantoin as gummalaght aynjee. Chammah's shen, ta
duillagyn yn-ee eck.

She lus lussagh sheer-vio t'ayn. Ta ny duillagyn eck ayns cummey roseag, mysh
15–30 cm er crantessen. She duillagyn ooh-chrooagh t'ayn, 5-20cm er lhiurid as
4-9cm er lheead dy cadjin; ta unnane er lheh wheesh as 30cm er lhiurid as 17cm
er lheead. Ta kione geyre oc, as oirr rea; ta ny cuishlinyn feer vaghtal.

Ta blaaghyn beggey glassey-dhoney eck, ayns speek 5-15cm er lhiurid er gass mysh
15cm er lhiurid (wheesh as 70cm ny keayrtyn). Ta staimynyn jiarg-ghorrym eck.

Ta cabbag Pherick goll er pollnaghey ec y gheay. T'ee cur magh wheesh as 20,000
rassyn feer veg ayns cummey ooh, er speekyn ardey erskyn ny blaaghyn.

Ta cabbag Pherick gaase dy mie ayns thalloo er ny anveaghey, goaill stiagh
faaieyn as çheughyn raaidey. Er coontey'n niart shen, t'ee scanshoil er son
aalannaghey thalloo. Ta'n fraue brishey thalloo creoi, agh t'ad cochiangley'n
ooir do nagh jed ee er crimmey.

Ta ny duillagyn aegey yn-ee myr glassan, agh shegin dhyt broie ny shenn
duillagyn. Ta kelkium as biomane A ayndaue. Ta ny rassyn feer veg, agh foddee oo
jannoo far-'looyr jeu.

Ta cabbag Pherick ry-akin er feie ny cruinney. Ta niart lhee eck, as shen goaill
stiagh "slanaghey gortyn, lhiettal guinn-hiass, niart noi-ocsaidee, niart
noi-vaagh, moanaghey y corys ym-yeenaght as lhiettal askaidaghey".

Ta sleih er nyannoo glabbag ass duillagyn cabbag Pherick noi lhottyn, cremmyn as
guinnaghyn. Ta ny kemmigyn breeoil aucubin, allantoin, flavonoidyn, toaraghyn
geayr caffeenagh as alcoalyn aynjee, chammah's ram gummalaght blandeyragh. Rere
tradishoon, ren ad ymmyd jeh'n 'raue noi lhottyn, çhiassaghey as çhingyssyn
ennalagh.

Er y fa dy vel ee castagh, ta tey ass duillagyn cabbag Pherick slaanaghey
çhingys y yiarrey ny giarrey folley. Ta cooid viomaneagh as meainagh ny lus
aalhieeney adsyn ta caillt ec y çhingys. Ta rassyn ny king-vlaaghey ny lus ayns
tey jannoo obbyr purgeid smarree as blandeyragh scoarnagh ghonnagh.

Ta'n aucubin 'sy duillag cur ort mooiney ny smoo geayr moonagh, as myr shen
foddee dy vel eh boggaghey goot.

Ta fehghyn lhoobagh as lajer 'sy lus aasit, as foddee oo jannoo coyrd beg,
rimlagh, ny whaaley jeu.



https://gv.wikipedia.org/wiki/C

She treeoo lettyr abbyrlhit ny Gaelgey eh couyll (C, c), rere'n abbyrlhit
Romanagh, as myr shen, treeoo lettyr ny abbyrlhittyn elley haink ass.

T'ad gra dy daink couyll jeh screeu caslys jeh cass ghow 'syn abbyrlhit
Proto-Sinaitagh. Haink y cowrey shoh trooid coryssyn screeu Feaneeckagh,
Greagagh, Etruscagh as Romanagh dys y chummey t'ayn nish. Ec Etruscish, cha row
/g/ erbee, agh va tree cummaghyn /k/ eck. Ayns Ladjyn, ren ny Romanee ymmyd jeh
tree lettyryn: Q, K as C hene, son dy chowraghey /k/ as /g/ (nagh jagh er
eddyrscarrey ayns screeuyn), bentyn rish çhymbyllaght y heean. Dy ghra myr shen,
v'ad screeu Q roish breeocklyn runtit, K roish /a/, as C ayns buill elley. 'sy
3oo eash RJC, haink stiagh cummey jeh G (10px) son /ɡ/, as dreill ad C son /k/.
Haink C (as G) ayns ynnyd jeh K as Q, son y chooid smoo. Myr shen, 'syn eash
chlassicagh as erash, va G cosoylagh rish gamma as C cosoylagh rish kappa ayns
aascreeu screeu Greagagh dys screeu Romanagh. Myr sampleyr, "KA∆MOΣ, KYPOΣ,
ΦΩKIΣ," Greagagh, "CADMVS, CYRVS, PHOCIS" Romanagh.

'sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

Ta C ry-akin son y çheean /k/ (corockle bleaystagh coghooysagh 'syn ASE) ayns
ymmodee abbyrlhittyn haink ass yn abbyrlhit Romanagh, myr sampleyr, Bretnish.
Ayns kuse jeu, ta feeuyn elley echey, goaill stiagh /c/ (corockle bleaystagh
cleaoil) as /s/ (corockle screebagh cooyl-eeacklagh). T'eh ry-akin myrane lesh h
myrgeddin, son /t͡ʃ/ dy mennick, as shen çh 'sy Ghaelg. Ga dy vel lettyr casley
rish ry-akin ayns abbyrlhittyn elley, cha nel y feeu cheddin echey. Ayns ny
h-abbyrlhittyn Kyrillagh as Coptagh, ta lettyr casley rish C çheet er /s/ (S 'sy
Ghaelg).

Ayns ASCII, ta C mooar ec 67 as c beg ec 99. Ayns earrooyn jeesoil, shen
01000011 as 01100011.



https://gv.wikipedia.org/wiki/Billey_locust

She crouw ny billey ayns kynney ny pishyryn, Fabaceae eh billey locust
(Ceratonia siliqua). T'eh dooghyssagh da'n ard Meanvooiragh. T'eh goll er
troarey er son ny fynneigyn resh yn-ee echey (poanraghyn carob) as carob jeant
assdaue.

Ta'n billey gaase wheesh as 10m er yrjid. Ta roost garroo, dhone echey. Ta
duillagyn maylartey fedjagagh echey, as duillageenyn meayl oc. Ta oirr rea oc.

Ta biljyn locus dioecious son y chooid smoo. T'ad cur magh blaaghyn 'syn 'ouyr
(Mean Fouyir-Jerrey Fouyir). T'ad beg as er ny reaghey ayns crouw-vlaaghyn
gollrish cloieyn ny gayt. T'ad goll er pollnaghey ec y gheay as ec beisteigyn
myrgeddin. She fynneig eh y mess. T'eh gappaghey ny yei lane vlein, tuittym as
goll er ee ec beiyn, as t'adsyn skeaylley ny rassyn 'sy çheck oc. Ta sleih gee
ny fynneigyn, cha nel ny rassyn hene.

She xerophyte (lus jeen noi çhirmid) t'ayn. Bare da mhollmys mie-yeeigit, as cha
mie lesh ram ushtey 'sy thalloo. Ta corys fraueyn dowiney echey nod fuillaghtyn
ymmodee sorçhyn dy halloo, as t'ad surranse sollan dy mie.

Cha row sleih credjal dy ren biljyn locust bolganyn tastey nitrageen myr
poanraghyn elley. Agh t'ad er ngeddyn lheid y volgan oc as bacteyryn ayndaue ass
y ghenys Rhizobium.



https://gv.wikipedia.org/wiki/Baarle_Albinagh_Ultagh

Ta Baarle Albinagh Ultagh ny Ullanish (Ulstèr-Scotch 'sy çhengey hene rere
Jantys ny h-Ullanish as Sheshaght ny h-Ullanish) cur sheese er abbyrtyn y Vaarle
Albinagh ta goll er loayrt ayns ayrnyn Ulley ayns Nerin. Ta sleih ennagh gra
nagh vel 'syn Ullanish agh abbyrt jeh'n Vaarle Chadjinit. Chur Baarle Ulley
Veanagh as Yernish Ulley cleayney mooar er y çhengey, as er y çheu elley jeh'n
chooinney chur ee hene cleayney mooar er Baarle Ulley Veanagh - abbyrt y Vaarle
jeh'n chooid smoo jeh cummaltee yn wheiggey.

Haink ny h-abbyrtyn Albinagh gys Ullee car y 17oo eash tra haink lhieen mooar
jeh loayreyderyn y Vaarle Albinagh veih Nalbin car Plandail Ulley. Va ny
screeunyn shinney 'syn Ullanish scruit sheese 'syn eash shen as v'ad as ny
screeuynyn ooilley gys jerrey yn 19oo as toshiaght y 20oo eash begnagh unnane as
screeunyn y Vaarle Albinagh.

Ta'n Vaarle Albinagh Ultagh goll er loayrt ayns shiar as mean Choontae Aontrym,
ayns twoaie Choontae yn Doon, ayns shiar hwoaie Choontae Ghoirrey, as ayns shiar
as shiar hwoaie Choontae Ghoon ny Ghoal, myrane lesh ayrnyn elley er feie'n
wheiggey. 'Sy vlein 1999 ren yn Northern Ireland Life and Times Survey ("Creear
Emshir as Bea Nerin Hwoaie") feddyn magh dy row 30,000 dy loayreyderyn ayns
Nerin Hwoaie, agh ta deiney elley gra dy vel begnagh 100,000 dy loayreyderyn
ayns Nerin (goaill stiagh Pobblaght Nerin).

Car mean y 20oo eash, ren y çhengoayllee R. J. Gregg shickyraghey joaraghyn
çheer-oaylleeagh y Vaarle Albinagh Ultagh rere oayllys veih ny loayreyderyn
dooghyssagh.

Ta'n Vaarle Albinagh Ultagh goll er loayrt ayns shiar Aontrym, twoaie yn Doon,
shiar hwoaie Choontae Ghoirrey, ard an Lagán ayns Coontae Ghoon ny Ghoal, as
ayns baljyn eeastee er coose an Múrna.

Ren y Northern Ireland Life and Times Survey 'sy vlein 1999 feddyn magh dy row
2% jeh cummaltee Nerin Hwoaie abyl y Vaarle Albinagh Ultagh y loayrt, ny
boodeeys dy loayreyderyn fo 30,000 dooinney 'syn ard. Ta oolaghyn elley ayn gra
dy vel eddyr 35,000 loayreyder ayns Nerin Hwoaie er y chooid sloo, as 100,000,
goaill stiagh Pobblaght Nerin, er y chooid smoo. Gra ec sheminar er 9 Mean
Fouyir 2004, ren Ian Sloan veih Rheynn Cultoor, ny h-Ellynyn as Soccar Nerin
Hwoaie soiaghey jeh'n nhee nagh row eh leayr dy row eh ny smoo liklee dy row ny
h-unnaneysseyryn nyn loayreyderyn jeh'n Vaarle Albinagh Ultagh na ny
h-ashooneyryn, agh er y laue elley va ny smoo loayreyderyn nyn unnaneysseyryn.

Ayns coontey-pobble 2011 y Reeriaght Unnaneysit, ren 16,373 dooinney (0.9% jeh
pobble Nerin Hwoaie) cur sheese dy row ad abyl y Vaarle Albinagh Ultagh y
loayrt, y lhaih, y screeu as y toiggal, as ren 140,204 dooinney (8.1% jeh pobble
Nerin Hwoaie) cur sheese dy row cooieys ennagh oc 'sy çhengey.



https://gv.wikipedia.org/wiki/Arroghyr

She lus bearkanagh eh arroghyr (Araucaria araucana). T'eh dooghyssagh da'n
Çhillee yiass veanagh as yn Argenteen heear veanagh, ayns ardjyn erskyn 1000m dy
cadjin.

She billey sheer-ghlass t'ayn. T'eh gaase dys 40m er yrjid as 2v er crantessen.
Ta ny duillagyn echey trooraneagh as geyre, mysh 3-4 kentimeadar er lhiurid.
T'ad çhiu, creoi as gollrish crottylyn. T'ad ry-akin er fud y villey, er lhimmey
jeh shenn vanglaneyn.

She dooie dioecious t'ayn; cha nel birk 'irrinagh as bwoirrinagh er yn un
villey, son y chooid smoo. T'ad goll er pollnaghey liorish y gheay. Ta birk
'irrinagh dronuillagagh, mysh 8-12 kentimeadar er lhiurid as 5-6 kentimeadar er
lheead. Ta birk woirrinagh cruinney, as 12-20 kentimeadar er lhiurid.

Hug Molina yn ennym Pinus araucana er ayns 1782. Ayns 1789, chroo de Jussieu
genus noa da'n dooie (Araucaria), as ayns 1797 hoilshee magh Pavón coontys noa
jeh myr Araucaria imbricata. Cha row shen ny ennym cooie, er y fa nagh ren eh
ymmyd jeh'n ennym dooieagh currit er ec Molina. Fy yerrey, ayns 1873, hoilshee
magh Koch Araucaria araucana. Ta araucana ass ennym ny Mapuche 'sy Spaainish,
araucanos. V'adsyn cliaghtey çhaglym rassyn ny biljyn 'sy Çhillee



https://gv.wikipedia.org/wiki/Ard-losserey

She lus 'sy chynney Lamiaceae eh ard-losserey ny ayr-losserey (Glechoma
hederacea). T'eh gaase er feie yn Europey as 'syn Aishey. T'eh er ny chur stiagh
ayns America Hwoaie myrgeddin.

She lus sheer-vio sheer-ghlass t'ayn. T'eh gaase dys 50 kentimeadar er yrjid. Ta
ny duillagyn echey cruinn dys aarey-chrooagh as ta oirr tonnagh oc. T'ad piyral.
Ta blaaghyn gollrish tunneyderyn echey, as adsyn gorrym dys gorrym-jiarg.

Ta ard-losserey bishaghey ayns ardjyn tashey scaadooagh, agh t'eh fuillaghtyn
soilshey dy mie. T'eh cadjin ayns banjee, keyljyn as reeastyn. T'eh shassoo noi
buinn, as skeaylley liorish rass ny sthollane. Foddee eh jannoo magh fee gloo er
faaie, as myr shen t'ad gra dy nee sarkyl t'ayn.

V'ad cliaghtey jannoo ymmyd jeh ard-losserey myr lus lheeys. V'ad coyrlaghey eh
er son tinnitus, çhingyssyn aarey as lag-ghailley, chammah as myr brasneyder
moon, casteyder folley, aavreeagh as greeyseyder.

Ren ny Sostnee ymmyd jeh myr blasstan, sheeleyder as freaylleyder ayns imbyl
lhune, roish my ghow ad toshiaght lesh lus y lhionney 'syn ynnyd echey.



https://gv.wikipedia.org/wiki/An_Cheathr%C3%BA_Mh%C3%B3r,_Shliggagh

She boayl ayns Coontae Shliggee, Nerin An Cheathrú Mhór (Baarle: Carrowmore,
Yernish son "Y Kerroo Mooar"). Ga dy vel An Cheathrú Mhór ny voayl beg ayns
Coontae Shliggee, t'eh ny share er enney myr nane jeh ny kiare tommanyn limmer
mooarey ayns Nerin. T'eh ny hoie ec çheshvean çheerey oardee roie-henndeeagh er
Lieh-Innys Cúil Irra, mygeayrt 4 km veih çheshvean Shliggee.

Jiu, ta 30 tommanyn moar-chlaghagh ry-akin ayns An Cheathrú Mhór. Va begnagh
dagh tomman (myr v'ad ayns ny shenn-eashyn) nyn 'giarkylyn dolman'; dolmanyn
beggey va cruinnit liorish kiarkyl jeh claghyn mooarey eddyr daa veedyr jeig as
queig meederyn jeig er crantessen. Va ardan lhieggal jeh ooir as claghyn ec dagh
lhiaght. Ren cochiangle jeh queig ass ny cair-stadyn as clagh vullee cruinnaghey
shamyr oanluckee wheig-lhiatteeagh. Ta ny kiarkyln jeh claghyn mooarey jeant
seose ass eddyr 30 as 40 claghyn mooarey, jeant ass gneiss dy cadjin, y stoo
troggal reiht son troggalys ny fo-hommanyn. Ny keayrtyn ta kiarkyl sthie jeh
claghyn mooarey ry-gheddyn. Ta claghyn entreilys, ny claghyn limmer, roaghyn
dooblit garroo jeh claghyn soit, cur trimmid er bollagh ny lhiaghtyn beggey; dy
cadjin t'ad cur eddin rish y tomman meanagh. Ta ny 'fo-hommanyn' ny dolmanyn er
nyn rheynn ayns cummey oohchrooagh mysh 1 km x 0.6 km er crantessen, as ta'n
lhiaght smoo ny hoie er y voayl s'yrjey 'sy çheshvean — carn aachouyrit ta
enmyssit Lios an tSeagail.



https://gv.wikipedia.org/wiki/America_Veanagh

She America Veanagh (Spaainish: América Central ny Centroamérica) ard
çheer-oaylleeagh meanagh America. Ta'n ard shoh jannoo seose y chooid whingagh
smoo jiassagh jeh mooar-rheynn America Hwoaie as t'eh kiangley rish America
Yiass 'sy niar yiass. My vel eh coontit myr cooid jeh cummey co-unnaneit ny
mooar-rheynnyn, t'eh coontit myr fo-vooar-rheynn. Ta America Veanagh jeant seose
jeh shiaght çheeraghyn: y Coose Berçhagh, y Ghuatemaley, ny Hondooraghyn, y
Nickeraag, y Phanamaa, y Salvador, as y Veleesh. Ta America Veanagh ny chooid
jeh biovoayl bea-neuchaslid Vesoamerica ta sheeyney veih'n Ghuatemaley Hwoaie
gys y Phanamaa veanagh. T'eh caglit 'sy twoaie liorish Meksico, liorish y Vooir
Charibagh 'sy niar, liorish y Cheayn Sheealtagh Hwoaie 'sy neear, as liorish y
Cholombey 'sy niar yiass.

Ta America Veanagh 524,000 km2 ((202,000 mi ker) er eaghtyr, ny begnagh 0.1% jeh
eaghtyr y Chruinney. 'Sy vlein 2009, v'eh oolit dy row 41,739,000 deiney cummal
ayn. Myr shen, ta 77 deiney cummal ayns dagh kilomeader kerrinagh.



https://gv.wikipedia.org/wiki/Aarheynnyn_ny_h-Albey

Son reiltys ardjynagh, ta Nalbin er ny rheynn ayns 32 ard, as ad nyn "ardjyn
coonseilagh" fo eaghtyrys unnidagh, as adsyn nyn goonceilyn. Ta kiart oc
"comhairle" orroo hene y chur my t'ad reih ennym Gaelgagh, fo Slattys Reiltys
Ardjynagh (Enmyn Gaelgagh) (Nalbin) 1997. Cha nel agh Ny h-Ellanyn Heear (Na
h-Eileanan Siar) er reih shen y yannoo.

T'ad ayn neayr's 1 Averil 1996, rere Slattys Reiltys Ardjynagh a.r.e. (Nalbin)
1994.

Ta ny h-hardjyn aachaptanys bentyn rish çhiarnyn aachaptan ny h-Albey, nyn
ynnydee yn ard-ree Goaldagh.

Ta stiurey shirveishyn Shirveish Slaynt y Theay er ny rheynn ayns 14 buird
slaynt ardjynagh.

Ta ny skeeraghyn theayagh nyn shenn rheynnyn. T'ad ayn foast bentyn rish
staddyssaght (sleih-earrooyn as nyn lheid), as ny keayrtyn, rish recortyssey
ruggyryn, baaseyn as poosaghyn. Cha nel skeeraghyn theayagh ny h-Albey y red
cheddin as skeeraghyn theayagh Sostyn.

She pobble eh rheynn sloo ny h-Albey, as foddee ny pobblaghyn reih coonceilyn
pobble. Cha nel ad agh cur barel y theay da'n reiltys. Ta pobblaghyn ny h-Albey
y corrym rish skeeraghyn theayagh Sostyn, son y chooid smoo.

Va Nalbin er ny reirey rere coondaeghyn derrey 1975. V'ad scryssit magh ec y
Slattys Reiltys Ardjynagh (Nalbin) 1973.

Va ny h-ardjyn reiltys ynnydagh er nyn groo ec y Slattys Reiltys Ardjynagh
(Nalbin) 1973 as er nyn scryssey magh ec y Slattys Reiltys Ardjynagh (Nalbin)
1994. Chroo ad nuy ardjyn (er nyn aarheynn ayns slystyn) as tree ardjyn ellanagh
unnidagh.



https://gv.wikipedia.org/wiki/Aahjioogh

Ayns kiare-chassee, she bollagh aer eddyr yn 'arang ny goolag as ny scowanyn eh
ahjioogh ny readan. Ta coodagh çheusthie killagyn epithelium far-strahit
collooagh kippeenagh echey, chammah's killagyn cornagh ta cur magh smug. Ta'n
smug shoh lhie er killagyn ny h-aahjioogh dys ribbey ayrneenyn joarree. Ta ny
kippeenyn tonnaghey as ymmyrkey ny h-ayrneenyn seose cour y ghoolag as farang,
raad t'ad goll er sluggey stiagh 'sy volg ny ceau magh myr shelley.

Ta crantessen mysh 21-27mm (0.8-1.1") eck as lhiurid msh 100-160mm ()3.9-6.3").
T'eh goaill toshiaght ec y ghoolag, ec yrjid wheiggoo junt craue-drommey
mhuinneelagh, as t'eh goalaghey dys ard-vronchyssyn ec yrjid y chiarroo ny
wheiggoo junt craue-drommey thoracksagh.

Ta mysh 15-20 fainnaghyn lunganeagh cummey-C niartaghey cooyl as çheuyn ny
h-aahjioogh dys coadey as ymmyrkey y bollagh aer. Ta'n trachealis kiangley king
ny fainnaghyn ry-cheilley, as t'eh craplaghey rish creddal; ta shen jannoo lumen
ny h-aahjioogh ny sloo, as ardjaghey reat gleashaghey ny h-aer. Ta'n oesophagus
ny lhie erreish da'n aahjioogh. Ta ny fainnaghyn neuslane do nod yn aahjioogh
filley beggan as lhiggey da bee goll sheese yn oesophagus. Ta'n far-ghlottys
dooney doarlish y ghoolag rish sluggey do nagh dod bee goll stiagh 'syn
aahjioogh.

Ta aahjiooghyn sheeintee elley as beishteigyn cosoylagh rish aahjiooghyn deiney.
Ta aahjioogh ein eddyr yn 'arang as syrincs, as ta ny h-ard-vronchyssyn rheynn
assjehsyn. Ta aahjioogh feer liauyr ec ollee, as ayrn jeh caslit fo y chraue
cleeu; she aavuilltagh t'ayn, foddee. Ta fainnaghyn lunganeagh slane jeant ec
kuse dy h-ein, as ad er nyn graueaghey ny keayrtyn.

Ta aahjioogh daa-veaghagh feer veg son y chooid smoo, as t'eh goll dy jeeragh
stiagh 'sy scowanyn gyn ard-vronchyssyn baghtal. Ta aahjioogh s'liurey ec kuse
dy lossagyn as kaikilee. Ta crammanyn lunganeagh ec yn aahjiooagh vaa-veaghagh,
agh cha nel ad jannoo magh fainnaghyn myr adsyn t'ec amniota.

Cha nel agh un dreeym-juntagh scowanagh gyn aahjioogh: Polypterus, as ny
scowanyn echey kianglt dy jeeragh rish yn 'arang.

Ayns 2008, ghow ben Cholombagh aahjioogh aa-hoit as e gass-chillagyn hene ayn do
nagh beagh e corp jiooley yn olt.



https://gv.wikipedia.org/wiki/Yn_Phatagoan

She ard ayns jiass America Yiass ta rheynnit eddyr yn Argenteen as y Çhillee ee
yn Phatagoan (Spaainish: Patagonia). T'ee cummal rheynn yiassagh ny h-Andeeyn
gys y neear-yiass rish y Cheayn Sheealtagh as shiar veih ny sleityn gys y Cheayn
Sheear. 'Sy neear, t'ee goaill stiagh Valdivia sheese gys Tierra del Fuego.

Ta'n fockle Patagoan çheet as patagón y Spaainish va ymmydit ec Fernão de
Magalhães 'sy vlein 1520 as eh cur sheese er mooinjer ghooie yn ard as lught y
turrys echey credjal dy nee foawir v'ayn 'sy vooinjer ghooie shen. T'eh er
credjal nish dy row lught y turrys shen cur sheese er y lught Tehuelche as ad
180 cm (5′11″) er yrjid ayns cosoylaght rish yrjid chadjin (155 cm ny ~5′1″) ny
Spaainee jeh'n traa shen.

Ta rheynn Argenteenagh yn ard goaill stiagh queiggaghyn Neuquén, Río Negro,
Chubut as Santa Cruz, myrane lesh rheynn hiar yn ellanragh Tierra del Fuego as y
rheynn smoo jiassagh jeh Queiggey Buenos Aires: Patagones Partido.

Ta rheynn Shilleeagh yn ard goaill stiagh ny queiggaghyn as ny h-ardjyn jiassagh
Valdivia, Llanquihue, Aisén as Magallanes, goaill stiagh rheynn heear Tierra del
Fuego as Rheynn y Chayrn, as Queiggey Palena ayns Ard Los Lagos.



https://gv.wikipedia.org/wiki/Yn_Commeeys_Celtiagh

Ta'n Commeeys Celtiagh ny heshaght neu-reiltyssagh ta cur hene-reddey as enney
as cultoor Celtiagh er oaie ayns Nerin, ayns Nalbin, ayns Bretyn, 'sy Vritaan,
'sy Chorn as ayns Mannin. T'eh cur trimmid er lheh er ny çhengaghyn Celtiagh
dooghyssagh. Ta enney currit er y çheshaght ec ny h-Ashoonyn Unnaneysit myr
sheshaght neu-reiltyssagh as "Staydys Rolley" eck. Ta'n çheshaght ny h-oltey jeh
Coonseil Hoshiallagh as Harmaynagh ny h-Ashoonyn Unnaneysit.

Dy politickagh, ta'n Commeeys Celtiagh shirrey seyrsnys da dagh fer jeh ny
h-ashoonyn unnaneysit as kiangley ennagh oc. Ta anchaslys ayn mychione toiggalys
ny deanyn shen, eddyr ard-chruinnaghtyn as conastey gollrish y Choonseil
Nordagh.

Ta shey preeu-oik ayn jeh'n chommeeys, as ny h-enmyn ynnydoil Celtiagh currit
orroo; myr sampleyr, ta Nerin enmyssit myr Éire, Nalbin myr Alba, Bretyn myr
Cymru, y Vritaan myr Breizh, y Chorn myr Kernow, as Mannin myr Mannin.

Ta banglane eddyr-ashoonagh ayn, as king elley ta soit ayns ny Steatyn
Unnaneysit as Lunnin. Va banglane ayn ayns Ellan Cheap Bhreatainn, y Chanadey,
raad dy vel pobble Gaelgeyryn Albinagh foast ayn. Va eiyrtyssyn ayn banglaneyn y
chur er bun 'syn Austrail, as ayns Glion Chubut, y Phatagoan (raad dy vel
Bretnisheyryn ayn). Cha row rah ec ny h-eiyrtyssyn 'syn Austrail, agh 'sy vlein
2009 va rah ec y vanglane 'sy Phatagoan fo stiurey Mónica Jones.



https://gv.wikipedia.org/wiki/Yn_Cohaglym_Celtiagh

Ta'n Cohaglym Celtiagh ny y Cohaglym Celtiagh Eddyr-ashoonagh ny reagheydys
cultooragh ta shirrey ny çhengaghyn Celtiagh dy chur er oiae, as ny çhengaghyn
shen goaill stiagh Gaelg, Gaelg Albinagh, Yernish, Bretnish, Cornish as
Britaanish. V'eh currit er bun lurg çheet ry-cheilley jeh ny reagheydyssyn lheid
as y Çheshaght Cheltiagh as y Cohaglym Ooilley-Cheltiagh. Hie daa chruinnaght
jeh Cohaglym Eddyr-Cheltiagh ry cheilley ayns 1838 as 1867.

Haghyr y chied chruinnaght ec Eisteddfod Chione Beih 'sy vlein 1917, as t'eh er
çheet ry-cheilley son cruinnaghtyn begnagh dagh vlein neayr's shen. Ta crouw er
lheh ayns dagh fer jeh ny çheeraghyn Celtiagh, agh cha row crouw ec y Chorn
derrey ny 1920yn, ga dy row paart eck 'sy Çheshaght Cheltiagh veih'n vlein 1904.
Ta dagh crouw lhiantyn rish deanyn y Chohaglym 'sy çheer hene oc.

Cha nel y çheshaght ny sheshaght pholitickagh, faagail magh dy ren Partee
Ashoonagh ny h-Albey (roie-haghter y Phartee Ashoonagh Albinagh) eiyrtys paart
dy ghoaill 'sy Chohaglym, as dy ren Taoiseach Nerin ec y traa shen, Éamon de
Valera, coardail rish dy ve ny phatroon er y Chohaglym ayns ny 1930yn.



https://gv.wikipedia.org/wiki/Yn_Cochaarjys_Essylagh

By eh yn Cochaarjys Essylagh (Germaanish: Achsenmächte, Shapaanish: 枢軸国
Sūjikukoku, Iddaalish: Potenze dell'Asse), ny ny Forseyn Essylagh ny yn Essyl,
yn ennym va currit er ny çheeraghyn ren troiddey car y Nah Chaggey Dowanagh noi
ny Forseyn Cochaarjagh. Ren yn Essyl cur y cochaarjys er oaie myr cooid jeh
obbraghey bun-chaghlaaee as y dean oc na kioneys ny pooaryn plutacraatagh
capitlagh jeh'n Theihll Heear y vrishey as shassoo noi'n chummynys.

Dirree yn Essyl magh ass Conaant Noi-Comintern, conaant noi'n chummynys va
fo-screeuit ec y Ghermaan as y Çhapaan 'sy vlein 1936. Ren yn Iddaal fo-screeu
yn Conaant 'sy vlein 1937. Haink er "Essyl y Raue–Verleen" dy ve ny cochaarjys
caggee 'sy vlein 1939 fo'n Chonaant Staillin. Ren y Conaant Tree-pharteeagh
(1940) cur lesh ym-lanaghey deanyn caggee yn Ghermaan rish e cochaarjyn.

Ec e vullagh car y Chaggey, va'n Essyl reilley thallooyn lheeadagh 'syn Oarpey,
'syn Affrick as 'syn Aishey. Haink jerrey lesh y chaggey 'sy vlein 1945 as va'n
cochaarjys stroiet. Gollrish ny Forseyn Cochaarjagh, cha row olteynys 'syn Essyl
shickyr, as çheeraghyn ennagh troiddey nish as reesht.



https://gv.wikipedia.org/wiki/Yn_Chruinnaght

She feailley cultooragh Manninagh ee Yn Chruinnaght ta kelloorey kiaull, çhengey
as cultoor Vannin, myrane lesh ny kianglaghyn eddyr Mannin as ny h-ashoonyn
Celtiagh elley.

Va roie-haghter yn Chruinnaght currit er bun 'sy vlein 1924 myr Cruinnaght
Vanninagh Ashoonagh. By heiltynys ec William Cubbon, y chied stiureyder er Thie
Tashtee Vannin as Tashteyder Onnoragh yn Çheshaght Ghailckagh as Heshaght
Vanninagh y Theihll (SVT).

Ta claareeyn veih ny feaillaghyn lheah gra dy vel "Yn Cruinnaght [sic] Vanninagh
Ashoonagh goll fo currym Heshaght Vanninagh y Theihll as y Çheshaght Ghailckagh
ayns cooinaghtyn da'n Feelee Ashoonagh mooar as son dy 'reayll y smooinaght
ashoonagh". By chur sheese er yn feelee Thomas Edward Brown (1830-1897) eh "yn
Feelee Ashoonagh mooar" ren screeu daanyn, goaill stiagh rane-skeealyn liauyrey
'sy Vaarle Vanninagh (lesh focklyn ennagh jeh'n Ghaelg ny mast'oc) as ad er nyn
gur magh ec Macmillan.

Va'n Chruinnaght Ashoonagh Vanninagh er ny reaghey ec William Cubbon trooid
earish-lioar yn SVT, Ellan Vannin. By 'eailley un-laa, cohirreydagh v'er ny
gholl er shooyl ec Sauin, lesh commee veih'n Ellan (ga dy daink un vriw er y
chooid sloo, J. E. Lyon, harrish ny tonnyn). By olteynyn jeh ny fo-vingyn
eigsoylagh ad Archibald Knox, J. J. Kneen as Mona Douglas, mastey deiney elley.
Va'n feailley jeant seose jeh'n arraneys (goaill stiagh arraneyn 'sy Ghaelg), y
chiaull, as cuirrey kiaull mooar myr cooish yerrinagh, chammah as ny h-ellynyn,
ny keirdyn, as y choagyraght. Haink jerrey lesh yn 'eailley tra vrish y Nah
Chaggey Dowanagh magh.

By reayrtys ec Mona Douglas Yn Chruinnaght y aavioghey myr feailley ashoonagh
Vannin ny lurg. Ren aavioghey cultooragh ayns ny 1960yn jeianagh aavioghey 'sy
Ghaelg, myrane lesh aavioghey 'sy chiaull tradishoonagh, as 'sy daunse Manninagh
er lheh. Ren Douglas cur enney er yn aght dy voddagh Yn Chruinnaght cloie paart
myr cree son immeeaghtyn cultooragh as myr mod son dy chur ny smoo enney 'sy
chultoor tradishoonagh ayns Mannin.

'Sy vlein 1977 ren Douglas reaghey Feailley Vanninagh Rhumsaa. Haghyr eh er
Jerdein er y 1d laa Mean Fouyir marish co-obbraghey lesh yn reagheydys Ellynyn
ny Gael. Va cowrey noa-emshyragh Yn Chruinnaght ry-akin er coodagh, as çheu
sthie, jeh'n chlaare. Ec jerrey yn chlaare va fogrey ayn mychione aavioghey Yn
Chruinnaght ayns Rhumsaa ayns Luanistyn-Mean Fouyir 1978, as dy "nee feailley
Eddyr-Cheltiagh queig-laa dy beagh ayn". Haghyr eh eddyr y 21d as y 25oo laa
Luanistyn 1978.

Ayns notey 'sy chlaare screeu Douglas 'sy vlein 1979 dy row yn reaghey goll er
chur er ny reagheyderyn yn feailley y chuirrey ayns Rhumsaa, er-yn-oyr nagh row
feailley scanshoil mooar ec y valley neughollrish ny baljyn elley er yn ellan,
as er-yn-oyr dy row Rhumsaa, gollrish Purt ny h-Inshey, myr nane jeh ny
h-ynnydyn da'n aavioghey ashoonagh.

Ga nagh row 'sy Chruinnaght Vanninagh Ashoonagh agh feailley v'er kelloorey yn
cultoor Manninagh, ren Douglas cur Yn Chruinnaght er bun 'sy chummey
noa-emshyragh myr feailley eddyr-Cheltiagh, as va caa currit da commee ny shey
h-ashoonyn veih Mannin, Nalbin, yn Vritaan, Nerin, Bretyn as y Chorn. Hooar yn
Chruinnaght enney oikoil veih An tOireachtas (Nerin), Gorsedd y Beirdd as Yr
Eisteddfod Genedlaethol (Bretyn), as Am Mòd (Nalbin).



https://gv.wikipedia.org/wiki/Y_Rank

Ta'n Rank (Frangish: La France, Fockley magh ayns Frangish (cooney·fysseree):
[fʁɑ̃s]), ny Pobblaght ny Frank dy h-oikoil (Frangish: République française,
focklit magh myr: [ʁepyblik fʁɑ̃sɛz]), ny çheer ta ny soie 'syn Oarpey Heear,
lesh shiartanse dy chroghaneyn as thallooyn harrish mooir as ad nyn soie er
mooar-rheynnyn elley. Ta'n Rank vooar-heeragh sheeyney veih'n Veanvooir dys
Mooir yn Eeaght as Mooir Hostyn, as veih'n Rhine dys y Cheayn Sheear. Ta'n ennym
L’Hexagone ("Y Shey-Lhiattaghan") currit urree dy mennick er oyr cummey
towse-oaylleeagh ny thallooin eck. Ta'n Rank ny pobblaght lieh-eaghtyraneagh
unnaneagh as ny preeu ard-smooinaghtyn focklit magh ayns Fogrey ry hoi Kiartyn
Deiney as y Teyranagh.

Ta'n Rank Vooar-heeragh çhemmit (myr y clag veih'n twoaie) liorish y Velg,
Lucsemburg, y Ghermaan, yn Elveeish, yn Iddaal, Monaco, Andorra, as y Spaainey.
Ta joaraghyn thallooin ec rheynnyn as co-chadjinyssyn harrish mooir ny Frank
myrgeddin. Ta Geeaaney Rangagh ayns America Yiass çhemmit liorish y Vrasseel
da'n shiar as y jiass, as liorish y Toorinam da'n sheear. Ta Saint-Martin
çhemmit liorish ny h-Antillaghyn Ollanagh 'sy Vooir Charibagh chammah. Ta'n Rank
kianglt rish y Reeriaght Unnaneysit liorish Thiollane Vooir Eeaght, as eh goll
fo Mooir yn Eeaght.

Ta'n Rank ny çheer smoo 'syn Unnaneys Oarpagh er eaghtyr as ny nah çheer smoo
'syn Oarpey lurg yn Ookraan (faagail magh ny thallooyn neu-Oarpagh). Va'n Rank
ny cummaght vooar er feie ram eashyn lesh cleayney tarmaynagh, cultooragh,
cahnagh as politickagh lajer eck. Car y 17-oo as y 18-oo eash, ren y Rank
coloinagh er ayrnyn mooarey jeh America Hwoaie; car y 19-oo as y 20-oo eash,
va'n nah impiraght smoo jeh'n traa eck er ny troggal ec y Rank, as ee goaill
stiagh ayrnyn mooarey jeh'n Affrick Hwoaie, Heear as Veanagh, yn Aishey Hiar
Yiass, as ram ellanyn y Cheayn Sheealtagh.

Ta'n Rank ny çheer lhiasit as ta'n queigoo harmaynys smoo 'sy theihll eck rere
LTS ennymagh Ta'n Rank ny bun-oltey jeh'n Unnaneys Oarpagh as ny h-Asonnyn
Unnaneysit as t'ee ny h-holtey jeh'n Francophonie y G8, yn RCAH, yn RCTL, yn RTT
as yn Unnaneys Ladjynagh. T'ee ny h-oltey beayn jeh Coonseil Hickyrys ny
h-Ashoonyn Unnaneysit.



https://gv.wikipedia.org/wiki/Starogard_Gda%C5%84ski

She balley ayns Queiggey Pomorze ayns twoaie yn Pholynn eh Starogard Gdański
(focklit magh myr [staˈrɔɡard ˈɡdaɲskʲi]; Polynnish son "Y Shenn Doon";
Kashoobish: Starogarda; Germaanish: Preußisch Stargard) ny Starogard dy cadjin.
'Sy vlein 2010 va 48,185 deiney cummal 'sy valley. T'eh ny hoie 50 km veih'n
chovaljys Trójmiasto er coose Vaie Gdańsk. She preeu-valley Choontae Starogard
t'ayn veih'n vlein 1999, agh roish shen eddyr ny bleeantyn 1975 as 1998 cha row
ayn agh balley cadjin ayns Queiggey Gdańsk.

By 'sy vlein 1198 va'n chied chur sheese er "Starigrod" tra ren y Duic
Grzymisław II gialdyn y balley rish ny Reejereeyn dy Spittaleyryn. Va cur sheese
jeant er y valley myr "Stargarde" 'sy vlein 1269. Va kiartyn baljagh bronnit er
y valley 'sy vlein 1348 fo Leigh Kulm liorish yn Ard-Vainshtyr Heinrich Dusemer.

'Sy vlein 1920 haink er y valley dy ve ny chooid jeh'n Pholynn fo conaantyn
Chonaant Versailles. Roish shen by chooid jeh'n Phroosh çheusthie jeh'n Ghermaan
eh.



https://gv.wikipedia.org/wiki/Rollage_vuillagh

She rollage naeearaneagh çhyndaaee ta feer vagnaidit ee rollage vuillagh. T'eh
cur magh scellyn jeh'n goulraght lectrovagnaidagh. Cha nel ny skellyn shen
ry-akin er y Dowan mannagh vel ad çheet jeeragh hooin, cosoylagh rish sollys
thieyn sollysh. 'Syn aght shen, ta cummey yn rollage cosoylagh rish rollage ta
builley. Ta rollageyn naeearaneagh feer ghloo as ta ammyn çhyndaaee cadjin as
giarey oc. Ta'n aght shen gientyn eddyrcheimyn feer chiart eddyr ny buillaghyn
as ad eddyr millihullee as thullee er lhiurid da rollage er lheh.

Er oyr ny h-ammyn oc, t'ad nyn ghreienyn ymmydoil. Ren tastaghyn er rollage
vuillagh ayns rollage naeeearaneagh çhyndaaee lhiggey da feeraghey neuyeeragh yn
ghoulraght ym-hayrnagh. Va ny chied planaidyn neu-ghrianagh feddynit magh as ad
cruinnlaghey yn rollage vuillagh PSR B1257+12. Ta sorçhyn ennagh jeh rollageyn
buillagh cha kiart er çheu y reiltaght hyndaaee oc dy vel ad cosoylagh rish
cluig vreneenagh.

Ta rollage vuillagh çheet er y theihll tra ta cree rollage vooar cohionnit car
sar-nova as t'eh tuittym ersyn hene myr rollage naeearaneagh. Ta'n rollage
naeearaneagh freayll y chooid smoo jeh'n vomentum uillinagh as, er yn oyr nagh
vel agh corillagh beg jeh craue raadeeoil y çhenn rollage eck, t'ee crooit
marish bieauid hyndaaee feer happee. Ta goull goulraght ceaut magh er lhiurid
essyl vagnaidagh y rollage vuillagh as ta'n goull shen cassey lesh çhyndaa y
rollage naeearaneagh. Ta essyl vagnaidagh y rollage vuillagh kiarail troa yn
ghoull lectrovagnaidagh, agh cha lhisagh da'n essyl vagnaidagh ve unnane as yn
essyl hyndaaee. Ta'n veeyeerid shen lhiggey da'n ghoull shen dy ve fakinit un
cheayrt lesh dagh çhyndaa yn rollage naeearaneagh. She bun y ghoull bree
hyndaaee y rollage naeearaneagh as t'ee gientyn magher lectragh veih gleashaght
y vagher lectrovagnaidagh. T'eh cur rish bieauaghey protaneyn as lectraneyn er
eaghtyr y rollage as crooaght goull lectrovagnaidagh ta ceaut magh veih poullyn
y vagher lectrovagnaidagh. Ta'n çhyndaays shen neuhiyraghey lurg tammylt er oyr
chur magh y vree lectrovagnaidagh. T'eh er credjal dy vel obbraghys y rollage
vuillagh radio mooghit (y "linney baaish") tra ta amm çhyndaaee jeh'n vieauid
voal chooie. Ta'n mooghey shen taghyrt lurg 10-100 millioon dy vleeantyn. Rere
shen, t'eh er ooley nagh vel 99% jeh rollageyn naeearaneagh 'sy Tuinney builley
ny smoo.



https://gv.wikipedia.org/wiki/Robert_Boyle

Rug Robert Boyle (25 J. Geuree 1627 - 31 Nollick 1691) ayns Cashtal Lios Mór,
Co. Phurt Largey, ayns Nerin. Va'n ayr echey feer verçhagh, as va Robert currit
dys scoill ooasle ayns Sostyn tra v'eh hoght bleeaney d'eash. Ren eh troailt
mygeayrt yn Oarpey marish ynseyder tra v'eh un vlein jeig d'eash. Ren Boyle
pump-folmit dasyn hene, as ren eh kuse dy phrowaltyssyn er gas. Liorish shen,
ren eh baghtal y kiangley eddyr towse-lhieenee as broo-gas (Leigh Boyle). Hooar
eh magh nagh jean sheean troailt trooid folmid. Hooar eh magh neesht dy vel
trimmid ec aer. By eh Boyle va'n chied pheiagh ren toiggal dy vel y chooid smoo
jeh stoo jeant ass çhaglymyn dy stooghyn neuchramp ta shin gra bunstooghyn roo.
Myr shen, by eh Boyle va'n chied sheanseyr ren ymmyd jeh'n ockle 'bunstoo'.
Veenee Boyle y fockle 'bunstoo' as ren eh cooish oardreilagh as lodjicoil jeh
kemmig. Kindagh rish shen, she Robert Boyle 'ayr y chemmig'. Cha phoose eh
rieau. Hooar eh baase ayns Lunnin as eh tree feed as kiare bleeaney dy eash.



https://gv.wikipedia.org/wiki/Quinsh_(lettyr)

She shiaghtoo lettyr jeig abbyrlhit ny Gaelgey eh quinsh (Q, q), rere'n
abbyrlhit Romanagh jeianagh.

T'ad gra dy daink quinsh jeh screeu caslys 'syn abbyrlhit Proto-Sinaitagh, as
bun eh ayns jalloo-screeuyn Egyptagh, foddee. Haink y cowrey shoh trooid
coryssyn screeu Feaneeckagh, Greagagh, Etruscagh as Romanagh dys y chummey t'ayn
nish.

'Sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

Ta quinsh çheet er /kw/ ayns çhengaghyn Romanagh, çhengaghyn Germaanagh, as
çhengaghyn elley yn oarpey Heear.

Ta feeu elley, q (bleaystagh scoarnagh neuchronnaneagh, ec y lettyr ayns
Quechuaish, Aleutish, Greenlynnish, Yup'ikish, çhengaghyn Inuitagh, Uzbekish,
Tatarish as Aymarish.

Daag ny Greagee jannoo ymmyd jeh qoppa, y lettyr haink quinsh jeh, mysh y 5oo
eash RJC, er y fa dy row eh neuymmyrçhagh; v'eh jannoo yn obbyr cheddin as
kappa, agh v'ad cur qoppa roish breeocklyn cooyl. Myr shen, cha daink yn lettyr
shoh stiagh ayns ny h-abbyrlhittyn Kyrillagh ny Coptagh va jeant rere'n
Ghreagagh.

Ayns ASCII, ta Q mooar ec 81 as q beg ec 113. Ayns earrooyn jeesoil, shen
01010001 as 01110001.



https://gv.wikipedia.org/wiki/Queiggey_ny_Polynn_Mooar

She queiggey ayns sheear veanagh y Pholynn eh Queiggey ny Polynn Mooar
(Polynnish: województwo wielkopolskie, focklit magh myr [vɔjɛˈvut​͡stfɔ
vjɛlkɔˈpɔlskʲɛ]). Va'n queiggey currit er bun ass ny shenn wheiggaghyn Poznań,
Kalisz, Konin, Piła as Leszno er 1 Jerrey Geuree 1999 rere conaantyn lhiassaghey
yn ghurneilys ynnydagh va doltit 'sy vlein 1998. Ta ennym ard y Pholynn Vooar ny
Wielkopolska currit er y wheiggey. Ta'n queiggey noa-emshyragh goaill stiagh
cooid vie jeh'n ard shenndeeagh shen agh ayrnyn heear yiass er lhimmey.

Ta Queiggey ny Polynn Mooar ny nah wheiggey smoo rere eaghtyr as ny trass
queiggey smoo rere earroo yn phobble. She Poznań y preeu-valley; caayryn
scanshoil elley t'ayn, t'ad goaill stiagh Kalisz, Konin, Piła, Ostrów
Wielkopolski as Gniezno. Tan queiggey çhemmit liorish shiaght queiggaghyn elley:
ta Pomorze Heear 'sy neear hwoaie, Pomorze 'sy twoaie, Kujawy-Pomorze 'sy niar
hwoaie, Łódź 'sy niar yiass, Opole 'sy jiass, y Tileesh Eeaghtyragh 'sy neear
yiass as Lubusz 'sy neear.



https://gv.wikipedia.org/wiki/Queiggey_Pomorze

She queiggey ayns twoaie y Pholynn ee Queiggey Pomorze (Polynnish: województwo
pomorskie, focklit magh myr [vɔjɛˈvut​͡stfɔ pɔˈmɔrskʲɛ]; Kashoobish: Pòmòrsczé
wòjewództwò). T'eh jeant seose jeh'n chooid smoo jeh Pomorze Gdańskie (y chooid
hiar jeh Pomorze shenndeeagh) myrane lesh ard beg çheu hiar jeh'n awin Wisła.
Va'n chooid heear mygeayrt Słupsk ny cooid jeh Pomorze Tylne foddey er-dy-henney
as va Pomorze Gdańskie as broogh hiar y Wisła ny chooid jeh ard shenndeeagh y
Phroosh. Ta'n chooid laaragh jeh'n wheiggey goll er enney myr y Chashoob as
ennym y vynlagh Kashoobagh currit er. She Gdańsk y preeu-valley queiggagh.

Va'n queiggey currit er bun er 1 Jerrey Geuree 1999 rere conaantyn lhiassaghey
yn ghurneilys ynnydagh va doltit 'sy vlein 1998. Rere ny conaantyn shen va
Pomorze currit er bun magh ass ny shenn-wheiggaghyn Gdańsk, Elbląg as Słupsk.
T'eh çhemmit liorish Queiggey Pomorze Heear 'sy neear, liorish Queiggaghyn ny
Polynn Mooar as Kujawy-Pomorze 'sy jiass, liorish Queiggey Warmia-Mazury 'sy
niar, as liorish y Vooir Valtagh 'sy twoaie. Myrane lesh shen, ta joarey giare
ec Pomorze rish y Roosh er Gob Wisła.

Ta Gdańsk, y preeu-valley queiggagh, jannoo seose cooid jeh Trójmiasto myrane
lesh Sopot as Gdynia. Ta'n queiggey goaill stiagh Lieh-innys Hel as y lieh
Polynnagh jeh Gob Wisła. Ta buill hurryssagh elley goaill stiagh Sopot, Jurata,
Łeba, Władysławowo, Puck, Krynica Morska, Ustka, Jastarnia, Kuźnica, Bytów as
ram baljyn beggey eeastagh as thieyn sollysh.

Ta'n queiggey goaill stiagh 42 valley. T'ad currit er y rolley shoh heese rere
earroo yn phobble (rere earrooyn oikoil 2006):

Ta Queiggey Pomorze goll er rheynn ayns 20 coondaeghyn (powiat): 4 coondaeghyn
caayragh as 16 coondaeghyn thallooin. T'ad shen goll er rheynn ayns 123
commyoonyn (gmina).



https://gv.wikipedia.org/wiki/Plastaid

She mynoltyn scanshoil ayns killagyn lossreeyn as algaghyn ad plastaidyn. Ta
kemmigyn scanshoil goll er co-haaghey ayndaue. Dy cadjin, ta daaghyn co-haaghey
sollysh ayndaue, as ta ny daaghyn shoh soaiaghey daah ny killag.

Ta dagh plastaid jannoo ymmodee coipyn jeh'n phlastoom kiarkylagh as 75-250
kilojees ayn. Ta earroo ny coipyn croghey er obbraghyn y phlastaid; ta ram jeu
(harrish 1000 ny keayrtyn) ayns killaghyn ta rheynn dy tappee (cha nel monney
plastaidyn ayns lheid ny killagyn), agh 100 ny ny sloo ayns killagyn aasit, as
ny plastaidyn oc er nyn rheynn hene dys ymmodee plastaidyn. Ta mysh 100 gien 'sy
phlastome, bentyn rish GRNr as GRNa, chammah's proteenyn as laue oc ayns
co-haaghey sollysh, as obbraghyn aascreeu as çhyndaays. Agh cha nel shen agh
ayrnag ny proteenyn as feme oc dys jannoo plastaid. Ta'n chooid smoo jeu er nyn
goad ayns gienntagyn çheshveanagh, as ta cooilleeney gienntagyn plastaidagh as
çheshveanagh co-reillt dys shickyraghey co-hrimmid cooie plastaidyn bentyn rish
rheynn ny killag.

Ta currymyn plastaidyn goaill stiagh co-haaghey sollys, co-haaghey kemmigyn
elley, as tashtey troaryn myr stark. Foddee ad eddyr-scarrey, ny
aa-eddyrscarrey, dys fo-chummaghyn plastaid, bentyn rish obbraghyn ny killag.
Foddee plastaid neuaasit (proplastaid) goaill er hene ny cummaghyn shoh:

Ayns algaghyn, t'ad cur "leucoplast" er plastaid erbee gyn daah. Cha nel shen y
red cheddin as leucoplast lus.



https://gv.wikipedia.org/wiki/Phil_Gawne

She politickeyr, eirinagh as coontysseyr Manninagh Philip "Phil" Anderson Gawne
(ruggit 19 Toshiaght Arree 1965). V'eh ruggit ayns Doolish, Mannin as she mac
lesh C. R. Gawne as E. Gawne eh. T'eh poosit rish Catherine Annie Kissack as ta
mac (Ewan) as inneen (Catreeney) echey. V'eh reiht myr Oltey yn Chiare as Feed
son Rosien 'sy vlein 2003. She Shirveishagh Bun-troggalys t'ayn veih'n vlein
2010, as roish shen by Hirveishagh 'sy Rheynn Eirinys, Eeastagh as Keylljyn eh
roish shen.

Ec y traa t'ayn t'eh cummal ayns Sulby ayns jiass Vannin. V'eh ynsit ayns
Bunscoill Chairbre, as Ard-scoill Chashtal Rosien. Hooar eh magh keim (BSc(Hons)
ayns Bea-chemmig) veih Ollooscoill Lerphoyll.

She loayreyder glen y Ghaelg t'ayn, as ram jeant echey er son y çhengey. Cheau
eh tammylt myr yn Greinneyder. T'eh er ceau 16 meeghyn ayns pryssoonaght son
lostey. Ren eh hene lesh fir elley lostey thieyn ayns Mannin myr çhionnraa noi'n
arraghey stiagh gys Mannin jeh Sostynee, as ad, 'syn reayrt echey, jannoo jeeill
da'n chultoor ynnydagh.



https://gv.wikipedia.org/wiki/Partee_Natseeagh

By phartee Germaanagh v'er mayrn 'sy Ghermaan eddyr ny bleeantyn 1920 as 1945 eh
Partee Soshiallagh Ashoonagh ny Labreeyn Germaanagh (Germaanish:
Nationalsozialistische Deutsche Arbeiterpartei, ny NSDAP myr aagherrid) ny yn
Partee Natseeagh. By eh Partee ny Labreeyn Germaanagh yn roie-immeeaghtagh ec y
phartee as eh er mayrn eddyr 1919 as 1920. Ta'n fockle Natsee as y marennym
Natseeagh çheet magh ass Nationalsozialist y Ghermaanish er yn oyr dy vel -tion-
yn 'ockle Germaanish goll er fockley magh myr -tsion-.

Haink y partee er y theihll magh ass y ghleashaght chynneeagh feer yesh
völkisch, as y bun echey 'syn ashoonaghys Germaanagh, as magh ass y chultoor
noi-chummynagh, fo-hidooragh Freikorps, ren caggey noi ny h-irreeyn magh
cummynagh 'sy Ghermaan lurg y Chied Chaggey Dowanagh. Haink er sorçh ennagh y
toshiallys ec possanyn feer yesh dy ve feer chadjin 'sy Ghermaan car y Chied
Chaggey Dowanagh as ny lurg. Ren y sorçh shen cleayney dy mooar er y Natseeys.
Ren Arthur Moeller van den Bruck ass y ghleashaght Vun-chaghlaaee Chumaadagh
croo yn enmys ardghooagh, "yn Treeoo Reich", as ren eh moylley eie-oaylleeaght
va cur ashoonys y çheu feer yesh as soshiallys y çheu chlee ry-cheilley. Ren
soshiallys Prooshagh yn oltey jeh'n ghleashaght Vun-chaghlaaee Chumaadagh,
Oswald Spengler, cur dy mooar rish y Natseeys chammah. Va'n partee currit er bun
son labreeyn y ghoaill magh veih'n chummynys as stiagh 'syn ashoonaghys
völkisch. Ec y toshiaght va'n strateysh Natseeagh noi yn dellal vooar as ren ee
jeeraghey er y noi-veanvrastyl as y noi-chapitlaghys. Agh, ayns ny 1930yn, ren y
partee cassey er ny h-eieyn shen as jeeraghey er y noi-Ewnaghys as y
noi-Varksaght.

Ren ny Natseeyn streeu er glennid as lajerid y "chynney Ayreeanagh". Son y shen
y yannoo, ren ny Natseeyn geiyr er dunver ny scarrey possanyn "mee-ghooghyssagh"
ny "aaheshoil". Mastey ny possanyn shen, va Ewnyn, homocheintee, Romanee, fir
ghorrym, deiney lhiettrimit as condaigee pholitickagh ry-gheddyn. Ren y
dowilghreim roshtyn dys y phoynt by ghorree tra ren y steat reaghey as
ard-ghunver mysh shey millioon dy Ewnyn as queig millioon dy gheiney elley as ad
nyn olteynyn jeh possanyn jeerit elley. Hie ny taghyrtyn shen er enney myr yn
Deherree.

Va fer toshee yn phartee, Adolf Hitler, pointit myr Shansyleyr ny Germaan ec yn
Eaghtyrane Paul von Hindenburg 'sy vlein 1933. Ren Hitler cur ream ooilley
smaghtagh er bun, as ee er enney myr y Treeoo Reich. Lurg tuittym y Treeoo Reich
ec jerrey yn Nah Chaggey Dowanagh va'n partee skeaylt as va lhiettrimys currit
er dy leighoil.



https://gv.wikipedia.org/wiki/Nornish

By hengey Ghermaanagh Hwoaie ee yn Nornish va goll er loayrt ayns Shetlynn as
'syn Orkaid magh veih coose hwoaie ny h-Albey, as ayns Gallaibh. Ayns y 15oo
eash va ny h-ellanyn lhiggit veih shellooderys Norlynn gys shellooderys ny
h-Albey. Rere shen, ren ny cummaltee caghlaa yn çhengey oc veih'n Nornish gys y
Vaarle Albinagh ayns ny h-ellanyn as gys y Ghaelg Albinagh er y vooar-heer.
Myrane lesh yn 'aaroish, yn Eeslynnish as y Norlynnish she çhengey Loghlynnagh
Heear t'aynjee, as ee scarrit magh veih ny çhengaghyn Loghlynnagh elley ta goail
stiagh y Danvargish, y Toolynnish as y Ghutnish.

Çhengey Ind-Oarpagh t'ayn 'sy Nornish, as ee coontit mastey ny çhengaghyn
Germaanagh Twoaieagh. Gollrish yn 'aaroish, yn Eeslynnish as y Norlynnish, she
fer jeh çhengaghyn y phossan Loghlynnagh Sheear t'ayn. Ga dy vel y
rang-oardraghey shen bunnit er ny caghlaaghyn çhengoaylleeagh v'ayn mastey ny
çhengaghyn Germaanagh Twoaieagh ec traa yn scarrey oc, foddee cur sheese y
yannoo er rang-oardraghey elley: Çhengaghyn Loghlynnagh Ellanagh as Çhengaghyn
Loghlynnagh Mooar-heeragh as y rang-oardraghey shen bunnit er so-hoiggalys. Rere
y chorys shen, ta'n Norlynnish currit 'sy phossan cheddin myr ta'n Danvargish as
y Toolynnish. T'eh raait dy row yn Nornish feer chosoylagh rish yn 'aaroish, as
ram cosoylaghtyn sheenchoryssaghtagh as grammeydagh ry-gheddyn eddyr yn daa oc.
T'eh raait cho mie dy row so-hoiggalys ayn eddyr yn daa hengey.

Cha nel fys shickyr er date baaish y Nornish. Ta ny recortyssyn jerrinagh er ny
Nornisheyryn s'jerree çheet magh ass yn 19oo eash. Dy kinjagh, va'n çhengey
geddyn baase feeu as 'sy 18oo eash yeianagh. T'eh raait dy nee Fughlaigh as Unst
buill s'jerree y Nornish, raad dy row deiney foast ry-gheddyn as abbyrtyn
aaloayrtagh 'sy Nornish ry-chlashtyn ec deiney as ad gaaloayrt meeryn ass
arraneyn çheerey as daaneyn cho yeianagh as 1893. T'eh raait dy nee Walter
Sutherland, hooar baase 'sy vlein 1850, ass Skaw ayns Unst y Nornisheyr
s'jerree. Er y laue elley, ren ram focklyn y Nornish tannaghtyn er mayrn gys y
laa t'ayn jiu ayns buill-enmyn as ayns çhiarrymyn bentyn rish y ghlasseraght,
rish beiyn, rish yn emshir, as rish yn eeasteyraght.

Va abbyrtyn y Nornish loayrit er mooar-heer ny h-Albey cho mie - ayns Gallaibh
er lheh. Agh hooar ny h-abbyrtyn shen baase foddey ny s'leah na er ny h-ellanyn.
S'goan y Nornish screeuit t'ayn, agh ta meeryn, lheid as Padjer y Çhiarn as
bannag, ry-gheddyn.

Shoh Padjer y Çhiarn 'sy Nornish as cosoylaghtyn rish fir jeh ny çhengaghyn
Loghlynnagh elley: [1]



https://gv.wikipedia.org/wiki/Lemgo

She balley ard-scoill as y treeoo balley smoo 'sy Regierungsbezirk Detmold ayns
iar hwoaie yn Rhine Hwoaie-Westfalen, y Ghermaan, eh Lemgo (focklit magh
myr [ˈlɛmgoː]). 'Sy vlein 2011 va mysh 42,000 deiney cummal 'sy valley as eh
beggan ny smoo na 100 km² er eaghtyr. Ta'n balley ny hoie 'syn ard
Ostwestfalen-Lippe.

Va'n balley currit er bun 'sy vlein 1190 liorish Ooashlaght Lippe myr balley
plannit er crossag scanshoil ny bollee hraghtee 'syn ard shen. Va kiartyn
caayragh bronnit er y valley 'sy vlein 1245, as ny s'anmey haink er y valley dy
ve oltey jeh'n Chommeeys Hanseatagh, as, rere shen, ta'n ennym "Shenn Valley
Hanseatagh Lemgo" (Alte Hansestadt Lemgo) currit er y valley chammah. Ta ram
thieyn mean-eashagh foast ry-gheddyn 'sy valley jiu. Derrey yn vlein 1973, v'eh
ny valley reiragh er slyst Lemgo, agh hie yn clyst shen er ny dolley magh ny
lurg.

She balley çhynskylagh ta soit mastey çhymmyltaght heerey t'ayn, as eh goll er
enney son obbraghey meainagh, jannoo greieyn feeackleyragh, jeshaghteyrys
obbrinagh as y rheynn hirveishagh. Myrane lesh shen, ta Ollooscoill
Ostwestfalen-Lippe soit 'sy valley.



https://gv.wikipedia.org/wiki/Kiaull_Vannin

Ta kiaull Vannin ny cur sheese er begnagh dagh sorçh dy chiaull t'ayn jiu ayns
Mannin. Ta Mannin coontit myr nane jeh ny Çheeraghyn Celtiagh, gollrish Nerin,
Nalbin, Bretyn, y Chorn, as y Vritaan, as myr shen, ta blass Celtiagh er chooid
vooar jeh'n chiaull çheerey ta ry-chlashtyn er yn ellan, agh ta cleanaghyn
Loghlynagh as Sostynagh ry-chlashtyn 'sy chiaull chammah. Agh ta'n chiaull ayns
Mannin goaill stiagh sorçhyn elley dy chiaull lheid as craa-chiaull,
pop-chiaull, as snag-chiaull. Hie kiaull hradishoonagh Vannin magh ass foayr
ayns ny 19oo eash yeianagh gys ny 1970yn, tra haghyr aavioghey 'sy chiaull
hradishoonagh liorish feailley kiaullee enmyssit Yn Chruinnaght ayns Rhumsaa.

Ta kiaulleyderyn ard-ghooagh jeh'n aavioghey Manninagh goaill stiagh lheid as
King Chiaullee, Skeeal, The Mannin Folk, Mactullagh Vannin, Moot as shiartanse
dy vannyn elley. Ta Undinys Eiraght Vannin kiarail ynnyd Myspace meanagh da
kiaull as da daunse Vannin, as kianglaghyn gys kiaulleyderyn elley ayn. Ta
ellyneyryn elley t'er ghientyn JCyn goaill stiagh Emma Christian (goo, cruitçh
as feddan millish) as y cruitçheragh Charles Guard, reireyder ayns Undinys
Eiraght Vannin.



https://gv.wikipedia.org/wiki/Inis_Me%C3%A1in

She Inis Meáin (Baarle: Inishmaan, shenn lettraghey Yernish: Inis Meadhóin) yn
ellan meanagh mastey ny tree preeu-ellanyn ayns Ellanyn Aran, Cooan ny Galliu,
er coose heear Nerin. T'eh ny chooid jeh Coontae ny Galliu ayns Queiggey
Connaghtey. Ta 160 deiney cummal er yn ellan, as rere shen t'eh ny ellan sloo
mastey Ellanyn Aran rere sleih-earroo. Ta cummaltee yn ellan loayr Yernish son y
chooid smoo, as t'eh ny chooid jeh'n Ghaeltacht.

Ta daa ghoon cloaie er lheh er yn ellan. She raah chloaie oohchrooagh henndeeagh
eh Dún Chonchúir (Doon Chonchoor), as eh er ny hroggal 'sy lhing roie-Chreestee,
lesh reayrtyn er buill henndeeagh elley yn ellan as er y vooir. She doon cloaie
eh Dún Fearbhaí, v'er ny hroggal 'sy 4-oo eash BNJ. She doon neuchadjin eh yn
doon shen er oyr dy row eh troggit ayns cummey kiare-chuilleig ayns cosoylaght
rish ny doonyn elley er yn ellan quoi dy row troggit ayns cummey kiarkylagh.

Ren John Millington Synge cummal ayns Teach Synge (ny Thie Synge) ayns dagh
sourey veih 1898 derrey 1902, raad dy row eh goit stiagh myr goaldagh liorish
Bríd as Páidín Mac Donnchadha. T'eh er credjal dy row eh ayns shoh raad hooar eh
ardsmooinaght da ny cloiaghyn echey The Playboy of the Western World , Riders to
the Sea, as haink ram obbraghyn echey ass skeealyn v'er ny chlashtyn echey veih
ny h-ellanee. Va'n thie, raad ren eh cummal, cummaltit liorish sluightyn y
chloan Mac Donnchadha derrey ny 1970yn, agh huitt eh ayns drogh-oardrailys. V'eh
aa-oshlit dys y phobble ayns Mee Luanistyn 1999 lurg aahroggal.

V'eh Cathaoir Synge (Caair Synge) y boayl reih ec Synge er yn ellan, as eh
jeeaghyn er Inis Mór as y Cheayn Sheear.



https://gv.wikipedia.org/wiki/Heert%C3%A7h

She ellanragh anerit eh Heertçh (Gaelg Albinagh: Hiort, Baarle: St Kilda). T'eh
soit 64 km (40 mi) çheu heear heear hwoaie veih Ooisht y Twoaie 'sy Cheayn
Sheear. T'eh goaill stiagh ny h-ellanyn smoo eearagh jeh Ellanyn Heear ny
h-Albey. She Heertçh yn ellan smoo 'syn ellanragh, as she ayn ta ny h-eayninyn
s'yrjey 'sy Reeriaght Unnaneysit. Ta tree ard-ellanyn elley 'syn ellanragh -
Dùn, Soaigh, as Boraraigh. Ta ny h-ellanyn goll fo reirey ec Comhairle nan
Eilean Siar.

Ta'n ellanragh er fud goll fo shellooderys Urras Nàiseanta na h-Alba ("Treisht
Ashoonagh ny h-Albey"). Haink er dy ve coontit myr fer jeh ny queig Buill
Eiraghtagh Ghowanagh ayns Nalbin 'sy vlein 1986. Ta daa horçh jeh kirree lheah
foast cummal er yn ellanragh - keyrrey Hoaigh, sorçh Noa-littagh, as keyrrey
Voraraigh, sorçh jeh'n Eash Yiarn. She boayl sheelree da ram sorçhyn d'ushagyn
marrey, goaill stiagh y gantyn hwoaie, y phibbin Atlantagh, as y foillan
Albinagh. She fo-ghooieyn dooie Heertçh ad drean Heertçh as lugh faiyr Heertçh.

She Heertçh yn ellan smoo mastey ellanyn yn ellanree as eh 670 hectareyn (1,700
acreyn) er eaghtyr. T'eh jannoo seose 78% jeh eaghtyr thallooin yn ellanree. She
Soaigh ("Ellan ny Geyrragh" y Loghlynish) y nah ellan smoo as eh 99 hectareyn
(240 acreyn) er aghtyr. Ta Boraraigh ("Ellan y Doon") ny hrass ellan smoo as eh
86 hectareyn (210 acreyn) er eaghtyr. Ta Soaigh ny lhie 0.5 km (0.31 mi) çheu
heear hwoaie veih Heertçh as ta Boraraigh ny lhie 6 km (4 mi) çheu hiar hwoaie
veih Heertçh. Ta ellaneenyn as stackyn 'syn ellanragh goaill stiagh Stac an
Àrmainn, Stac Lì as Stac Leibhinis. By chooid jeh Heertçh eh en ellan Dùn, ellan
ta coadey Bàgh a' Bhaile ("Baie y Valley"), ny Am Baile ("Y Balley") dy mennick,
veih ny geayaghyn neear yiass, as eh kianglt rish yn ard-ellan liorish arc
najooragh. Ansherbee, cha nel yn arc shen foast er mayrn as eh scryssit foddey
er dy henney.



https://gv.wikipedia.org/wiki/Far-skeealaght_Ghothagh

Ta far-skeealaght Ghothagh ny ghenre Romansagh Europagh. T'eh goaill stiagh
troyn far-skeealaght ghraih as scoaghagh. T'eh kianglt rish seyrnaght
vean-eashagh as seyrnaght Aavioghey Ghothagh: ghow screeudeyryn breeaghys jeh
shenn troggalyn as tholtanyn, as haghyr ny skeealyn ayns cashtallyn as
mannishteryn, as limmeryn follit, cooyllyn troggee as nyn lheid oc. V'ad
kiangley ny troggalyn dorraghey shoh rish folliaghtyn, drogh haghyrtyn as reddyn
neughooghyssagh.

Va bun ec ny ta shin cur "far-skeealaght Ghothagh" er nish ayns obbyr Horace
Walpole, The Castle of Otranto. She y cashtal hene eh bun y skeeal, ny troggal
cartageagh t'er n'aase far-enney, faggys, rish ny h-eashyn. Ta caggeydeyr y
skeeal soit er beaynaghey e chlein e hene, as cha nel eh tayrn er ash eer veih
egin ben. Ta'n skeeal soilshaghey magh ny kianglaghyn eddyr fuilleeaght as
thalloo ny sleih ooasley ayns cooish chassit.

Haink magh y noaskeeal "rieughee" leah 'sy 18oo eash myr aawoalley da'n
romanseeaght tradishoonagh va çhiarnyssagh neayr's jerrey'n 17oo eash. Hoilshee
magh Daniel Defoe, Samuel Richardson as Henry Fielding dy row yn obbyr oc noa as
bentyn da bea jeianagh liorish eddyr-scarrey eh veih "romanseeaght"
shenn-emshiragh neuheiltagh. Ren Richardson caartrey ben-eniee liorish gra dy
vel ad lhiah far-skeealyn romanseeagh; myr shen, dy vel ad nyn nyummaltee-traa
as sheiltynee. Hug Fielding kied chabdil lioar 8 Hom Jones da grinderys er ymmyd
reddyn yindyssagh ayns far-skeealaght. Ren ad ymmyd jeh "noaskeeal" bentyn da'n
obbyr oc: cummey noa dy 'ar-skeealaght, ny smoo so-chredjal as jeianagh, cooie
da eash toiggalagh. Chowree ad eieyn Aristotle as Horace myr bun er son caartrey
romanseeaght, er y fa dy row adsyn shassoo er cosoylaght er son ynsagh as
sharaghey moralaght.

Va'n cremeydys shoh er daa vun. Er yn un laue, honnick ad romanseeaght myr
eiyrtys Chatoaleaghys Raueagh, as kyndagh rish y Toilsheraght as yn Aachummey
Sostnagh, va shen neuchooie. Myr sampleyr, ayns goan foslee da Roderick Random,
screeu Tobias Smollett:

Va'n argane elley rere'n eie dy nee ynsaghey eh ard-ymmyd skeealaght, dys jannoo
lhaihderyn aarloo da bea. Myr shen, er lhieu dy row romanseeaght ny red ass
cummey yinnagh y lhaihder neuaarloo da bea 'syn 'eer teihll. Va'n argane shoh
rere Don Quixote skitt er romanseeaght reejeroil myr Amadis de Gaula. Agh dy
cadjin, cha row ny briwnyssyn shen jeant er bun lettyraght roish y 17oo eash,
agh er romanseeaght Rangish ennoil myr Le Grand Cyrus liorish Madeleine de
Scudéry as Cassandre liorish La Calprenède. Dy jarroo, cha row taghyrtyn
neughooghyssagh ayndaue son y chooid smoo, agh v'ad yn-enneydagh liorish
focklaghey ellynagh, cohaghyrtyn ass towse, mestey shennaghys as far-skeealaght,
as treanid erskyn credjue.

Gyn scansh da lheid y taishbyney, cha row scarrey baghtal ayn eddyr
noaskeealaght as romanseeaght, ny cosoylaght as neuchosoylaght. Ta Clarissa
liorish Richardson goaill stiagh pryssoonaght as baanrid gollrish obbraghyn
ard-haghyrtagh Nicholas Rowe. Ta reayrt ayns Ferdinand Count Fathom, liorish
Smollett, as yn Eearley goit ayns thie roosteyryn marish corp marroo, ta bun
reayrt cosoylagh rish ayns The Monk. Hug cremeyderyn s'anmey moylley da myr
ard-hampleyr scoagh dooghyssagh, agh cha row noaskeealee aarloo dy gholl harrish
y dooghyssagh as resoonagh foast. Haink magh The Castle of Otranto myr doolane
da'n cair-chredjue shoh. Er lesh Walpole dy row cosoylaght lhiettal
far-skeealaght: "ta cooid share sheiltynys er nyn stangey liorish lhiantyn rish
bea cadjin". Loght eh cliaghtaghyn screeuee Hamuel lhiann rish reddyn
dooghyssagh. Va Samuel Johnson er screeu art dardjee ny cliaghtaghyn shoh dys
reillyn moralagh: dys ynsaghey sleih aegey (ard-ymmyd skeealaght, er lesh) begin
da far-skeealaght "taishbyney bea 'sy feer stayd echey, gyn caghlaa agh liorish
taghyrtyn laaoil y teihill, as fo cummaght ennaghtyn as quallidyn ta ry-akin dy
feer liorish ainjys deiney." Er lesh dy va skeealyn nyn sampleyryn ymmyrkey da
sleih, as mannagh row eh er skeeal lhiantyn rish firrinys, begin da taishbyney
sampleyr fondalys deiney. Ny nagh dod shin credjal, cha nod eh ve sampleyr
dooin. Ren Walpole beg jeh'n reill shoh: ayns The Castle of Otranto, ta
kerraghey Yee roshtyn eirey far-ghoaillagh liorish scaanjoon jymmoosagh as
meeryn dy phlaaitail buillvollee. Cha nod shen ve ny lessoon moralagh er son bea
er chor erbee. Myr dooyrt Walpole hene, ta bun-cheeal y skeeal: "dy vel
peccaghyn ny ayraghyn goll er kerraghey er y chloan dys y trass as y chiarroo
heeloghe", as cha nel eh feer ymmydoil. V'eh fo cur taitnys da sleih, cha nel
lessoonyn. Tra ghow eh rish dy nee eshyn ughtar y skeeal, hoilshee eh dy row eh
fo mestey "y daa horçh romanseeaght: shenn as jeianagh", as cur ry-cheilley
taghyrtyn ard-yindyssagh as ymmyrkey deiney cosoylagh. V'eh cur trimmid er yn
eie dy vel noaskeealaght ny sorçh dy romanseeaght, gyn scansh da'n rieughid
echey as aggyrtys ny h-ughtaryn. Chammah's shen, v'eh goaill stiagh eieyn ny
condaigee: v'eh fosyn "jannoo seyr obbraghyn sheiltynys dys croo soiaghyn ny
smoo anaasagh", agh "stiurey jantee deiney y skeeal rere reillyn cosoylaght; dy
giare, dy chur orroo smooinaghtyn, loayrt as jannoo ny yinnagh deiney as mraane
cadjin mastey taghyrtyn neuchadjinagh". V'eh jannoo eab dy ghoaill stiagh
cooishyn ard-haghyrtagh as neughooghyssagh lesh soilshaghey as coloayrtys
najooragh. 'Syn aght cheddin as ghow stiagh noaskeealaght cowraghyn
romanseeaght, va Walpole gobbraghey er bun far-skeealaght rieughee as
ennaghtagh.

Haink magh daa obbyr scanshoil shennaghys lettyraght beggan roish The Castle of
Otranto: Observations on the Faerie Queene of Spenser liorish Thomas Warton as
Letters on Chivalry and Romance liorish Richard Hurd. V'ad cur trimmid er y
scansh leagh y chur er romanseeaght mean-eashagh myr troar ny h-eashyn as
sheshaghtyn v'ayn. She Hurd hug "Romanseeaght Ghothagh" er y troa noa. Er lesh,
foddee, dy row "red ennagh 'sy Romanseeaght Ghothagh cooie er lheh da baght
ard-cheeayllagh as dean bardaght". Dys fendeil far-skeealaght Ghothagh,
chosoylee eh seyrnaght Ghothagh as Greagagh.

Er bun studeyrys shennaghys Palaye Noo Mémoires de l'Ancienne Chévalerie, hug
Hurd argane lajer dy row lettyraght Ghothagh ny cummey ellynagh cho fondagh as
ellyn Greagagh, rere'n coheks eck. Hass Hurd noi'n eie dy row romanseeaght ny
Shee gyn feeu er y fa dy row ee erskyn cosoylaght. Hug eh trimmid er yn eie nagh
row bardyn shirrey er sleih credjal ny screeu ad, agh cur orroo sheiltyn eh er
son taitnys. Ren eh geddyr-scarrey credjue ny theay, nyn mun as breeaghys da
skeealaght as bardaght, as credjue y lhaihder hene. Er lesh nagh row feme er y
fer s'jerree: "tra ta [credjue ny theay] er y çheu echey, as ta bun ayns credjue
ny h-eash echey da'n çheiltynys echey, t'eh lhiggey harrish [credjue y lhaihder]
as lhiggey da'n lhaihder ve wheesh meechredjallagh as wheesh ouryssagh as
s'taittin lesh." Dooyrt eh myrgeddin nagh row kuse dy hropeyn romanseeaght
wheesh do-chredjal as shen; myr sampleyr, va mraane caggee ry-akin ayns ny
h-eashyn shen, as va sheshaghtyn caggee erskyn towse ry-akin 'sy Chroshaid.

Liorish goaill rish dy row dooghys er lheh ec lettyraght Ghothagh, haink yn eie
dy row mieyn e hene eck. Hug roish Warton as Hurd dy row yn eash Ghothagh cooie
er lheh da sheiltynys, er y fa hene dy row eh barbaragh, as dy row beasaght yn
eash jeianagh er goayl breeaghys bardoil. Dy feer, er lesh Hurd dy row yn eash
Ghothagh ny share myr bun bardaght as far-skeealaght na'n eash Ghreagagh. Haink
rish Bunneydaght, gleashaght ren arganeys noi y çhenn hickyrys dy row beasaghey
y red cheddin as shareaghey. Lesh goaill rish dy row red ennagh caillt liorish
beasaghey y teihill, haink rish yn eie dy row eh er sleih jeianagh ynsaghey jeh
ny shenn eashyn neuveasagh as geiyrt orroo. Ayns 1765, hoilshee magh James
Macpherson "shenn obbraghyn Ossian çhyndaait ass y Ghaelg Albinagh", agh
s'cosoylagh dy nee eh obbyr eh hene v'ayn son y chooid smoo, goaill stiagh eieyn
jeh beeal-arrish as arraneyn ny h-Albey. Va cummaght mooar as lheead ec yn obbyr
shen, er lheid ny screeudeyryn as Walter Scott, János Arany, Goethe as Herder.
Screeu Goethe as Herder bardaght "Ossianagh" rish y cheilley. Va ard-vian ec
sleih er feer shenn vard Nordagh, as ram anaase oc er shenn reddyn, reddyn
dorraghey as neuhoilsheydagh. Chroo y ghleashaght shen çhymbyllaght chooie da
aavioghey romanseeaght Ghothagh.

Ren Warton as Hurd myrgeddin argane dy row lheid yn 'ar-skeealaght ny scaa
streeu brastyllagh ny h-eash, raad va çhiarnyn tranlaasagh nyn voawir ayns
cashtallyn, as ny shirveishee oc nyn roosteyryn as fir oaldey. 'Syn aght
cheddin, ayns Otranto ta fansee mooadit ny eiyrtys drogh-ymmyd pooar. Va
cremeydys elley bentyn rish cummaght Chatoaleaght Raueagh er romanseeaght. Er
lesh sleih dy nee noaskeealaght ouryssagh y cummey cooie da cultoor toiggalagh
Protestoonagh. Myr shen, haink corree er kuse dy 'leih liorish feddyn magh dy
row Otranto ny skeeal jeieanagh, cha nel ny hyndaa ass shenn skeeal. Ny s'anmey,
ver lhee stiagh Radcliffe "neughooghyssaght yn-hoilshaghey" dys aachoardail
meechredjue Protestoonagh as graih scoagh scaanjoonagh.

Ayns 1674, ren Boileau çhyndaa traaght Longinus Peri hupsous er "aght mooar
screeuee" ta greesaghey irree lajer. Haink yn eie shen y ve cummaghtagh, as ghow
sleih toshiaght jannoo ymmyd jeh'n eie chlassicagh shoh noi eieyn classicagh
elley, goaill stiagh mimesis (eiyrt er najoor). Rere'n "aght mooar screeuee",
foddee ughtaryn goaill stiagh neughooghyssaght as reddyn ard-yindyssagh dys
greinnaghey ennaghtyn gleashagh. Haink rish "Scoill Ruillick" bardaght Hostnagh,
goaill stiagh William Cowper as Thomas Gray, screeu er marvaanaght as baase. Hug
lheid ny h-obbraghyn folliaghtyn, scoagh as yindys noi resoonaghys y 18oo eash.

Ren y Scoill Ruillick ymmyd jeh blass faasechredjueagh dys cur eieyn marvaanys
er y lhaihder gyn taishbyney "feer" scaanjoonyn. Ayns 1757, hug magh Edmund
Burke A Philosophical Enquiry into the Origin of Our Ideas of the Sublime and
Beautiful bentyn rish yn eie cheddin. Er lesh nagh row gleashaght ennaghtagh
cooie ynrican, agh femoil da aigney as corp. Ta ennaghtyn lajer, as scoagh
erskyn ooilley, gooraghey feayr-chooish aigney as cummal seose aigney sunt. Va'n
eie cheddin, dy nee scoagh eh ard-ghean skeealaght, ny vreeaghys da Walpole. Va
bun ec obbyr Vurke as Walpole myrgeddin ayns dreeys as saieid sheshaght hraghtee
ny h-eash, as mian ny theay er reddyn noa as greesaghey ellynagh. Ny yei shen,
cha daink lesh ughtaryn y ghenre noa noi condaigys lettyraght 'ondid rish
tammylt. Myr sampleyr, cha hoie ad monney jeh The Bard liorish Ghray, lane dy
neughooghyssaght as bunneydaght. Haink lesh obbraghyn "Ossian" er y fa dy lhig
yn ughtar er dy nee shenn obbyr v'ayn, as tra dooar ad magh nagh nee, haink
cremeydys er. Foddee dy row laue ec cremedys The Bard 'sy lhiggey-er shen.

Hyndaa Walpole dys drama, agh cha hoilshee magh eh yn obbyr noa, The Mysterious
Mother dy foshlit; er lesh dy row bun-chooish y skeeal, croaiaght vayrey,
ro-ghraney myr ayrn cuirraghan as erskyn aa-eaysley moralagh erbee. Cha daink eh
rieau da thieyn cloie, as cha daink magh lhieggan clout derrey 1791. Ny yei
shen, va cummaght echey er banglane Gothaght "hicklaagagh" noa, myr sampleyr dy
scoagh dooghyssagh as cagliee sodjey dooghys deiney. Denmys Ann Radcliffe eh
ayns The Italian, as va'n blass cheddin ry-akin ny s'anmey ayns obbraghyn Mary
Shelley, y Çhiarn Byron as Edgar Allen Poe. Ec y traa cheddin, ghow sleih
toshiaght dy hoaiaghey mooar jeh Otranto myr genre noa. Ren William Warburton,
ny ghooinney lettyragh mie er enney, cur moylley da myr "ard-obbyr" er son
jannoo ymmyd jeh "sheiltynys aalin" as "briwnys fondagh" dys goll harrish
"feniaghtys Gothagh" as "cooilleeiney dean shenn doo-skeealyn, dy ghra myr shen,
glenney ny h-ennaghtyn liorish erreeish as scoagh".

By Ann Radcliffe as Matthew Lewis ad noaskeealee Ghothagh smoo cummeydagh ny
1790yn. Chosoylee Nathan Drake Radcliffe rish Shakespeare. Va Radcliffe mie er
enney er son yrdjaghey far-skeealaght da keim bardoil noa; va Lewis er fys myr
screeudeyr The Monk as MP, as va scammylt ayn rish lheid y fer cur magh obbyr
nagh haishbynee 'mynchooishaght vaarderagh' ynrican, agh neuyeeys myrgeddin. Hug
y jees oc nyn gummaght nyn hene er Gothaght. Va Radcliffe screeu rere
noaskeealyn ennaghtagh, as firrinaght vardoil; va Lewis shirrey ard-haghyrtys as
amlaght. Ren Radcliffe cosoylaghey 'scoagh' as 'grayn' ayns traaght: ta baggyrt
jarroo cur grayn ort, agh ta scoagh croghey er follaghey dys gientyn ooashlaght;
t'eh "lhiggey da'n çheiltynys obbraghey er y sannish goan ta firrinys faagail
da". Ta scoagh ny obbyr sheiltynys; lesh goaill loaghtaght er hene, t'eh gientyn
grayn. Ta ben-eniee Radcliffe freggyrt gortey ny egin ben lesh grayn; my she
nhee neuheiltagh ta baggyrt orroo, myr sampleyr, jantys neughooghyssagh ny faare
yeeaght, ta scoagh yrjee çheet orroo. She Gothaght scoagh phooaree t'ayn,
cosoylit rish Gothaght challinagh graynoil Lewis ta ganheiltaghey y surransagh.

Ayns 1785, hug magh Clara Reeve The Progress of Romance, ny cohaggloo ellynagh
er romanseeaght as lettyraght. T'ee soilshaghey magh dy row ard-skeealyn Homer
as Virgil nyn skeealyn romanseeagh, 'syn aght cheddin as Oie as Thousane. Er y
vun shen, t'ee cur roish yn eie dy vel romanseeaght ayn er feie ny cruinney as
car ny h-eashyn, as cha nel eh lhiettit da eash ny boayl er lheh. Ren ee
geddyr-scarrey romanseeaght "bentyn rish sleih as reddyn ard-yindyssagh" veih
noaskeealaght myr "caslys jeh feer vea as aghtys". T'ee croo rang noa
far-skeealaght, "skeealyn noa as neuchadjin", ta goaill stiagh Otranto chammah's
noaskeealyn ard-yindyssagh myr Tristram Shandy, Don Quixote, The Pilgrim's
Progress as Robinson Crusoe, as gra dy vel blass moralagh er y clane. She noaid
eh ard-hro y ghenre noa, as shassoo noi taishbyney taghyrtyn as bea cadjin.

Ayns 1782, hug magh William Beckford Vathek, ny skeeal far-hiar lhig er dy ve er
ny jyndaa ass yn Arabish. Liorish yn arrish shen, dod eh goll harrish ny
lhiettalyssyn cadjin as goaill stiagh co-oltyn ass cosoylaght as
neuchredjallagh. Cha ghow rish cremeyderyn dy nee obbyr Arabagh v'ayn, agh
screeu ad dy meiygh er, as er neughooghyssaght yn obbyr. Va obbraghyn far-hiar
ny s'leaie, myr sampleyr, Rasselas liorish Johnson, er lhiantyn rish ynseydaght
wheesh jeeragh as lhiann noaskeealaght. Soiaghey noi ry-hoi y lheid, va aghtys
Vathek as e voir dewil erskyn ynsaghey moralagh, as cha row lhiettal jeeoil er
niart ny jinneeghyn. Cha row eiyrtyssagh jeeragh ec yn obbyr, agh va cummaght
echey er Lewis bentyn rish aghtys Ambrosio ayns The Monk, as goaill stiagh
obbeeys erskyn scaanjoonaght chadjin romanseeaght vean-eashagh. Mysh y traa
cheddin, screeu yn ughtar Germaanagh Christian Heinrich Spieß Das Petermännchen,
skeeal elley drogh-veasaght: ta'n caggeyder poosey shey mraane, goaill stiagh
poosey croiagh, as jannoo 70 dunveryssyn. Va lhieggan Baarle ry-gheddyn ec y
traa shen, as s'cosoylagh eh dy dug eh cummaght er Lewis.

Rish Gothaght y 18oo eash, haink magh y chied ghenre va screeut ec mraane as
currit da mraane. Hug Ellen Moers "Gothaght woirrin" er (female Gothic). Ren
cremeyderyn beaynaghey y plottey myr "ben-eniagh er ny goaill eddyr kemmyrk
çheerey as cashtal baggyrtagh; er çhea voish karracteyr ard-ayroil ny keayrtyn,
shirrey er moir haghrynagh ny keayrtyn, as y daa dy mennick." Veen ad "Gothaght
'irrynagh" n'oi dy Oedipagh myr streeu mac noi eaghtyrys. Ta cremeyderyn elley
er ngra dy nee bun-chooishyn ta geddyr-scarrey y daa: ta ughtaryn leah Ghothaght
woirrin cur tastey da kiartyn y vrastyl oc as kiartyn mreih, agh ta ughtaryn
leah Ghothaght 'irrynagh cur ny smoo tastey da jarroo-enney. Va bun-ughtaryn
co-emshiragh as roie-immeeaghtyn Radcliffe screeu er son argid son y chooid
smoo, as anchochredjuagh dy mennick; v'ad shirrey argid as cur tastey da
cooishyn kiartyn bentyn roo. Ta seyrsnys neuchadjin ec ny ben-eniee dy mennick;
share daue seyrsnys ellynagh as lomarcanys çheerey na poosey as shickyrys
heshoil. T'ad fakin poosey myr bargane tushtagh marish fer surdremagh da'n
seyrsnys as argid eck, cha nel myr cooilleeney mian romansagh, as dy mennick ta
poosey baggyrt orroo aght ennagh. Ta Miles gra dy vel ad çheet er ard-ayraght dy
leah. Va ughtaryn firrynagh ooasle son y chooid smoo, as foddee dy row ad
ronsaghey aghtyssyn keintys cadjin ny h-eash; va fir jeu homocheintyssagh er ard
(myr sampleyr, Lewis as William Beckford) as va ourys cadjin ayn bentyn rish fir
elley.

Va laue ec bardyn Romanseeagh 'sy ghenre myrgeddin. Ta sampleyryn goaill stiagh
The Rime of the Ancient Mariner as Christabel liorish Coleridge, ny La Belle
Dame sans Merci as Isabella, or the Pot of Basil liorish Keats. Ta enmyn,
ashlishyn as mynphaartyn corpagh macabragh rere noaskeealyn Radcliffe. Va kied
obbyr soilshit Helley ny noaskeeal Gothagh, Zastrozzi, mychione jeebyrtagh
lhiantyn hug drogh-chooilleein noi'n ayr as lieh-vraar echey. Screeu eh fer
elley y nah vlein, St. Irvyne; or, The Rosicrucian, mychione far-chemmigagh ta
shirrey neuvarvaanys.

Ayns 1816, screeu y Ven-çhiarn Caroline Lamb Glenarvon, lesh e h-eear-lhiannan,
y Çhiarn Byron, ny charracteyr lieh-farchoamrit myr "y Çhiarn Ruthven". Haink
ambee, bardaght, bea ghraih as contoyrtyssyn far-skeealeragh Vyron dy ve
breeaghys elley da lettyraght Ghothagh, as bun y beaynchroo feniagh Byronagh.
'Sy tourey cheddin, chumm Byron goaldys ec Villa Diodati rish broogh Logh
Geneva, as ren cohirrey skeeal scaanjoon ayn eddyr echeysyn, Percy Bysshe
Shelley, Mary Shelley as John William Polidori gientyn Frankenstein (liorish
Mary Shelley) as The Vampyre, skeeal Pholidori daavioee "Ruthven" myr sooder
folley.

Vishee Edgar Allan Poe y genre 'sy Steatyn Unnaneyssit, as va cummaght mooar
echey er screeudeyryn elley (myr sampleyr, H. P. Lovecraft). Va laue ec Gothaght
ayns far-skeealaght heanse myrgeddin: ta Frankenstein goaill stiagh laanid ny
mynayrnyn shoh: prowaltyssyn mollaghtagh, yllagh as y beishteig hene. Ta
cummaght ry-akin ayns obbraghyn H. G. Wells, myr sampleyr, The Island of Doctor
Moreau.

Ta lioaryn s'anmey Iris Murdoch, myr sampleyr, The Unicorn, goaill stiagh troyn
Gothagh; as va Gormenghast liorish Mervyn Peake ny straih lane Ghothagh.



https://gv.wikipedia.org/wiki/Eliezer_Ben-Yehuda

By 'ockleyreyder as reagheyder pabyr-naight Litvakagh eh Eliezer Ben-Yehuda
(Ewnish: אליעזר בן־יהודה). By spyrryd deiyragh eh er son aavioghey yn Ewnish
'syn eash noa-emshyragh eh. Rug Ben-Yehuda er 7 Jerrey Geuree 1858 ayns Lužki
'sy Velaroosh noa-emshyragh (Kiannoortys Vilna ayns Impiraght ny Roosh y lhing
shen) myr Eliezer Yitzhak Perlman (Ewnish: אליעזר יצחק פערלמאן). Tra v'eh tree
bleeaney d'eash, ren eh goll er cheder raad ren eh studeyrys er yn Ewnish as y
Vible. By chliaghtey cadjin eh shen mastey Ewnyn yn Oarpey Hiar ec y traa shen.
Tra v'eh 12 vlein d'eash va ayrnyn mooarey jeh'n Torah, y Mishna as y Talmud
lhaiht echey. Va ny paarantyn echey jerkal dy jed eh ny rabbi as ren ad cur eh
gys yeshiva. Ren eh studeyryssyn er yn Ewnish henndeeagh ayn as va screeunyn
seihlltagh y toilsheraght 'syn Ewnish foshlit roish. Ren eh studeyryssyn ny
s'anmey er y Rangish, y Ghermaanish, as y Rooshish as v'eh currit gys Dünaburg
son tooilley ynsee. Hoshee eh lhaih y pabyr-naight Ewnish HaShahar raad haghyr
eh er y Teionaght as ren eh kiangley aavioghey yn Ewnish ayns Eretz Israel rish
unnaneyssey Ewnyn y Dowan.

Tra hooar eh yn cheim echey hie eh gys Paarys as eh jannoo studeyryssyn ayns
Ollooscoill Sorbonne. Ren eh studeyryssyn er shennaghys as politickagh y Niar
Veanagh, agh b'ee yn Ewnish hie dy mooar er. Va'n Ewnish goll er ymmyd myr
çhengey loayrit mastey ny scollagyn shen as ren ny coloayrtyssyn shen
shickyraghey dy nee eie yn-jannoo eh aavioghey yn Ewnish myr çhengey yn ashoon.
Hannee eh ayns Paarys feie kiare bleeaney.

'Sy vlein 1881 hie Ben-Yehuda gys y Phalasteen va fo stiurey yn Impiraght
Ottomanagh as ren eh cummal ayns Jerusalem. Hoshee eh gobbraghey myr ynseyder
ayns scoill yn Alliance Israelite Universelle. Hoshee eh lhiassaghey çhengey noa
as y dean echey ee y chur ayns ynnyd y Ewdish as dagh abbyrt ardjynagh elley myr
mean y choloayrtys laaoil mastey ny h-Ewnyn ren aliyah veih dagh corneil y
Dowan. Ren eh coontey dy nee shimbosh v'ayn 'sy Ewnish as y Teionaght.

Phoose Ben-Yehuda daa cheayrt, rish daa huyr. Hooar e chied ven, Devora (née
Jonas), baase myr eiyrtys er y ghorley shymlee 'sy vlein 1891 as queig cloan oc.
B'eh yn yeearree s'jerree eck dy nee poosey Ben-Yehuda rish e shuyr, Paula
Beila. Beggan lurg baase e chied ven, hooar troor jeh ny paitçhyn echey baase
myr eiyrtys er y diftheyr çheusthie lhing jeih mee. Shey mee ny s'anmey, phoose
eh rish Paula, as ren ee doltey yn ennym Ewnish "Hemda".

Hrog eh yn chied vac echey, Ben-Zion Ben-Yehuda, lane 'sy Ewnish. Cha row
çhengey elley erbee foshlit da tra v'eh ny aegid. By eshyn y chied loayreyder
dooghyssagh jeh'n Ewnish noa-emshyragh.

By reagheyder eh Ben-Yehuda er ram pabyryn-naight Ewnish: HaZvi, Hashkafa as
HaOr. Va HaZvi doont feie blein myr eiyrtys er y staanys veih'n voodeeys
feer-chiart-chredjuagh ayns Jerusalem as ad shassoo noi ymmyd yn Ewnish, y
çhengey chasherick oc, son coloayrtyssyn cadjin laaoil.

By pheiagh mooar eh Ben-Yehuda ayns bunneeaght Ving ny h-Ewnish (Va'ad
HaLashon), ny Colleish ny h-Ewnish y lhing ain. By eh Ben-Yehuda ughtar y chied
'ockleyr Ewnish noa-emshyragh as haink er dy ve enmyssit "aaviogheyder" yn
Ewnish, gyn y wooise er y staanys noi kuse d'ocklyn va crooit echey. Haink er
kuse vie jeh ny focklyn shen dy ve ymmydit 'sy çhengey, agh cha daink y raah
cheddin er kuse elley jeu — mysh 2,000 fockle. By eh badura yn fockle echey er
son traase, agh ta Ewnisheyryn jeu gymmydey yn fockle agvania.

Er 16 Nollick 1922 hooar Ben-Yehuda baase myr eiyrtys er y ghorley shymlee,
gorley v'echey er feie y chooid smoo jeh'n theihll echey. V'eh oanluckit er
Cronk Olive ayns Jerusalem. Haink ny smoo na 30,000 dy 'leih gys e hirveish
merriu.

Ren Ben-Yehuda troggal thie er son e lught-thie ayns y nabooys Talpiot,
Jerusalem, agh hooar eh baase tree mee roish creaghney yn troggalys. Ren e ven
Hemda cummal ayn er feie mysh 30 bleeaney. Jeih bleeaney lurg e baaish, ren e
mac Ehud astreeaghey bargane screeuee yn thie gys baljaght Jerusalem ry hoi
crooaght thie tashtee as ynnyd studeyrys. Fy yerrey, v'eh lhiggit magh er
eeasaght gys possan agglishagh veih'n Ghermaan as ren ad cur ynnyd er bun son
arryltee Ghermaanagh. She ynnyd co-choyrle as thie oast t'ayn jiu ta fo reirey
yn çheshaght Ghermaanagh Aktion Sühnezeichen Friedensdienste (Germaanish son
"Immeeaght Hirveish Aachaarjys ry hoi'n Çhee") as ad reaghey keirdlannyn,
shemminaareyn as claareeyn ulpan 'sy Ewnish.



https://gv.wikipedia.org/wiki/Edward_Carson

Va Edward Henry Carson, Barran Carson, RC, Kt, CR (enmyssit myr Y Reejerey
Edward Carson ny Y Çhiarn Carson dy keayrtyn) (9 Toshiaght Arree 1854—22 Jerrey
Fouyir 1935) n'er toshee er Partee Unnaneysagh Ulley. Va ram postyn echey ayns
Reiltys y Reeriaght Unnaneysit as va coorse echey myr leighder as myr briw; v'eh
nane jeh ny shiaght "Çhiarnyn y leigh". Er laa e vaaish 'sy vlein 1935, hooar
Carson shirveish steat ny merriu.

Rug Carson ec 4, Straid Fhearchair, Divlyn. Va'n clein echey nyn Bresbyteyree
verçhagh; va'n ayr echey ny heyrnagh. Va'n clein Carson jeh sluight Albinagh as
hie y shennayr ec Carson gys Divlyn veih Dùn Phrìs 'sy vlein 1815. Va Carson
ynsit ayns Scoill Chúil an tSúdaire, Colaashtey Wesley, Divlyn as Colaashtey ny
Trinaid, Divlyn, raad dy vel eh n'oltey jeh Sheshaght Hendeeagh ny Colaashtey as
dy ren eh studeyrys er y leigh.

Hoshee y coorse politickoil echey tra dy row eh reiht myr Turneyr-Ghineraal
Nerin, faagail magh nagh row eh ny oltey jeh'n Ard-Whaiyl. V'eh reiht myr Oltey
yn Ard-Whaiyl son Ollooscoil Ghivlyn myr unnaneysagh ayns ard-reihys ny bleeaney
1892.

Hannee Carson ny leighder as v'eh lhiggit stiagh ayns Barrey Hostyn liorish
Sheshaght Onnoroil y Vean-Çhiamble ayns 1893. V'eh reiht myr Turneyr-Ghineraal
Hostyn er 7 Boaldyn 1900. Hannee eh 'sy phost shoh derrey treigeil y reiltys
Cumaadagh ayns Mee ny Nollick 1905. Ec y traa v'ayn, v'eh lhiggit stiagh ayns
Coyrle ny Benrein.



https://gv.wikipedia.org/wiki/Edgar_Allan_Poe

By screeudeyr Americaanagh eh Edgar Allan Poe (19 Jerrey Geuree, 1809 – 7 Jerrey
Fouyir, 1849). Ghow eh ayrn 'sy Ghleashaght Romansagh Americaanagh. T'eh mie er
fys er son skeealyn folliaght as macabre. V'eh mastey screeudeyryn s'leaie
skeeal beg Americaanagh.

Rug eh myr Edgar Poe ayns Boston, Massachusetts er 19 Jerrey Geuree, 1809. She
mac Elizabeth Arnold Hopkins Poe as David Poe, Jr. v'ayn, as y jees oc nyn
aghteyryn. Va braar shinney echey , William Henry Leonard Poe, as shuyr saa,
Rosalie Poe. Hreig e ayr y ven as paitçhyn echey ayns 1810, as hooar e voir
baase blein ny lurg shen liorish gorley shymlee. Hie Poe stiagh ayns thie John
Allan, ny hraghtalagh Albinagh ayns Richmond, Virginia ghell ayns cooid cadjin,
goaill stiagh tombagey, eaddagh, curnagh, claghyn oaye as sleabyn. V'adsyn myr
lught doltee da, as hug ad "Edgar Allan Poe" er, agh cha gholt ad eh rieau dy
oikoil. Ren eh studeyryn ec Ollooscoill Virginia rish lieh-vlein agh daah eh er
y fa nagh row argid dy liooar echey. Hie eh stiagh 'syn Armee, agh cha daink eh
lesh myr oikagh ynseydagh ec West Point, as scarr eh veih ny Allanyn ny lurg
shen.

Va bun imlee echey myr screeudeyr, liorish çhaglym neuennymagh daanyn, Tamerlane
and Other Poems (1827), gyn ennym agh "Bostonagh" ennagh. Hug eh tastey da prose
ny lurg shen, as dobbree eh er son earishlioaryn lettyraght rish ymmodee
bleeantyn. Haink enney er er son yn aght cremeydagh echey. Darree eh mastey
caayryn bentyn rish yn obbyr, as adsyn goaill stiagh Baltimore, Philadelphia, as
York Noa. Ayns Baltimore ayns 1835, phoos eh ben vooinjerey 13 bleeantyn d'eash
Virginia Clemm. Ayns Jerrey Geuree 1845 hoilshee eh "The Raven" as haink eh lesh
çhelleeragh. Hooar e ven baase liorish gorley shymlee daa vlein ny yei. V'eh
kiarail cur magh earishlioar, The Penn: haink eh dy ve The Stylus agh hooar eh
baase roish my daink magh eh. Hooar eh baase er 7 Jerrey Fouyir 1849 rish 40
bleeantyn d'eash ayns Baltimore. Cha nel enney ain er y bun, agh ny keayrtyn,
t'ad er ny cur da alcoal, yn collyr, druggaghyn, gorley cree, gorley ny moddee,
gorley shymlee as binn elley.

Va cummaght mooar ec obbraghyn Poe er lettyraght ny Steatyn Unnaneysit as y
teihll, as er magheryn er lheh goaill stiagh tuinney-oaylleeaght as
cryptoaylleeaght. Ta Poe as e obbraghyn ry-akin car cultoor cadjin ayns
lettyraght, kiaull, fillymyn as çhellveeish. Ta kuse jeh ny thieyn v'echey nyn
dhieyn tashtee nish.



https://gv.wikipedia.org/wiki/Cowrag

Ayns coryssyn fysseree, she fockle ayndagh ta currit er cooid ennagh ee cowrag.
T'ad gyn tosheeaght son y chooid smoo. Ta'n lipaid shoh ny metafysseree ta
soilshaghey dooghys as scansh ny cooid, as cooney lhiat eh y 'eddyn reesht. T'ad
scanshoil ayns çhaglymyn mooarey ta goll er ronsaghey ec ymmodee sleih. Ta
cowragyn currit ec crootee ny ec ymmydeyryn. Ta cowragyn scanshoil ayns ymmodee
shirveishyn Web 2.0.

Ta cowragyn cooney lesh obbraghyn lheid as rang-oardraghey, cowraghey
shellooderaght, ny cowraghey enney eddyrlhieen. Ta focklyn, jallooyn, as
cowraghyn elley ry-akin myr cowragyn. Va'n eie shen ayn roish co-earrooderyn,
agh ta ronsaghey co-earrooagh lhiggey dhyt ymmyd aasagh as tappee jeu y yannoo.

Hoshiaght, ren soilsheyderyn ymmyd jeu dys cooney ymmydeyryn dy gheddyn cooid
vennagh daue er shirveishyn eddyrlhieen. Myr sampleyr, ta'n cowrag HTML keywords
lhiggey da soilsheyderyn ynnydyn-eggey soilshaghey cooid dy tappee dys cooney
lesh ronsaghey. Ayns 2003, ren ynnyd-eggey lioarvark sheshoil Delicious lhiggey
da ymmydeyryn cur cowrag er ny "lioarvarkyn" oc dyn veddyn reesht. Chammah's
shen, chroo ad shirveishyn çhaglym cooidjagh dys soilshaghey co-lioarvarkyn
ymmydeyryn. Rere yn aght shen, ren Flickr lhiggey da ymmydeyryn cowragyn er ny
caslyssyn oc y chur. Ren shen eh ny sassey caslyssyn y ronsaghey. Haink yn eie y
ve cadjin, as ta claareyn co-earrooder elley goaill stiagh cowragyn er post-l ny
coadanyn kiaull. Ta cowragyn lhiggey da ymmydeyryn rang-oardraghey cooid rere
aght cooie daue hene, as rheynn ny rang-oardraghyn shen rish y cheilley.

Dy cadjin, foddee oo scrutaghey cowrag er lheh as fakin cooid ymmodee ymmydeyryn
ta kianglt rish; myr shen ta ymmyd oc da ymmydeyryn elley. Ta ymmodee
ynnydyn-eggey soilshaghey neeal cowragagh ta soilshaghey cowragyn rere menkid.

She rang-oardraghey "neese" t'ayn, as shen noi keimoilaght "neose". Rere
rang-oardraghey keimoil, ta'n crootagh meenaghey rangyn rang-oardraghey as yn
aght cooie ymmyd jeu y yannoo. Ayns corys cowragagh, foddee dagh ymmydeyr jannoo
e ymmyd hene jeh ny cowragyn t'ayn, gyn smooinaghtyn er ymmyd ymmydeyryn elley,
as dy mennick ta niart echey cowragyn noa y chroo. Cha nel cooid goll er cur fo
rang er lheh; foddee oo cur ymmodee cowragyn urree.

Shimmey blog ta lhiggey da'n ughtar cowragyn y chroo as cur er ny postyn jeant
oc. Ny keayrtyn, ta corys ronnaghyn cooilleenagh ayn myrgeddin. Ta'n cowrag ny
jeean-chiangley stiurys rish duillag ayndagh, as ish soilshaghey dagh post as y
cowrag shen urree. Ta niart ec yn ughtar post erbee y aarang-oardraghey liorish
caghlaa ny cowragyn t'eck; cha nel feme echey ish y scughey. Ta'n cooid vog vlog
freayll arrey er ny kianglaghyn t'ayn.

Ny keayrtyn, ta taghyrt ennagh reih ogher myr cowrag oikoil. T'ad greinnaghey
commee ymmyd jeh y yannoo ayns cooid bentyn rish y taghyrt, myr sampleyr artyn,
caslyssyn-soilshey ny postyn-blog. Ta'n chowrag shoh cooney lesh greieyn-ronsee
lheid ny cooid y gheddyn dy aashagh, liorish ayndagh cohassooagh. She
tasht-fockle gurnit[noa] (controlled vocabulary) t'ayn.

Ta cowrag yeshaght soilshaghey magh fys semantagh ta ry-hoiggal ec
co-earrooderyn. T'adsyn goaill stiagh reamys, parameter as fys. Myr sampleyr, ta
"geo:long=50.123456" ny cowrag çheeroaylleeagh da cooid bentyn rish dowan-liurid
50.123456. Haink rish y cummey shoh er geolicious ayns 2004 son dy chowraghey
cooid Delicious rere ynnyd. Ren ymmydeyr Dan Catt ymmyd jeh son dy chowraghey
ynnyd er caslyssyn-soilshey Flickr; liorish cur cowrag "geotagged" er caslyssyn,
hooar eh stroo RSS jeh dagh caslys as ny cowragyn shen er, as eisht dobbree eh
orroo dys cur ad er caslys-çheerey. Haink yn eie dy ve cadjin dy liooar; ren
ymmydeyryn greieyn dys jannoo aashagh yn obbyr shen, as fy-yerrey hug Flickr
staartey da Catt. Chammah's cowragyn jeshaght ynnyd, t'ad ayn son taghyrtyn,
rollageydys as claareyn BBC. Ta greieyn lheid as Husk jannoo aashagh eh cowragyn
jeshaght y ronsaghey.

Ta cowrag chleeah ny fockle as cowrey cleeah (#) roish. Ta'n chowrag shoh
soilshaghey magh cooid scanshoil teks, as lhiggey dhyt feddyn çhaghteraghtyn
bentyn rish peiagh, taghyrt, bun-chooish, boayl ny cooish elley er lheh. Ta'n
corys shen ry-akin er corys moggyley sheshoil dy cadjin, goaill stiagh Twitter,
identi.ca, Tumblr, Instagram, Flickr, Google+ as Facebook.

Rish traa, ta co-hasht fockle çheet rish ayns coryssyn lioarvark sheshoil. Ta
troyn dynamickyn corys cramp ry-akin ayns co-chur cowragyn.. My ta stiurey erbee
ayn er ymmydeyryn, ta scaalhean cowragyn bentyn rish cooish er lheh co-chleayney
rish scaalheean fo leigh chummaght. Foddee oo scrutaghey co-cheintys ny cowragyn
t'ayn dys feddyn tasht-fockle neuchramp.

Ta coryssyn cowrag surranse spammal, as sleih cur rouyr cowragyn er red ennagh,
ny cowragyn nagh vel bentyn rish dy firrinagh, dys cleayney eaishtaght. Dy
lhiettal shen, ta sleih ny algorithmyn scrutaghey cowragyn ny keayrtyn dys
feddyn lheid ny cooishyn. Ta lhiettal towse cowragyn er cooid er lheh cooney
lesh shen, agh t'eh lhiettal ymmydeyryn myrgeddin.



https://gv.wikipedia.org/wiki/Coontae_yn_Chavan

She coontae ayns Nerin eh Coontae yn Chavan (Yernish: Contae an Chabháin;
Baarle: County Cavan). Ta'n coontae soit ayns Ard y Joarey, fer jeh ny h-ardjyn
reiragh ayns Nerin, as ayns Queiggey Ulley, fer jeh kiare queiggaghyn Nerin. Ta
ennym y phreeu-valley, y Cavan, currit er y choontae. Ta'n coontae çhemmal rish
Coontae Lheeahtrim 'sy neear, rish Coondaeghyn 'er Managh as Vuinaghan 'sy
twoaie, rish Coontae ny Mee 'sy niar yiass, rish Coontae ny h-Eearvee 'sy jiass,
as rish Coontae yn Lhongfort 'sy neear yiass. 'Sy vlein 2011 va 73,183 deiney
cummal 'sy choontae

Ta Coontae yn Chavan ny 19oo coontae smoo ayns Nerin er eaghtyr as ny 6oo
coontae smoo ayns Queiggey Ulley. Rere earroo yn phobble, ta'n coontae ny 25oo
coontae smoo ayns Nerin as ny 7oo coontae smoo ayns queiggey Ulley. Ta joarey 70
km (43 mi) er lhiurid rish Nerin Hwoaie as eh jeant seose dy slane myr y joarey
rish Coontae 'er Managh. Cha nel agh un valley mooar ayn as eh ny phreeu-valley
er y coontae - y Cavan hene.

Ta'n coontae jeant ass dreeymeenyn, loghyn as cruink. Cha nel mooarane dy 'leih
'sy neear hwoaie jeh'n choontae. Ta na cruink ayns sheear hwoaie yn choontae
goaill stiagh Binn Chuilceach, y boayl s'yrjey 'sy choontae as shassoo 665 m er
yrjid.

She moir ram awinyn ayns Nerin Coontae yn Chavan. She Lag na Sionna moir y
Çhannon, yn awin s'liurey ayns Nerin, er lhiargeeyn Binn Chuilceach. Ta'n Éirne
girree ayns Loch na Beithí, 3 km çheu yiass veih Sraith an Domhain, as t'ee roie
feie 120 km gys Loch Éirne. Ta awinyn elley 'sy choontae goaill stiagh an
Abhainn Dubh (ta girree ayns Loch Ramhar as çheet ry-cheilley rish an Bhóinn
'syn Ooive), an Níth (ta girree faggys da Coill an Chollaigh), Abhainn na
hEoghancha (ta girree ayns Loch Saileán as çheet ry-cheilley rish an Éirne) as
an Chláideach (girree er Binn Cuilceach as roie stiagh gys Fer Managh). Ta
mayraghyn an Casán as an Abhainn Rua toshiaghey 'sy choontae chammah.

Ta'n enmys "Coontae ny Loghyn" currit er y choontae as t'eh raait dy vel 365
logh ayn - fer da dagh laa 'sy vlein. She Loch Síodh Linn y loch smoo 'sy
choontae as eh 18.8 km2 er eaghtyr. Ta'n loch shen soit ayns jiass y choontae as
ta joaraghyn tree coontae çheet ry-cheilley ayn - joaraghyn y Chavan, ny Mee as
ny h-Eearvee. Ta ard-hroggalys dy loghyn 'sy neear as 'sy twoaie jeh'n choontae
as t'ad currit ry-cheilley myr Ardjyn Coadit Er-lheh, lheid as Loch Uachtair. Ta
loghyn coadit elley ayn lheid as Loch Gamhna as Loch Ramhar soit 'sy niar as 'sy
jiass jeh'n choontae. Ta begnagh 7,000 dy hectareyn (17,000 acyr), ny 3.6% jeh
eaghtyr y choontae, coodit lesh keylljyn. Ta keylljyn ayn lheid as Keyll
Bellamont faggys da Muinchille, Pairk Cheylley Coillidh Chaoin ec Loch Uachtair
(keyll fo currym Coillte), Pairk Cheylley Dún na Rí as Keyll Boirinn.



https://gv.wikipedia.org/wiki/Coontae_Shliggee

She coontae ayns Pobblaght Nerin eh Shliggagh ny Coontae Shliggee (Yernish:
Contae Shligigh; Baarle: County Sligo). Ta'n coontae soit ayns Queiggey
Connaghtey, nane jeh ny queiggaghyn Yernagh. She Shliggagh y preeu-valley.

Ta'n coontae çhemmit liorish ny coondaeghyn May Eo da'n sheear, Ros Comain da'n
jiass, as liorish Lheeahtrim da'n shiar. T'eh caglit rish y Cheayn Sheear da'n
twoaie.

She Shliggagh (earroo yn phobble:17,892 ) y balley coontae, raad dy vel Undinys
Çhaghnoaylleeaght, Shliggagh ny lhie.

Ta shennaghys foddey jeh kiaull hradishoonagh ayns Coontae Shliggee. Ta enney
mooar er lheh er kiaulleyderyn ass jiass y choontae lheid as James Morrison,
Michael Coleman, Paddy Killoran, Fred Finn, Peter Horan, Oisín Mac Diarmada (ass
Téada), cloieder y feddan stainnagh Carmel Gunning, as y bann Dervish. Ta ram
feaillaghyn kiaullee hradishoonagh ayn 'sy choontae as she Scoil Samhraidh
Miosgán Medbha y feailley smoo ennoil jeu, as eh ny scoill souree kiaull as
daunse tradishoonagh Yernagh t'ayn dagh blein ayns Mee Luanistyn ayns Balley
Shliggee. Er çheu ny kiaull co-emshyragh, ta eunyseyryn kiaullee goaill stiagh
lheid as Westlife, Tabby Callaghan as The Conway Sisters. Ta feailley gitar ayn
'sy Leathros dagh vlein, Feailley Gitar y Leathros ny yn Strandhill Guitar
Festival, as eh soilshaghey kiaull as cloiederyn gitar.



https://gv.wikipedia.org/wiki/Coonseil_Choontae_ny_Mee

Ta Coontae ny Mee, ny yn Vee dy h-aashagh (Yernish: Contae na Mí ny an Mhí,
Baarle: County Meath) ny choontae ayns Queiggey Lion, Nerin. Ta ennym ny
shenn-reeriaght - Reeriaght ny Mee - currit er y choontae jiu, faagail magh nagh
vel 'sy choontae agh cooid jeh'n çhenn-reeriaght. Ta'n far-ennym "y Coontae
Reeoil" currit er y choontae er oyr y çhennaghys echey myr soiag Ard-Reeaghyn
Nerin. Rere coontey-pobble ny bleeaney 2006 va 162,831 deiney cummal 'sy
choontae. T'eh ny 14oo coontae smoo rere eaghtyr mastey yn 32 choontae ayns
Nerin, as ny 13oo coontae smoo rere earroo yn phobble. T'eh ny nah choontae smoo
ayns Queiggey Lion rere eaghtyr as ny 3oo coontae smoo rere earroo yn phobble.
She yn Ooive y balley coontae, raad dy vel y halley coontae as gurneilys
ynnydagh y choontae soit. Ta Baile Átha Troim ny eear-valley coontae, as ta
scansh shendeeagh foast ayn myrane lesh y whaiyl cheayrtagh. Ta'n daa ard
Gaeltacht ayns Queiggey Lion nyn soie 'sy choontae - Ráth Cairn as Baile Ghib.

Ta shennaghys ny Mee unnane as shennaghys Nerin, as ta'n coontae berçhal er çheu
chummaltys deiney leah. Haink ny kied cummaltee gys y choontae ny smoo na 8,000
bleeantyn er-dy-henney. Va'n coontae ny lhie ayns çheshvean Nerin roie-hendeeagh
lesh ny shenn-raaidyn as ad goulraghey magh er feie Nerin voish. Veih'n eash
shen derrey çheet ny Creestiaght va ram tommanyn limmer as giat troggit lheid as
ad ayns Sí an Bhrú, Cnobha, as Dubhadh ayns Brú na Bóinne, as Loch Craobh er
Sliabh na Caillí ayns sheear hwoaie y choontae. 'Sy vlein 433 BNJ, chur Noo
Perick y Chreestiaght lesh gys Teamhair na Rí, preeu-ynnyd Ree ny Mee as ny
h-Ard-Reeaghyn Yernagh, as veih'n voayl shen ren y Chreestiaght sheeyney magh er
feie ny çheerey.

Va Reeriaght ny Mee hene currit er bun mygeayrt y chied eash BNJ liorish Tuathal
Teachtmhar rere tradishoon. Foddee dy vel ad ny reeaghyn leah er y reeriaght na
ad jeh ny Uí Enechghlaiss. Va'n clein shen jeh sluight ny Fir Bolg, as va
aarheynn y chlein shen, ny Fir Domnann, ry-akin er caslys çheerey Nerin va jeant
ec Ptolemy lesh y phreeu-valley ec Rheba. Veih ny 490yn v'ad scughit ass y Vee
harrish Sleityn Cheeill Mantan liorish ny Uí Néill, as ren Clann Cholmáin
cummaltys er y reeriaght. Ass y chlein shen er haink Reeaghyn ny Mee, as va
cooid vie jeu nyn Ard-Reeaghyn Yernagh. Haink jerrey lesh y reeriaght 'sy vlein
1172 nar v'ee giootit dys Hugh de Lacy liorish Ree Inry II Hostyn. Va Baile Átha
Troim reiht ec de Lacy myr y preeu-valley echey as va cashtal troggit echey er
brooinyn an Bhóinn.

Va sheer jeant ass y Vee liorish Parlamaid ny Bleeaney 1297, as ghow ee stiagh
coondaeghyn noa-emshyragh ny Mee, ny h-Eearvee, yn Lhongfort, as stugganyn jeh'n
Chavan, Vuinaghan, Lhoo, Cheeill Darey, 'ine Goal, as Uíbh Fhailí. 'Sy vlein
1543 va Coontae ny h-Eearvee rheynnit magh ass y Vee liorish y reiltys
Ealisaidagh as daaeed bleeaney ny yei shen va'n Lhongfort rheynnit magh ass yn
Eearvee hene.

Ta'n Vee ny soiaghey jeh taghyrtyn mooarey ayns shennaghys noa-emshyragh Nerin,
as v'eh 'sy Vee er haghyr Cah ny Bóinne nar va'n ree Catoleagh Jamys II Hostyn
currit fo haart liorish y ree Protestoonagh Illiam III Hostyn 'sy vlein 1690
eddyr Baile Shláine as Droghad Aah. Myr eiyrtys va quing Phrotestoonagh currit
er Nerin. Reesht 'sy vlein 1798, nar dirree irreyderyn Yernagh magh noi'n
Chrooin Ghoaldagh, haghyr irree magh 'sy choontae, agh v'ad currit fo haart
liorish sidooryn Goaldagh. Ren yn irree magh shen niartaghey er smaght Goaldagh
harrish Nerin er oyr y traartys ec ny h-irreyderyn magh, agh cha row ny Yernee
jargal ve booiagh lesh shen. Ayns ny 1840yn ren Daniel O'Connell eiyrtys pooar y
chur reesht da ny Catolee ayns Nerin er keim cheddin lesh ny Protestoonee. V'eh
ayns Teamhair na Rí er haghyr y "chruinnaght vooar" echey as ny smoo na millioon
feallee ayn 'sy vlein 1843.

Lurg seyrsnys Nerin ayns 1922, hie Coontae ny Mee dy ve ny chrouw-choontae da'n
phreeu-valley noa, Divlyn, raad dy row y reiltys ny hoie. Daase earroo yn
phobble ayns baljyn va cruinnaghey yn preeu-valley. Ayns ny 1990yn as ny 2000yn
leah, myr v'ayns y çheer er feie, haghyr lhiasaghey as bishaghey mooar ayns
tarmaynys ny çheerey, as yn ennym "y Çheegyr Celtiagh" currit er y lhing shen.

Ta Coontae ny Mee ny lhie ayns twoaie Lion er coose shiar Nerin. T'eh caglit
liorish Mooir Vannin da'n shiar as y coose echey 10.4 km er lhiurid. T'eh
çhemmit liorish Coontae Ghivlyn da'n shiar as y shiar yiass, liorish Coontae
Cheeill Darey da'n jiass, liorish Coontae Uíbh Fhailí da'n sheear yiass, liorish
Coontae ny h-Eearvee da'n sheear, liorish Coontae yn Chavan da'n sheear hwoaie,
liorish Coontae Vuinaghan da'n twoaie, as liorish Coontae Lhoo da'n shiar
hwoaie. She thalloo rea yn chooid smoo jeh'n choontae agh ta cruink injil
ry-gheddyn ayns sheear hwoaie yn choontae as 'sy twoaie. Ta ram awinyn 'sy
choontae chammah as ad teaumey ny loghyn 'syn Eearvee, 'sy Chavan, as ayns
Muinaghan, ny teaumey ny curree ayns Uíbh Fhailí as Keeill Darey. T'ad ny
h-awinyn smoo scanshoil 'sy choontae na An Bhóinn, An Abhainn Dubh, An Ainí, An
Eithne, An Ailbhine, An Ifearnóg, An Tulcha, Abhainn Átha Buí as An Abhainn Rua.
Ta'n Bhóinn hene nane jeh ny h-awinyn smoo scanshoil ayns Nerin er çheu
hennaghys as ny feayn-skeealeydaght Yernagh, as t'ee roie trooid çheshvean y
choontae trooid Baile Átha Troim as balley ny h-Ooive.

Va tree ass ny queig ynnydyn ayns co-heiyderys ny Mee cosnit ec Fianna Fáil
veih'n vlein 1987. 'Sy traa cheddin va daa ynnyd cosnit ec Fine Gael faagail
magh ny bleeaney 1992 nar va un ynnyd caillt da Partee yn Lught Obbyr, agh va'n
ynnyd shen aachosnit ec Fine Gael reesht 'sy vlein 1997. Myr eiyrtys er earroo
pobble y choontae ta shey ynnydyn ec Coontae ny Mee nish, as t'eh rheynnit magh
ayns daa cho-heiyderys nish: Y Vee Hiar as y Vee Heear (as eh goaill stiagh
stugganyn jeh Coontae ny h-Eearvee).

Va fo-reihys 'sy vlein 2005 cosnit ec McEntee lurg irree ass oik y
shenn-Taoiseach, John Bruton (Fine Gael) as er y reihys echey myr Ambasseyder
Oarpagh da ny Steatyn Unnaneysit.

Va Coonseil Choontae ny Mee fo stiurey Fianna Fáil veih 1985 derrey 1991 as
reesht veih 1999 derrey 2004. Haink jerrey lesh y chioneys shen reesht lurg ny
reihyssyn ynnydagh ayns 2009. She cummal roie ny coonseil jiu na:

She bluckaneyrys Gaelgagh y spoyrt smoo cadjin ayns Coontae ny Mee, as Craobh
Shinsear Peile na hÉireann ("Crouw Hinsharagh Bluckaneyrys Nerin") cosnit ec
fwirran bluckaneyrys y choontae 7 keayrtyn: ayns ny bleeantyn 1949, 1954, 1967,
1987, 1988, 1996, as 1999. Myrane lesh y vluckaneyrys, ta'n immanaght, y ruggyr
as soccer cloiet 'sy choontae. She Páirc Tailteann 'syn Ooive y staid smoo 'sy
choontae as y staid shen ymmydit son bluckaneyrys Gaelgagh son y chooid smoo.



https://gv.wikipedia.org/wiki/Cooitinagh

She brat coadee ec bioag ennagh eh cooitinagh ny cuticula. T'ad jeant ass
caghlaaghyn stoo lajer, yn-filley as orgaanagh, dys fendeil organeyn ny h-ayrnyn
scanshoil. Shimmey sorçh dy chutinagh t'ayn, as cahlaaghyn bun, strughtoor as
dooghys kemmigagh oc; cha nel ad coreggyragh. T'ad ry-akin ec lossreeyn,
dhianeyn, arthropodyn as beiyn elley.

Ayns ronsaghey-kirpey deiney, ta cooitinagh çheet er killagyn epiderm (killagyn
keratinagh) ta jannoo y proteen keratin, ny er brat dy chillagyn ta coodaghey
corp fuilt.

Ayns baagh-oaylleeaght, ta cooitinagh beishteigagh ny strughtoor yl-vrattagh er
çheumooie epiderm kuse dy veishteigyn. Dy cadjin, t'ad ec Nematoida as
arthropodyn. Ta cooitinagh arthropodagh creoiaghey myr ushylagh mooie.

Ta cooitinagh nematoidjagh jeant ass proteen as collagen yl-chianglt son y
chooid smoo, as glycoproteen as lipaid myrgeddin.

Ta cooitinagh arthropodyn jeant ass kitin[noa] (chitin) son y chooid smoo, as
proteenyn, lipaidyn as catecholameenyn myrgeddin. Ta eddyr-chianglaghyn jannoo
eh neulhoobagh. Ta neulhoobaght y chutinagh croghey er ny proteenyn hene t'ayn,
as coreir ny kitin as ny catecholameenyn. Ta proteenyn s'geayrey ny s'buiggey.

Ayns lus-oaylleeaght, ta cooitinagh lus ny choodagh kereagh jeant ec killagyn
epiderm. T'eh fendeil noi buinnagyn, as leodaghey coayl ushtey. T'ad jeant jeh
cutin ny cutan son y chooid smoo, as kere nyn mast'oc. Ta cooitinagh feer çhiu
ec lossreeyn xerophyte do nagh caillee ad monney ushtey ayns buill gyn monney
ry-choayl. Ta cooitinagh çhiu ec kuse dy lossreeyn rish slyst ny marrey, dyn
vendeil noi nieunaght sollan.

Ayns fliughane-oaylleeaght, ta cooitinagh ny pileipellis çheet er brat mooie
stoo kirpey basidiocarp fliughane ennagh. Shen ny t'ad speeiney dys aarlaghey
fliughane myr bee.



https://gv.wikipedia.org/wiki/Cleeshag

She lus 'sy chynney Iridaceae ee cleeshag ny cliogagh (Iris pseudacorus). T'ee
dooghyssagh da'n Oarpey, yn Aishey heear as yn Affrick heear-hwoaie. She
"far-acorus" eh bun yn ennym oaylleeagh eck, er y fa dy vel ny duillagyn eck
gollrish duillagyn Acorus calamus.

She lus lussagh sheer-vio t'ayn. T'ee gaase wheesh as 150cm er yrjid. Ta
duillagyn cliweagh wheesh as 90cm er lhiurid eck. Ta blaaghyn buigh gial eck,
7-10 cm er lheead. T'ad goll er pollnaghey liorish shellanyn breck as
shey-chassee elley. She kishtag eh y mess eck, as ymmodee rassyn dhoneyn aynjee.

Share jee thalloo tash, as t'ee cadjin ayns curree. T'ee shassoo noi ushey
wheesh as 25cm er diunid, pH injil (3.6-7.7) as thalloo gyn ocsygien. T'ee
skeeaylley liorish raisoamyn chammah's rassyn; ta ny rassyn snaue er yn ushtey
dys thalloo noa. Ga dy nee lus ushtee t'ayn, ta ny raisoamyn surranse çhirmid
beayn. T'ee gaase wheesh ard as 300m erskyn yrjid ny marrey. Ta feme eck er ram
nitrageen.

She lus jesheenagh cadjin t'ayn ayns ardjyn tempreilagh. Ta caghlaaghyn troarag
ayn ta cooie da garey curree. Chossyn daa hroarag Award of Garden Merit liorish
y Royal Horticultural Society:-

Ren ad ymmyd jeh'n raisoam myr stoo lheeys. She jough hilgee v'ayn dy cadjin.
Ta'n soo eck geyre as farbagh da'n chrackan as scowanyn. Foddee eh gientyn
çhingys gailley rish ee.

Ren ad ymmyd jee dys glenney ushtey, er coontey'n ablid eck dy soo stiagh
meainyn trome. Ta ny fraueyn eck cochiangley drundin as lhiettal crimmey.



https://gv.wikipedia.org/wiki/Caslys-skeeal_eddyrlhieen

Ta caslys-skeeal eddyr-voggyl ny chaslys-skeeal t’er ny hoilshaghey magh er
ynnyd-eggey. Dy mennick cha nel ad ry-gheddyn agh er yn eddyr-voggyl, agh ny
keartyn elley, t'ad goll er soilshaghey magh ayns lioaryn as pabyryn-naight, agh
cummal seose skeeal-hasht er yn eddyr-voggyl. Ta'n eddyr-voggyl cur daue
lhaihderaght aarloo.

Ta caslys-skeealyn eddyr-voggyl gollrish skeealyn hene-soilshit, er y fa dy nod
peiagh erbee, foast, screeu as soilshaghey magh yn caslys-skeeal eddyr-voggyl
echey hene. Ta ny smoo na 18,000 caslys-skeealyn eddyr-voggyl ayn nish, as adsyn
goaill stiagh scheimyn aitt cadjin as caslys-noaskeealyn, ram genreyn as
cooishyn. S'tiark nyn ta hene-chooneydagh mychione argid.

Caslys-skeeal eddyr-voggyl, cha nel eh orroo tannaghtyn rere ny lhiettalyssyn
croo ta er pabyryn-naight as earishlioaryn tradishoonagh. Foddee ellyneyryn
jannoo ymmyd jeh jargaghtyn er lheh yn eddyr-voggyl da'n vondeish oc. Scott
McCloud, fer jeh y chied ren coyrlaghey caslys-skeealyn eddyr-voggyl, t'eh er
nyannoo hoshiaght eie y carneish neuchaghlee. Gyn lhiettalys er mooadys clou
cadjin, foddee ellyneyryn skeaylley da raad erbee gyn jerrey, myr ta demian5 er
nyannoo lesh y skeeal scrolley echey When I Am King.

Ta ellyneyryn elley, myr sampleyr Mark Fiore, jannoo prowaltys cur stiagh
eddyr-obbraghey as bio-chaslys. Ta cartoonyn echey jannoo ymmyd jeh Adobe Flash.

Foast, ta croo cliaghtagh ec cooid mooar, s'cosoylagh yn chooid smoo jeh
caslys-skeealyn eddyr-voggyl. Kuse jeh, myr sampley PvP liorish Scott Kurtz as
Sinfest liorish Tatsuya Ishida, t'ad jeeaghyn gollrish scheimyn aitt doo-as-bane
pabyryn-naight. Ta'n croo spotçh-dagh-laa shoh lhiggey daue jannoo jeianaghey y
skeeal ny smenkey, as myr shen t'ad goaill lhaihderaght mooar dy tappee, foddee.
Ny caslys-skeealyn eddyr-voggyl elley, t'ad jeant gollrish lioaryn
chaslys-skeealyn tradishoonagh, manga ny caslys-noaskeealyn. Ny caslys-skeealyn
eddyr-voggyl shoh, myr sampleyr MegaTokyo liorish Fred Gallagher as American
Born Chinese liorish Gene Yang, , she myr duillagyn t'ad jeant, cha nee ayns
scheimyn, as ta'n skeeal ny smoo scanshoil na spotçhyn.

Kuse dy lioaryn chaslys-skeealyn hene-soilshaghey, myr sampleyr Finder as Girl
Genius liorish Phil & Kaja Foglio, t'ad er chur jerrey er soilshaghey magh
caslys-earishlioaryn clouit. Ayns ynnyd jeh shen, t'ad jannoo ny skeealyn myr
caslys-skeealyn eddyr-voggyl, son roshtyn lhaihderaght smoo. Cha nel ad clou agh
lioaryn chaslys-skeealyn ta çhaglym nyn obbyr.

Cha nel ooilley ellyneyryn jannoo obbyr-ellyn cliaghtagh. Ta caslys-skeealyn
eddyr-voggyl sprite jannoo ymmyd jeh spriteyn veih gammanyn co-earrooder, jannoo
coip jeu as cur stiagh ad 'sy skeeal myr karracteyr. Chammah's shen, ta
caslys-skeealyn eddyr-voggyl ayn as ad jannoo ymmyd jeh ellyn garrit, ellyn er
ny 'eddyn, as fotografyn. Myr sampleyr, ta A Softer World, liorish Joey Comeau
as Emily Horne, goll er jannoo lesh fotografyn as scheimyn far-chlouscreeu. Ayns
ny skeealyn jeant rolaue shoh, ta crootaght son y chooid smoo goll er cur da'n
screeu.

Ta ellyneyryn ayn as adsyn jannoo caslys-skeealyn eddyr-voggyl raad ta'n ellyn
cheddin ec dagh ooilley duillag. Myr sampleyr, Dinosaur Comics liorish Ryan
North. Cha nel agh ny focklyn t'ad caghlaa. Ta Ellyn pixelagh myr spriteyn, agh
ayns ynnyd jeh goaill jallooyn veih gammanyn ny myr shen, ta'n ellyneyr jannoo
obbyr noa cruinnys myn. Ta Diesel Sweeties ny hampleyr ard-ghooagh.

Caslys-skeealyn eddyr-voggyl ta hene-soilshaghey, cha nel ad fo lhiettalys
soilsheyderyn ny syndacait caslys-skeealyn, as myr shen ta seyrsnys ellynagh. Dy
dooghyssagh, ta kuse dy caslys-skeealyn eddyr-voggyl sheeyney cagleeyn blass
mie, jannoo ny by vie lhieu er y fa nagh vel monney kinseyraght er yn
eddyr-voggle. Foddee cooishyn caslys-skeealyn eddyr-voggyl jannoo doilleeidyn
foast: va boirey leighagh ec Tristan Farnon lurg ren eh arrish er Dilbert as
cooishyn an-ghraagh ayn. Ren y Catholic League çhionnraaghey mychione corrym
ard-vollaghtagh jeh Yeesey liorish Eric Millikin ayns Fetus-X, yn caslys-skeeal
eddyr-voggyl echey.

Caslys-skeealyn eddyr-voggyl as skeeal-hasht mooar oc, t'ad soilshaghey magh
lioaryn çhaglym dy mennick. Nyn as croo scheimyn pabyr-naight ny caslys-lioaryn
oc, t'ad cliaghtey rere'n croo oc, agh ta doilleeidyn clou ec ellyneyryn ta
jannoo caslys-skeealyn eddyr-voggyl as croo neuchadjin oc.

Mastey ny caslys-skeealyn eddyr-voggyl smoo leah va T.H.E. Fox, va goll er
soilshaghey magh er Compuserve as Quantum Link ayns 1986; Where the Buffalo
Roam, va goll er soilshaghey magh er FTP as usenet ayns 1991; Doctor Fun, va
goll er cur er yn eddyr-voggyl ayns 1993, Netboy which was published on the web
in the summer of 1994,; as NetComics Weekly liorish Finnish Comics Society, ren
goaill toshiaght ayns 1994 as hiank er derrey 1999 (ny 2001 ayns Finnlynnish).
Ny caslys-skeealyn eddyr-voggyl foddey-beayn ta ayn foast, t'ad goaill stiagh
Art Comics Daily (ghow toshiaght ayn Mee Vayrnt 1995), Argon Zark! (Mean Souree
1995), Kevin and Kell (Mean Fouyir 1995), as Slow Wave (Mee Houney 1995).

Ta ellyneyryn elley gra dy row ad y chied ayns genre ennagh ny sorçh ellyn
ennagh, ny dy hug adsyn bree da troa cadjin. Ghow The Polymer City Chronicles
toshiaght er y 13oo laa Mee Vayrnt, 1995, as ta aggyrtys echey dy row eh y chied
caslys-skeeal eddyr-voggyl mychione gammanyn co-earrooder. Cha row Bob and
George y chied caslys-skeeal eddyr-voggyl sprite er yn eddyr-voggyl, agh ta
sleih gra dy hug eh bree da'n troa cadjin. Ghow Twisted Kaiju Theater toshiaght
ayns Mee Luanistyn 2000. Hug Twisted Toyfare Theater, veih earishlioar ToyFare,
ard-smooinaght da. Cha row eh y chied caslys-skeeal eddyr-voggyl fotograf v'ayn,
agh t'eh goit rish dy cadjin son cur y troa fo raad.

Ayns ny kiare feed as jeigyn anmagh, vooadee ny caslys-skeealyn eddyr-voggyl
v'ayn dy tappee, as fir ennoil myr Sluggy Freelance, Roomies! (roie-hagher It's
Walky), Piled Higher and Deeper, Newshounds, User Friendly, Penny Arcade as PvP.
T'adsyn kuse dy ny fir smoo cummaghtagh t'ayn.

Ayns Mee Vayrnt 2000, hug er bun Chris Crosby, e voir Teri as Darren Bleuel y
giat caslys-skeealyn eddyr-voggyl Keenspot. Hug er bun Crosby and Bleuel
shirveish seyr cummal seose caslys-skeealyn eddyr-voggyl ayns Jerrey Souree
2000. Va'n chied ennym echey KeenSpace, agh ren ad caghlaa eh dys Comic Genesis
ayns Jerrey Souree 2005.

Ayns Jerrey Souree 2000, ren Austin Osueke soilshaghey magh eigoMANGA,
eddyr-ghiat soilshaghey manga noa er yn eddyr-voggyl: eddyr-vanga. Sthie y vlein
shoh, hug eddyr-earlishlioaryn caslys-skeealyn tastey da eigoMANGA, as erreish
da shen haink rish eh ayns Wizard Magazine ayns Mee Vayrny 2001. Hug shen tastey
y hynskyl caslys-skeealyn er caslys-skeealyn eddyr-voggyl.

Ayns Mee Luanistyn 2000, hie er soilshaghey magh traaghtys Scott McCloud
Reinventing Comics, as lieh jeh loayrt er caslys-skeealyn eddyr-voggyl. Ga dy
vel ny barelyn echey arganagh ny keayrtyn, va McCloud ny ‘er jeh y chied
voylleyderyn caslys-skeealyn bun-earrooagh, as she foast fer cummaghtagh 'sy
vagher t'eh. Ny keayrtyn, ta ny sheiltynyssyn echey croo resoonaght mychione
raad lhisin caslys-skeealyn eddyr-voggyl goll, as ny t'ad, dy cruinn. Chammah as
shen, er lesh ta bun-eeck aght mie da screeudeyryn as ellyneyryn cummal seose ny
obbyr oc, agh ta ram resoonaght as arganeys ayn mychione yn eie shoh.

Ayns 2001, ghow y boayl tailley-lhaih caslys-skeealyn eddyr-voggyl Cool Beans
World toshiaght erreish da troddan soilsheydys enney ard, goaill stiagh
soilsheenaghey clout lhean. Chossyn eh aundyr Internet Magazine Boayl y Vee ayns
Jerrey Fouyir 2001. Adsyn screeu da, v'ad goaill stiagh (chammah as sleih elley)
crootee caslys-skeealyn Pat Mills, Simon Bisley, John Bolton as Kevin O'Neill,
as y screeudeyrClive Barker. Va'n lught goaill stiagh Scarlet Traces as Marshal
Law.

Ayns Mee Vayrtn 2001, hug Shannon Denton as Patrick Coyle bun er Komikwerks.com.
She ynnyd-eggey t'ayn as eshyn cur magh duillagyn seyr veih sleih gerrymoil
caslys-skeeal as bio-chaslys. Ren y chied enmyn goaill stiagh Astounding Space
Thrills liorish Steve Conley, Buzzboy liorish John Gallagher, as Johnny
Smackpants liorish Coyle.

Hug Joey Manley bun er Modern Tales er Mee Vayrnt 2002, çhebbal caslys-skeealyn
eddyr-voggyl er tailley. Ta serializer, girlamatic as Graphic Smash nyn
moayl-paitçhyn echey.

Rish 2005, va cummal seose caslys-skeealyn eddyr-voggyl ny keird hene. Va buill
lheid as Comic Genesis, Drunk Duck, Smack Jeeves as Webcomics Nation ayn. Cooid
smoo jeh ny thousaneyn dy caslys-skeealyn eddyr-voggyl t’ayn, t’ad goll er
cummal seose er ny buill shoh.

Ayns 2006, screeu Universal Press Syndicate er caslys-skeealyn eddyr-voggyl ayns
trass lioar y straih Attitude: The New Subversive Cartoonists. Hug ad tastey er
fir lheid as The Perry Bible Fellowship, Cat and Girl, as A Lesson Is Learned
But The Damage Is Irreversible.

Ga y row syndicaityn caslys-skeealyn er yn eddyr-voggyl neayr’s mean
yeih-bleeaney kiare feed as jeih, cha ghow toshiaght soilsheyderyn tradishoonagh
myr Marvel Comics jannoo obbyr bun-earrooagh dy trome derrey 2006-7. Hug er bun
DC Comics yn eddyr-vanglane oc, Zuda Comics, ayns 2007. Ta sleih cur stiagh
obbyr da’n voayl son dy cho-hirrey son conaant keird caslys-skeealyn
eddyr-voggyl y yannoo.

As ta caslys-skeealyn eddyr-voggyl er mooadaghey, ta eddyr-vondeeyssyn er
mooadaghey mygeayrt-y-moo. Ta kuse dy ellyneyryn beeaghey yn lught-fir jeeaney
oc liorish forymyn, boaylyn fir jeean as bloggyn, as ny keayrtyn ta caarjys mie
eddyr oc. Ta ellyneyryn hene croo bondeeyssyn myrgeddin, liorish maylartey
post-l, kianglaghyn as artyn forym. T’ad gobbraghey ry cheilley liorish
duillagyn saieagh ynnydeyragh as co-fee, as t’ad çheet ry cheilley dys
cochianglaghyn. Ta bondeeyssyn elley çheet rish trooid eddyr-vuill cadjin
caslys-skeeal eddyr-voggyl ta loayrt er y chooish: myr sampleyr, Comixpedia
(nish enmyssit ComixTALK). Eddyr-vuill cur da sleih cummal seose ny shirveishyn
elley, lheid as Comic Genesis, Drunk Duck ny buzzComix,ta beoyn oc neesht
çhaglym bondeeyssyn. As myr t’eh mychione yn eddyr-voggyl hene, ta’n bondeeys
caslys-skeealyn eddyr-voggyl cliaghtit rish arganys. Ta bree caslys-skeeal
eddyr-voggyl bentyn rish toilçhinys chammah as foayr cadjin, as foddee caggey
lossey eiyrt er taghyrtyn, er lheh my vel yn arganys bentyn rish caslys-skeeal
eddyr-voggyl, ny e screeudeyr, as enney mie er lheh oc. Ram keayrtyn, ta bun yn
arganys shayll as barel trome echey, ny ayns y duillag ny ayns yn art naight
echey. Ta trughaneys eddyr daa hellyneyr bun cadjin elley, my vel eh feer ayn ny
dyn. Ny keayrtyn, ta’n lught-fir jeeaney sheidey yn aile neesht.

Ta ellyneyryn ayn as foddee ad obbraghey er ny caslys-skeealyn eddyr-voggyl oc
lane-emshiragh, gyn obbyr elley. Ta’n possan ellyneyryn keird caslys-skeealyn
eddyr-voggyl goaill stiagh Mike Krahulik as Jerry Holkins jeh Penny Arcade,
James Kochalka jeh American Elf, Randall Munroe jeh xkcd, Brian Clevinger jeh
8-Bit Theater, Eric Millikin jeh Fetus-X, Tim Buckley jeh Ctrl+Alt+Del, as ram
fir elley. Yn chooid smoo jeu, gow ad toshiaght screeu myr ceau traa, agh v'ad
cho rahoil dy nod ad beaghey er toyrtyssyn as cooid hraghtee.

Ta aghtyn eigsoylagh ayn son dy ellyneyryn cosney argid. Ta kuse jeu jannoo
ymmyd jeh crockan dooragh (myr sampleyr, liorish PayPal) ny shirrey toyrtyssyn
liorish yeearreeaght er lheh. Ny keayrtyn, t'ad çhebbal tooilley duillagyn son
roshtyn sym er lheh, ny jallooyn toilçhin. Ta sleih elley creck cooid hraghtee
as ny obbyr oc orroo, ny creck ellyn hene, fo oardagh, foddee. My vel dellal dy
liooar ec y voayl, foddee argid soilsheenys ny olteynys goll er cosney. Ta kuse
dy caslys-skeealyn eddyr-voggyl er nyn glou magh myr lioaryn çhaglym,
hene-soilshit dy mennick. Sampleyryn jeu, t'ad goaill stiagh PvP, Dominic
Deegan, Sluggy Freelance, as Megatokyo, chammah as ymmodee fir elley.

Ta kuse dy caslys-skeealyn eddyr-voggyl, lheid as Helen, Sweetheart of the
Internet, Van Von Hunter as Diesel Sweeties er nyn ngeddyn liorish syndacait, as
t'ad goll er clou ayns duillagyn caslys-skeealyn pabyryn-naight. Ta fir elley,
lheid as The Perry Bible Fellowship ny PartiallyClips er nyn soilshaghey magh
ayns pabyryn-naight ny earlishlioaryn sur-oaylleeagh. Ta The Order of the Stick
er ny chlou ayns Dragon Magazine

Chammah as ellyneyryn ny lomarcan geabbey jannoo vondeish da caslys-skeeal
eddyr-voggyl, ta greeseyderyn dellalys ayn, geabbey croo cummey dellal neesht.
Va Scott McCloud, fer niartee fondit jeh myneeckys, ny 'er-choyrlee da'n
çheshaght-dellal BitPass. Ta kuse dy hoilsheyderyn caslys-skeealyn eddyr-voggyl,
myr sampleyr y mooinjer buill Modern Tales, jannoo ymmyd jeh cummey olteynys.

Ta ronney eddyr-voggyl ec ymmodee aundyryn caslys-skeealyn. Hug ny Eagle Awards
bun er Reih Caslys-Skeealyn er yn Eddyr-Voggyl ayns 2000, as ren ny Ignatz
Awards y chied red ayns 2001. Erreish da enmys caslys-skeealyn eddyr-voggyl da
ymmodee jeh ny ronnaghyn caslys-skeealyn clouit tradishoonagh oc, hug ny Eisner
Awards bun er ronney Caslys-Skeealyn Bun-Earrooagh Share ayns 2005. Ren ny
Harvey Awards eiyrt orroo ayns 2006 (Obbyr Caslys-Skeeal Eddyr-voggyl Share) as
ny Shuster Awards ayns 2007 (Aundyr Crooder Caslys-Skeeal Eddyr-voggyl
Ard-Yindyssagh Canadagh).

Ta ny Web Cartoonists' Choice Awards nyn aundyryn er ny chur magh dagh blein
neayr’s 2001. Myr jesh-cliaghtey, ta possan ellyneyr jannoo caslys-skeealyn
eddyr-voggyl er ny taghyrtyn. Ayns 2007, va jesh-cliaghtey loaghtagh ec Megacon.

Ta ny Clickburg Webcomic Awards (ny "Clickies") er ny chur magh neayr's 2005 ec
feish caslys-skeealyn Stripdagen Haarlem. T'ad son screeudeyr gobbraghey ayns ny
çheeraghyn Benelux, er-lhimmey jeh un aundyr eddyr-ashoonagh



https://gv.wikipedia.org/wiki/Cardoon

She lus 'sy chynney Asteraceae eh cardoon (Cynara cardunculus). She mooinjer
dooghyssagh onnane vlasstal t'ayn, as shimmey troarag t'echey. T'eh dooghyssagh
da'n Oarpey heear as Meanvooiragh.

She lus sheer-vio lussagh t'ayn. T'eh gaase wheesh as 1.5m er yrjid. Ta
duillagyn babbanagh glassey ny leeah-ghlassey echey, wheesh as 50cm er lhiurid,
as jialgyn mooarey orroo. Ta ny blaaghyn gorrym-jiarg reaghit myr pseudanthium
as ta jialgyn foawragh nyn mast'oc. Ta'n pseudanthium wheesh as 6cm er
crantessen.

Share lesh ardjyn çhirrym, sheear dys yn Varoc as yn Phortiugal, shiar dys Yn
Libya as yn Ghreag, as twoaie dys yn Chroit as y Rank yiass. T'eh ry-akin 'syn
Cheeprey, ny h-Ellanyn Canaaragh as yn Vadeirey myrgeddin, as dooghyssagh daue,
foddee. She sarkyl t'ayn ayns pampas ny h-Arjenteen, yn Austrail as California.

Myr troarey 'sy Reeriaght Unnaneysit, chossyn y lus Award of Garden Merit
liorish y Royal Horticultural Society.

Ta daa phossan troarag ayn. Ta cardoon hene (Cynara cardunculus, cocheayllagh
rish C. cardunculus arr. altilis DC) er ny reih son gish duillag yn-ee. Ta
onnane vlasstal (Cynara cardunculus possan Scolymus, cocheayllagh rish Cynara
scolymus ny C. cardunculus arr. scolymus (L.) Fiori) er ny reih son buinnaghyn
blaaghey yn-ee. Ta'n daa hroarag ny smoo na'n lus feie; cha nel monney jialgyn
oc, as ta ny gish as blaaghyn ny smoo, myr shen ta troar smoo ry-gheddyn assdaue
as t'eh ny sassey ad y chur stiagh. Cha nel monney scansh eddyr y jees oc as
cardoon feie, as ta niart crosh-heelree eddyr oc. S'doillee daue
crosh-heelraghey marish dooieyn Cynara elley.

Dee ad cardoon 'sy Çhenn Ghreag, 'sy Çhenn Raue as 'sy Çhenn Phershagh. Ta
feanish ayn jeh'n cherroo eash RJC liorish Theophrastus, myr κάκτος (Ladjyn:
cactus), agh cha nel enney y lus shen cruinn. V'eh ry-akin 'syn Oarpey
mean-eashagh as jeianagh leah, as ayns America rish amm ny coloinyn. Hie eh ass
fashan anmagh 'sy 19oo eash, agh t'eh goll er troarey foast 'sy Rank, y Spaainey
as yn Iddaal. Ayns ard Geneva, ta troarag ynnydagh 'Argenté de Genève' ('Cardy')
ny sur-vee ynnydagh. T'eh cadjin dy liooar 'syn Affrick hwoaie, ayns couscous
Algeeragh as Tooneeshagh.

Ta ny buinnaghyn yn-ee, as t'ad goll er ee 'syn Iddaal yiass as 'sy Çhissyl.
Ayns buill elley, t'ad gee ny gish son y chooid smoo.

Ta ny gish goll er çhaglym 'sy yeurey as yn arrey, kiart roish blaaghey. Ta'n
blass orroo gollrish blass onnane vlasstal.

"Roish my çhaglym cardoonyn son y voayrd, ta shin giallaghey ad liorish
co-chiangley ad as filley coonlagh mygeayrt oc, as kiangley eshyn mygreddin, as
faagail ad rish tree shiaghteeyn."

T'ad geddyn ensymeyn ass cardoon dys jannoo caashey feill-haghnagh. Ta caashey
tradishoonagh ny Portiugal jeant jeh'n vinjey shoh ynrican, myr sampleyr, Queijo
de Nisa.

T'eh goll er troarey myr lus jesheenagh, as ta blaaghyn mooarey as glasseraght
yial ec troaragyn jesheenagh.

'Sy 21oo eash, t'ad cur geill da myr bun bea-gheesyl. Ta ooill ry-gheddyn ass ny
rassyn echey, as t'eh gollrish ooill lus ny greiney. Hooar ronsaghey dy vel eh
ny share na ooill reap bentyn rish cormid bree as jeeyl çhymbyllagh.



https://gv.wikipedia.org/wiki/Cammee

She fo-gharmad neu-vuinneelagh da mraane eh cammee. Dy cadjin, t'eh sheeyney
sheese gys y vouin. Ta'n cammee jeant seose ass stroll, neelane, ny caddee son y
chooid smoo.

Dy shenndeeagh, ren y fockle "cammee" cur sheese er jaggadyn jeh'n dagh sorçh,
goaill stiagh far-lheinaghyn (ceaut fo dooblag ny bouin), gooynyn eddrymey, as
jaggadyn muinneelagh va ceaut liorish fir.

'Sy ghlare noa-emshyragh ta'n fockle cammee çheet er fo-gharmad ven
neu-vuinneelagh skeaylt ta coodaghey yn ayrn s'yrjey jeh'n cholb, agh ta ny
s'girrey na smock. Dy cadjin, ta cammee sheeyney sheese gys y vouin, agh ny
keayrtyn t'eh giarrit son dy haishbyney yn skairt, ny sheeynt son dy choodaghey
yn slane ard pelvagh. Ta cammeeyn jeant seose ass eaddeeyn eddrymey; ass caddee
dy mennick, agh ta fir elley jeant ass stroll ny sheeidey, ny ass eaddeeyn
sheeynee lheid as lycra, neelane, ny spandex.

Dy cadjin, ta "yeeallyn spaghetti" ec cammeeyn as foddee ad dy cheau harrish
coodagh keeagh ny gyn coodee cheeagh. Veih'n vlein 1989, ta coodee cheeagh
fo-strengit sthie-hroggit ry-gheddyn ayns cammeeyn ennagh, ny lesh pohlldey
elley ta scryssey magh yn feme er coodee cheeagh dauesyn ta reih coodee cheeagh.
Er y gherrid, ta sleih ennagh ceau cammeeyn myr eaddeeyn mooie.

Ta ram fo-gharmadyn cummey colbey neu-vuinneelagh er jeet magh ass cummey yn
chammee, as ad cur lesh stiurey meanagh ny keeaghyn, y vouin as/ny y volg. Ta e
lheid jeh cammeeyn stiuree ny gharmadyn cummee smoo taghyrtagh, as t'ad
coodaghey yn colb veih ny s'yrjey na'n chleeau gys ec ny ny s'inshley na'n
vouin. T'ad cosoylagh rish cammeeyn caddee ny sheeidey, agh dy mennick ta ny
yeeallyn ny shlea, ta ny çhemmalyn ny s'liurey, as ta'n eaddagh soilsheanagh
sheeynee cur lesh loaghtey rea meein.



https://gv.wikipedia.org/wiki/Cabbag_ny_h-awin

She lus 'sy chynney Asteraceae ee cabbag ny h-awin (Tussilago farfara). Va ymmyd
lhee jeant jee rere tradishoon, agh ta oayllee er ngeddyn alkaloydyn
pyrrolizidine nieunagh assjee.

She lus lussagh sheer-vio t'ayn, as t'ee skeaylley liorish raisoamyn as rassyn.
T'ee ry-akin dy mennick myr coloin ass ymmodee lossreeyn. T'ee 10-30cm er yrjid.

T'ee çheet my vlaa 'syn arragh roish my ta duillagyn eck, eddyr Toshiaght Arree
as Averil, er gass y pheesh. Ta'n blaa gollrish blaa lus ny minnagh beg yinnys
dhossan resh clooieagh rish appeeaght. Ta'n pappus clooieagh skeaylley ny rassyn
ec y gheay. Ta'n rass hene mysh 3mm er lhiurid, ny rollian buigh ny ruy, as
asnaghyn coheeynt rish.

Ta ny duillagyn anmagh gaase tra t'ee skeaylley rassyn. T'ad gaase er gish
elley, ass buinney elley, as wheesh as 30cm er yrjid. Ta duillag lomarcan ec
dagh gass. T'eh 10-20cm er lhiurid, cree-chrooagh ny kiarkylagh, as ta feeacklyn
mooarey ec yn oirr echey. Ta fynney meein bane as cuishlinyn bassagh er yn
eaghtyr s'inshley echey' ta'n eaghtyr s'yrjey rea as glass.

Ta cabbag ny h-awin dooghyssagh ta'n Oarpey as yn Aishey, as t'ee jeant
dooghyssahg ayns buill ayns America Hwoaie as America Yiass.

Va ymmyd lhee jeant jee. Ta gallane millish cabbag ny h-awin jeant jee ec
Stockley's Sweets 'sy Reeriaght Unnaneyssit.

Ta alkaloydyn pyrrolizidine 'sy lus, as niart gientynagh kanghyr oc. Ta feanish
ayn jeh drogh-eiyrtyssyn, goaill stiagh çhingys aane ayns lhiannoo diu tey
cabbag ny h-awin, as lhiannoo hooar baase erreish da'n voir echey iu y tey rish
torraghys. Ren reiltys ny Germaan neulhiggey da sleih creck cabbag ny h-awin, as
ren oayllee croo arraghys noa, Tussilago farfara Wein, gyn alkaloydyn
pyrrolizidine. Ta'n arraghys shoh cooilleeney femeyn quallid slattyssagh.



https://gv.wikipedia.org/wiki/Cabbag_lhean

She lus sheer-vio ny h-Oarpey ee cabbag lhean (Rumex obtusifolius), as ish mie
er enney myr noi-castey noi guinney undaagee. T'ee ny sarkyl ayns ardjyn. Dy
cadjin, ta'n ennym cadjin cabbag çheet er y dooie mie er enney shoh.

Ta cabbag lhean ry-enney er coontey ny duillagyn eck. T'ad wheesh as 12" er
lhiurid as 6" er lheead, ga nagh roshys y lus hene erskyn 18" er yrjid, as t'ad
gaase ayns cummey roseag. Ta'n oirr oc neurea dy pontreilagh, as myr shen ta
jeeagh tonnagh echey. Ta ocrea er ny gish eck.

Ta'n blaa eck gaase myr crouw-vlaaghey geayney ta jiargaghey rish appaghey. Ta
ny crouwyn-blaaghey gaase er gass lomarcan, eddyr Mean Souree as Mean Fouyir. Ta
rassyn dhone-jiarg eck.

Ta ram ymmyd jeant jeh cabbag lhean noi gorley crackanagh myr jough ny glabbag,
goaill stiagh askaidyn, brooan, jeirr, çhing aile, çhingys king as çhingys y
ree. Chammah's lheeys hene, va sleih Anglia Hiar kiangley fraue cabbag lhean er
y 'leeast noi çhingys craaee, as Yernee kiangley rassyn cabbag lhean er arm
hoshtal mraane noi shastaght.

Chammah's y bree lheeys eck, ren Yernee ymmyd jeh cabbag myr aght fadeyragh: va
caillin cuirrey ny rassyn leah 'sy voghrey, as lhisagh ee fakin y dooinney vees
eck as eshyn buinn.

Va eirinee cliaghtey soailley eeym ayns duillagyn cabbag, ny dooieyn Rumex elley
as duillagyn mooarey oc.

T'ad coontey cabbag lhean myr sarkyl 'syn RU rere Weeds Act 1959, as ayns Loghyn
Mooarey America Hwoaie. T'ee beggan nieunagh, as foddee ee cur çhingys er
sthock. S'doillee eh y lus y scryssey. Ta bun-fraue dowin eck, wheesh as 5
trieyn er diunid. Ta ny rassyn skianagh, as t'ad skeaylley rish foddey er y
gheay ny 'syn ushtey, ny greimmey fynney beiyn. Foddee ad tannaghtyn bio rish
bleeantyn roish my aasee ad.



https://gv.wikipedia.org/wiki/Bossan_doo

She lus lussagh 'sy ghenus Typha eh bossan doo ny quiggal ny ben-shee (Typha
latifolia). T'eh dooghyssagh da'n Oarpey, yn Affrick, America Hwoaie as Yiass,
as yn Aishey. T'eh coontit myr sarkyl ruegyssagh 'syn Austrail as Hawaii. Ta
feanish ayn dy vel eh ry-akin 'syn Indoneesh, yn Valaysia, Yn Teelynn Noa,
Papooey Guinea Noa as ny h-Ellanyn Philippeenagh, agh cha nel eh dooghyssagh
'syn ardjyn shen.

T'eh ry-akin ayns ymmodee emshyraghtyn çhirrym ny fliugh. T'eh gaase eddyr
ardjid ny marrey as 2,300m er yrjid. Ta feme echey er ushtey, myr egintagh
thalloo fliugh. T'eh gaase ayns buill baiht raad nagh vel ushtey erskyn 0.8m,
son y chooid smoo. Ny keayrtyn, t'eh gaase myr breshag snauee ayns ushtey dowin.
Share da ushtey millish, agh t'eh surranse beggan sailjys. My ta'n sailjys
lhaggaghey, foddee eh goaill yn ynnyd jeh dooieyn dooghyssagh reeastyn gortey,
as myr shen ve ny harkyl ruegyssagh.

Va dooghyssee America gee raisoamyn bossan doo, chammah's binn ny duillagyn as
dhossanyn blaaghey aegey. Ta raisoamyn yn-ee erreish daue goll er coagyrey as
speeiney; ta ny gish as duillagyn yn-ee aw ny coagyrit. T'eh soo stiagh broid
ass yn ushtey, myr shen, cha nel eh sauçhey ee adsyn ya gaase ayns ushtey
broighit.



https://gv.wikipedia.org/wiki/Ayr_lossey

She lus blaaghey eh ayr lossey, ayr hallooin ny lus cosney folley (Achillea
millefolium). T'eh dooghyssagh da'n lieh-chruinney hwoaie. V'ad cliaghtey jannoo
ymmyd jeh dys castey folley. T'eh gaase liorish raisoamyn.

She lus lussagh sheer-vio t'ayn. T'eh cur magh gass ny ghaa wheesh as meadar er
yrjid, as duillagyn er nyn reaghey orroo dy corrym. Ta ny duillagyn echey 5-20
kentimeadar er liurid. T'ad daa-'edjagagh dys tree-'edjagagh as er nyn reaghey
myr caslagh er y ghass. T'ad lameydagh, bunnys. Ta blaaghyn baney dys
bane-jiargey echey ayns dhossan; t'eh cur magh blaaghyn 'sy tourey.

T'ad troarey ayr lossey dys lhiettal crimmey ny keayrtyn, er y fa dy vel eh jeen
noi çhirmid.

T'ad gra dy nee casteyder folley as greeseyder t'ayn. Ta geayr salicylagh, geayr
isovaleragh as asparagin ayn. Ta ennym y ghenus rere Achilles, er y fa dy dooyrt
ad dy hug lesh eh y lus noi lhottyn y çheshaght chaggee.

Ayns ny Mean Eashyn, v'ad cur ayr lossey ayns lhune myr blasstan. Ta duillagyn
yn-ee echey, as v'ad gee eh dy mennick 'sy 17oo eash. T'eh millish as blass beg
sharroo echey. Ta ymmyd jeant jeh ny duillagyn çhirmit myr lus blasstal
myrgeddin.



https://gv.wikipedia.org/wiki/Ardmarragh_jiarg

She foillycan ee ardmarragh jiarg (Vanessa atalanta). T'ee ry-akin ayns ardjyn
tempreilagh ayns America Hwoaie, yn Aishey as yn Oarpey. T'ee cummal ayns ardjyn
çheh, agh t'ee garraghey rish arragh as fouyr.

Ta ny skeeanyn 45-50mm er lheead. Ta jesheenaght doo, jiarg as dhone er ny
skianyn. T'ad doo son y chooid smoo, as ta cryss yiarg goll tessen ny skianyn
hoshee as oirr ny skianyn jerrey. Ta spuitt vaney er ny skianyn hoshee, as
spuitt ghooey 'syn ooir yiarg er ny skianyn jerrey. Ta oirr vane cheyll mygeayrt
ny skianyn, as barryn dooey brishey eh dy mennick. Er yn eaghtyr s'inshley, cha
nel oirr yiarg er ny skianyn jerrey, agh t'ad breck as ta skeadyn gorrym
soilsheanagh orroo.

Ta'n phraddag mysh 40mm er lhiurid. Ta'n daaghey oc croghey er y voayl t'ad
cummal ayn, agh t'ad buigh-lheeah, dhone ny doo. Dy cadjin, ta straih dy spuitt
vane-ouyrey orroo, agh ny keayrtyn cha nel sannish jeu ayn.

Ta ardmarree yiarg cummal ayns America Hwoaie dys yn Ghuatemaley, Haiti, yn
Teelan Noa, yn Affrick hwoaie as yn Oarpey dys yn Aishey heear. T'ad ry-akin dys
2,500m.

Ta'n ardmarragh jiarg gee lus y toar villish (Buddleja davidii) ny Eupatorium.
'Syn 'ouyr t'ad soo troar lhieggit as blaaghyn hibbin. Ta'n phraddag gee
duillagyn undaagagh. T'ad cadley yn geurey, as ta fir er nyn gadley ny dorraghey
na fir yn imbagh noa.



https://gv.wikipedia.org/wiki/Apricoc

Ta'n apricoc (Prunus armeniaca, co-cheayllagh Armeniaca vulgaris) ny villey as
ny vess 'sy dooie Prunus, as t'eh rang-oardit lesh y phlumbis 'sy fo-ghooie
Prunus. Cha nel fys kinjagh ain er y rheam ghooghyssagh er oyr y lhiassaghey
roie-hendeeagh rheamyssagh jeh.

T'eh ny villey beg, 8-12 m er yrjid, lesh corp 40 cm er crantessen as coodagh
skeaylt gloo echey. Ta ny duillagyn oohagh er cummey, 5-9 cm er lhiurid as 4-8
cm er lheead, lesh bun cruinn, baare geyre as oirr 'eeacklagh vraew oc. Ta ny
blaaghyn 2-4.5 cm er crantessen, lesh queig petylyn as daah eddyr bane as
bane-yiarg orroo; t'ad gientit nyn lomarcan ny ayns piyryn 'syn arragh leah
roish ny duillagyn. Ta'n mess ny ghroop cosoylagh rish peitshag veg, 1.5-2.5 cm
er crantessen, lesh daah eddyr buigh as orandje-vuigh orroo, as blass jiarg er y
çheu ta taishbyney yn oaie rish y Ghrian. Ta'n sheel lomarcan coodit ayns
skilley claghagh creoi, enmyssit "clagh" dy mennick, lesh co-yannoo rea
grineenagh er, lesh tree dreeyminyn er lhimmey ta roie sheese er un çheu.



https://gv.wikipedia.org/wiki/An_Ghaeltacht

Ayns Nerin, she Gaeltacht (focklit magh myr [ˈɡeːɫ̪t̪ˠəxt̪ˠ]; yl-rey
Gaeltachtaí) ee ard as y Yernish goll er loayrt ayn myr çhengey ny mayrey. Ayns
Nerin, ta An Ghaeltacht çheet er ny slystyn er lheh, as er ny slystyn ry
cheilley raad dy vel y reiltys cur er enney dy vel y Yernish ayndaue myr
preeu-çhengey ny cummaltee, t'eh shen çhengey ghooie 'sy valley. Ta'n fockle
Gaelgagh, "Gaeltaght" çheet magh as y vun cheddin, as myr shen, ta Gaelgeyryn
cur yn ennym "Gaeltaght" er ny h-ardjyn shen chammah. Va ny h-ardjyn shen currit
er enney son y chied cheayrt dy oikoil ayns bleeantyn leah jeh Steat Seyr Nerin,
lurg yn Aavioghey Gaelgagh, myr chooid jeh polasee y reiltys dys y Yernish y
chur er bun reesht.

Ta Gaeltacht Dhún na nGall, ny Gaeltaght Ghoon ny Ghoal, soit da'n chooid smoo
ayns sheear y choontae rish y vooir, as t'ee ny Gaeltacht smoo ayns Nerin. Rere
coontey-pobble ny bleeaney 2006, va 23,783 cummaltee ayn, earroo ta jannoo seose
25% jeh sleih-earroo slane ny Gaeltacht. Ta'n Ghaeltacht 1,502 km² er eaghtyr,
as she unnane yn earroo shen as 26% jeh thalloo ooilley ny Gaeltacht. Ta tree
skeeraghyn jannoo seose ny preeu-vuill chummaltit 'sy Ghaeltacht - na Rosa,
Gaoth Dobhair, as Cloich Cheann Fhaola. Myrane lesh ny skeeraghyn shen, ta'n
Ghaeltacht goaill stiagh ny baljyn beggey Gleann Cholm Cille, Cill Charthaigh,
na Gleannta, Baile na Finne, An Clochán Liath, Ailt an Chorráin, an Bun Beag,
Gort a' Choirce, as an Fál Carrach, as ny h-ellanyn Aran Vooar as Toraigh.



https://gv.wikipedia.org/wiki/Aane_ushtey

She rheynn dy lossreeyn bryophytagh (neuchuishlagh) eh Marchantiophyta, as t'ad
cur aane ushtey ny lus ny haane er ny lossreeyn hene. Myr aght cadjin ny
Bryophyta, ta corys bea gametophyte-hrome oc, choud's nagh vel agh un 'oirran dy
chroymasoomyn oc.

T'ad ry-akin er feie ny cruinney ayns dagh çhymbyllaght, bunneys. Bare lhieu
ardjyn tash, agh ta dooieyn arctagh as faasagh ayns myrgeddin. Ta kuse jeu nyn
sarkylyn ayns garaghyn as thieyn glonney. T'ad beg, agh foddee kuse dy ghooie
skeaylley harrish eaghtyr mooar.

T'ad beg son y chooid smoo, eddyr 2-20mm er lheead as ny sloo na 10 kentimeader
er lhiurid. Ta daa horçh jeu: aaneyn ushtey thallussagh, as aaneyn ushtey
duillagagh. Ta aaneyn ushtey thallussagh jeant seose jeh gish lheaney rybbanagh
banglaneagh. Ta aaneyn ushtey duillagagh jeant seose jeh gish lheaney as
duillagyn ny crottylyn orroo nyn lhie harrish y cheilley ayns tree keimyn ny ny
sloo. Ta'n keim meanagh anchasley rish ny fir elley.

Ta aane ushtey goaill toshiaght myr sporrag haploid. T'eh foghaney as jannoo
protonema: foddee eshyn ve dhossan dy snaueyn ny thallus lhean. She eash
neuveayn eh y protonema. T'eh caghlaa dys gemetophore (jeantagh ghameteyn) ta
cur magh comyssyn. T'ad cur antheridium er comys firrinagh ta jannoo killagyn
sheel. Ta dhossanyn dy antheridia boallit ec perigonium, ny vrat dy chillagyn.
T'ad cur archegonium er comys bwoirrinagh, as perichaetum mygeayrt-y-mooee. Ta
feddan keyl myr mwannal da'n archegonium, as ta sheelyn snaue ny 'heese er son
dy roshtyn yn ooh.

Shegin da'n çheel snaue veih ny antheridia da archegonium. Ta daa 'lagellum as
t'ad snaue lhieu. Ta feme oc er ushtey dy snaue ayn, lhig da ve fliaghey ny brat
dy ushtey er ny lossreeyn; gyn ushtey, cha nod ad jannoo y turrys.

Ta'n sheel torraghey yn ooh, as t'eh gaase dys sporophyte diploid. Ny yei shen,
ta tree fo-rheynnyn bishaghey er y sporophyre neuappee:

Traa ta'n tree er mishaghey, ta'n gass lhiuraghey lesh brishey magh yn
archegonium as gaase magh ass. Ta'n cass ny hoie sthie y moie-lus, agh ta'n
kishtey goll er ymmyrkey magh 'syn aer. Ta killagyn ny kishtey rheynn ad hene as
jannoo killagyn immanagh as killagyn sporragagh. S'arraghoil ad ny killaghyn
immanagh, as t'ad seiy magh boalley y chishtey. Ta ny killagyn sporragagh jannoo
meiosis as rheynn ayns sporragyn haploid er son dy skeaylley magh, as myr shen,
ta'n corys goaill toshiaght ass y noa.



https://gv.wikipedia.org/wiki/Ym-obbraghey_kemmigagh

Smooinee er ny reddyn ta taghyrt tra ta geayl goll er lostey. Ta jaagh çheet
magh ass, ta leoaie goll er jannoo as ta çhiass goll er giennaghtyn. Cha nod y
leoaie as y jaagh ve currit ry-cheilley reesht geayl y yannoo - she shen, cha
nod y chaghlaa goll ergooyl. She ym-obbraghey kemmigagh ny caghlaa kemmigagh
t'ayn. Caghlaa corpagh, shen caghlaa ta stoo noa çheet magh ass. Er y chooid
smoo, cha nod y caghlaa goll ergooyl.

Er y chooid smoo, ta kemmig dellal rish caghlaaghyn kemmigagh. Ta sambil dy
liooar jeh ym-obbraghyn kemmigagh ry-gheddyn mygeayrt y mooin. Myr sampleyr, ta
ym-obbraghey kemmigagh taghyrt tra ta shin jannoo arran-greddan. As ta
ym-obbraghey kemmigagh taghyrt tra ta meer dy yiarn çheet dy ve mergagh. Ta'n
yiarn gym-obbraghey lesh yn ocsygien syn aer, as ta shen croo stoo ta shin gra
ocseed yiarn rish - ny merg, ny ta shin gra dy cadjin. As lurg tammylt ta daah
glass çheet er ny mullee-chobbyr jeh troggalyn ennagh kyndagh rish ym-obbraghey
kemmigagh. Sambyl elley jeh ym-obbraghey kemmigagh, shen coagyrey bee. Ayns ny
kirp ain, ta ym-obbraghey kemmigagh feasley bree dy chummal shin çheh. As ayns
kishtaghyn-pooar, ta ym-obbraghyn kemmigagh feasley bree ayns cummey lectraghys.



https://gv.wikipedia.org/wiki/Yakub_Kolas

By screeudeyr as feelee Belarooshagh eh Yakub Kolas (Jakub Kołas; Belarooshish:
Яку́б Ко́лас, ruggit myr Міцке́віч Канстанці́н Міха́йлавіч, Kanstantsin
Mikhailavich Mitskievich er 3 Sauin [S.A. 22 Jerrey Fouyir] 1882 – 13 Luanistyn,
1956). Cossneyder Feelee Theayagh PHH ny Belaroosh (1926) as oltey (1928) as
lhiass-eaghtyrane (veih'n vlein 1929) Cholleish Oaylleeaghtyn ny Belaroosh
v'ayn.

Ta enney mooar er Kolas er son y cho-ennaghtyn echey rish y theay Belarooshagh.
T'eh so-akin 'syn ennym screeuee echey 'Kolas' as eh çheet er "cleaysh arroo"
'sy Velarooshish. Ren eh screeu ny h-arraneyn Arraneyn y Chappeeys (1908) as
Arraneyn y Teaghyn (Belarooshish: Песьні-жальбы, 1910), ny daanyn Thalloo Noa
(Belarooshish: Новая зямля, 1923) as Simon y Kiaulleyder (Belarooshish:
Сымон-музыка, 1925), as ram skeealyn as cloiaghyn-ardan. Ta'n daan echey, Bwaane
yn Eeasteyr (Belarooshish: Рыбакова хата, 1947) cur sheese er y troddan lurg
unnaneyssey yn Velaroosh rish yn Unnaneys Soveidjagh. Ta'n treeskeealag echey Ec
y Chrossag (1954) cur sheese er seihll ny Belarooshee chadjin as lught deynlagh
yn tushtey roish yn Irree Magh. Va Aundyr Steat UPSS bronnit er ayns ny
bleeantyn 1946 as 1949.



https://gv.wikipedia.org/wiki/Y_Nah_Chaggey_Dowanagh

By chaggey dowanagh eh yn Nah Chaggey Dowanagh. Dy cadjin, t'eh er coontey dy
doshee eh 'sy vlein 1939 as dy daink jerrey lesh 'sy vlein 1945. Ansherbee, va
caggaghyn ayn hannah hene 'syn Aishey as, lurg tammylt, v'ad coontit myr paart
jeh'n Nah Chaggey Dowanagh. Va tromlagh jeh ashoonyn y dowan troiddey 'sy
chaggey as ad rang-oardit ayns daa phossan jeh cochaarjyssyn cahnagh: ny Forseyn
Cochaarjagh as ny Forseyn Essylagh. V'eh ny chaggey smoo lheeadagh v'ayn rieau
as ny smoo na 100 millioon dy gheiney goaill shirveish ayns unnidyn cahnagh. Va
ny commee vooarey ayns staydys slane chaggey, as va jargaghtyn tarmaynagh,
çhynskyllagh as oaylleeagh currit rish yn eab caggee. Ayns ny çheeraghyn va'n
anchaslys eddyr y chooid heayagh as y chooid chahnagh dollit magh. By eh yn
eiyrtys smoo baghtal ayn na mooad ny guintee hivoilagh, goaill stiagh adsyn va
currit gy baase 'sy Deherree as yn ymmyd va jeant jeh bleaystanyn çheshveanagh.
T'eh er ooley dy dooar eddyr 50 millioon as 85 millioon dooinney baase 'sy
chaggey.

V'eh yn dean ec Impiraght ny Shapaan na yn Aishey Hiar y chur fo'n chosh eck,
as, ec toshiaght y chaggey, v'ee troiddey noi Pobblaght ny Sheen veih'n vlein
1937. Jiu, t'eh coontit dy doshee yn Nah Chaggey Dowanagh er 1 Mean Fouyir 1939
tra ren y Ghermaan ruegey yn Pholynn. Ren y Reeriaght Unnaneysit as y Rank
fogrey magh dy row ad ayns staydys caggey noi'n Ghermaan myr eiyrtys er y ruegys
er y Pholynn. Myr eiyrtys er faghtyssyn as conaantyn, chur y Ghermaan y
cochaarjys Essylagh er bun marish yn Iddaal, as ren ad cur cooid vie jeh'n
Oarpey vooarheeragh fo smaght. Lurg Conaant Molotov-Ribbentrop, ren y Ghermaan
as yn Unnaneys Soveidjagh rheynn magh as goaill stiagh thallooyn jeh ny
çheeraghyn gerroil eddyr oc, goaill stiagh y Pholynn as ny çheeraghyn Baltagh.
Cha row çheer elley, faagail magh y Reeriaght Unnaneysit as çheeraghyn elley
jeh'n Cho-unnaneys Goaldagh, troiddey noi ny Forseyn Essylagh, as caggaghyn
taghyrt 'syn Affrick Hwoaie as Cah yn Atlantagh. Ayns Mean Souree 1941, ren ny
Forseyn Essylagh ruegey yn Unnaneys Soveidjagh, red ren cur cribbag er y chooid
smoo jeh ny Forseyn Essylagh derrey jerrey yn chaggey. Ayns Mee ny Nollick 1941,
ren y Çhapaan çheet er çheu ny Forseyn Essylagh, soiaghey ny Steatyn Unnaneysit
as thallooyn Oarpagh harrish y Cheayn Sheealtagh as, dy tappee, va'n chooid smoo
jeh ard heear y Cheayn Sheealtagh fo smagh ec ny Shapaanee.

Va stadd currit er gleashaghey ny Forseyn Essylagh 'sy vlein 1942. Chaill y
Çhapaan caggey criticoil er Midway, faggys da Hawaiʻi, as cha ren ad cosney yn
ghleashaght reesht. Va'n Ghermaan castit 'syn Affrick Hwoaie as, dy briwnyssagh,
ayns Stalingrad 'sy Roosh. 'Sy vlein 1943, lurg straih taartyssyn ec ny
Germaanee 'syn Oarpey Hiar, y ruegys Cochaarjagh er yn Iddaal as eh cur rish
livrey seose eck, as barriaghtyn Americaanagh 'sy Cheayn Sheealtagh, ren ny
Forseyn Essylagh cooyllaghey dy ro-inçhynagh er dagh çheu. 'Sy vlein 1944, ren
ny Forseyn Cochaarjagh ruegey yn Rank, as ren yn Unnaneys Soveidjagh aaghoaill
dagh cooid jeh'n thalloo va caillt as ren ny forseyn Soveidjagh ruegey yn
Ghermaan as ny cochaarjyn eck. Car ny bleeantyn 1944 as 1945, ren ny
h-Americaanee cur Lhuingys Chaggee Impiroil ny Shapaan fo haart as ghow ad
smaght er ram ellanyn ogheragh 'sy Cheayn Sheealtagh Heear.

Haink jerrey lesh y chaggey 'syn Oarpey tra ren ny Forseyn Cochaarjagh ruegey yn
Ghermaan as y ruegys shen çheet gys mullagh lesh goaill Verleen ec forseyn
Soveidjagh as Polynnagh. Ren y Ghermaan livrey seose gyn conaant er 8 Boaldyn
1945. Lurg Fogrey Potsdam ec ny Cochaarjee er 26 Averil 1945, ren ny Steatyn
Unnaneysit ceau bleaystanyn breneenagh er daa chaayr Shapaanagh, Hiroshima as
Nagasaki, er y 6 Luanistyn as y 9 Luanistyn er lheh. Ren y Çhapaan livrey seose
er 15 Luanistyn 1945 er yn oyr do row ruegys er yn Ellanragh Shapaanagh er
gerrey as er yn oyr dy ren yn Unnaneys Soveidjagh fogrey magh staydys caggey
noi'n Çhapaan roish dy ren ad ruegey y Vançhoor.

Ren y Nah Chaggey Dowanagh caghlaa çheughey politickagh as strughtoor sheshoil y
dowan. Va ny h-Ashoonyn Unnaneysit currit er bun ry-hoi co-obbraghey
eddyr-ashoonagh as son caggaghyn y haghney. Haink er ny pooaryn barriaghtagh—ny
Steatyn Unnaneysit, yn Unnaneys Soveidjagh, y Çheen, y Reeriaght Unnaneysit, as
y Rank—dy ve nyn olteynyn beayn er Coonseil Hickyrys ny h-Ashoonyn Unnaneysit.
Dirree ny Steatyn Unnaneysit as yn Unnaneys Soveidjagh magh myr mooar-phooaryn
trughanagh as eh cur rish toshiaght y Chaggey Feayr. Ec y traa cheddin, hoshee
niart as cleayney ny pooaryn Oarpagh goll sheese as hoshee lesh jee-choloinaghey
ny h-Aishey as ny h-Affrick. Dirree co-hymey politickagh magh, 'syn Oarpey er
lheh, myr eab son mooinjerys eear-chahnagh y hickyraghey as dy cho-obbraghey ny
s'breeoil car y Chaggey Feayr.

Ta screeuderyn shennaghys smooinaghtyn dy nee 1 Mean Fouyir 1939 date toshee yn
chaggey tra ren y Ghermaan ruegey er y Pholynn. Ren y Reeriaght Unnaneysit as y
Rank fogrey magh staydys caggee daa laa ny lurg. Ansherbee, ta dateyn elley ayn
son toshiaght y chaggey, goaill stiagh 7 Jerrey Souree 1937 - date toshee yn nah
chaggey eddyr y Çheen as y Çhapaan.

Ta deiney elley goll rish barel y screeudeyr shennaghys Goaldagh A. J. P.
Taylor. T'eh coontey dy row daa chaggey ayn 'syn Oarpey as ny coloinyn eck as
'syn Aishey as dy daink ad ry cheilley 'sy vlein 1941. Ta dateyn elley son
toshiaght y chaggey goaill stiagh y ruegys Iddaalagh er yn Abysseen er 3 Jerrey
Fouyir 1935. Ta'n screeudeyr shennaghys Goaldagh Antony Beevor coontey dy doshee
yn Nah Chaggey Dowanagh ec Cahyn Khalkhin Gol eddyr y Çhapaan er un çheu as y
Vongoil as yn Unnaneys Soveidjagh er y çheu elley veih Boaldyn derrey Mean
Fouyir 1939. Ta'n art shoh goll rish ny dateyn cadjinchliaghtagh.

Cha nel coardailys ayn mychione jerrey yn chaggey chammah. Ta deiney ennagh gra
dy nee yn aash caggee er 14 Luanistyn 1945 (Laa V-J) y laa jerrinagh, gyn
bwooise da livrey seose formoil jeh'n Çhapaan er er 2 Mean Fouyir 1945; ayns
shennaghyssyn Oarpagh er lheh t'eh coontit dy nee 8 Boaldyn 1945 (Laa V-E)
jerrey lesh y chaggey. Ansherbee, cha row Conaant cour Shee lesh y Çhapaan
fo-screeuit agh 'sy vlein 1951, as cha row y conaant son shee lesh y Ghermaan
fo-screeuit agh 'sy vlein 1990.



https://gv.wikipedia.org/wiki/Votish

Ta Votish (Votish: Vađđaa ceeli ny maa ceeli, screeuit myr Vaďďa tšeeli,
maatšeeli chammah) ny çhengey ghooghyssagh ny Votee, clein beg t'ayns Ingria ny
Roosh. T'ee ny çhengey mooinjerey da'n Estoinish as t'ee ny çhengey
Finn-Baltagh.Cha nel ee loayrit agh ayns Krakolye as Luzhitsy, daa valley beggey
ayns ard Kingisepp. T'ee begnagh marroo. 'Sy vlein 1989 va 62 loayreyder ayn, y
fer saa ruggit 'sy vlein 1938. Er 24 Nollick 2005, screeu yn earishlioar The
Economist nagh row agh 20 loayreyderyn faagit.

Ta 10 breeocklyn 'sy Votish as ad taishbynit 'sy chaart shoh heese. Ansherbee,
t'eh er credjal dy vel y sheean Votagh /e̮/ ny syrdjey na'n õ Estoinagh, agh ta
ny breeocklyn elley gollrish y lhieggan Estoinagh.

Foddee er ny breeocklyn dy ve giare ny foddey, agh ayns abbyrtyn my hiar va ny
breeocklyn foddey meanagh daaghooaghit dys /ie uo üö/. T'eh shen, ta tee (raad)
focklit magh myr tie. Ta çhaglym mooar daaghooaghtyn ayns y Votish.

Ta coardailys breeocklagh cosoylagh liorish yn 'Innlynnish, t'eh shen, ayns y
chooid smoo jeh focklyn foddee dy vel breeocklyn toshee ny breeocklyn cooyl ayns
un 'ockle (ta /i e/ neuchommeeagh). Ansherbee, ta cubbyl dy lhimmaghyn ayn lesh
aghtylys /o ö/. Cha nel coardailys ayns cooid meeryn yerree (myr ta taghyrt /ö/
ayns shillabyn neu-hoshee ny eiyrtys focklyn eeasaght veih Finnlynnish ny
Ingrish), as er yn aght cosoylagh cha nel focklyn arrish-ockleeagh ny focklyn
eeasaght currit fo smaght ny leighyn coardailys breeocklagh.

Foddee er ny stadyn gooagh Votagh (AFO) /b d g/ fockley magh rere jee-ghoo dys
[B D G], c'raad dy vel ad cosoylagh liorish ny stadyn lenis neu-ghooagh
Estoinagh.

Ta Votish ny çhengey gleiynaghit cosoylagh liorish ny çhengaghyn Finn-Baltagh
elley. Rere aachassaghey er ennymocklyn, ta daa earroo (unnaneagh as ylrey), as
16 caseyn: ennymagh, gienneydagh, cassidagh (anchasley rish far-enmyn),
rheynnagh, illatagh, inessagh, elativagh, allativagh, adessagh, ablatagh,
translatagh, cosoylagh, exessagh, abessagh, coheshaghtagh, terminagh.

Rere breearyn, ta shey emshiryn 'sy Votish, as daa jeu dy bunneydagh: yn emshir
laaragh as yn emshir neuslanjeant. Ta ny h-emshiryn elley covestit: yn emshir
laaragh slanjeant, yn emshir chaie slanjeant, yn emshir ry-heet as yn emshir
ry-heet slanjeant. Ta tree modyn (kianglagh, oardreilagh as cummyssagh) as daa
"ghoo" (bio as fuillaghtagh).



https://gv.wikipedia.org/wiki/Vertebra

Ta vertebra ny junt craue-drommey çheet er corp craueagh 'sy chraue drommey ta
cowraghey dreeym-juntee. T'eh jeant ass corpane vertebragh (corpus vertebrae),
corran vertebragh (arcus vertebrae), daa chubblane tessen (processus
transversus), kiare cubblaneyn juntagh (processus articulares) as cubblane
drommey (processus spinosus). Ta'n craue drommey ny choodagh coadey da'n coyrd
drommey ta sheeyney veih bun y chlaigin sheese çheu drommey y vaagh dys y
phelvis, as eisht t'ad jannoo famman.

Ta'n corpane vertebragh rollianagh, as ta eaghtyr rea garroo s'inshley as
s'yrdjey echey. Ta claare eddyr-vertebragh eddyr eaghtyr s'inshley yn un 'er as
eaghtyr s'yrdjey y nah 'er. Ta kianglaghyn craue kiangley ad myrgeddin
(Ligamentum longitudinale anterius as posterius).

Ta corran vertebragh ny cho-olt craueagh y vertebra. Ta frauaig (Pediculus arcus
vertebrae) kiangley rish duillag vertebragh (Lamina arcus vertebrae). Ta'n
corran combaasey cooyl y towl vertebragh (Foramen vertebrale). Ta'n çheu
ghailley jeant jeh'n chorpane vertebragh. Ta ny tuill shoh jannoo magh cassan
drommey raad ta'n coyrd drommey, mening as fliughid kerrodrommey nyn soie.

Ta'n daa chubblane tessen jannoo obbyr cubblane da kianglaghyn craue as
muskyllyn. Ta cubblaneyn tessen vertebrae thoracksagh jannoo kiangley juntagh
rish ny h-asnaghyn.

Ta tuill dowan-lhiurid (Foramen transversarium) trooid y chied dys sheyoo
vertebrae mhuinneelagh. T'eh ny chassan (Canalis transversarius) da'n arteyr as
cuishlin vertebragh as nearagh vertebragh.

Ayns deiney, ta cubblane drommey sheeyney ny chooyl as sheese veih cochiangle ny
duillagyn vertebragh, as ta muskyllyn as kianglaghyn craueagh kiangley rish.
Ayns beiyn elley, t'eh sheeyney seose, as ny chooyl ny er oaie jeh cochiangle ny
duillagyn vertebragh. Ta cubblane drommey mooadit ec shiartanse dy chretooryn,
dys jannoo "shiaull"; myr sampleyr, Dimetrodon as Spinosaurus marroo.

Cha nel cubblane drommey erbee ec y chied vertebra mhuinneelagh. Ta cubblaneyn
drommey vertebrae 'sy tacrum er nyn go-lheie dys Crista sacralis median.

Ta kiare cubblaneyn juntagh (daa chubblane s'inshley as daa chubblane s'yrdjey)
kiangley vertebrae dy fondagh. Ta eaghtyr kianglee y chubblane s'yrdjey coar y
chooyl, as eaghtyr kianglee y chubblane s'inshley er oaie.

T'ad geddyr-scarrey vertebrae rere ynnyd 'sy chraue drommey. Ta vertebrae
mhuinneelagh adsyn faggys da'n wannal. Er lhimmey jeh daa raiseyder (Choleopus
as Bradypus) as y booa varrey (Trichechus), ta shiaght vertebrae mhuinneelagh ec
dagh sheeintagh. Ta scanshyn mooar eddyr beiyn elley; ta un vertebra ec
daa-veeaghee ennagh, wheesh as 25 ec olla, as va 76 ec y phlesiosaur
Elasmosaurus.

Ta vertebra drommey eddyr y wannal as y pelvis; she vertebra thoracksagh t'ayn
my t'eh kiangley rish asney, as vertebra lumbagh t'ayn manangh vel.

Ta vertebra sacragh faggys da'n phelvis. Ta un ec daa-veeaghee, as daa ec
ushagyn as beishteigyn jeianagh son y chooid smoo, agh ta 3-5 ec sheeintee. Ny
keayrtyn, ta kuse jeu co-lheie dys un chraue, y sacrum. Ta synsacrum ec ein, as
shen jeant jeh vertebrae sacragh, lumbagh, y pelvis, as kuse dy vertebrae
thoracksagh as fammanagh.

Ta vertebrae fammanagh jannoo magh y famman. Foddee ad co-lheie dys pygostyle
ein, ny coccygeal (craue famman) deiney as çhimpanseeyn



https://gv.wikipedia.org/wiki/Toraigh

Ta Toraigh (ny Oileán Thoraí, Oileán Thoraigh, as shen ennym Oileán Thúr Rí;
Baarle: Tory Island) ny ellan ayns Nerin soit nuy meeillaghyn magh veih slyst
Choontae Ghoon ny Ghoal ayns sheear hwoaie Nerin. T'eh ny chooid jeh Coontae
Ghoon ny Ghoal ayns queiggey Ullee. She Yernish preeu-hengey yn ellan, agh ta
Baarle ec y phobble myrgeddin.

Ta'n ellan mygeayrt 5 km (3 mi) er lhiurid as 1 km (0.6 mi) er lheead. Ta
mygeayrt 170 cummaltee er yn ellan as t'ad rheynnit eddyr kiare baljyn beggey —
An Baile Thoir (Y Balley Hiar ny East Town), An Baile Thiar (Y Balley Heear ny
West Town), An Lár (Y Balley Meanagh ny Middletown) as Úrbaile (Y Balley Noa ny
Newtown). Ta'n ellan soit ayns Gaeltaght Heer Chonnal as she Yernish Ulley y
phreeu-hengey.

Veih ny 1950yn va pobble beg ellyneyryn cummal er yn ellan, as ta ellynlann ry
gheddyn er. Ta'n ellyneyr Sostynagh Derek Hill kianglt lesh pobble ellynagh yn
ellan.

Ayns shennaghys apocryphoil Nerin, Lebor Gabála Érenn, va Toraigh ny hoiaghey da
Toor Chonand, doon ny Fomoree, roish hug ny Nemedee guiy boght orroo ayns cah
mooar er yn ellan. Va cummal er y ree Fomoragh, Balor y drogh-hooill. Hug eh
Ethlinn ayns pryssoon ayns toor v'er hroggal er Tor Mór (ny Túr Mór; Gaelg: Toor
Mooar). She Tor Mór y boayl s'yrjey er yn ellan.

Ta ree reiht liorish reihys lught phobble yn ellan as eh shassoo er son lught yn
ellan, tradishoon ynrican nagh vel ry gheddyn foast boayl erbee ayns Nerin. She
Rí Thoraí roie yn ellyneyr ard-ghooagh Patsaí Dan Mac Ruaidhrí, as eh er enney
ayns Baarle myr Patsy Dan Rodgers myrgeddin. Cha nel cummaghtyn formoil echey.
T'ad loayrt er son lught phobble yn ellan as failt y chur er keayrtee ny
currymyn echey.

Dún Bhaloir (Baarle: Balor's Fort, Doon Valor): Soit er çheu hiar yn ellan, ta'n
lieh-innys cruinnit mygeayrt y mysh eayninyn as ad 90 m er yrjid, as t'eh
begnagh neughowallagh. Foddee shiu goll gys doon Valor agh liorish quing
hallooin cheyl ynrican, as eh fendeilit liorish kiare cleighyn thallooin.

An Eochair Mhór (Baarle: The Big Key, Yn Ogher Vooar): T'ee ny crouw hallooin as
ee deamey magh veih çheu hiar y lieh-innys as jannoo creeagh myr creg lesh yn
ennym An Tor Mór (Y Cronk Mooar) currit urree.

Saighdiúirí Bhaloir (Baarle: Balor's soldiers, Sidooryn Valor): Ta ard-vulleeyn
er An Eochair Mhór as t'ad enmyssit myr Sidooryn Valor. T'ad cur tuarystal
'feeacklagh' er y chrouw hallooin, shen y fa yn ennym Yn Ogher Vooar.

Leac na Leannán (Baarle: The Wishing Stone, Y Chlogh Vian): Ta'n Chlogh Vian ny
clogh chione rea chiontoyrtagh faggys da eaynin hwoaie Ghoon Valor. Rere
tradishoon, ta mian currit da dooiney neuchreeney as eh goll shooyl er y chlogh,
ny da deiney as eh abyl tree myn-chlaghyn y cheau er.

An Cloigtheach (Baarle: The Bell Tower, Y Claggys): Ny yei traartys ny
mannishter ta'n Claggys ny hroggal smoo. V'ee bunnit er Toraigh 'sy 6oo eash
liorish Colum Keeilley. Va'n Toor hene er hroggal ayns y 6oo ny yn 7oo eash.

Y Crosh Tau (Baarle: The Tau Cross; crosh chummey-T): Va'n Crosh Tau troggit
ayns y 12oo eash. Cha nel agh daa chrosh Tau ayns Nerin (ta'n chrosh elley ayns
Cill Iníne, Coontae yn Chlaair).

Móirsheisear (Baarle: Grave of the Seven, Fastagh y Shiaght): Ta'n Móirsheisear,
as y fockle shoh çhyndaait myr 'y shey mooarey', ny 'astagh as shey fir as un
ven ayn. Vaih ad tra haink er y vaatey dy ve currit bun ry-skyn magh veih Scoilt
an Mhóirsheisear er slyst heear hwoaie yn ellan. Rere faasechredjue, ta niart ec
cray yn 'astagh meeyllyn y chastey.

The Lighthouse (Y Thie Sollysh): Va'n Thie Sollysh, as eh er çheu heear yn
ellan, er hroggal eddyr 1828 as 1832 fo kiaddey liorish George Halpin,
kiaddeyder ard-ghooagh thieyn sollysh Yernagh. Ayns Mee Averil 1990 va'n thie
sollysh jeant seyr-obbragh.

The Torpedo: (Y Torpaid): Ta torpaid ry akin lieh raad eddyr An Baile Thiar as
An Baile Thoir. V'eh ceaut er y traie rish y Nah Chaggey Dowanagh. V'eh jeant
neu-chummaghtagh as currit ayns y hoiaghey roie.



https://gv.wikipedia.org/wiki/Tempreilyssane

Shimmey sorçh dy hempreilyssane t'ayn nish. Agh, son yn chooid smoo, cha nel
sleih fakin agh tempreilyssaneyn jeant ass gless, as alcoal ny argid bio
ayndaue. Y prinsabyl-obbree jeu shoh, ta shen dy vel ushlee mooadaghey ny
crapley kyndagh rish y tempreilys. Ta alcoal ny argid bio currit ayns feddanyn
keyl dy ghless, as ta aarey cowrit er y feddan. Ta bolgan d'ushlagh ec bun yn
tempreilyssane as snaie d'ushlagh goll seose veih'n volgan. She yrjyid y
snaie-ushlagh ta ginsh dooin y tempreilys. Roish my jed yn aarey er cowraghey er
y ghless, ta bun y tempreilyssane er ny chur ayns mestey dy rio as ushtey, as ta
cowrey er ny chur ec y leval ta'n ushlagh goll huggey - shen 0°C. Eisht ta bun y
tempreilyssane er ny chur ayns ushtey broie dy gheddyn y cowrey son 100°C. Ny
lurg, ta'n slane aarey er ny chowraghey. Un vondeish t'ec alcoal ayns
tempreilyssane, kyndagh rish caghlaa ennagh ayns tempreilys, ta alcoal
mooadaghey shey keayrt ny smoo na ta argid bio mooadaghey. Myr shen, saasey
caghlaaghyn beggey ayns tempreilys y howse lesh tempreilyssane alcoal na lesh
fer argid bio. As ta alcoal sloo costalagh na argid bio, as ta point-rioee
alcoal ny s'inshley na point-rioee argid bio - foddee tempreilyssane alcoal goll
er ymmydey sheese gys -115°C. Agh neuvondeish t'ec alcoal ayns tempreilyssane,
ta shen dy vel y point-broie echey 78°C - cha vod oo towse tempreilyssyn ny
syrjey na shen lesh tempreilyssane alcoal. Ta tempreilyssaneyn er-lheh ec
fir-lhee. T'ad jeant er y aght cheddin as tempreilyssaneyn cadjin, agh ta reayn
coon oc - eddyr 34°C as 42°C - er y fa dy nee mysh 37°C y tempreilys meanagh ec
sleih. Ta'n fer-lhee cur bolgan y tempreilyssane ayns colb y turransagh son
tammylt as eisht goaill magh eh. Ayns tempreilyssane fer-lhee, ta keylaghey ayns
y feddan jeeragh erskyn y volgan. Ta'n keylaghey shen lhiettal y fliughane-snaie
veih tuittym sheese, as foddee y fer-lhee towse y tempreilys myr v'eh ayns colb
y turransagh. Shegin da'n fer-lhee y tempreilyssane y chraa dy chur yn argid bio
erash gys y volgan.



https://gv.wikipedia.org/wiki/Sniaul

Ta Sniaul (ny Sniaull ny y Slieau Mooar; Baarle: Snaefell) y slieau s'yrjey as
yn un vullagh ny s'yrjey na 2,000 trieghyn (610 m) ayns Mannin as eh 620 m
(2,034 tr) er yrjid. Ec mullagh y clieau ta stashoon traenagh, thie ooree, as
kuse dy chroanyn çhellinsh ry-gheddyn.

Ta shennockle ry-chlashtyn ayns Mannin graa dy vel shey reeriaghtyn ry-akin veih
mullagh Sniaul er laa glen: Mannin, Sostyn, Nerin, Nalbin, Bretyn as Niau. Ta
lhiegganyn ennagh cur shiaghtoo reeriaght lesh y çhennockle: Reeriaght Manannán,
(ny yn Vooir).

She Raad-Yiarn Sniaul y çhirveish tram lectragh imbee, veih Mee Averil gys Mee
Yerrey Fouyir, ta drappal ny kiare meeilaghyn veih Laksaa gys y vullagh.

Ta'n A18 (Raad Volley) goll harrish liargee Sniaul, as t'eh ny rheynn s'yrjey
jeh Coorse y Clieau, cooid jeh Ratçhyn TT Ellan Vannin. Dy mennick ta
shooilleyderyn jannoo ymmyd jeh'n charrlann er y raad shoh faggys da stashoon
traenagh y Vungalow (y stashoon traenagh jerrinagh roish y vullagh). Ta cassan
garroo goll veih'n voayl shoh gys y vullagh. Ta rheynnyn dy gharvel, dy chlaghyn
sclate, dy faiyr, as dy chreg er y vollagh. Ga dy vel y bollagh girree ny
s'eaynee er gerrey da'n vullagh, cha nel greienys drappal er lheh ry-laccal.
Ansherbee, ta arrey goll er laccal er ny rheynnyn s'eaynee myr dy mennick ta ny
rheynnyn faiyragh, creggagh, as crayee feer shliawinagh. Foddee yn drappeyder
drappal y slieau er cassan çhirrym ayns 45 minnidyn dy meanagh.

Ta cowrey geodesagh, ta jeenysit 'syn obeel choncraidagh veg, taishbyney feer
vullagh y clieau. Ta'n leac fysseree gleiyit er baare y charn creggagh ry-laue.



https://gv.wikipedia.org/wiki/Sleityn_as_cruink_ayns_Mannin

Ta'n art shoh goaill oayllys mychione, as cur ayns rolley, ny cruink as sleityn
ayns Mannin.

Ta Mannin ny h-ellan cronkagh, agh cha nel agh un vullagh foddee rang-oardraghey
myr slieau (ny smoo na 2000 trieyn er yrjid) - Sniaul.

Ta thalloo rea veg slystagh ry-akin ayns Jiass yn Ellan mygeayrt Balley Chashtal
as Balley Sallagh, agh ta'n ard shoh ny halloo chronkagh as er y choose heear
yiass ta ny cruink shen girree dys mullee gheamagh lheid as Baarool Jiass as
Cronk ny Arrey Laa as eh tuittym begnagh dy jeeragh stiagh 'sy vooir.

Ta glion, t'er enney myr y glion meanagh, scarrey ny cruink yiass veih'n reayn
meanagh ta goaill stiagh ny mullee s'yrjey. Ta'n reayn meanagh shoh goaill
stiagh 11 ass ny 12 vullagh s'yrjey er yn ellan. Ta'n ard shoh jeant seose jeh
moanee foshlit as thalloo gharroo. Cha nel mooarane dy 'leih cummal 'syn ard
shen as cha nel agh un phreeu-raad goaill tessen y ghlion.

Ta Twoaie yn Ellan jeant seose son y chooid smoo jeh thalloo rea vooar as cha
nel ayn agh cruink injil ayn as yn ennym Cruink Vreeshey currit orroo.

Ta 12 vullagh ayns Mannin ta ny s'yrjey na 1500 Tr. Ta dagh mullagh jeu, magh
veih Baarool Jiass, nyn soie 'sy reayn meanagh eddyr y ghlion meanagh as y
thalloo rea hroaragh 'sy twoaie.

1. Sniaul 2034 Tr (620m) 2. Baarool Twoaie 1842 Tr (561m) 3. Clagh Ouyr 1808 Tr
(551m) 4. Beinn y Phott 1772 Tr (540m) 5. Slieau Freoghane 1602 Tr (488m) 6.
Kolrinn 1599 Tr (487m) 7. Baarool Jiass 1585 Tr (483m) 8. Slieau Ruy 1570 Tr
(478m) 9. Sartfell 1560 Tr (475m) 10. Slieau Çhiarn 1533 Tr (467m) 11. Carraghyn
1520 Tr (463m) 12. Slieau Lhean 1507 Tr (459m)



https://gv.wikipedia.org/wiki/Skeerey_Rosien

Ta Skeerey Rosien (Baarle: Rushen), ny Skyll Chreest Rosien (Baarle: Kirk Christ
Rushen) ny skeerey 'sy çheadin Rosien er coose jiass Vannin. Ta'n skeerey ny
h-ard eeasteyragh as eirinagh. Ta'n skeerey nane jeh tree skeeraghyn 'sy çheadin
lesh yn ennym cheddin. She Skeerey Chairbre as Skeerey Malew y daa skeerey
elley. Ta'n skeerey 24.6 km² er eaghtyr as ta 1,591 cummaltee aynjee rere
coontey-pobble ny bleeaney 2006 (goaill magh Purt le Moirrey as Purt Çhiarn).
T'ee sheeyney veih Halley'n Traie eddyr lieh-vollagh eddyr Balley Chashtal as
Purt le Moirrey gys ny h-eayninyn çheu heear jeh Cronk ny Arrey Laa. T'ee
rheynnit ayns daa ayrn. Ta'n preeu-ayrn soit da'n twoaie as da'n shiar hwoaie
veih Purt le Moirrey as Purt Çhiarn. Ta'n ayrn s'loo soit da'n jiass as da'n
sheear yiass veih ny baljyn beggey shen as t'ee goaill stiagh y claghan Creneash
as yn ellaneen y Cholloo myrane lesh y daa chreg Famman Kitterland as Carrick ny
Colloo.

Ta Skeerey Rosien stiurit as reirit ec Barrantee Skeerey Rosien. T'ad çheet
ry-cheilley ec cruinnaghtyn ayns Halley Balley Phesson. She Stanley Ditchfield
Clucas Captan ny Skeerey, as she Adrian Tinkler Caairliagh ny Barrantee.



https://gv.wikipedia.org/wiki/Reeaghyn_ny_Mee

Ayns Nerin vean-eashagh va Reeaghyn ny Mee jeh lught thie Clann Cholmáin,
banglane jeh'n Uí Néill. Va shiartanse jeu nyn Ard-Reeaghyn er Nerin. Lurg
tuittym y reeriaght 'sy 12-h eash, hie y lught thie reeoil Ua Mael Sechlainn ny
ny Ó Melaghlin dys yn eear as ren ad cummal er brooinyn ny Shannon. Va
shellooderyn yn ennym shen er geddyn myr lught ooaslid Gaelgagh derrey ny 1690yn
jeianagh, agh va'n niart oc er coayl foddey roish shen.

Va Reeriaght ny Mee ny reeriaght (jeh mooadys caghlaaee) veih'n eash hendeeagh
leah. She "mean" y cheeall ec y fockle Míde, as eh soilshaghey magh dy row ee ny
soie ayns çheshvean Nerin (ayns Coontae ny h-Eearvee, ayrnyn dy Choontae Uíbh
Fhailí hwoaie, Coontae Lhongfort yiass, as Coontae ny Mee heear). Foddee dy vel
ny reeaghyn leah ayn jeh'n Dál Messin Corb - as y possan beg oc, yn Uí Garrchon,
nyn reeaghyn er Lion. Ayns ny 400yn jeianagh v'ad eebrit veih'n çheer ghooie oc
ayns Coontae Cheeill Darey noa-emshyragh tessen Sleityn Cheeill Mantan liorish
yn Uí Néill, as hie y Clann Cholmáin, possan beg jeh'n Uí Néill, ayns nyn ynnyd.



https://gv.wikipedia.org/wiki/Ree_Vannin

By enmys reeoil eh Ree Vannin (Ladjyn: Rex Manniae, Baarle: King of Mann) va
currit er reireyderyn ennagh, seyrey ny fo smaght, va stiurey Reeriaght Vannin
eddyr ny bleeantyn 1237 as 1504. Ec y traa t'ayn jiu, cha nel yn enmys ymmydit
agh ta "ree" ny "benrein" Vannin enmyssit Çhiarn Vannin jiu.

Goaill toshiaght 'sy vlein 1237, va Reeriaght Vannin as ny h-Ellanyn rheynnit
ayns daa ayrn. Ren reeaghyn goll er oaie lesh nyn stiurey harrish Mannin, agh
haink er ny h-ellanyn Albinagh dy ve goit stiagh myr çhiarnaght ny h-Albey. Son
shennaghys ny reireyderyn va stiurey ny h-Ellanyn Albinagh lurg y date shoh,
jeeagh er Çhiarn ny h-Ellanyn.

Er 9 Luanistyn 1333 ren Edard III shaghney dagh aggyrtyn Sostynagh er Mannin, as
ren eh cur enney er Mannin myr reeriaght heyr fo'n ree eck, William Montacute,
1d Eearley Salisbury.

By eh William le Scrope y ree jerrinagh er Mannin 'sy linney shoh, as eh gaggyrt
fuilleeaght yeeragh veih The Ghorree Crovan, ny reireyderyn Loghlynagh lheah.

Er-yn-oyr dy ren eiyrtyssagh Inry, Edard III, cur Mannin er enney myr reeriaght
heyr, cha ren Inry IV aggyrt dy jeeragh er y chrooin Vanninagh. Ayns e ynnyd,
ren eh fockley magh dy row yn reeriaght currit fo haart rere barriaght. Rere y
leigh eddyr-ashoonagh ec y traa shen ren yn aght shen cur fo haart yn oardagh
bunraghtoil v'ayn. Er 19 Jerrey Fouyir 1399 yiall eh yn Ellan, myr fo-reill fo'n
Chrooin Hostynagh, gys Henry Percy, 1d Eearley Northumberland myrane lesh
cummaghtyn lheeadagh dy reill as reeoilidyn kianglt rish, myrane lesh yn aght
'Çhiarn Vannin', ayns ynnyd feudalaght as myr shen gyn seyrsnys. Gyn y wooise da
shen, ren Percy enmyssey eh hene myr 'Ree Vannin'.

Lurg yn irree magh traitooragh liorish Percy, yiall Inry VI seyrsnys yn Ellan,
er conaantyn cosoylagh agh er lhing unnane as e heihll, gys y Reejerey Juan y
Stanlagh 'sy vlein 1405. Ayns bishaghey lesh shen, agh er aght er lheh veih
reirey yn Ellan, va patroonys Aspickys Sodor as Vannin gialdit da Juan y
Stanlagh.

Va ny lettyryn-foshlit shen jeant neuvreeoil as aa-ghialdit er 6 Averil 1406.
Eishtagh, va'n gialdyn eiraghtoil as va leagh feudalagh anchasley ayn - va feme
er y Çhiarn Manninagh nish goaill stiagh toyrtys ammys as keesh dy ghaa hirragh
dy yiall da dagh Ree Sostynagh lesh lhing nyn grooinaghey oc. Jiu, ta'n
tradishoon shen dy ghialdyn shirree ry-akin er armys Vannin raad ta'n shirragh
shassoo er y çheu toshtal.

Cha ren mac Homase Stanlagh, 2h Eearley Derby, ymmyd jeh'n enmys 'Ree', as v'eh
as y lught eiyrtyssagh echey er enney dy cadjin myr 'Çhiarn Vannin'. Ansherbee,
va'n enmys Ladjynagh Rex Manniae et Insularum (Ree Vannin as ny h-Ellanyn) er
ymmyd ny keayrtyn ayns docamadyn oikoil derrey'n 17-oo eash er y chooid sloo.

'Sy vlein 1765 va'n enmys aa-ghreimmit stiagh ayns Crooin y Reeriaght
Unnaneysit, as myr shen ta'n enmys 'Çhiarn Vannin' currit er y Venrein Ealisaid
II.



https://gv.wikipedia.org/wiki/Queiggey_Connaghtey

Ta Queiggey Connaghtey (Baarle: Connacht, Yernish: Connachta ny Cúige Chonnacht)
ny wheiggey heear Nerin, as t'ee jeant seose jeh ny coondaeghyn Galliu,
Lheeahtrim, May Eo, Ros Comain as Shliggagh. T'ad Galliu 'sy jiass as Shliggagh
'sy twoaie ny baljyn smoo 'sy wheiggey. T'ee ny queiggey sloo ayns Nerin, lesh
503,083 cummaltee 'sy vlein 2006.

Ta'n Yernish loayrit ayns ny h-ardjyn Gaeltacht jeh Coondaeghyn ny Galliu as Vay
Eo, as ta'n kione smoo ayns sheear ny Galliu as ee coodaghey Cois Fharraige
(Yernish son "Rish y Cheayn"), as rinkyn Chonamara as Dúiche Sheoigheach ("Slyst
Shoynagh").

She Maol Réidh (814 m) y boayl s'yrjey ayns Queiggey Connaghtey, as ta'n slieau
shen ny lhie ayns Coontae Vay Eo. She Aghill yn ellan smoo, as ee ny h-ellan
smoo ayns Nerin, myrgeddin. She Loch Coirib y logh smoo.

Ta Galliu ny balley smoo 'sy wheiggey lesh 72,414 cummaltee 'sy valley hene.
T'ad Shliggagh (19,402), Caisleán an Bharraigh (11,891) as Beeal yn Aah (10,409)
ny baljyn mooarey scanshoil elley.

Va Connaghtey-Ulley fer jeh ny co-heiyderyssyn son reihyssyn dys Parlamaid ny
h-Oarpey derrey 2004 choud's va'n co-heiyderys noa, Nerin Heear Hwoaie, currit
ayns e ynnyd.



https://gv.wikipedia.org/wiki/Plantae

Ta lus ny bioag 'sy reeriaght Plantae (ny Metaphyta). Ta lossreeyn goaill stiagh
organeyn bioag mie er enney, myr biljyn, faiyr, biljyn feeyney, rennee, keynnee
as algey glass, chammah's y possan marroo Nematophyta, foddee. T'ad credjal dy
vel mys 350 000 dooie lossreeyn ayn ec y traa t'ayn, as enney er 287 655 jeu
ayns 2004. Lossreeyn glassey, t'ad feddyn bree jeh soilshey ny greiney son y
chooid smoo liorish co-haaghey sollysh.

Ren Aristotle rheynn organeyn bio ayns lossreeyn (adsyn nagh vel gleashaghey) as
beiyn (adsyn ta gleashaghey, son y chooid smoo). Ayns corys Linnaeus, haink
adsyn y ve ny reeriaghtyn Vegetabilia (Plantae ny Metaphyta nish) as Animalia
(ny Metazoa). Ta feanish ain nish dy row ymmodee possanyn ayns Plantae nagh
lhisagh ve ayn; cha nel mooinjerys eddyr oc as ny lossreeyn elley. Myr shen,
t'ad er scughey ny fungyssyn as shiartanse dy algaghyn dys reeriaghtyn elley. Ny
yei shen, ta sleih cur ad marish ny lossreeyn ny keayrtyn, ayns ymmyd cadjin ny
oaylleeagh.

Traa t'ad cur Planta ny lossreeyn er possan er lheh, foddee eh çheet er tree
eieyn. Veih sloo dys smoo, shoh adsyn:

Ny keayrtyn, t'ad cur lus er bioagyn elley ta co-haaghey sollysh, agh cha nel
adsyn nyn veer phossan, as cha nel mooinjerys faggys eddyr oc as feer lossreeyn.



https://gv.wikipedia.org/wiki/Plaase_ny_Marrey

She ynnyd eunysseyrys er Shooylaghan Harris ayns çheshvean Ghoolish, Mannin, eh
Plaase ny Marrey (Baarle: Villa Marina). She thie mooar theayagh marish garaghyn
t'ayn as ad ymmydit jiu son theater, daunse, as sorçhyn elley jeh'n eunysseyrys.

Hoshee Plaase ny Marrey myr steat preevaadjagh. Chionnee George Steuart yn
thalloo son y troggalys, agh hooar eh baase 'sy vlein 1806 roish my daink er y
thie dy ve troggit. Va cooid jeh'n thalloo currit er creck as va thie troggit ec
mac Steuart da'n voir echey. Haink er y thie dy ve ny scoill as ny ynnyd-beaghee
da'n chiannoort lurg baase Bnr Steuart.

'Sy vlein 1868 ren Henry Bloom Noble kionnaghey yn steat fo £7,000. Hooar eh
baase 'sy vlein 1903 as va'n steat currit er arral da Co-chorp Ghoolish myr
ynnyd turryssagh. Chionnee Co-chorp Ghoolish yn steat veih treishteilee hymney
Noble 'sy vlein 1910 fo £60,000. Hie Halley Reeoil as Garaghyn Phlaase ny Marrey
er foshley ayns sourey yn vlein 1913. Va sheeyntaghtyn troggit da'n thie 'sy
vlein 1931, goaill stiagh y Cholonaid, y Verandey, Caayssyn Theayagh as yn
Arcaid.

Ta Plaase ny Marrey kianglt jiu rish yn Gaiety Theatre as ad foast fo currym
Cho-chorp Ghoolish. Ta ny garaghyn foshlit da'n phobble car y vlein as ta
cuirraghyn kiaull goll er taghyrt car y touree.

Co-ordnaidyn: 54°09′25″N 4°28′41″W﻿ / ﻿54.15706°N 4.47796°W﻿ / 54.15706;
-4.47796



https://gv.wikipedia.org/wiki/Organe_(ronsaghey-kirpey)

Ayns bea-oaylleeaght, ta organe ny sur-rheynn kirpey bioag yl-chillagagh, jeant
jeh stooghyn kirpey. Ta ny stooghyn kirpey cochianglt myr troggal as obbraghyn
er lheh echey. Ta organeyn çheet rish liorish obbyr er lheh, giennaghtyn organe,
ass crackan sthie, crackan mooie as crackan meanagh. Dy cadjin, ta organeyn
cochianglt rish y cheilley myr coryssyn organe, myr sampleyr, y corys lheieagh
ny corys cuishlagh. Ta organeyn ec dagh vioag yl-chillagagh. Ec un-chillagee, ta
mynoltyn jannoo obbraghyn casley roo.

Ta organe jeant jeh "ard-stoo" (parenchyma) as "lhiass-stooghyn" (stroma). Ta
ard-stoo er lheh ec dagh organe: myr sampleyr, myocardium 'sy chree. Ta ny
lhiass-stooghyn cur cooney da as kiangley yn organe, myr sampleyr, nearagyn,
fuill as stoo kirpey kianglee.

Dy cadjin, ta ymmodee organeyn co-obbraghey myr corys organe. Ny keayrtyn, ta
obbraghyn ny coryssyn shen bentyn rish coryssyn elley. Myr sampleyr, ta'n corys
nearag chammah's y corys endocreenagh kianglt rish y hypothalamus, as ta
cochiangley scanshoil eddyr y corys craueagh as y corys muskylagh. Er y fa shen,
ta oayllee ad y cho-unnaneaghey myr corys nearag-endocreenagh as corys
muskyl-craueagh.

T'ad cur jalloo-oaylleeaght lossreeyn er oaylleeaght organeyn lossreeyn. T'ad
aarheynn organeyn losserey ayns organeyn aasoil (fraue, gass, duillag) ta cummal
seose y lus, as organeyn gientynagh (blaa, cughlin, gametophore). Ayns dooieyn
ta gientyn dy losseragh, ta ny h-organeyn aasoil gientyn unnanee y sheeloghe
noa.

Ta organeyn ry-akin ayns dooieyn wheesh cramp as lieh-pheisht. Cha nel stoo
kirpey taxa bunneydagh troggal organeyn; myr sampleyr, ta thoagyn jannoo ymmyd
jeh sur-chillagyn.



https://gv.wikipedia.org/wiki/Ollooscoill_Ghurham

Ta Ollooscoill Ghurham ayns Durham, ayns Sostyn hiar hwoaie. V'ee currit er bun
ayns 1832 liorish Aght y Reiltys, as ghow ee Kaart Reeoil ayns 1837. V'ee ny
treeoo ollooscoill ayns Sostyn, foddee (ta arganeys ayn er y chooish).

She Bill Bryson Shansyleyr ny h-ollooscoill t'ayn nish, neayr's 4 Averil 2005.
Hie yn ollooscoill er enney myr Sunday Times University of the Year ayns 2005.

Er coontey yn ynsaghey jeeaghtagh mie va jeant ayns Durham, va ymmodee eabbyn er
nyn nyannoo ollooscoill 'sy valley er bun y chur. Ren Ree yn Hoghtoo Inry as
Oliver Cromwell eabbyn, agh cha mie lesh Ollooscoillyn Aah yn Ollee as
Ollooscoill Chambridge yn eie. V'eh boirey orroo dy beagh ad coayl y scansh eu
my beagh ollooscoillyn elley ayn as kiart cur keimyn eck. Ayns 1832, ren Reiltys
Vretin Vooar

as va bun currit er yn ollooscoill. Ayns 1837, ghow ad kiart y chashtal y
ymmydey son aaght.

Ayns 1846, va Halley yn Agglish Hatfield currit er bun. V'eh y chied caa da
studeyryn ayns Bretin Vooar cummal ayns aaght neugheyr as ee co-chadjin. Ayns
University College, as ollooscoillyn elley, v'eh orroo cur lhieu fer failt son
dy choagey, glenney as y lheid.

Va ymmodee studeyryn ayn nagh row nyn olteyryn jeh colleish erbee, as hug er bun
ad y sheshaght “St Cuthbert’s Society” ayns 1888. Ayns y valley va daa cholleish
ynsee ynseyderyn: St. Hild’s College da mraane (1858) as y College of the
Venerable Bede da deiney (1839). Ayns 1975, haink ad stiagh ry-cheilley dy ve
College of St Hild & St Bede. Va'n ghaa co-heshaghtagh rish yn ollooscoill
derrey 1896, as va keimee St Hild nyn gied mraane keimee yn ollooscoill, ayns
1898.

Ayns 1958, liorish yn Universities of Durham and Newcastle upon Tyne Act (Aght
ny h-Ollooscoillyn Ghurham as Valley Chashtal Noa), hie yn ollooscoill er
rheynn, as ny v'ayns Balley Chashtal Noa, haink ee y ve Ollooscoill Valley
Chashtal Noa.

Ayns 1992, ren Ollooscoill Ghurham as Ollooscoill Heesside co-obbraghey dy chur
er bun y “Joint University College on Teesside of the Universities of Durham and
Teesside” (Colleish Co-Ollooscoillagh Heesside Ollooscoillyn Ghurham as
Teesside) ayns Thornaby on Tees. V’eh kiarail dy beagh eh cur magh co-cheimyn y
ghaa ollooscoill, agh va doilleeidyn ec Ollooscoill Heeside, as ayns 1994, ghow
Durham ny lomarcan stiurey jeh’n cholleish. Ayns 1996, haink ee dy ve University
College, Stockton. Ayns 2001, hie ee er rheynn dys daa cholleish noa: John Snow
College as George Stephenson College. Ayns 2002, hie y campus er aa-enmys myr
Queens Campus.



https://gv.wikipedia.org/wiki/Norlann

Ta Norlynn (Norlynnish: Norge (bokmål) ny Noreg (nynorsk)), ny Reeriaght Norlynn
dy oikoil, ny reeriaght vunraghtoil 'syn Oarpey Hwoaie ta soit er y choose heear
jeh lieh-innys Loghlin. Ta'n çheer çhemmit liorish y Toolynn, Finnlynn as y
Roosh, as ta'n Reeriaght Unnaneysit as Ellanyn ny Geyrragh nyn lhie da'n sheear
harrish Mooir Hostyn, as ta'n Danvarg ny lhie çheu yiass voish harrish Keyllys
Skagerrak. Ta enney share er e coose marrey er son ny keyllyssyn sailley
ard-ghooagh eck.

Ayns ny 1920-yn, va Jan Mayen goit stiagh ec Norlynn, as va kiondeeaght yn
ellanree Svalbard, fo conaantyn Chonaant Spitsbergen currit jee. Ta ny thallooyn
poullagh, Ellan Bouvet, Ellan Peddyr I as Thalloo ny Benrein Maud, nyn
groghaneyn mooie jeh Norlynn chammah. Cha nel ronney Norlynnagh jeh'n Antarctagh
er enney rish y cho-phobble dowanagh.

Veih'n Nah Chaggey Dowanagh daase tarmaynys ny çheerey dy tappee, as nish t'ee
ny lhie mastey ny çheeraghyn smoo berçhagh 'sy theihll. Ta Norlynn ny kiarroo
creckeyder ooill 'sy dowan as ta mygeayrt kiarroo LTS ny çheerey jeant seose jeh
çhynskyl ooill ny greg.

She Kongeriket Norge ayns bokmål as Kongeriket Noreg ayns nynorsk ny lhiagganyn
oikoil y Reeriaght Norlynn. Ayns çhengaghyn elley 'sy çheer t'ee enmyssit myr:

Ta bun-ockleyderyn credjal dy vel ennym ny çheerey goit ass ny çhengaghyn
Germaanagh Hwoaie as y bollagh hwoaie (ny bollagh gys y twoaie) y cheeal echey.
Veagh nord veg ny *norð vegri yn lhiaggan shenn-Loghlinagh urree. V'ad Nóreegr
ny shenn-Loghlinish, Norþ weg ny h-Anglo-Sostnish as Nhorvegia ny Ladjyn Meanagh
ny h-enmyn va currit urree.

Ta feddynyssyn shenndaaleeagh cowraghey magh dy vel cummaltee ayns Norlynn
veih'n 6-oo milley bleeaney RC. Ta'n chooid smoo jeh screeudeyryn shennaghys
credjal dys haink y chooid smoo jeh ny cummaltee ayns Loghlin veih'n Ghermaan
noa-emshyragh. Ayns ny kied cheeadyn BNJ, va Norlynn jeant seose jeh shiartanse
dy reeriaghtyn beggey. Rere tradishoon, ren Harald Hårfagre co-unnanaghey eddyr
oc 'sy vlein 872 BNJ ny yei Cah Hafrsfjord ayns Stavanger, as, er yn oyr shen,
v'eh ny chied ree er Norlynn unnaneysit.

Va eash ny Loghlynee, y 8-oo dys y 11-00 eash, cowrit rish mooadaghey as
arraghey magh. Daag ram Norlynnee y çheer, as haink orroo dy ve nyn gummal 'syn
Eeslynn, ayns Ellanyn ny Geyrragh, ayns Greenlynn as ayns rinkyn ny Bretyn Mooar
as Nerin. Va ard-valjyn Yernagh bunnit ec Norlynnee, lheid as Lhimnagh, Divlyn,
as Purt Largey. Va'n Chreestiaght currit ayns ynnyd ny tradishoonyn Loghlynagh
'sy 10-oo as 'sy 11-oo eashyn. T'eh currit dys lieh ny reeaghyn sushtallagh
Olave Tryggvason as Noo Olave. V'eh Håkon y Vie y chied ree Creestiagh er
Norlynn, 'sy 10-oo eash meanagh, faagail magh dy row yn eiyrtys echey y
Chreestiaght y chur stiagh 'sy çheer jiooldit.

'Sy vlein 1319, va'n Toolynn as Norlynn unnaneysit fo Ree Magnus Eriksson. Ayns
1349, va 50-60% jeh sleih ny çheerey marrooit liorish y Ghorley Doo, as eh ny
eiyrtys er eash goll sheese sheshoil as tarmaynagh. Rere politickaght reeoil ny
h-eash shen, haghyr shiartanse dy unnaneyssyn persoonagh eddyr ny çheeraghyn
Nordagh, as ny yei shen, haink crooinyn Norlynn, ny Danvarg, as ny Soolynn
ry-cheilley fo stiurey ny Benrein Margrethe I ny Danvarg choud's hie y çheer
stiagh ayns Unnaneys Kalmar. Daag y Toolynn yn unnaneys 'sy vlein 1521, agh
hannee Norlynn ayn er feie 436 bleeaney, derrey'n vlein 1814. Car eash ny
romanseeaght ashoonagh jeh'n 19-oo eash, va'n ennym "Oie ny 400 Bleeantyn"
currit er yn unnaneys, er yn oyr dy row slane chummaght reeoil, toiggaltagh, as
reiragh soit ayns København ny Danvarg. Lesh çheet stiagh y Protestoonys ayns
1536, va'n aspickys ayns Trondheim scryssit, as va çheet stiagh ny h-agglish
rheynnit magh dys y cooyrt ayns København. Chaill Norlynn y stroo shickyr jeh
pirgrinyn dys taaishnyssyn Noo Olave ec çhiamble Nidaros, as myr shen, chaill y
çheer y coventyn lesh y theihll cultooragh as tarmaynagh 'sy chooid elley jeh'n
Oarpey. Erskyn shen, haghyr leodaghey ayns eaghtyr Norlynn 'sy 17-oo eash lesh
coayl ny queiggaghyn Båhuslen, Jämtland, as Härjedalen dys y Toolynn, myr
eiyrtys jeh ny caggaghyn eddyr y Danvarg-Norlynn as y Toolynn.

Ny yei yn soiaghey er y Danvarg-Norlynn liorish y Vretyn Vooar, hie yn çheer
ayns cochaarjys lesh Napoléon. Myr eiyrtys jeh'n chaggey va staydyn jouyllagh as
gortey mooar 'sy çheer ayns 1812. Ayns 1814, va'n Danvarg er çheu ny
cailleyderyn, as v'ee eiginit Norlynn y lhiggey voish dys y Toolynn, choud's
hannee ny queiggaghyn Norlynnagh, yn Eeslynn, Greenlynn as Ellanyn ny Geyrragh,
lesh crooin ny Danvarg. Hoilshee Norlynn magh seyrsnys er y chaa, as va bunraght
va bunnit er cummaghyn Americaanagh as Frangagh doltit eck, as va'n Flah
Crooinagh Danvargagh Christian Fredrik reiht myr ree er 17 Boaldyn 1814. Myr
eiyrtys jeh ny taghyrtyn shen, ghow toshiaght er Caggey Norlynnagh-Soolynnagh
eddyr Norlynn as y Toolynn. Agh, er yn oyr nagh row cahnagh ny Soolynn cha lajer
as taart y chur er Norlynn, as nagh row y mooad argid ec Norlynn, as dy row
lhuingyssyn caggee Goaldagh as Rooshagh çhemmaltey y coose Norlynnagh, ren
Norlynn conaant lesh y Toolynn çheet ayns unnaneys persoonagh lhee. Fo'n
chonaant shen, va'n vunraght libraalagh as ny h-undinyssyn seyrey, faagail magh
ny shirveishyn joarree, freilt ec Norlynn.

'Syn eash shen dirree ashoonaghys romansagh Norlynnagh, myr va ny Norlynnee
shirrey soyley ashoonagh er lheh y veenaghey as y fockley magh. Va dagh banglane
jeh cultoor cloodit fo'n ghleashaght shen, goaill lettyraght (Henrik Wergeland,
Bjørnstjerne Bjørnson, Peter Christen Asbjørnsen, Jørgen Moe, Henrik Ibsen),
peintal (Hans Gude, Edvard Munch, Adolph Tidemand), kiaull (Edvard Grieg), as
polasee çhengey stiagh, raad dy row eiyrtyssyn çhengey ghooghyssagh screeuit da
Norlynn y veenaghey. Er oyr ny h-eiyrtyssyn shen, ta daa chummey Norlynnish ayn
jiu: Bokmål as Nynorsk.

Va paart laaragh ayns scarrey magh sheeoil jeh Norlynn veih'n Toolynn er 7 Mean
Souree 1905 ec Christian Michelsen, dooinney mooar lhuingys as steateyr
Norlynnagh, as Ard-vinishter Norlynn veih 1905 derrey 1907. Ny yei feeraghey
ayns refrane ashoonagh er reihys theayagh ry hoi reeriaght harrish pobblaght,
va'n chrooin Norlynnagh arrit liorish y reiltys Norlynnagh dys y Flah Danvargagh
Carl, as v'eh reiht myr ree lesh co-aigney liorish y Pharlamaid. Ghow eh yn
ennym Haakon VII er, as yn ennym shen çheet magh as enmyn reeaghyn mean-eashagh
jeh Norlynn heyr. Ayns 1898, va coraa co-chadjinagh arrit da ny fir, as v'eh
arrit da mraane ayns 1913.

Car y Chied Chaggey Dowanagh, va Norlynn ny çheer neuchommeeagh. Ayns feerid,
ansherbee, va cooid vooar jeh'n lhuingys mooar eck currit da'n Vretyn Vooar er
keeshyn injil fo broo, as hie ee stiagh ayns çhemmaltey traghtey noi'n Ghermaan.
Va neuchommeeagh ny çheerey fogrit magh car y Nah Chaggey Dowanagh chammah, agh
ren y Ghermaan ruegys er y çheer er 9 Averil 1940. Cha row Norlynn aarlit da'n
soiaghey doaltattymagh, as er yn oyr shen cha dannee yn shassoo caggeeagh noi
agh er feie daa vee. Ren ny sidooryn 'sy twoaie obbraid chaggeeagh noi ny
sidooryn Germaanagh ayns Caggaghyn Narvik, derrey 10 Mean Souree nar lhigg ad
seose ny yei coayl cooney lurg tuittym ny Frank. Dreill Ree Haakon as y reiltys
Norlynnagh y caggey veih Rotherhithe, Lunnin as ad ayns eebyrt. Er laa yn ruegy,
ren fer toshee jeh'n phartee Ashoonagh-Soshiallagh beg, y Nasjonal Samling -
Vidkun Quisling - eiyrtys goaill greim er y reiltys, agh v'eh eiginit irree ass
liorish ny cummaltee Ghermaanagh. Va'n feer-reiltys freilt ec fer toshee jeh'n
eaghtyrys Germaanagh, y Reichskommissar Josef Terboven. Ny s'anmey, ren
Quisling, myr eaghtyrane shirveishagh, reiltys co-obbragh fo stiurey Germaanagh.
Car y chummaltys Germaanagh, as eh er feie queig bleeantyn, va gleashaght
aahassooagh troggit ec ny Norlynnee. V'ad caggey rish ny sidooryn Germaanagh
lesh shassoo caggeeagh noi as meeviallys theayagh. Va'n paart ec y lhuingys
hraghtee Norlynnagh ny smoo scanshoil da Cochaarjyssyn y Nah Chaggey Dowanagh,
ansherbee. Ec traa yn ruegys, va'n kiarroo lhuingys hraghtee smoo 'sy dowan ayns
Norlynn. V'ee fo stiurey yn cholught lhuingyssagh Norlynnagh Nordtraship fo ny
Cochaarjyssyn er feie yn chaggey, as va paart oc ayns dagh obbraid chaggeeagh
veih Goaill Magh Dunkerque derrey Tarlheim ny Norman.

Veih 1945 derrey 1961, va mooar-earroo 'sy pharlamaid ec Partee yn Lught Obbyr.
Chur y reiltys, fo stiurey yn ard-vinishter Einar Gerhardsen, claare tarmaynys
er bun, as eh cur ardsmooinaght da tarmaynys Keynesagh, cur trimmid er
çhynskylaghey eeckit liorish y steat, as co-obbraghey eddyr sheshaghtyn-keirdee
as sheshaghtyn failleyderyn. Hannee ram saasyn stiurey yn steat er y tarmaynys,
agh va lowansey er troar bainney lhiggit seose ayns 1949. Hannee stiurey
prioseil as lowansey er thieys as carbid derrey 1960.

Hannee yn co-chaarjys caggeeagh lesh y Vretyn Vooar as ny Steatyn Unnaneysit
lurg y chaggey. Faagail magh dy row yn reiltys shirrey tarmaynys soshiallagh,
hoshee Partee yn Lught Obbyr scughey eh hene veih ny cummynee (ny yei greim
cummaghtagh Soveidjagh 'sy Çheckoslovak ayns 1948), as ren ad niartaghey jeh'n
pholasee joarree oc as ny kianglaghyn polasee coadee lesh ny Steatyn Unnaneyit.
Hooar Norlynn pohlldey Marshall veih'n vlein 1947, as hie ee stiagh 'syn RCTO
blein ny yei, as 'syn RCAH ayns 1949.

Mygeayrt ny bleeaney 1975, haghyr mullagh ayns coreir earroo ny labreeyn 'sy
çhynskyl. Veih'n traa shen haghyr hie çhynskylyn as shirveishyn trean laboragh
lheid as mooar-yantys thie obbree as lhuingys gys çheeraghyn elley. Ayns 1969
ren Philips Petroleum feddyn magh er cooid ooill ny greg ayns magher Ekofisk.
Ayns 1973 chur y reiltys y colught ooill steat, Statoil, er bu. Agh cha daink
çheet stiagh glen ass jantys ooill ny greg roish ny 1980yn leah er oyr ny
h-ynesteeaght v'er-laccal 'sy çhynskyl.

Va Norlynn nane jeh bun-olteynyn jeh'n Çheshaght Oarpagh ry hoi Traght Seyr
(SOTS). Va daa refrane er son çheet stiagh 'syn Unnaneys Oarpagh ayns 1972 as
1994, agh cha row speeideilys orroo. Ayns 1981 va reiltys cumaadagh fo stiurey
Kåre Willoch currit ayns ynnyd y Lught Obbyr as chur eh polasee er bun ry hoi
greinney yn tarmaynys rere giarrey keeshyn, libraalaghey tarmaynagh, jee-reilley
margee as saaseyn dys ardjaghey ard (13.6% ayns 1981) y chur fo smaght.

Dreill y chied ven-ard-vinishter Norlynnagh, Gro Harlem Brundtland jeh Partee yn
Lught Obbyr, ram aachrooyn y roie-immeeaght eck, choud's v'ee jeenane cooishyn
tradishoonagh y Lught Obbyr lheid as shickyrys y theay, çhymmyltaghtoilaghys as
co-chormid keintys. Ayns ny 1990yn jeianagh, va'n feeaghan joarree eeckit ec
Norlynn as hoshee yn çheer çhaglym stoyr berçhys ashoonagh. Veih ny 1990yn, v'eh
nane jeh ny cooishyn smoo ayns politickaght ny çheerey na ceau çheet stiagh
ooill ny greg.

Ta Norlynn jeant seose jeh'n chooid heear jeh Loghlin 'syn Oarpey Hwoaie. Ta'n
coose ruggagh eck, as keyllyssyn sailley mooarey currit ny mastey, sheeyney magh
harrish 2,500 km as ny smoo na 83,000 km goaill keyllyssyn sailley as ellanyn
stiagh 'syn earroo. Ta joarey ec Norlynn, ta 2,542 km er lhiurid, rish y
Toolynn, Finnlynn, as joarey giare rish y Roosh 'sy niar. 'Sy neear as y jiass,
ta Norlynn caglit liorish y Vooir Loghlynagh, Mooir Hostyn, as y Skagerak. Ta
Mooir Barents creeagh rish cooseyn twoaie Norlynn.

Ta Norlynn beggan ny smoo na'n Ghermaan er eaghtyr as ee 385,252 km² (goaill
Svalbard as Jan Mayen stiagh 'syn earroo), agh neuchosoylagh rish y Ghermaan,
ta'n chooid smoo jeh'n çheer jeant seose jeh sleityn ny thalloo ard, as lesh
ym-yiense mooar jeh cummaghyn najooragh as ad crooit liorish awinyn rioee
ro-hendeeagh as boayl-oaylleeaght eigsoylagh. T'ad ny keyllyssyn sailley smoo
baghtal as ad nyn glashyn dowin 'sy thalloo va thooillit liorish y vooir ec
jerrey yn Eash Rioee. She Sognefjorden y keyllys sailley s'liurey. Ta ram awinyn
rioee as easyn ayns Norlynn chammah.

Ta'n thalloo jeant seose jeh clagh hryal chreoi as creg gneiss son y chooid
smoo, agh ta sclate, clagh gheinnee as clagh eayil ry-gheddyn dy mennick
chammah, as ta ny h-yrjaghyn s'inshley goaill lhiggey neose marrey stiagh. Rere
Stroo yn Eearvooir as ny h-ard-gheayaghyn neear, ta'n tempreilys ny s'çhoe as ta
ny smoo fliaghey ayns Norlynn ta ayns dowan-lheeadyn cha twoaie as t'ee, rish y
choose er lheh. Ta kiare imbee chronnal ry-akin er y çheer vooar, lesh geuraghyn
ny s'feayrey as ny sloo fliaghey 'syn antraie. Ta speyr fo-arctagh mooiragh 'sy
twoaie, choud's ta speyr Arctagh tundragh ayns Svalbard. Ta ny smoo fliaghey
ry-gheddyn ayns meeryn jiass as sheear jeh Norlynn, as ny geuraghyn ny s'çhoe na
t'eh 'sy niar-yiass. Ta ny souree 'sy çheer injil mygeayrt Oslo ny s'çhoe as
t'eh ny smoo grianagh ayn, agh ta emshyr feayr as sniaghtey car y gheuree ('syn
antraie er lheh). Ta ny çhiassidyn meanagh girree er feie ny jeihaghtyn
jerrinagh, as er yn oyr shen ta ny sloo laaghyn lesh sniaghtey er y thalloo 'sy
çheer injil.

Er oyr y dowan-lheead ard ec Norlynn, ta anchaslyssyn mooarey imbee ayns sollys
y laa. Veih Mee Voaldyn yeianagh derrey Mee Yerrey Souree yeianagh, cha nee yn
ghrian çheet heese fo oirr ny cruinney ayns ardjyn çheu hwoaie veih Cryss yn
Arctagh (shen y fa dy vel yn ennym "Thalloo Ghrian Mean Oie" currit urree) as ta
derrey 20 ooryn jeh sollys y laa 'sy chooid elley jeh'n çheer. Dy contraartagh,
veih Mee Houney yeianagh derrey Mee Yerrey Geuree yeianagh, cha nee yn Ghrian
irree heose veih oirr ny cruinney 'sy twoaie, as ta sollys y laa feer ghiare 'sy
chooid elley jeh'n çheer. Er fud Norlynn, ta reayrtyssyn as reayrtyn çheerey
ry-akin. Ta coose heear jeh Norlynn jiass as coose twoaie Norlynn king jeh ny
cooseyn smoo scanshoil er feie ny cruinney.

Chur Ayndagh Cooilleenyn Çhymmyltaghtoil ny bleeaney 2008 cur Norlynn 'sy nah
rhenk, ny yei'n Elveeish, as ny troaryn bunnit er cooilleenyn çhymmyltaghtoil
jeh polaseeyn ny çheerey.

Ta Norlynn rheynnit ayns nuy ardjyn reiragh jeig jeh'n chied cheim as yn ennym
fylker ("coondaeghyn", unnaneagh fylke) currit orroo, as 430 kommuner
("baljaghtyn", unnaneagh kommune) jeh'n nah cheim. Ta'n fylke ny eaghtyrys
meanagh eddyr y steat as y valjaght. Ta'n Fylkesmann soilshaghey magh y Ree ayns
dagh coontae.

Ta 96 baljyn ayns Norlynn lesh staydys ard-valjagh orroo. 'Sy chooid smoo jeh
cooishyn, ta ny joaraghyn ard-valjagh unnane as joaraghyn ny baljaghtyn hene. Dy
mennick, ta baljaghtyn ard-valjagh Norlynnagh goaill stiagh eaghtyryn mooarey
neu-hroggit; myr sampleyr, ta keylljyn mooarey ayns baljaght Oslo, as ad nyn
lhie çheu hwoaie as hiar yiass veih'n ard-valley, as ta lieh-chooid jeh baljaght
Bergen jeant seose jeh thallooyn sleitoil.

Ta daa halloo co-hym harrish mooir ec Norlynn, Jan Mayen as Svalbard. Ta tree
croghaneyn 'sy Cheayn Sheealtagh Yiass, Ellan Bouvet, Ellan Peddyr I as Thaloo
ny Benrein Maud.



https://gv.wikipedia.org/wiki/Noo_Niglus_(persoonid_Nollick)

Ta Noo Niglus, Jishag y Nollick, Kris Kringle, Santa Claus, ny Santa dy
h-aashagh, ny phersoonid er ny çheet magh ass y phersoonid Ollanagh Sinterklaas,
fer feayn-skeealeydagh, shenn-skeealagh, shenndeeagh ta gymmyrkey giootyn dys
thieyn paitçhyn mie car fastyr jeianagh as oie Oie'll Voirrey, 24 Mee ny
Nollick, ny er y laa feailley echey, 6 Mee ny Nollick (Laa'l Niglus). S'foddee
dy vel bun y çhenn-skeeal ry-akin ayns skeealyn noo-hennaghyssagh bentyn rish y
ghiooteyder shenndeeagh Noo Niglus. Ta skeeal begnagh cosoylagh lhiggit liorish
beeal-arrish Ghreagagh as Bhaisantagh da Noo Basil Mooar. She yn chied laa jeh
Mee Yerrey Geuree Laa'l Basil, as ta'n laa shen coontit myr laa ny giootyn 'sy
Ghreag.

Ayns ny shenn laaghyn, ren caslyssyn jeh Noo Niglus taishbyney eh as eh ceau
coamraghyn aspickagh. Jiu, ansherbee, ta begnagh dagh dooinney jannoo cur sheese
er Noo Niglus myr fer roauyr as gennal, lesh faasaag bane, cooat jiarg lesh
coillar as doarn-mhuinneelyn baney, breeçhyn jiargey lesh cass-mhuinneelyn
baney, as bootysyn as cryss doo. Haink er y chur sheese shen er Noo Niglus dy ve
feer ennoil ayns ny Steatyn Unnaneysit as 'sy Chanadey car y 19oo eash rere
cleayney mooar yn 'ar-yallooder as y screeudeyr cartoonyn politickagh Thomas
Nast. Ta'n caslys shen er ny freayll seose as ny niartaghey trooid mean ny
h-arraneyn, y radio, y çhellveeish, as ny scannaneyn. 'Sy Reeriaght Unnaneysit
as 'syn Oarpey, t'eh ry-akin ayns cummey cosoylagh rish y Noo Niglus
Americaanagh, agh dy mennick t'eh enmyssit Jishag y Nollick.

Ta beeal-arrishyn kianglt rish Noo Niglus gra dy vel eh cummal 'sy twoaie, ayns
thalloo ta coodit dy beayn liorish sniaghtey. Ta'n Santa Claus Americaanagh,
rere beeal-arrish, cummal ayns Ard y Twoaie, as ta Jishag y Nollick cummal 'sy
Laplann, Finnlynn. Dy mennick, ta ny skeealyn gra dy vel Noo Niglus cummal
marish e ven heshee, marish earroo anhickyr dy elfyn druiaghtagh, as marish
feeaihyn Loghlinagh etlagh. Ta skeeal elley, ta mie er enney 'syn arrane Santa
Claus is Coming to Town, gra dy vel Noo Niglus screeu sheese enmyn ny paitçhyn
ooilley ayns rolley, as rheynn ad ayns daa lieh-rolley - "paitçhyn mie" as
"drogh-phaitçhyn". T'eh cur giootyn jeh gaihyn as millshanyn da ny guillaghyn as
caillinyn mie, as ny keayrtyn t'eh cur geayl gys ny drogh-phaitçhyn, car oie
Oie'll Vayrey. T'eh cooilleeney yn treanid shen marish cooney ny h-elfyn ta cur
ny graihyn ry-cheilley 'sy cheirdlann as marish cooney ny feeaihyn ta tayrn y
sleayd echey.



https://gv.wikipedia.org/wiki/Neion

Ta neoin ny neon (ASE: [nʲoːn]; veih νέον (neon) ny Greagish ta çhyndaait myr
"noa") ny vunstoo lesh y chowrey Ne as yn earroo breneenagh 10. Ga dy vel neoin
ny vunstoo feer chadjin 'sy Tuinney, cha nel mooarane jeh'n stoo shen ry-gheddyn
er y Chruinney. Ayns foaynooyn cadjin, ta'n neoin ny ghas taaue gyn daah, agh
t'eh soilshean lesh daah ruy-oranje buigh tra t'eh ymmydit ayns çhoobyn lhiggee
as lampaghyn neoin as fograghyn soilsheenys. T'eh goit ass yn aer dy traghtee
raad t'eh ry-gheddyn ayns mooadyn beggey.

By eh William Ramsay (1852-1916) y kemmigagh Albinagh ren feddyn magh queig jeh
ny gassyn ooasle. Rug eshyn ayns Glaschu, as ren eh studeyrys er kemmig 'sy
Ghermaan fo stiurey Robert Bunsen. Ta sleih cooinaghtyn er Ramsay er yn oyr dy
dooar eh magh argon (1894), hailium (1895), neoin (1898), krypton (1898) as
xenon (1898). Scarr eh neoin, krypton, as xenon veih aer va jeant ny ushlagh.
Chossyn William Ramsay Aundyr Nobel ayns 1904 son geddyn ny queig gassyn ooasle
imraait heose.



https://gv.wikipedia.org/wiki/Nahuatl_Chlassicagh

Ta Nahuatl Chlassicagh (ny Asteckish, ny Nahuatl) ny ennym da abbyrtyn ny
çhengey Nahuatl v’er nyn loayrt ayns Glion Vecsico (as mean Vecsico myr lingua
franca) er yn Barriaght Spaainagh jeh Mecsico ‘syn 16oo eash. Car ny eashyn
erreish da shen, hie ish er scughey liorish Spaainish son y chooid smoo, as ren
ee caghlaa: haink kuse dy abbyrtyn jeianagh Nahuatl j’ee, as adsyn goll er
loayrt foast. Abbyrtyn elley, haink ad jeh abbyrtyn elley yn 16oo eash. Ga dy
vel ee enmyssit myr çhengey marroo, ta Nahuatl Chlassicagh ry-akin ayns ymmodee
binn screeuit ren sleih Nahua as Spaainee aascreeu 'syn abbyrlhit Romanagh.

She çhengey Uto-Asteckagh Nahuatl Classicagh, nane jeh ny abbyrtyn mean Nahuatl.
Ta’n mooinjerys s’faggys eck er yn abbyrt jeianagh Nahuatl ta goll er loayrt
ayns Glion Vecsico. Y Nahuatl Chlassicagh as recortyssyn 16oo as 17oo eashyn
urree, s’cosoylagh dy row ee ny abbyrt sheshoil ooasle er lheh. Dy ghra myr
shen, yn sorçh jeh Nahuatl ta ry-akin ayns y docamadys shoh, s’cosoylagh dy vel
eh taishbyney glare sleih ooasle Asteckagh (pipiltin), as dy row abbyrt elley ec
y theay (mācehualtin).

Ta trimmid er yn shillab lieh-yerrinagh son y chooid smoo. Yn lhimmey ynrican,
she’n meer yerree gerrymagh -e, as trimmid er yn shillab jerrinagh lesh. Cha nel
agh deiney jannoo ymmyd jeh. Myr sampleyr: Cuāuhtlequetzqui (she ennym eh, "fer
caggee urley"), agh Cuāuhtlequetzqué = "Hey, Cuauhtlequetzqui!".

Ayns y Ghaelg, foddee ve wheesh as tree corocklyn ec toshiaght ny jerrey hillab
(m.s., sproght, orts). Cha nel Nahuatl lhiggey agh un corockle ec toshiaght ny
jerrey hillab, as un ny ghaa chorockle harrish joarey shillab. Myr dagh çhengey,
ta lhiettalyssyn ayn mychione raad foddee dagh corockle er lheh ve.

Er y varriaght Spaainagh, va screeu Asteckagh trooid jalloo-ocklyn chammah as
beggan eie-yallooyn. My row feme ayn, v’eh jannoo ymmyd jeh ynnydee shillab
foast: ren Diego Durán screeu dy nod ny tlacuilos screeu padjer ‘sy Ladjyn
rere’n corys shoh, agh v’eh dooillee ymmyd jeh y jannoo. Va’n corys screeuee mie
dy liooar son recortyssyn gollrish sheelogheydys, fys rollageagh as rollaghyn
keesh, agh cha nod eh taishbyney slane fockle-hasht glare gollrish nod coryssyn
screeuee yn Çhenn Seihll ny yn Ard-veenid Maya.

Hug daue ny Spaainee yn abbyrlhit Romanagh, as va ymmyd jeant jeh recortyssyn y
jannoo jeh tasht mooar screeuyn as feeleeaght Aztec. Leodee shen, beggan, y
juailys va jeant tra hug saggyrtyn Catoleagh aile da thousaneyn jeh lioaryn
Aztec.

Er Wikipedia Nahuatl, t’ad screeu trooid abbyrlhit Romanagh ceaghlit, goaill
stiagh lettyryn as linney vreear orroo: ā, ē, ī, ō. Lettyryn joarree elley, myr
"b" ny "k", ta ymmyd jeant jeh son enmyn joaree.

Ta tasht Screeuyn Mesoamericaanagh mooar (y tasht smoo ec çhengey ghooghyssagh
America erbee, s’cosoylagh), goaill stiagh tasht feeleeaght mooar dy liooar.
Ta’n Huei tlamahuiçoltica sampleyr mie ass towse jeh Nahuatl focklymagh.



https://gv.wikipedia.org/wiki/Mona_Douglas

By veeal-arrisheyr, screeudeyr, vard, as immeeaghtagh Manninagh ee Constance
Mona Douglas (18 Mean Fouyir 1898 – 8 Jerrey Fouyir 1987). Ta sleih ennagh gra
dy row ee ruggit ec 49 Allerton Road, Much Woolton, Lerphoyll, Sostyn, as sleih
elley gra dy row ee ruggit er y vaatey paggad Ellan Vannin er y vollagh keayin
eddyr Mannin as Lerphoyll. By inneen ee lesh Frank Beardmore Douglas (c.
1864–1943), stiureyder shapp, as e ven heshee, Frances Mona Holmes (c.
1873–1953). By phaitçhey ynrickan ee, as er-yn-oyr dy row ee çhing 'syn aegid
eck v'ee ynsit 'sy valley eck faggys da Laksaa. Cheau ee ny laghyn seyrey
paitçhey eck lesh e shenn ayr as e shenn voir ayns Mannin, raad ren ee goll feie
ny çheerey, taggloo lesh ny fir as ny mraane va gobbraghey ayns ny magheryn as
er y cheayn. Ren Sophia Morrison (1859 - 1917) foaddey yn anaase eck 'sy
veeal-arrish. Ren ee cur creeaght aynjee son dy screeu sheese ny skeealyn as ny
h-arraneyn ren ee clashtyn. Ren Morrison lhiasaghey yn anaase ec Douglas ayns
dagh red Celtiagh, as ren yn anaase shen tannaghtyn lhee feie yn theihll eck. Va
çhaglym jeh ny daanyn eck fo'n ennym Manx Song and Maiden Song currit er clou
'sy vlein 1915 myr y chied jeh'n straih Little Books of Georgian Verse tra nagh
row ee agh 16 bleeaney d'eash. Daa vlein ny lurg va ym-lioar elley currit magh
eck fo'n ennym Mychurachan. 'Sy vlein 1917 v'ee lhiggit stiagh gys y trass
oardyr jeh Gorsedd ny Bardyn ec yn eisteddfod doo ayns Kione Beih. Ren ee goll
quail lesh ram screeudeyryn, scoillaryn, as politickeyryn cleaynoil, goaill
stiagh W. B. Yeats, George William Russell (Æ), Maud Gonne, as T. E. Lawrence.
By scrudeyr vanglane Manninagh y Chohaglym Celtiagh ee 'sy vlein 1921, as daa
lioar as tree cloiaghyn dyn gur magh eck. 'Sy vlein 1925 ren ee arraghey gys
Harlech, Gwynedd, raad ren ee gobbraghey myr scrudeyr da'n feelee A. P. Graves
tra va'n hene-veashnys To Return to All That er ny screeu echey. Hug Graves cree
j'ee son dy gholl gys Lunnin son e caaghyn as e taghyrtyn y lhiasaghey. Tra v'ee
hoal, ren ee niartal e kianglaghyn lesh yn English Folk Dance Society
("Sheshaght Daunse Çheerey Hostyn"), raad v'ee co-screeu lesh A. G. Gilchrist.
S'leayr dy ren ee cur da tree cuirraghyn magh (1924-26) liorish Gilchrist jeh
earish-lioar ny sheshaght as ad currit da kiaull çheerey Vanninagh. Myrane lesh
shen, ren ee co-obbraghey marish Arnold Foster er y chied phossan mastey tree
possanyn d'oardee jeh arraneyn Manninagh.

Ayns ny 1930yn hie Douglas er ash son beaghey ayns Mannin as ren ee gobbraghey
'sy Lioarlann Çheerey. Ren ee gobbraghey feie'n theihll eck, as ren ee gynsaghey
arraneyn, daunseyn, skeealyn as shennaghys yn ellan dys ny deiney Manninagh
aegey. Screeu ee daanyn as artyn da earish-lioaryn acadoil, myrane lesh screeu
as leayrey cloiaghyn 'sy Ghaelg as 'sy Vaarle Vanninagh. Lurg dirree ee ass
obbyr, ren ee gobbraghey myr earisheyr feie queig bleeaney as feed ny smoo. Ren
ee cur magh daa noa-skeeal (Song of Mannin, 1976, as Rallying Song, 1981) as ad
cur stiagh e credjueyn cultooragh, politickagh, as crauee. 'Sy vlein 1976 ren ee
aavioghey "Yn Chruinnaght", feailley daunse, kiaull, as lettyraght Vannin.

Cha ren Douglas poosey rieau, agh va caarjys trome eddyr ee as Nikolai
Giovannelli veih'n traa roish y Nah Chaggey Dowanagh derrey laa e vaaish ayns ny
1980yn leah. Ren ee cur ooashley ayns cabbalyn Saasilagh as ayns kialteenyn
Catoleagh Raueagh, agh va cleayney mooar eck rish spyrrydys Creestee jeh'n çhenn
agglish Cheltiagh. By chree jeh ny daanyn as prose ashlinagh eck spyrryd
Vanannan as ‘y coheshaghtys gial’.

Va Aundyr Mannanan bronnit er Douglas 'sy vlein 1972, as 'sy vlein 1982 hooar ee
MBE er son ny shirveishyn eck rish cultoor Vannin. Myrane lesh shen, va
eaghtyraneyssyn y Chohaglym Celtiagh, as yn 'Eailley Ooilley-Cheltiaghys ayns
Keeill Airney (1980) as by ee yn chied çhaghter Manninagh ayns Eisteddfod
Ashoonagh Vretyn (1981). By phatroon Undinys Eiraght Vannin ee 'sy vlein 1986,
as va olteynys y phreeu-oardyr ayns Gorsedd ny Bardyn bronnit urree 'sy vlein
1987. Va Reih Bleeaney Vanannan bronnit urree 'sy vlein 1988 lurg e baaish.
Tammylt giare roish Nollick 1986 huitt Douglas as ren ee brishey e cass, agh gyn
y wooise da coyrle e caarjyn, cha ren ee arraghey veih'n thie ech ayns ny
cruink. Ansherbee, kuse veg dy veeghyn ny yei v'ee lhiggit stiagh ayns Thie
Lheihys Noble ayns Streng, Doolish, raad hooar ee baase er 8 Jerrey Fouyir 1987.



https://gv.wikipedia.org/wiki/Lag_na_Sionna

She lhingey faggys da Binn Chuilceach ayns Coontae yn Chavan, Nerin, eh Lag na
Sionna (Yernish son "Lagg ny Shannon"; Baarle: Shannon Pot). She lhingey
leaystagh t'ayn ta beaghit trooid ushteeagh, as she bun tradishoonagh y Çhannon
t'ayn.

Ta'n lhingey hene mysh 16 m (52 tr) er lheead. Ren ny chied thummeyderyn
ronsaghey magh y lhingey tra ren ad thummey cha dowin as 6 m sheese 'sy vlein
1971. Ny s'anmey ren Martyn Farr as thummeyderyn elley ronsaghey magh y lhingey
cha foddey dowin as 9.5 m raad ta'n ushtey çheet magh as scoltey 2 m er lheead.
'Sy vlein 2009 ren Artur Kozłowski thummey cha dowin as 14.6 m as ren eh goll
stiagh ayns shamyr neuhickyr.

Ta ny baljyn beggey an Damhshraith, an Blaic as Gleann Ghaibhle nyn soie faggys
da Lag na Sionna.

Rere beeal-arrish, ta ennym y ven jee Sionna, oe 'neen lesh Manannan Beg Mac y
Leir, currit er yn awin hene. Haink ee gys y voayl shoh dy ee mess neulhiggit
Villey yn Oayllys va currit 'sy thalloo ec ny Druaightyn. Tra hoshee ee gee yn
vess dirree ushtaghyn y lhingey dy doaltattym as ren ad stroie ee. V'ee tayrnt
stiagh 'sy lhingey as hoshee ny h-ushtaghyn y lhingey thooillaghey magh harrish
y çheer myr awin y Çhannon.

Ta towshanyn gra dy vel awintragh 12.8 km2 er eaghtyr ec Lag na Sionna. Ta'n ard
shen goaill stiagh Loch Gharbhachaidh, 2.2 km çheu hiar hwoaie veih'n Lag. Ta
ushtaghyn y logh folmaghey stiagh ayns Poll na hAbhann roish my t'ad çheet magh
reesht ayns Lag na Sionna.

She çhibbyr ec Tiltinbane ec kione heear ghreeym Binn Chuilceach y boayl syrjey
'syn awintragh. T'eh cur rish strooan gyn ennym ta roie dy jeeragh stiagh ayns
Uaimh na Sionna ("Ooig ny Shannon"). Ta tuill elley goaill stiagh an Poll Buí,
as, trooid Uaimh na Sionna, Poll an Chonnaidh ayns Coontae yn Chavan, as Poll na
Tulaí Airde as Tulaigh na gCaorach ayns Coontae 'er Managh.

Ta ny towshanyn coyrlaghey dy row awintragh ny smoo ec Lag na Sionna tra. Tra ta
stroo ard echey, t'eh er taishbyney dy vel eh kianglt dy -hushtey-oaylleeagh
rish Lag an Bhroic as rish Lag an Cholúir faggys da Pairk Cheylley Mullach na
Seangán, Fer Managh.



https://gv.wikipedia.org/wiki/Laa_Nollick

She feailley Chreestee ee Yn Nollick, as ish kelloorey ruggyr Yeesey Chreest.
T'ee goll er kelloorey er 25oo Mee ny Nollick ec jerrey yn Çheet. Ga dy nee
feailley Chreestee t'ayn, ta ymmodee neuchreestee goaill ayrn ayns cliaghtaghyn
myr goaill carvallyn, cur giootyn as kaartyn Nollick, as jesheenaghey thieyn as
baljyn. Ta Laa Nollick ny laa seyr ashoonagh ayns ymmodee çheeraghyn, eer kuse
dy heeraghyn gyn shennaghys profete Creestee de 25 Mayrnt.

Ta kuse dy h-Agglishyn Creestee Cair-chredjuagh Hiar kelloorey y Nollick er 6oo
Jerrey Geuree, er y fa dy vel 6oo Geuree corrym rish 25oo Mee ny Nollick 'syn
'eaillere Gregoiragh oc.

Ta'n chooid smoo dy chliaghtaghyn Nollick jeianagh noa dy liooar. Screeu
Sebastian Brant ayns Das Narrenschiff (1494) dy row sleih cliaghtey cur
banglaneyn juys ayns thieyn. Cha nel feanish shickyr er bun viljyn Nollick, agh
v'ad ry-akin ayns 1605 ayns Strasbourg. Ta recortys ven ooasle Hileeshagh er
ymmyd cainleyn orroo ayns 1611.

Haink rish feaillereyn Nollick traghtee 'syn Ghermaan ayns 1851. Rere jeeaghtys,
va'n feailley cur gys cooinaghtyn Chreestee dy row Yeesey ny yioot Yee, as va
çheet ny saggyrtyn Pershagh taishbyney dy row y Nollick bentyn rish giootyn. Va
sleih cliaghtey cur giootyn derrey y 15oo eash, as v'eh mie er bun rish y 18oo
eash. Shen feanish dy nee feailley seihlltagh v'ayn, bentyn rish y lught-thie as
caarjyn, as er yn oyr shen va ny Puritaanee shassoo noi kelloorey Nollick, as
dobbee ad yn 'eailley.

Derrey leah 'sy 20oo eash, ta paart ec y Nollick myr laa seyr mooinjer
seihlltagh, as t'ee goll er kelloorey ec Creestee as neuchreestee myrgeddin.
Ta'n Nollick seihlltagh shoh goll er cowraghey liorish maylayrtey giootyn, as ta
paart mooar ec Jishag y Nollick 'syn 'eailley.

Er coontey eiyrtys creck as cur giootyn, kaartyn, bee as stoo elley, she traa
scanshoil ee Nollick er son tarmaynys. Ta laghyn seyrey ashoonagh ry-gheddyn
ayns ymmodee çheeraghyn myrgeddin.

Va ny shenn Chreestee eddyrscarrey laa ruggyree Yeesey as yn 'eailley liturgagh
echey. Rish daa cheead s'leaie ny Creestiaght, er lheh, v'ad shassoo noi
kelloorey laghyn ruggyree martyryn as Yeesee. Bare lhieu ny laghyn martyrys oc y
chelloorey. Ayns Raue, cho leah as 336 BNJ, va feailley er 25 Mee ny Nollick
cowraghey toshiaght ny bleeaney. Rish jerrey y 4oo eash, va'n chooid smoo jeh'n
theill Creestee kelloorey ruggyr Chreest er 25oo Mee ny Nollick. Er lesh
Chrysostom, by 'eer laa ruggyree Chreest v'ayn. Mean 'sy 5oo eash, ghow rish
agglish Yerusalem rish y date 25oo Mee ny Nollick myrgeddin, as haink eh ayns
ynnyd yn 'eailley shinney v'oc er 6oo Jerrey Geuree. Agh cha nel yn Agglish
Armeainagh er ngoaill rish rieau. Va feailley ruggyree goll er kelloorey ec ny
h-agglishyn Hiar er 6oo Jerrey Geuree, as ish Epiphania ny Theophania (focklyn
ny Shenn Ghreagish bentyn rish soilshaghey jee). Ayns shiartanse jeu, v'ad
kelloorey bashtey Yeesey as y chied mirril jeant echey, ec Cana, er y laa
cheddin myrgeddin.

Va cummaght mooar er kelloorey ny Creestee Heear ec cliaghtaghyn Raue. Va Paab
ny Raue lhaih tree erinyn er Laa Nollick. V'ad cliaghtey lhaih yn erin
bunneydagh ec Keeill Pheddyr er moghrey Nollick. Agh rish y wheiggoo eash, ghow
ad toshiaght erin noa y lhaih "mean 'syn oie" (ec gerrym yn chellee 'sy
toshiaght, agh ec mean-oie fy yerrey) ec çhiamble cratçh Chreest, as eshyn er ny
hroggal ec Keeill Santa Maria Maggiore myr coip jeh'n chratçh ec Bethlehem. Fy
yerrey, rish yn eash Vaisantagh 'sy çheyoo eash, ghow ad toshiaght treeoo erin y
lhaih ayns Raue, as eshyn ec irree yn laa ec Keeill Sant' Anastasia. She martyr
v'ayn, as va'n 'eailley eck goll er kelloorey ayns Istanbul er 25oo Mee ny
Nollick. Mean 'sy 11oo eash, ren ad scughey yn erin bunneydagh jeh Keeill
Pheddyr da Santa Maria Maggiore raad va'n nah erin goll er lhaih myrgeddin.

Derrey'n 8oo eash, ta hoght laghyn dy liturgey ry-gheddyn ec ny Creestee Heear,
rere ny feaillaghyn Caisht as Feailley Çhybbyrt Ushtey.

Leah 'sy 6oo eash, ren yn ard-ree Justinian laa seyr ny theay jeh Nollick. She
feailley feer ennoil v'ayn er feie yn Europey ayns ny Mean Eashyn, as hie ram
drama as kiaull er cummey er-e-son. Leah 'sy 13oo eash, hug Francis Assisi er
bun ooashley y chratçh Nollick.

Ghow ny h-agglishyn toshiaght Nollick y chelloorey lesh liturgey er lheh 'sy 9oo
eash, agh cha row scansh Jeheiney Caisht ny Laa Caisht eck. Ta agglishyn
Creestee Raueagh kelloorey kied erin Nollick ec mean-oie, as ta shirveish fastyr
ayns ymmodee agglishyn Phrotestoonagh.

Rish y 16oo eash, va'n chooid smoo jeh agglishyn Aachummit freayll Nollick. Myr
sampleyr, va Martin Luther soiaghey mooar jee 'sy phreacheil echey. Ny yei shen,
ren ny Puritaanee Hostnagh eab yn 'eailley shoh y scryssey magh 'sy 17oo eash.
Hie ee erash ayns Sostyn rish aachroo Ree Hostyn ayns 1660, agh ayns cummey ny
smoo seihlltagh. Fo cummaght Puritaanagh, she laa obbyr v'ayn ayns America
derrey mean 'sy 19oo eash, ayns Sostyn Noa er lheh.



https://gv.wikipedia.org/wiki/Kiangley_eeaneagh

Ta kiangley eeaneagh (ny "lectrofioosagh") jeant tra ta un lectrane, er-nonney
ny shlee na shen, goll er coonrey eddyr breneenyn. Tra ta breneen naeear coayl
lectrane(yn), t'eh çheet dy ve ny eeane jarrooagh - she floag lughtit t'ayn: ta
ny shlee protaneyn na lectraneyn 'sy vreneen. As tra ta breneen naeear cosney
lectrane(yn), t'eh çheet dy ve ny eeane jiooldagh - she floag lughtit t'ayn: ta
ny shlee lectraneyn na protaneyn 'sy vreneen.

Tra ta breneen sodjum coayl yn ynrican lectrane ta syn ynneig sodjey magh, eisht
ta 8 lectraneyn sy nah ynneig sodjey magh: Na (2, 8, 1) → Na+ + lectrane. Cha
nel breneen naeear sodjum coayl lectrane dy aashagh - ta'n tayrnys eddyr y
çheshvean (lught jarrooagh) as y lectrane (lught jiooldagh) lhiettal shen. Agh
ta breneen sodjum cur lectrane da breneen cloreen aashagh dy liooar. Ta shoh
taghyrt tra ta breneen sodjum kiangley lesh breneen cloreen dy yannoo co-vreneen
dy chloreed sodjum, lurg da ny breneenyn v'er jeed dy ve nyn eeaneyn. Jeeaghyn
er yn ym-obbraghey shoh:

My nee yn breneen sodjum cur yn lectrane sodjey da'n vreneen cloreen, s'baghtal
dy bee 8 lectraneyn ayns ny fynneigyn sodjey magh ec y jees oc - as dy bee yn
jees oc jeant booiagh! Ta Na çheet dy ve Na+, as ta Cl çheet dy ve Cl-, as da'n
daa eeane goll er tayrn ry-cheilley dy yannoo co-vreneen dy NaCl - cloreed
sodjum (sollan). Ta kiangley eeanagh eddyr yn eeane sodjum as yn eeane cloreen.

Ta magnaishum lostey dy gial ayns ocsygien, as ta shen croo poodyr bane ta shin
gra ocseed vagnaishum rish. Ta gagh co-vreneen jeh ocseed vagnaishum jeant ass
eeane Mg2+ as eeane O2-. Shoh reaghey ny lectraneyn ayns ny breneenyn shoh:

Ta gagh breneen Mg cur e lectraneyn mooie da breneen ocsygien. Er yn oyr dy vel
daa lectrane caillit ec y vreneen Mg, ta shin screeu symbol yn eeane myr Mg2+.
As er yn oyr dy vel daa lectrane cosnit ec y vreneen O, ta shin screeu yn eeane
shen myr O2-.



https://gv.wikipedia.org/wiki/Kiangley_cofioosagh

Cha nel beoyn er co-stooghyn ennagh lectraneyn y choayl ny lectraneyn y chosney.
Dy cliaghtagh, ta neu-veainyn myr shen, myr sampleyr, carboan as hiddragien.
Bentyn da co-vreneenyn as daa neu-veain ayndaue, ta ny breneenyn jannoo nyn
gooid share dy gheddyn hoght lectraneyn ayns nyn vynneigyn-lectrane sodjey magh
liorish rheynn lectraneyn. She kiangley cofioosagh t'ayn eisht.

Son y chooid smoo, she kianglaghyn cofioosagh t'ec co-vreneenyn nagh vel ayndaue
agh neu-veainyn, myr hiddragien (H2), cloreen (Cl2), neetragien (N2), ushtey
(H2O), ammoiney (NH3), meetane (CH4), daa-ocseed charboan (CO2), a.m.s.

Myr shen, ta daa lectrane syn ynneig sodjey magh ec gagh breneen hiddragien - y
lectrane echey hene as y lectrane rheynnit. Ta shin gra kiangley unnaneagh
cofioosagh rish rheynn y phiyr-lectrane. Dy mennick, ta'n kiangley cofioosagh
shoh screeut myr shoh: H-H.

Tra ta un phiyr dy lectraneyn goll er rheynn, she kiangley cofioosagh unnaneagh
t'ayn.

Tra ta daa phiyr dy lectraneyn goll er rheynn, she kiangley cofioosagh dooble
t'ayn.

Tra ta tree piyryn dy lectraneyn goll er rheynn, she kiangley cofioosagh
tree-filley t'ayn.

Ayns co-vreneen ocsygien, O2, she kiangley dooble t'ayn. T'eh çheet lesh gagh
breneen ocsygien hoght lectraneyn syn ynneig sodjey magh echey y chosney. Ta e
hey lectraneyn hene ec gagh breneen ocsygien ayns yn ynneig sodjey magh echey,
as t'eh rheynn daa lectrane elley. Ta sambyl elley jeh'n chiangley dooble
ry-gheddyn ayns co-vreneen carboan.



https://gv.wikipedia.org/wiki/Keeill_Darey

Ta Keeill Darey (Baarle: Kildare, Yernish: Cill Dara) ny valley ayns Coontae
Cheeill Darey, Pobblaght Nerin. Rere coontey-sleih ny bleeaney 2006 va 7,538
cummaltee ayns y valley, as myr shen t'eh yn sheyoo balley smoo ayns y choontae
as y 55-oo balley smoo ayns y çheer lesh leahys bishagh 32.4% veih coontey-sleih
ny bleeaney 2002. Faagail magh dy vel ennym y choontae çheet magh ass ennym y
valley, she Naas y balley coontae. Ta'n balley soit er yn R445 50 km sheear veih
Divlyn, as lesh shen t'eh ny valley troailtagh da'n phreeu-valley.

Ayns traaghyn roie-Chreestee va Keeill Darey ny laaragh çhiamble da'n ven jee
Celtiagh Breeshey. Ny yei çheet stiagh ny Creestiaght ayns y 5-oo as y 6-oo eash
haink er dy ve ny vunneydagh da Breeshey Noo ny Creestiaght as va mannishter er
lheh bunnit er laaragh yn ard-agglish noa-emshiragh.

Ta Keeill Darey ny valley da Ferm Griagh Ashoonagh Nern, ny Garaghyn Shapaanagh
as Garey Fiachra Noo. Ta'n chooid smoo jeh'n çheer mygeayrt ayns Coontae Cheeill
Darey ymmydit da troggal cabbil. Ta coorse ratçhal ny Curragh soit faggys da'n
valley. Ta Woodstock Estate soit 15 km çheu hiar yiass veh'n valley myrgeddin.



https://gv.wikipedia.org/wiki/John_Phillips_(aspick)

By Aspick Anglicaanagh Sodor as Mannin eddyr ny bleeantyn 1604/1605 as 1633 eh
John Phillips (m. 1555 - 7 Luanistyn 1633). Ta enney mooar er Phillips er-yn-oyr
dy nee eshyn ren screeu sheese yn Ghaelg.

Rug Phillips ayns Bretyn Hwoaie as hie eh er n'ynsaghey ayns St Mary Hall, Aah
yn Ollee. Hooar eh B.A. 'sy vlein 1579 as M.A. 'sy vlein 1584.

'Sy vlein 1579 haink er dy ve ny phesson er Sessay ayns Treen Hwoaie Yorkshire
as 'sy vlein 1583 haink er dy ve ny phesson er Thorpe Bassett ayns Treen Hiar
Yorkshire. V'eh currit ayns oardreilys myr Ard-Jaghin Vannin 'sy vlein 1587 as
pointit myr pesson er Andreas. 'Sy vlein 1590 v'eh pointit myr çhaplyn da Inry
Stanlagh, 4oo Eearley Derby. V'eh pointit myr pesson er Slingsby ayns Treen
Hwoaie Yorkshire 'sy vlein 1591 as 'sy vlein 1601 v'eh pointit myr Ard-Jaghin
Cleveland. 'Sy vlein 1605 haink er dy ve ny Aspick er Mannin.

Hooar eh baase ayns Cooyrt yn Aspick as v'eh oanluckit ayns Moir-agglish Phurt
ny h-Inshey.

Car y lhing echey myr Aspick Sodor, ren Phillips reaghey y Lioar Phadjer as y
Vible y hyndaa gys y Ghaelg. Ec y traa v'ayn, choud's ta fys ain, cha row corys
screeuee ec y Ghaelg. Ren Phillips reih corys va bunnit er y Vretnish as y
Vaarle (as eh feer cosoylagh rish y chorys ta ry-aking ayns Lioar Jaghin Lis
Mooar). Ren eh creaghney yn obbyr er y Lioar Phadjer 'sy vlein 1610, agh cha
daink rah er y chorys noa echey.



https://gv.wikipedia.org/wiki/Jennifer_Lopez

She aghteyr, arraneyder, leayreder recortyssyn, daunseyr, persoonid hellveeish,
kiaddeyder fassan as leayreder çhellveeish Americaanagh ee Jennifer Lopez ny
J.Lo myr t'ee eit ny keayrtyn (ruggit 24 Jerrey Souree, 1969). Hoshee yn coorse
bea eck myr daunseyr er y chlaare hellveeish In Living Color. Lurg shen, hie ee
stiagh 'syn aghteyrys, as hooar ee enney as foaynoo 'sy scannane Money Train 'sy
vlein 1995.

Va'n chied preeu-rolley cosnit eck 'sy scannane beashnyssagh Selena (1997), raad
chossyn ee Aundyr ALMA son Ben-Aghteyryn Yindyssagh. Chossyn ee e nah Aundyr
ALMA da'n chloie eck 'sy scannane Out of Sight (1998). Veih'n lhing shen dobbyr
ee ayns scannaneyn aitt romansagh, goaill stiagh The Wedding Planner (2001) as
Maid in Manhattan (2002).

Hooar ee enney as foaynoo 'sy chiaull lurg skeaylley magh y chied albym eck On
the 6 (1999). Chossyn y singyl veih'n albym shen "If You Had My Love" y chied
ynnyd. Va rah eck 'sy nah albym eck J.Lo (2001)), as hie hoght millioon dy
choipyn er nyn greck. By eh J to tha L-O!: The Remixes (2002) y trass albym eck,
as raink eh y chied ynnyd 'sy chaart Billboard 200. Raink e kiaroo as e queigoo
albymyn, This Is Me... Then (2002) as Rebirth (2005), y nah ynnyd 'sy chaart.
'Sy vlein 2007 ren ee skeaylley magh daa albym goaill stiagh y chied albym
Spaainish eck Como Ama una Mujer as y queigoo albym seyrlann Baarlagh Brave.



https://gv.wikipedia.org/wiki/Jack_Lynch

By pholitickeyr as sporteyr Yernagh eh John Mary "Jack" Lynch (Yernish: Seán Ó
Loingsigh; 15 Luanistyn 1917 — 20 Jerrey Fouyir 1999). By Taoiseach eh er
Pobblaght Nerin, as daa hiarrym echey veih 1966 derrey 1973 as veih 1977 derrey
1979.

Va Lynch reiht myr Teachta Dála da Dáil Éireann da'n chied cheayrt 'sy vlein
1948 son Corkee, as v'eh aa-reiht ayns dagh ard-reihys elley derrey dirree eh
ass oik 'sy vlein 1981. Dobbyr eh myr Shirveishagh Argidys (1965–1966), myr
Shirveishagh Çhynskyl as Traght (1959-1965), myr Shirveishagh Ynsee (1957-1959),
myr Shirveishagh ny Gaeltaght (1957) as myr Scrudeyr y Pharlamaid. By eh yn
trass fer toshee er Fianna Fáil veih 1966 derrey 1979, as eh ny eiyrtyssagh er
Seán Lemass. Va'n tromlagh jerrinagh 'sy Dáil cosnit echey ayns ard-reihys 1977.

Roish haink er dy ve ny pholitickeyr, v'eh ny sporteyr rahoil myr cloieder
dooblagh ny Cloiaghyn Gaelgagh. Chloie eh yn immaneeaght marish y chommyn
ynnydagh Fánaithe an Ghleann ("Rouailtee yn Ghlion") as lesh fwirran
eddyr-choontae Chorcaí veih 1936 derrey 1950. Chloie eh yn bluckaneyrys Gaelgagh
lesh y chommyn ynnydagh echey San Nioclás ("Niglus Noo") as lesh fwirran
eddyr-choontae Chorkee eddyr ny bleeantyn 1936 as 1946.



https://gv.wikipedia.org/wiki/Ing%C3%B3lfr_Arnarson

Ta Ingólfr Arnarson (Eeslynnish noa-emshyragh: Ingólfur Arnarson) currit er
enney myr y chied choloinagh Nordagh beayn 'syn Eeslynn. Rere y Landnáma va'n
thie echey troggit ayns Reykjavík 'sy vlein 874. Agh ta feddynyn shenndaaleeagh
jeianagh coyrlaghey dy row y coloinaghys currit er bun beggan ny s'leah,
ansherbee.

Er y recortysser mean-eashagh Ari Thorgilsson v'eh Ingólfr y chied choloinagh
Nordagh 'syn Eeslynn, agh va ny "Papar" - t'eh shen monnee as fir lomarcan
Yernagh - 'sy çheer roish çheet ny Loghlynee. Dar lesh, daag ad yn ellan er yn
oyr nagh row mian orroo ve nyn gummal mastey ny paganee noa.

Ta coontys liauyr, shenn-skeealagh er coloinaghys Ingólfr 'sy Landnáma, as eh
screeuit eddyr tree as kiare eashyn ny yei coloinaghys ny h-Eeslynn. Dar lesh y
lioar, daag eh Norlynn ny yei haink y laue echey ayns feoh foalley. Cheayll eh
mysh ellan noa 'sy Cheayn Sheear va feddynit magh ec Garðarr Svavarsson, Flóki
Vilgerðarson as sleih elley. Myrane lesh y charrey echey, Hjörleifr Hróðmarsson,
hiauill eh gys yn Eeslynn. Nar va thalloo ry akin, cheau eh buttooryn yn
ard-stoyl echey (cowrey dy row eh ny hoshiagh) harrish boayrd as hug eh laue as
fockle thie y hroggal ayns ynnyd as ny buttooryn çheet er y traie lesh laueyn ny
jeeghyn. Hie jees jeh ny sleabyn echey er ronsaghey roish feddyn ny buttooryn.
Hrog Ingólfr y thie echey 'syn ynnyd shen, as haink er yn ynnyd shen dy ve
enmyssit myr Reykjavík.

'Syn eash cheddin, va Hjörleifr marrooit liorish ny sleabyn Yernagh echey er oyr
y drogh-churrym echey daue. Va ny sleabyn shelgit as marrooit ec Ingólfr ayns ny
Vestmannaeyjar (ennym ny sleabyn va currit orroo, Ellanyn ny Fir Heear)

Dar lesh y Landnáma ren Ingólfr coloinaghys er cooid vooar jeh sheear yiass ny
h-Eeslynn, agh ny yei y coloinaghys echey cha nel mooarane er fys ain. Va'n mac
echey, Þorsteinn Ingólfsson, ny ard-hoshiagh as t'eh er credjal dy row y chied
þing / thing, ny quaiyl, bunnit echey. V'eh ny roie-haghter er yn Alþingi.



https://gv.wikipedia.org/wiki/Gorree_Crovan

By ree Gael-Loghlynnagh Vannin as ny h-Inshyn as Ghivlyn eh Godred Crovan
(Gaelg: Gorree Crovan, Mean Yernish: Gofraid mac meic Arailt, Gofraid Méranech,
Shenn Loghlynnish: Guðrøðr). Foddee dy vel yn ennym "Crovan" çheet er "laue
bane" (ass Mean Yernish: crobh bhan). Er y laue elley, foddee eh çheet ass y
Yernish crúbach, "ingin", ny Shenn Loghlynish kruppin, "croobagh" Va ennym elley
echey, Méranech, "keoie", ass y Çhenn Yernish Mer, "merre". Ta ny Manninee cur
Gorree Crovan er.

Ta fogrey baaish Ghodred ayns Recortyssyn Tigernach cur Gofraid mac meic Aralt
er, dy ghra myr shen, "Godred mac vac Harald". Er y fa shen, ta kuse dy 'leih
credjal dy row eh ny vac (ny mac shayrey ny braarey) Ivar Haraldsson, ree
Ghivlyn eddyr 1038 as 1046. Ta Recortyssyn Reeaghyn Vannin as ny h-Ellanyn gra
dy row eh mac Harald Doo Ysland. Cha nel sleih shickyr my row shen çheet er yn
Eeslynn, Ìle ny Nerin.

Rere ny Recortyssyn, v'eh ny vayrnagh taartys Harald Hardraade ec Caggey Droghad
Stamford er 25 Mean Fouyir 1066. T'ad gra dy dooar eh kemmyrk marish e vooinjer,
Godred Sigtryggsson, Ree Vannin as ny h-Inshyn y traa v'ayn. Ta shennaghys
Yernagh gra dy row eh biallagh da Ree Ghivlyn Yernagh, Murchad mac Diarmait mac
Maíl na mBó, fer ny h-Uí Cheinnselaig. Hooar Godred Sigtryggsson as Murchad
baase ayns 1070, as ghow Fingal, mac Ghodred, reiltys Vannin.

Rere ny Recortyssyn as shennaghys Yernagh, ghow eh Divlyn ny yei shen, ga nagh
vel fys ain er y date. Ayns 1087 ta Recortyssyn Ullee gra dy hooar "oeyn
Ragnall" baase choud's v'ad cur stiagh er Mannin. Ayns 1094, hie Godred er imman
magh ass Divlyn ec Muircheartach Ua Briain. Hooar eh baase y vlein eiyrtyssee er
Ìle, "liorish paitt" rere Recortyssyn Reeriaght ny h-Erin.

Va tree mec er fys ain ec Godred, Lagmann, Olaf as Harald. Hie Harald er
doallaghey ec Lagmann as t'eh lheie magh ass shennaghys, agh va sliught Lagmann
as Olaf stiurey Reeriaght ny h-Inshyn derrey irree magh Somerled as e vec, as
v'ad stiurey Mannin derrey ghow Alistair mac Alistair ee stiagh ayns Albin ayns
1266. Cho anmagh as 1275, ren Godred mac Ree Vannin s'jerree eab yn Ellan y
ghoaill.



https://gv.wikipedia.org/wiki/Gaeltacht

Ayns Nerin, she Gaeltacht (focklit magh myr [ˈɡeːɫ̪t̪ˠəxt̪ˠ]; yl-rey
Gaeltachtaí) ee ard as y Yernish goll er loayrt ayn myr çhengey ny mayrey. Ayns
Nerin, ta An Ghaeltacht çheet er ny slystyn er lheh, as er ny slystyn ry
cheilley raad dy vel y reiltys cur er enney dy vel y Yernish ayndaue myr
preeu-çhengey ny cummaltee, t'eh shen çhengey ghooie 'sy valley. Ta'n fockle
Gaelgagh, "Gaeltaght" çheet magh as y vun cheddin, as myr shen, ta Gaelgeyryn
cur yn ennym "Gaeltaght" er ny h-ardjyn shen chammah. Va ny h-ardjyn shen currit
er enney son y chied cheayrt dy oikoil ayns bleeantyn leah jeh Steat Seyr Nerin,
lurg yn Aavioghey Gaelgagh, myr chooid jeh polasee y reiltys dys y Yernish y
chur er bun reesht.

Ta Gaeltacht Dhún na nGall, ny Gaeltaght Ghoon ny Ghoal, soit da'n chooid smoo
ayns sheear y choontae rish y vooir, as t'ee ny Gaeltacht smoo ayns Nerin. Rere
coontey-pobble ny bleeaney 2006, va 23,783 cummaltee ayn, earroo ta jannoo seose
25% jeh sleih-earroo slane ny Gaeltacht. Ta'n Ghaeltacht 1,502 km² er eaghtyr,
as she unnane yn earroo shen as 26% jeh thalloo ooilley ny Gaeltacht. Ta tree
skeeraghyn jannoo seose ny preeu-vuill chummaltit 'sy Ghaeltacht - na Rosa,
Gaoth Dobhair, as Cloich Cheann Fhaola. Myrane lesh ny skeeraghyn shen, ta'n
Ghaeltacht goaill stiagh ny baljyn beggey Gleann Cholm Cille, Cill Charthaigh,
na Gleannta, Baile na Finne, An Clochán Liath, Ailt an Chorráin, an Bun Beag,
Gort a' Choirce, as an Fál Carrach, as ny h-ellanyn Aran Vooar as Toraigh.



https://gv.wikipedia.org/wiki/Fungi

She oargane bioag eukaryotagh fungys, as ennym oaylleeagh y reeriaght oc fungi.
She heterotrophyn t'ayn, as boaylley killag chitinagh oc. Y chooid smoo jeu, ta
cummey sniaueyn yl-chillagagh orroo (ny hyphae), as ny sniaueyn shoh jannoo magh
mycelium. Fir elley, t'ad nyn killagyn nyn lomarcan. Dy cadjin, ta fungyssyn
geddyn sliught liorish sporeyn, dy keintyssagh ny dy neucheintyssagh. Kuse jeu,
cha nod geddyn sliught, as cha nel adsyn sheelraghey agh liorish gientyn
losseragh. Ta fungyssyn goaill stiagh jiastyn, shalmaneyn as lheeah. Ta
mooinjerys ny s’faggys eddyr fungi as beiyn na eddyr fungi as lossreeyn.
Studeyrys er fungyssyn, t’ad cur er fliughane-oaylleeaght.

Va fungyssyn nyn soie ayns possan ny lossreeyn rish traa liauyr, er coontey nyn
mea soit. Jiu, ta reeriaght er lheh oc, as liorish ny troyn fyshoaylleeagh as
gien-oaylleeagh oc, ta mooinjerys ny s'faggys eddyr oc as beiyn na ny t'eddyr oc
as lossreeyn. She heterotrophyn kemmigagh t'ayn, dy ghra myr shen, t'ad goaill
stoo bea jeh co-vreneenyn orgaanagh as t'ad goaill bree jeh co-vreneenyn 'sy
çhymbyllaghy mygeayrt oc. Ta shen cosoylaghey rish heterotrophyn sollys, as
adsyn goaill bree jeh soilshey. Gollrish beiyn, t'ad goaill bee jeh stoo
orgaanagh mygeayrt oc; son y chooid smoo, t'ad cur magh ensymeyn son dy lheie
eh, as eisht soo stiagh eh.

Myr cosoylaght elley marish beiyn, ta'n daa phossan tastey carbey-hydraad myr
glycogen, agh ta lossreeyn ny hastey myr stark.

Cha nel eh er coontey nyn stayd soit nagh vel fungyssyn coontit myr beiyn;
shimmey baagh t'ayn nagh vel gleashaghey son y chooid smoo, myr sampleyr
faastguinyn ny corryl. Ta oyryn killagagh foddey ny strimmey na shen. Gollrish
lossreeyn, ta folmidyn killag as boallaghyn killag ec killagyn 'yngyssyn.



https://gv.wikipedia.org/wiki/Fockreeaght

She studeyrys er sheeanyn ghlare deiney sheeanaghtys. T'eh jeeaghyn er troyn
hene sheeanyn ghlare as jannoo, eaishtagh as toiggal ad. Haink
sheeanchoryssaghtys veih sheeanaghtys, as eshyn jannoo studeyrys er coryssyn
sheean as unnidyn neuloaghtagh sheean (m.s. myn-heeanyn as troyn er lheh. Ta
sheeanaghtys bentyn rish sheeanyn hene gyn ny colhaihyn as ymmyd jeant jeu
ayndaue ayns çhengaghyn. Cha nel resooney er semantagh çheet stiagh er yn
chorrym oltscarrey çhengoaylleeagh shoh.

Ta ny smoo na cheead sheeanyn anchasley dy vel yn International Phonetic
Association (Sheshaght Sheeanaghtys Eddyr-ashoonagh) goaill rish myr sheeanyn
baghtal, as t'ad screeut ayns yn Abbyrlhit Sheeanagh Eddyr-ashoonagh oc.

Ghow studeyrys sheeanagh toshiaght cho foddey er ash as 2500 blein er dy henney,
ayns Yn Shenn Injey. Ren Pāṇini's screeu coontey jeh'n voayl as aght fockley
corocklyn ayns e hraghtys er Sanskrit, ayns yn Queigoo Keead R.C. Ta ny
Abbyrlhittyn Indagh mooar reaghey nyn gorocklyn jiu rere ny rangyn v'echey.



https://gv.wikipedia.org/wiki/Fo-eaddagh

Ta fo-eaddagh ny fo-gharmad çheet er eaddeeyn ta ceaut fo eaddeeyn elley,
by-niessey da'n chrackan dy mennick. T'ad freayl garmadyn mooie glen veih
ollish, mooin, sheeley fineagh, sheel, keck, as sheelaghyn elley, as t'ad cur
cummey er y chorp, as cur pohlldey da ayrnyn jeh. 'Syn emshyr feayr, ta
fo-eaddagh liauyr ceaut son dy chiarail tooilley çhiassid. Ta fo-eaddeeyn elley
cummit as an-ghraaghys ayns aigney. Ta cowrey crauee ec fo-eaddeeyn elley er
lheh. Ta fo-eaddeeyn ennagh cummit myr fo-eaddeeyn, choud's ta fo-eaddeeyn elley
lheid as T-lheinaghyn as cuttee, cooie myr garmadyn mooie as myr fo-gharmadyn.
My vel ad jeant seose ass cullee chooie, foddee dy vel fo-eaddeeyn cooie myr
eaddagh oie ny myr eaddagh-snaue.

Ta fo-eaddeeyn cadjin ta ceaut er mraane ayns ny laaghyn t'ayn goaill stiagh
coodee cheeagh as fo-hroosyn ben, as ta fir dy cadjin ceau mynvreetçhyn, cuttee
ghoarney, as mynvreetçhyn doarney. Ta fir as mraane ry-cheilley ceau
T-lheinaghyn as lheinaghyn neu-mhuinneelagh.



https://gv.wikipedia.org/wiki/Finn_Mac_Cooil

Ayns feayn-skeealleydaght Vannin, she fouwr Yernagh eh Finn Mac Cooil ny Finn
Mac Cooill (Yernish: Fionn mac Cumhaill). Ta bun echey ayns feayn-skeealleydaght
ny h-Erin myr fer caggee as shelgeyr, as toshiagh ny Fianna.

Va laue mooar ec Finn ayns çheer-oaylleeaght Vannin. Chroo eh yn Ellan hene,
liorish goaill croaglagh dy halloo ass Nerin er son eshyn y cheau ec fouwr
elley. Hie eh shaghey as huitt eh stiagh 'sy cheayn. Ren ushtey y towl y
lhieeney, as t'ad cur Logh Nay urree jiu.

She far-ennym eh Finn ny Fionn (dy ghra myr shen, "fynn"). Va'n feer ennym er
Deimne ([dʲeβ̃nʲi][notey 1], "shickyrys"), as ta skeealyn gra dy ghow eh y
far-ennym tra vanee e 'olt roish yn traa.

Rere un skeeal Vanninagh, haink eh veih Nerin lesh shilley er Mannin, as by
haittin lesh ee, as ren eh soiaghey faggys da Creneash. Va'n buggane[notey 2]
clashtyn ram mychione yn 'ouwr Finn Mac Cooil, as haink eh neose veih baare
Vaarool er son shilley er y chur. Va fys ec Finn dy row eh fo caggey rish, er
son dy 'eddyn magh quoi va'n fer share jeu. Er son y shaghney co-streeu, dollee
eh eh-hene 'sy chlean, choud's doltee e ven Thrinn y buggane, lesh lhiggey er dy
row e dooinney yn oikan as jannoo eab y keayrtagh y chur shaghey. Hug ee daa
willeen arran da'n vuggane as y gryle yiarn er ny 'ollaghey eddyr oc. Cha dod eh
eshyn y ee, agh dooyrt Thrinn dy row Finn cliaghtey ee lheid yn arran gyn
doilleeid. Eisht hug eh bwilleen elley da'n 'oikan', as dee eh eh çhelleeragh.
Fakin dy row eer yn 'oikan' cho mooar as Finn cho niartal, daasmooinnee y
buggane er caggey rish Finn as skeet eh roish.

Keayrt elley, haghyr y ghaa 'ouwr er-y-cheilley as va caggey mooar eddyr oc ec
Skyll Chreest Rosien. Yiarr magh cassyn Finn y barrey eddyr Kitterland as yn
Cholloo, as y barrey alley eddyr Kitterland as Mannin. Raip magh cassyn y
vuggane beeal y phurt ec Purt Çhiarn. Fy yerrey, ghow y buggane laue yn eaghtyr
er Finn as hug eh er y Yernagh gortit y hea. Dod Finn shooyl harrish y cheayn,
agh cha dod y buggane. Ga nagh nod eh eiyrt er Finn, hayrn magh y buggane
feeackle as cheau eh ny yei Finn. Woaill eh eh as huitt eh stiagh 'sy cheayn, as
shen Carrick ny Colloo jiu. Hyndaa Finn as dyllee shiaght mynney mollaght er y
chlag, as shen y fa dy vel eh cho gaueagh da lhongyn.

Rere skeealyn Yernagh, va Finn ny fer caggee as ny helgeyr, as toshiagh ny
Fianna. Ta skeealyn my-nyn-gione jannoo seose y çhymshal Fianna ny
Fiannaidheacht.

Ta'n chooid smoo jeh contoyryssyn leah Finn er nyn insh ayns Macgnímartha Finn
(mac-ghaltyn Finn). By vac Cumhall (toshiagh ny Fianna) as Muirne (inneen
druaight Tadg mac Nuadat) eh. Ghow Cumhall Muirne ersool erreish da'n ayr eck
jiooldey e laue da, as myr shen, ren Tadg aghin hug briwnys Ard-Ree ny h-Erin,
Conn Cétchathach ("Conn Keeadchaggee"). Ren Conn mooidjeen jeh Cumhall. Chaggee
ad Caggey Cnucha eddyr Conn as Cumhall, as hie Cumhall er marroo ec Goll mac
Morna, as ghow eshyn leeideiltys ny Fianna.

By horragh ee Muirne hannah, as yiooldee Tadg ee, as hug eh sarey da'n lught ish
y lostey. Cha lhig Conn, as hug eh ish fo coadey Fiacal mac Conchinn, as e ven
Bodhmall y ven-ghruaight ny shuyr Chumhall. Ayns thie Fiacal ruggyr Muirne mac,
as hug ee Deimne er.

Daag Muirne y guilley fo currym Bodhmall as y ven chaggee Liath Luachra. Hrog ad
eh dy golliaghtagh ayns keyll Sliabh Bladma, lesh ynsaghey caggey as shelg da.
As eshyn aase, hie eh stiagh fo shirveish chuse dy reeaghyn ardjynagh, agh tra
hoig ad dy nee mac Chumhall v'ayn, hug ad sarey da dy gholl ersooyl, fo aggle
nagh oddagh ad coadey eh veih e noidyn.

Haink Finn aeg da quaiyl Finn Eces (ny Finnegas), ny ghruaight as bard, rish yn
Awin Bóinne, as ren eh studeyrys fosyn. Va Finnegas er cheau shiaght bleeantyn
lesh jannoo eabyn braddan fys y ghoaill. Quoi erbee eeagh eh, yioghe eshyn
ooilley fys y teihill. Fy yerrey, ghow eh eh, as hug eh sarey da'n ghuilley
eshyn y aarlaghey da. Lesh coagyrey, lostee Finn e ordaag, as dy dooghyssagh,
hug eh ish stiagh ayns e veeal. Slug eh ayrn jeh crackan y vraddan myrane lesh,
as chosnee eh fys y vraddan.

Dagh blein rish tree bleeantyn as feed, ec Samhain, va'n çhee Aillen cliaghtey
cur er fir Heamhair na Rí cadley liorish kiaull, as eisht boallagh eh y palaase
y lostey sheese dys y thalloo. Cha dod ny Fianna, fo Goll mac Morna, eshyn y
lhiettal. Rosh Finn Teamhair na Rí, lesh poagey crackan coar dy ghreie caggee e
ayr. As eshyn freayll arrey rish Samhain, hug eh glaare yn eddin echey er rinn e
shleiy hene. Myr shen, hannee eh dooisht liorish y phian, as varr eh Aillen
lioree. Ny yei shen, va enney oc er, as hug ad kioneys ny Fianna da. Lhig Goll
voish dy arryltagh, as haink eh dy ve fer leighalagh Finn, ga dy row y
cochaarjys eddyr oc neuaashagh ny keayrtyn. Daggyr Finn aayeeilley jeh Tadg son
baase e ayr, fo baggyrt caggey fer rish fer. Hug Tadg cronk Alan, y thie echey,
da Finn myr aayeeilley.

Haink Finn da quaiyl e ven ard-ennoil, Sabh, tra v'eh er y çhelg. Va'n druiaght
Fear Doirich ("Fer dorraghey") er nyannoo feeaih jee, agh va moddee Finn, Bran
as Sceolan, er nyn nyannoo jeh deiney, as va enney orroo eck myr ben. Myr shen,
lhig Finn bioys y feeaih lhee, as hug lesh ee dys e thie. Rish yn oie, hyndaa ee
erash dys ben, as dinsh ee e skeeal da Finn. Phoos ad, agh keayrt dy row, haink
Fear Doirich erash tra nagh row Finn thie, as ren eh feeaih jee reesht, as hayrn
eh lesh ee ersooyl. Cha dow Finn ish y gheddyn rieau reesht, agh erreish da
shiaght bleeaney, hooar eh Oisín, guilley v'er ny hroggal liorish feeaih, as
hoig eh dy nee e vac hene v'ayn.

Rish shenn eash, rere Tóraigheacht Dhiarmada agus Ghráinne ("Eiyrt Ghiarmad as
Ghráinne) ren Ard-Ree Cormac mac Airt gialdyn e inneen Gráinne da Finn, agh
huitt ee ayns graih rish fer jeh ny Fianna, Diarmuid Ua Duibhne, as roie ad
ersooyl as Finn geiyrt orroo. Hug ayr doltee Ghiarmuid, Aengus, cur cooney daue.
Fy yerrey, va shee eddyr y tree, agh bleeantyn ny yei, va Finn as Diarmuid er
shelg collagh muc, as va Diarmuid goll er raipey echey. Va bree lheeys ec ushtey
er ny iu ass laueyn Finn, agh ga dy jagh eh son ushtey, lhig eh jeh roie magh
ass e laueyn roish da roshtyn Diarmuid. Hug Oscar oe Ghiarmuid baggyrt er
mannagh row eh hug lesh ushtey da Diarmuid, agh traa t'eh çheet erash fy-yerrey,
t'eh ro-anmagh, as ta Diarmuid marroo.

Rere'n skeeal Yernagh s'cadjiney, cha nel Finn marroo; t'eh ny chadley ayns ooig
fo Divlyn as y Fianna mygeayrt echey. Laa dy bee, doostee ad as coadey Nerin ec
traa e gaue smoo. Ta un skeeal gra dy ghoostee ad traa ta'n Dord Fiann goll er
sheidey tree keayrtyn, cho lajer as braew as row ad rieau.

T'ad cur kuse dy chummaghyn çheer-oaylleeaght ny h-Erin dys lieh Finn, as eh ny
'ouwr. Choud's y skeeal bentyn rish Mannin as Logh Neagh, t'ad gra dy ren eh
Claghan ny Fouwir er son dy dod eh roshtyn Nalbin gyn e chassyn y 'liughey.

Ayns 1761, dogree magh James Macpherson dy row eh er ngeddyn ard-skeeal v'er ny
screeu ec Oisín ayns Gaelg Albinagh, bentyn rish "Fingal" (Fionnghall, "joaree
fynn"). T'ad credjal dy screeu eh yn ennym myr "Fingal" er coontey meehoiggal yn
ennym beagh Finn 'sy çhenn Ghaelg.). Ayns Mee ny Nollick 1761, hoilshee magh eh
Fingal, an Ancient Epic Poem in Six Books, together with Several Other Poems
composed by Ossian, the Son of Fingal, translated from the Gaelic Language. Va
cummaght mooar ec ny daanyn shoh er ughtaryn elley, myr sampleyr Goethe as
Walter Scott, agh va arganeys ayn neayr's y toshiaght nagh row eh er adsyn y
hyndaa ass shenn obbyraghyn. Cha nel ad credjal shen jiu son y chooid smoo, ga
dy row bun oc, foddee, ayns shenn feayn-skeealeydaght 'sy Ghaelg. Ny yei shen,
va laue oc ayns aase Romanseeaght.

Ta Finn ry-akin ayns screeuaght ny h-Erin, goaill stiagh Finnegans Wake liorish
James Joyce; noa-skeeal aitt Flann O'Brien, At Swim-Two-Birds, ayns cummey
arrish feayn-skeeal Yernagh; as noa-skeeal "Finn Mac Cool", liorish Morgan
Llywelyn, bea-skeeal far-skeealagh er imneeaght as graih Finn. Ta arrane er,
"The Legend of Finn MacCumhail", liorish Dropkick Murphys.



https://gv.wikipedia.org/wiki/Fer_sniaghtee

She jalloo deiney ta crooit lesh sniaghtey eh fer sniaghtee. Dy mennick, t'ad
crooit liorish paitçhyn myr paart dy halee lught thie as ad kelloorey yn geurey.
Ayns cooishyn ennagh, ta mooarane dy fir niaghtee crooit liorish commee ayns
feaillaghyn geuree. Er yn oyr dy vel y fer sniaghtee giare-heiltagh, she
sampleyr mie dy ellyn hoiagh.

Ta sniaghtey paggal crooit nar ta sniaghtey poodyragh cadjin çheet begnagh dys y
phoynt lheie echey as nar t'eh bog as cruinnagh. T'eh shen lhiggey da
troggalaght vluckanyn sniaghtee mooarey rere rowlal vluckan dys y phoynt dy vel
eh cha mooar as t'er laccal. My ta'n bluckan sniaghtee çheet dys bun y
sniaghtee, foddee eh rassey seose faiyr, shillee, cray, a.r.e. 'Syn Oarpey as
ayns America Hwoaie, ta fir niaghtee troggit lesh 3 cruinnaghyn as ad jannoo
seose y kione, y colb, as y corp injil. She yn fassan cadjin t'ayn na'n fer
sniaghtee dy yesheenaghey, lesh creggyn, geayl, maidjaghyn aamaid, as
glassraghyn. Ta carradjeyn ny shillishyn ymmydit ry hoi'n stroin, as ta
maidjaghyn aamaid ymmydit ry hoi ny laueyn as ta creggyn ymmydit ry hoi ny
sooillyn (geayl dy tradishoonagh). Ta deiney ennagh cur nyn vir niaghtee ayns
eaddee (bussalyn mwannal, jaggadyn, eddyn).

Ta fir niaghtee troggit 'syn Aishey Hiar lesh daa chruinney. 'Sy Çhapaan, she
Yuki daruma (雪だるま, Yuki daruma?) (foc. sniaghtey-daruma) yn ennym oc.

Va recortys son y fer sniaghtee smoo 'sy dowan skeayllt magh ayns 2008 ayns
Bethel, Maine. Va'n fer sniaghtee Clowan:Convert/and/in er yrjid, as va ennym y
çhannadeyr Americaanagh Olympia Snowe va tuarastyl Maine currit er.



https://gv.wikipedia.org/wiki/Europey

She fer jeh shiaght mooar-rheynnyn ny cruinney ee yn Oarpey (ASE: [ˌənʲˈɔːrpə])
ny yn Europey (ASE: [ˌənʲjuˈroːpə]). T'ee coodaghey lieh-innys heear ny
h-Oaraishey, as t'ee goll er scarrey magh veih'n Aishey liorish Sleityn ny
h-Ooral as Sleityn ny Coagaash, Awin ny h-Ooral, y Vooir Chaspagh as y Vooir
Ghoo, as ny h-ushtaghyn ta kiangley yn Vooir Ghoo rish y Vooir Aejeeanagh. Ta'n
Oarpey çhemmit liorish y Cheayn Sheear da'n twoaie as da'n sheear, liorish y
Veanvooir da'n jiass, as liorish y Vooir Ghoo as ny h-ushtaghyn kianglee eck
da'n shiar yiass.

Ta'n Oarpey ny nah vooar-rheynn sloo rere eaghtyr thallooin, as t'ee coodaghey
10,180,000 kilomeaderyn kerrinagh (3,930,000 meeilaghyn kerrinagh), ny 2% jeh
eaghtyr ny cruinney ny 6.8% jeh'n eaghtyr thallooin eck. Mastey ny 50 çheeraghyn
'syn Oarpey, she yn Roosh y fer smoo rere eaghtyr as rere earroo yn phobble eck
(ga dy vel cooid vooar jeh'n çheer shen soit 'syn Aishey), as she Ard-valley yn
Phaab y fer sloo. Ta'n Oarpey ny trass mooar-rheynn smoo rere earroo yn phobble,
lurg yn Aishey as yn Affrick, lesh 733,000,000 dooinney, ny 11% jeh pobble ny
cruinney.

She boayl ruggyree chultoor yn neear t'ayn 'syn Oarpey, as 'sy Çhenn-Ghreag er
lheh. Va paart mooar eck ayns cooishyn y theihll veih'n 16oo eash er oaie, as
lurg toshiaghey yn choloinaghys er lheh. Eddyr y 16oo as y 20oo eash va America,
cooid vooar jeh'n Affrick, y Faarkeylann as cooid vooar jeh'n Aishey fo stiurey
phooaraghyn Oarpagh. Va'n daa Chaggey Dowanagh jeerit er yn Oarpey, as rere shen
haghyr failleil ayns cleayney Oarpagh er yn ardan dowanagh roish mean y 20oo
eash tra dirree scansh yn Unnaneys Soveidjagh as ny Steatyn Unnaneysit. Car y
Chaggey Feayr hie yn Oarpey er ny rheynn magh liorish y Churtan Yiarn eddyr NATO
'sy neear as Conaant Warszawa 'sy niar. Ren cur-ry-cheilley yn Oarpey cur
Coonseil ny h-Oarpey as yn Unnaneys Oarpagh er bun 'syn Oarpey Heear. Lurg
tuittym yn Unnaneys Soveidjagh 'sy vlein 1991 ren y ghleashaght shen lheanaghey
magh gys y niar.

*Cha nel Kosovo currit er enney agh ec 41 heer. +Ta'n earroo shoh cur eaghtyr
Kosovo 'syn earroo.

As mooar rheynn, ta farrys ny h-Oarpey yn smoo ayns Dowan. Ta'n Unnaneys Oarpagh
un dy yn daa smoo ayns Dowan. Dy yn steatyn oltey ayns yn UE, ta yn Ghermaan yn
farrys ashoonagh smoo echey. Ta'n Euro yn argid dy 30 çheeraghyn europagh. Ta'n
tromlagh dy yn keird ny UE lesh ny Steatyn Unnaneyssit, yn Roosh, yn Çheen, yn
Injey as steatyn europagh elley.

Ta ny çhengaghyn Romanagh goll er loayrt ayns yn Oarpey Heear Yiass, as ayns y
Romaan as Moldova. Shoh rolley ny çheeraghyn raad dy vel çhengey Romanagh goll
er loayrt: Andorra, yn Iddaal, y Phortiugal, y Rank, y Spaainey, y Romaan,
Moldova, y Velg, as ayns yn Elveeish.

Ta ny çhengaghyn Germaanagh goll er loayrt ayns yn Oarpey Heear Hwoaie as ardjyn
yn Oarpey Veanagh. Shoh rolley ny çheeraghyn raad ta çhengey Ghermaanagh goll er
loayrt: Norlynn, y Toolynn, y Ghermaan, y Reeriaght Unnaneyssit, Pobblaght
Nerin, y Danvarg, y Çheer Injil, y Velg, yn Austeyr, Liechtenstein, yn Elveeish,
yn Eeslynn, Lucsemburg, Finlynn as yn Iddaal.

Ta ny çhengaghyn Celtiagh goll er loayrt ayns yn Oarpey Heear, as ayns Pobblaght
Nerin, yn Reeriaght Unnaneyssit as y Rank er lheh.

Ta ny çhengaghyn Slavagh goll er loayrt ayns yn Oarpey Hiar Hwoaie as Hiar
Yiass. Er y chooid smoo, t'ad goll er loayrt ayns y Roosh, yn Ookraan, y
Velaroosh, y Pholynn, y Phobblaght Çheck, y Clovack, y Clovean, y Chroit, Bosnia
as Herzegovina, y Serb, Montenegro, y Vasseydoan as y Vulgeyr.

Ta'n Ghreagish, yn Albaanish, yn Ungaarish, yn Estoinish, as yn Innlynnish goll
er loayrt ayns yn Oarpey foast.



https://gv.wikipedia.org/wiki/Ennalaghey_(sheeanaghtys)

Ayns sheeanaghtys, ta ennalaghey çheet er bleaystey aeragh rish fosley ny dooney
lhiettalys. Ta kuse jeu goll er ennalaghey as cha nel fir elley. T'eh
ry-ennaghtyn liorish cur mair roish ny meillyn ayd traa t'ou gra "paag", "spaag"
as "baagh". Cur tastey da'n scansh eddyr oc: ta ennalaghey ec y chied 'ockle agh
cha nel ec ny fir elley.

Cha nel corocklyn ennalit ec dagh ooilley çhengey. Ny keayrtyn, ta ennalit as
neuennalit eddyr-scarrey daa vyn-heean çhengey ennagh. Ny keayrtyn elley, ta
ennalaghey lhiettalys ennagh cowraghey fo-heeanyn myn-heean ennagh ta
ry-chlashtyn ayns çhymyllaght er lheh. Myr sampleyr, 'sy Thaish, ta [pʰ] as [p]
nyn myn-heeanyn er lheh, /pʰ/ as /p/.

'Sy Ghaelg, ta [pʰ] as [p] nyn vo-heeanyn y vyn-heean cheddin, /p/. Ta [p]
ry-chlashtyn erreish da [s].

Ta Frangish, Ollannish as Latvish sampleyryn dy hengaghyn gyn corocklyn ennalit
erbee.

Ta coryssyn screeuee cowraghey y tro shen ny keayrtyn. Myr sampleyr, ta Bretnish
screeu "sgil" er son [skɪl] ("schlei") rere "gast" [gast] ("olk") as y daa heean
gyn ennalaghey. Er y laue elley, ta Baarle screeu "skill" er son [skɪl]
("schlei"), rere "kill" [kʰɪl] ("marroo"), ga nagh vel ennalaghey ec y chied
/k/.

Dys cowraghey ennalaghey 'syn Abbyrlhit Sheeanagh Eddyr-ashoonagh, t'ad screeu
"h" harrish, [◌ʰ] . Cha nel ad cowraghey corocklyn gyn ennalaghey son y chooid
smoo, agh ta'n scarreydagh [◌⁼] ayn er son y chooish..



https://gv.wikipedia.org/wiki/Edith_Mary_Pargeter

Va Edith Mary Pargeter, OBE, BEM ruggyrit er 20 Mean Fouyir, 1913 ayns Horsehay,
Shropshire, Sostyn. She screeudeyr messoil ayns ymmodee genreyn v'ayn,
shennaghys as far-skeealaght shennaghagh er lheh, fo ymmodee far-enmyn. Va enney
eck son çhyndaaghyn jeh screeuaght Heckagh chlassicagh chammah. Erskyn ooilley,
ta enney mie urree son ny folliaghtyn dunverys screeut eck.

Va ayr Pargeter ny chleragh ec thie obbyr yiarn; va anaase mooar ec y voir eck
er shennaghys ynnydagh, beiyn, lossreeyn as ein ny çheerey. Hug ee y fys shoh
dys ny paitçhyn, as haink y graih cheddin da Pargeter er y voayl; car e bea, ren
ee cummal fo tree meeilley jeh'n voayl ruggyree eck. Va'n braar eck cummal
maree, derrey hooar eh baase ayns 1985.

Erreish da faagail scoill, ghow ee obbyr myr rheynneyder da potecaree. Ayns
shen, dynsee ee mooarane fys mychione nieughyn as ny hobbraghyn oc.

Hie y chied skeeal folliaght eck, Fallen into the Pit, er soilshaghey magh ayns
1951 fo'n ennym kiart eck, agh er lhee nagh row ny soilsheyderyn mie dy liooar.
Chammah's shen, v'eh foee lhiggey da sleih eddyrscarrey ny lioaryn folliaght
screeut eck jeh ny lioaryn shennaghys. Myr shen, ren ee croo y far-ennym Ellis
Peters; va Ellis ennym e braar, as Peters ass Petra, inneen e carrey veen ayns y
Çheckoslovack. Y straih share er enney eck, Brother Cadfael, mychione monnagh
mean-eashagh, v'ad screeut eck myr Ellis Peters. Va claareyn çhellveeish jeant
jeh kuse jeu.

Va shennayraghyn Bretnagh ec Pargeter, as va mooarane jeh ny skeealyn as lioaryn
screeut eck bentyn rish Bretin as thalloo cree Vretin, ny va caggeyderyn
Bretnagh oc.

Rish y Nah Chaggey Mooar, v'ee gobbraghey myr reagheyder 'sy Women's Royal Naval
Service, as chossyn ee y British Empire Medal.

Dooyrt Pargeter dy dug ny lioaryn Cadfael ny smoo eunys jee na red erbee elley
ayns e bea obbree. B'haittin lhee dy row ee er chur anaase er shennaghys
Shrewsbury da whilleen sleih, as er chur wheesh cooney da tashtey aachouyr yn
abban. Haink post ard-jeeaneyderyn jee jeh'n chlere, screeudeyryn shennaghys, as
studeyryn ayns Ard-Valley yn Phaab.



https://gv.wikipedia.org/wiki/Darragh_(lettyr)

She kiarroo lettyr abbyrlhit ny Gaelgey eh darragh (D, d), rere'n abbyrlhit
Romanagh, as myr shen, kiarroo lettyr ny abbyrlhittyn elley haink ass.

T'ad gra dy daink darragh jeh screeu caslys jeh yeeast ny dorrys ghow 'syn
abbyrlhit Proto-Sinaitagh. Haink y cowrey shoh trooid coryssyn screeu
Feaneeckagh, Greagagh, Etruscagh as Romanagh dys y chummey t'ayn nish.

'Sy Ghaelg hene, ta'n lettyr çheet jeh'n abbyrlhit Baarleagh liorish obbyr John
Phillips, Aspick Sodor as Mannin, as e lheid cairscreeu y yannoo son y Ghaelg
ayns ny 1700yn.

Ayns abbyrlhittyn rere'n abbyrlhit Romanagh, ta darragh çheet er /d/, son y
chooid smoo. Ny yei shen, ayns Vietnaamish, t'eh çheet er /z/ 'sy twoaie as /j/
'sy jiass, as ayns Fijish, t'eh çheet er /nd/. Ta shiartase dy hengaghyn
cosoylaghey bleaystee ennalit as neuennalit, as adsyn jannoo ymmyd jeh darragh
myr y çheean neuennalit. T'adsyn goaill stiagh Gaelg Albinagh, Eeslynnish,
Navajoish as Sheenish Mandarin screeut ayns Pinyin.

Ayns ASCII, ta C mooar ec 68 as c beg ec 100. Ayns earrooyn jeesoil, shen
01000100 as 01100100.



https://gv.wikipedia.org/wiki/Co-haaghey_sollys

She aawoalley bea-chemmigagh ta caghlaa bree ny greiney dys bree kemmigagh eh
co-haaghey sollysh. T'eh taghyrt ayns lossreeyn geayney, algaghyn as shiartanse
dy vacteyryn.

Cha nod agh beggan beg dy lossreeyn goaill bree ass bee myr beiyn, agh t'ad
jannoo bree daue hene liorish jannoo glucose jeh daa-ocseed charboan, ushtey as
bree ny greiney. Ta lossreeyn goaill daa-ocseed charboan trooid ny duillagyn oc
as ushtey trooid ny fraueyn oc. Dys jannoo yn obbyr shoh, ta feme oc er soilshey
ny greiney, çhiassid cooie, as co-chruinnaght ard dy ghaa-ocseed charboan (cooid
lhiettalagh). Ta ny lossreeyn cur magh ocsygien myr jeeyll. Ta kuse dy lossreeyn
jannoo sucrose jeh'n ghlucose dys tashtey eh, m.s. cuirtlagh villish as beetys
shugyr, agh ta'n chooid smoo jeh jannoo stark jeh.

Ayns lossreeyn geayney as algaghyn, she chlorophyll ayns ny chloroplastyn oc ta
goaill stiagh bree ny greiney.

Ta respiration bioagyn ny obbyr hoal noi: ta ocsygien + shugyr jannoo daa-ocseed
charboan + ushtey + bree.



https://gv.wikipedia.org/wiki/Clwyd

She coontae freilt Vretin eh Clwyd, ny hoie ayns Bretin Hiar Hwoaie. T'eh
çhemmit liorish Sostyn as Cheshire 'sy çhiar, Shropshire 'sy çhiar yiass,
Gwynedd 'sy çheear as Powys 'sy jiass. Er yn Awin Dee, t'eh çhemmit liorish
Merseyside.

Eddyr 1974 as 1996, va Clwyd ny choontae reiragh jeh shey slystyn, as coonceil
choontae echey. Ta'n ennym echey rere'n Awin Clwyd, as eshyn roie trooid yn ard.
V'eh ny choontae post derrey 1996, tra hie y corys coondaeghyn postey er astyrt.
Va'n coonceil choontae ny soie ayns y valley coontae, Yr Wyddgrug.

Va Clwyd jeant ayns 1974 rere'n Local Government Act 1972. Haink ry-cheilley ny
coondaeghyn reiragh Sir y Fflint as cooid mooar dy Sir Ddinbych, chammah's yn
Ard Çheerey Edeirnion jeh Sir Feirionydd. Rere y phlan shoh, by Chlwyd eh
coontae Vretin ynrican nagh ghow ennym jeh shenn reeriaght.

Ta rheynnyn reihys lught teiy ayns Bretin Hiar Hwoaie rere Clwyd myrgeddin,
chammah's y Treisht SLA Vretin Hwoaie. Ta Shirveishyn Meoiryn-Shee as Brigaid
Aile (Gwasanaeth Tân ac Achub Gogledd Cymru) as Meoiryn Shee Vretin Hwoaie
gobbraghey er feie ny daa choontae freilt Clwyd as Gwynedd.



https://gv.wikipedia.org/wiki/Christine_Collister

She arraneyder as screeudeyr arraneyn kiaull çheerey, ghroamid as naggey ee
Christine Collister (r. 28 Nollick 1961). V'ee ruggit as troggit er Mannin as
haink enney urree 'sy vlein 1986 tra ren ee goaill yn arrane enmyssagh son y
chochormys çhellveeish BBC jeh'n lioar The Life and Loves of a She-Devil liorish
Fay Weldon.

Roish shen haink ee dy ve ny h-oltey jeh'n phossan kiaullee Richard Thompson
Band. Car y chied kiare bleeaney ny lurg, ren ee goll er turryssyn dowanagh
marish Thompson. Lurg eh shen, ren ee obbraghey as goll er sooree marish yn
arraneyder, screeudeyr arraneyn as cloieder gitar, Clive Gregson. 'Sy lhing
shen, ren y jees oc cur magh queig albym.

Shymmey albym t'er cur magh ec Collister lioree hene veih'n vlein 1994, goaill
stiagh yn albym Live, Blue Aconite, Dark Gift of Time as y JC co-chruinnagh
Songbird marish Fledgling Records, as An Equal Love as Into The Light marish
Topic Records. Myrane lesh shen, ren ee obbraghey marish y cholught Manninagh
Stereo Scout Records, cooid jeh'n cholught Running Media Management Group. Ren
ee cur magh yn albym bio Home (2004) as y JABE XX (2005) marish y cholught shen.



https://gv.wikipedia.org/wiki/Celtiagh_P_as_Q

Ta daa skeymyn cohirreydagh jeh rang-oardraghey ny çhengaghyn Celtiagh. Ta'n
shenn heiltynys P-Celtiagh/Q-Celtiagh kiangley yn Ghoalish lesh y Vrythonish myr
çhengey P-Cheltiagh as t'eh kiangley ny çhengaghyn Gaelgagh lesh y Cheltibeirish
myr çhengey Q-Cheltiagh. Ta'n anchasley smoo eddyr ny çhengaghyn P as Q ry-akin
ayns dellal y feaym *kw 'sy Phroto-Cheltish. Haink er dy ve focklit magh myr *p
ayns ny çhengaghyn P-Cheltiagh, agh haink er dy ve focklit magh myr *k ayns ny
çhengaghyn Gaelgagh. Myr sampleyr, she kione (ceann ayns Yernish) y fockle ta
currit er y chooid jeh'n chorp ta soit er e vaare, agh she pen yn ennym ta
currit er ayns ny çhengaghyn Brythonagh. Ta'n fockle mac (maqq ayns cowraghyn
grainnit Ogham) ayns ny çhengaghyn Gaelgagh focklit magh myr mab (map ny s'leah)
ayns ny çhengaghyn Brythonagh.

Ta'n skeym elley kiangley ny çhengaghyn Gaelgagh as Brythonagh ry cheilley myr
çhengaghyn Celtiagh ellanagh, ayns neuchosoylaght rish ny çhengaghyn Celtiagh
mooarheeragh ta goaill stiagh ny çhengaghyn lheid as Goalish as Celtibeirish.



https://gv.wikipedia.org/wiki/Ceboidea

She apag 'sy far-chynney Ceboidea eh apag y Teihill Noa. Shoh ny queig kynneeyn
dy 'ar-gheiney ta ry-akin ayns America Yiass as America Veanagh. She far-chynney
ynrican er mayrn y pharva-oardagh Platyrrhini, as dy cadjin ta "Platyrrhini"
çheet er ny h-apagyn shoh.

Ta apagyn ny Shenn Seihill beg: She Marmaseen Druaie y dooie sloo, 14-16km er
lhiurid voish kione dys boyn, mysh 120 dys 190g er trimmid; she Brachyteles
arachnoides y dooie smoo, mysh 55-70km er lhiurid, as wheesh as 15kg er trimmid.
T'ad geddyr-scarrey ad veih Cercopithecidae er bun y stroin oc, as tuill
stronney lhiasragh echey. Ta fammanyn yn-ghreimmee oc myrgeddin, anchasley rish
fammanyn neughreimmee ny Cercopithecidae.

Cha nel shilley tree-chromaidagh ec Ceboidea firrinagh, er lhimmey jeh agapyn
yllagh 'sy ghenus Alouatta. Ta shilley daah ayns Ceboidea croghey er un ghien er
y chroymasoom X dys jannoo daahghyn nod freggyragh da sollys tonn veanagh as
liauyr. Ta daahghyn elley freggyragh da sollys tonn ghiare. Myr shen, ta
jargaght scarrey daa-hroagh ec fir as ec mraane homozygous (shilley
daa-chroamatagh). Ta daa allele ny gienntag cheddin ec mraane heterozygous as
foddee ad jannoo daahghyn ta freggyragh da daa horçh dy hollys tonn
veanagh-liauyr, chammah's sollys tonn yiare. Myr shen, ta eddyr-scarrey
tree-hroagh yn-yannoo oc (shilley tree-chroamatagh).

Ta anchaslys elley ayn bentyn rish ny feeacklyn. Ta daa 'eeackle lieh-chooylloo
yeig ec Ceboidea, cosoylit rish hoght ec Cercopithecidae. Myr shen, ta formley
feeacklagh 2.1.3.3 2.1.3.3 {\displaystyle {\tfrac {2.1.3.3}{2.1.3.3}}} oc. She
apagyn 'sy chynney Atelidae ad ny far-gheiney ynrickan as famman yn-ghreimmee
oc. Anchasley rish sleih as apagyn ny Shenn Seihill, cha nel ordaag hoil noi oc
er lhimmey jeh Cebidae ennagh..



https://gv.wikipedia.org/wiki/Caghlaa-stayd

She caghlaa corys çhiass-niartal veih un phaase stoo gys paase elley eh
caghlaa-stayd.

Tra t'ou çhiow stooaltane, ta ny floagyn geddyn tooilley bree as t'ad goll er
craa ny s'tappee. Er jerrey, t'ad brishey magh ass ny h-ynnydyn v'ad soit ayn,
as t'ad goaill toshiaght dy skirrey harrish y cheilley. Ta shin gra dy vel y
stooaltane lheie as çheet dy ve ny ushlagh.

Ta shin gra yn poynt lheie rish y tempreilys ta stooaltane lheie. Ec y phoint
shen, ta daa stayd-stoo ry-gheddyn ry-cheilley, stooaltane as ushlagh.

Tra t'ou çhiow ushlagh, ta ny floagyn geddyn toilley bree as t'ad gleashaghey ny
smoo tappee harrish y cheilley. Ta bree dy liooar ec floagyn ennagh dy scapail
as goll magh 'syn aer. Ta shin gra dy vel yn ushlagh gaalaghey as çheet dy ve ny
ghas.

My vees y ushlagh goll er çhiow ny s'odjey, nee floagyn ennagh scapail veih'n
ushlagh cho tappee as dy bee bolganyn dy ghas jeant çheusthie jeh'n liughane.
Eisht, bee yn ushlagh er roshtyn y poynt broie. She yn point-broie yn tempreilys
jeh'n ushlagh tra t'eh gaalaghey.



https://gv.wikipedia.org/wiki/Bun-stoo

She sorçh dy vreneen eh bunstoo, as eh er ny chowraghey rere'n earroo breneenagh
echey; dy ghra myr shen, yn earroo dy phrotonyn ayns y çheshvean echey. Dy
cadjin, ta'n ennym goll er cur er stoo kemmigagh glen, jeant jeh breneenyn as yn
earroo cheddin dy phrotonyn ec dagh fer jeu. Ta bunstooghyn goaill stiagh fir
chadjin myr yiarn, argid, airh, carboan as ocsygien. Rish 2008, va 117 er nyn
ngeddyn magh, as 92 jeu ry-gheddyn dy najooragh er y Chruinney.

Va straih bunstooghyn chlassicagh ard-chaslyssagh ec ymmodee cultooryn dy
hoilshaghey magh obbraghyn najooragh. Va tree bunstooghyn ayn harrish y
chruinney: thalloo, ushtey, as aile. Dy cadjin, ta aer nyn mast'oc. Ec
fallsoonys Greagagh, Injinagh (Tattva as Mahābhūta), Shapaanagh as Tibetagh, va
aether chammah. Ec fallsoonys Dao Sheenagh, ta ny queig bunstooghyn fuygh, aile,
thalloo, meain as ushtey - cha nel aer ny bun-stoo.

Y chied screeuyn mychione ny bunstooghyn Sheear, v'ad screeut ec Empedocles Hug
eh "fraueyn" orroo, as ren eh kiangley ad rish enmyn Zeus, Hera, Nestis, as
Aidoneus (shenn-skeealagh). Cha dug eh hene "elmint" ("στοιχεῖον", stoicheion)
orroo rieau; s'cosoylagh dy nee Plato ren y chied ymmyd jeh'n 'ockle shen mysh
360 RJC, ayns Timaeus. Ta'n coloayrt shoh goaill stiagh resoonaght er dooghys
chorpyn orgaanagh as neuorgaanagh, as loayrt er ny "kied vunstooghyn": thalloo,
ushtey, aer as aile.

Mysh 350 RJC, ren Aristotle cur stiagh y queigoo bunstoo: aether, as eshyn bun
niau. Rere Aristotle, ta bunstoo ny "chorp nagh nod oo aarheynn dys corpyn
elley, as nod oo rheynn corpyn elley dys eshyn.".



https://gv.wikipedia.org/wiki/Breck_ny_keylley

She foillycan ee breck ny keylley (Pararge aegeria). T'ee ry-akin ayns keylljyn
as faggys daue er feie ny cryss Phalearctagh. Ta'n fo-ghooie P. a. tircis cummal
'syn Oarpey hwoaie as veanagh, 'syn Aishey Veg, 'syn Teer, 'syn Roosh as 'syn
Aishey veanagh. Ta'n fo-ghooie P. a. aegeria cummal 'syn Oarpey yiass as 'syn
Affrick hwoaie.

Ta P. a. tircis dhone son y chooid smoo; ta breck ouyragh urree, er lhimmey jeh
cryss follym rish y chorp. Ta tree ny kiare cowrey sooilley cowraghyn sooilley
er y skian jerrey, as cowrey sooilley elley rish birr y skian hoshee. Ta çheu
s'inshley yn skian jerrey dhone marmyragh. Ta P. a. aegeria ny s'airhey na
tircis agh t'ad gollrish y cheilley son y chooid smoo.

T'ee breh oohyn lomarcan bane er gish lossreeyn. Ta'n phraddag çheet ass lurg
mysh 10 laghyn. T'ee mysh 27mm er lhiurid, glass as famman beg gollagagh oc.
T'ee gaase dys foillycan rish mysh kiare shiaghteeyn. Ta'n phraddag gee faiyr,
as Elytrigia repens erskyn ooilley. Ta'n chryslid glass ny dhone dorraghey.
Foddee ee ceau yn geurey myr cryslid ny myr praddag; myr shen ta corys crampit
dy sheelogheyn 'sy vlein.



https://gv.wikipedia.org/wiki/Bossan_argid

She lus sheer-vio blaaghey 'sy chynney Rosaceae eh bossan argid ny duillag argid
(Argentina anserina). T'eh dooghyssagh da'n lieh-chruinney Hwoaie, er claddeeyn
as lheeantyn dy mennick. V'ad cliaghtey cur eh 'sy ghenus Potentilla, agh rish
ny 1990yn hug ad eh stiagh ayns Argentina.

She lus lussagh injil t'ayn. Ta ny sthollaneyn snauee jiargey echey gaase wheesh
as 80cm er lhiurid. Ta duillagyn rea-fedjagagh 10-20cm er lhiurid echey, as ny
duillageenyn 2-5cm er lhiurid as oirr tonnagh oc. Ta fynney sheeidagh bane er
duillagyn, gish as sthollaneyn. T'adsyn bun ennym cadjin y lus. Ta blaaghyn
buighey ec bossan argid, dagh fer ny lomarcan er gass 5-15cm er yrdjid; t'eh
1.5-2.5cm er crantessen. Ta queig dys shiaght petyllyn oc. She dhossan dy
acheneyn çhirrym eh y mess oc.

Ta tey jeant jeh fraueyn bossan argid. V'ad cliaghtey gra dy row bree castey
folley chammah's bree noi pian bolgey, glassey keeilley as ymmodee çhingyssyn
beill. Ren ad ymmyd jeh'n lus noa noi brasney moon, as poodyrit noi çhingys
craaee. V'ad cur ushtey drigit y lus er y chrackan noi brick ghreiney, pluccanyn
as daah ny greiney.



https://gv.wikipedia.org/wiki/Boalley_yn_Accan

Ta Boalley yn Accan, y Boalley Heear, ny Kotel (Ewnish: הַכֹּתֶל הַמַּעֲרָבִי
HaKotel HaMa'aravi; Arabish: حائط البراق‎ Ḥā'iṭ Al-Burāq) ny hoie ayns
Jerusalem, Israel, ec bun y çheu heear jeh Cronk y Çhiamble. She remlad jeh'n
çhenn-voalley va cruinnaghey close y Çhiamble Ewagh, as, rere tradishoon, t'eh
coontit myr y boayl smoo scanshoil 'syn Ewaghys magh veih Cronk y Çhiamble hene.
Ta beggan ny smoo na lieh chooid jeh'n voalley, goaill stiagh ny 17 straih fo
corrym y traid, cha shenndeeagh as jerrey eash y Nah Hiamble as eh er credjal dy
row eh troggit mysh 19 RC ec Herod Mooar. Ansherbee, rere toghailtyn s'noa, ta'n
'eanish taishbyney nagh row yn boalley creaghnit roish baase Herod. Va ny
straihyn jerrinagh currit rish y voalley veih'n 7oo eash as ny s'anmey. Ta
Boalley yn Accan cur sheese er y veer vooie ta jeeaghyn magh er plaase mooar 'sy
Cherroo Ewagh, myrane lesh ny meeryn ta follit çheu chooylloo jeh strughtooryn
feie lhiurid slane Chronk y Çhiamble, lheid as y Boalley Beg Heear — meer 25 tr
(8 m) er lhiurid 'sy Cherroo Moslymagh.

Co-ordnaidyn: 31°46′36″N 35°14′03″E﻿ / ﻿31.77667°N 35.23417°E﻿ / 31.77667;
35.23417



https://gv.wikipedia.org/wiki/Beiyn_Nerin

Cha nel agh 26 sheeintee thallooin dooghyssagh ayns Nerin, er yn oyr dy row ee
currit lioreeish hene veih'n Oarpey vooarheeragh liorish ardjid irree ny marrey
lurg ny h-Eash Rioee Meançheeragh. Ta dooieyn ennagh, lheid as y shynnagh ruy,
yn arkan sonney Oarpagh, yn assag, y dooarchoo, y thollag 'aiyr as y broc nyn
nooieyn lhieenar, agh ta dooieyn elley, lheid as y mwaagh Yernagh, y feeaih ruy
as assag ny miljyn, nyn nooieyn goaney ta ry akin ayns pairkyn ashoonagh as
thallooyn freaylt ennagh ynrican er feie yn ellan. Haghyr er dooieyn va currit
stiagh dy ve jeant dooie, m.s. y chonning Oarpagh, y fiorag ghlass heear as y
roddan dhone. Erskyn shen, ta shiaght dooieyn jeh'n chraitnag ry gheddyn ayns
Nerin chammah.

Ta dooieyn Yernagh marroo goaill stiagh lheid as y Feeaih Mooar Yernagh, yn awk
vooar, y beaver Oarpagh, y purr, y maghouin dhone as y kayt oaldey. Va'n moddey
oaldey jerrinagh marrooit liorish John Watson ass Coontae Cheatharlach ayns
1786.

Cha nel aarnieuyn ayns Nerin as ta "skeealyn gra dy cheau Noo Perick ad magh ass
y çheer", as cha nel agh un pheisht ghooghyssagh 'sy çheer, y jialgheer
bio-vreyagh.

Ta tree daa-veaghee ry-gheddyn, y rannag , yn eairkag chadjin as y beayf bollan
dhoa. Ta feyshtyn ayn er bun y rannag as er e ghooghyssaght. Ta skeealyn
shendeeagh ayn as ad gra dy haink y rannag stiagh gys Nerin 'sy 18oo eash. Cha
nel y beayf bollan dhoa ry-gheddyn agh ayns buill ynnydoil er lheh ayns Coontae
Cherree as Corkee heear.

Ta coontys er mygeayrt 400 dooieyn jeh ushagyn ayns Nerin. Ta mooarane jeh ny
dooieyn shen nyn nooieyn arraghee. Ta ushagyn Arctagh ayn, ta çheet gys Nerin
'sy tourey, as ushagyn lheid as y gollan geayee soailt, ta çheet ass yn Affrick
'sy tourey ry hoi sheeylraghey. Ta mooarane jeh ny h-ushagyn nyn ushagyn
arraghee, as ta ushagyn ta nyn gummaltee chadjin 'sy Vretyn Vooar as 'syn Oarpey
vooarheeragh nyn ushagyn neuchadjin, lheid as y hullad ghoan, y kione doo, y
scolteyder croiyn as dagh dooie snoggeyder. T'ad ushagyn nagh vel jurnaaghey
harrish foddeeaghtyn mooarey as foddee nagh vel ad ayns Nerin er oyr lhehlys
leah Nerin as emshir vog 'sy çheer ta lhiggey da sheeylraghey leah as reihys
oayllyn share as eh cur da cummaltee vondeish harrish keayrtee.

Faagail magh dy vel ny sloo dooieyn sheelree ayns Nerin na ta 'sy Vretyn Vooar
as yn Oarpey Vooarheeragh, ta earrooyn ladoosagh jeh dooieyn quoi ta tuittym
ayns buill elley, lheid as kirree varrey, y gant eairkagh, y caaig as yn eean
raip. Ta fo-ghooieyn Yernagh ec kiare dooieyn. T'ad goaill stiagh Parus ater
hibernicus, y lhon ushtey , Cinclus cinclus hibernicus, y screeaghag cheylley,
Garrulus glandarius hibernicus as y kellagh ruy, Lagopus lagopus hibernicus.

Ta'n drean, y spittag yiarg, y lhondoo as ushag y chloau ny dooieyn smoo
lheeadagh, as ad ry-gheddyn ayns 90% eaghtyr ny çheerey. Ta'n trogh, y trutlag
as y drean ny dooieyn smoo lhieenar. Car ny bleeantyn eddyr 1997 as 2007, va
bishaghey ny shickyraghey ayns earrooyn ny calmaneyn, ny filleeyn, ny corkanyn
as ny pompeeyn ry-akin (haghyr tuittym mooar car ny 1970yn). Ta tuittym ayns
earrooyn ny stannairyn ruy, ny gollanyn mooarey cadjin as ny cloiaghyn ry-akin
as eh kyndagh rish caghlaaghyn ayns cliaghtaghyn eirinagh lheid as ymmyd bishit
jeh marrooderyn paitt as toarrey. Ta caghlaa speyr goaill paart ayn chammah.

Ta mooarane dy veiyn etlagh marrey ayns Nerin, lesh ram coloinyn ushagyn marrey
skeaylt magh er feie yn choose lheid as ad er ny h-ellanyn Na Sailtí, Sceilig
Mhichíl as Oileáin Chóplainn. Ta urlaghyn buigh ry-akin nish ny yei aa-osley
lurg jeihaghtyn baaish (Claare Aa-osley yn Urley Vuigh ayns Coontae Ghoon ny
Ghoal). Ta eiyrtys freayltys elley ry gheddyn ayns stiureydys oayll ry hoi
bishaghey y Phalaropus lobatus.

T'eh oolit dy vel mygeayrt 12000 dooieyn beishteigyn ayns Nerin (1400 jeu nyn
lhemeenyn, 33 dooieyn jeh snaidyn mooarey as 34 dooieyn jeh follicanyn. Ta mie
dy liooar ayn nagh vel feddynit magh foast. Ta tree listyn-shickyree jeh beiyn
beishteigyn Yernagh soilshit magh-Coleoptera,Lepidoptera as Diptera Ta 378
doieyn jeh doo-oalleeyn Ta screeuaght er neu-vertebree hallooin Yernagh elley
ry-gheddyn ec gymmydey focklyn ogheragh. Ta'n ynnyd-eggey jeianit dy mennick agh
ta barnaghyn foast ayn.

Ta dooieyn dooghyssagh Yernagh scanshoil goaill stiagh y gob doo pearl awiney, y
doo-oallee chlag thummee, y follican breck cullee, shilleeid Cherree as y
gimmagh voirrey awiney.

Ta 375 dooieyn jeh eeastyn ayns ushtaghyn slystagh Nerin as 40 dooieyn jeh
eeastyn awiney ayns ny h-awinyn as ny loghyn. Ta ram sheeintee ushtagh ayn
myrgeddin, lheid as y doraid vooar-hronnagh, y pherkyn vooar as y pherkyn
chadjin. Ta turtylyn marrey ry-akin dy mennick magh veih coose sheear ny
çheerey, as ta'n coo marrey (Odobenus rosmarus (L.)) ry-gheddyn mygeayrt yn
ellan chammah. Ta ny h-ushtaghyn sonderagh fynnyr mygeayrt Nerin goaill stiagh
ymmodee dy neu-vertebree varrey

Ta 24 dooieyn jeh whaylyn as queigg dooieyn jeh turtylyn marrey recortyssit ayns
ny h-ushtaghyn Yernagh.

Ta'n Strah Harvaalagh Phorcupine, quoi ta 4,774 m er diunud, ny lhie er yn oirr
vooarheeragh heear yiass veih Nerin. Ta ram eeastyn marrey mooar cummal ayn as
va'n ard ronsit magh ayns souraghyn ny bleeantyn 1868 as 1869 liorish
turrys-contoyrtys y H.M.S. Porcupine fo stiurey ec Charles Wyville Thomson. Ta
eeastyn ladoosagh elley goaill stiagh eeastyn lheid as y sharkagh greiney, yn
eeast greiney marrey, yn astan varrey, y caillagh varrey, y bochilley skeddan
mooar-hooillagh, y chiark varrey as y shynnagh marrey cadjin.

Ayns studeyrys er beiyn marrey 'sy Vooir Cheltiagh va bunnit er 61 ghreim
traalagh, v'ad y dragan traie cadjin as y vwatlag-maaigagh Pagurus prideaux ny
dooieyn smoo ooilley-laaragh.

T'ad ny preeu thieyn tashtee ry hoi baagh-oaylleeaght ayns Nerin na Thie Tashtee
Tushtey Najoor Ghivlyn as Thie Tashtee Ulley ayns Beeal Feirshtey. Ta çhaglymyn
beggey ry-gheddyn ayns ollooscoillyn Nerin.

'Sy vlein 2000, chur oaylleeyn ayns Nerin claare er bun fo'n ennym Ag-Biota as
ee bentyn rish lhiggey yn eirinys noa-emshyragh er bea-neuchaslid.



https://gv.wikipedia.org/wiki/Aspickys_Sodor_as_Mannin

Ta Sodor as Mannin (Baarle: Sodor and Man), ny Aspickys Vannin (Baarle: Diocese
of Sodor and Man), ny aspickys ayns Agglish Hostyn. 'Sy toshiaght va'n aspickys
foddey ny smoo, agh, jiu, cha nel eh coodaghey agh Mannin hene as ny
h-ellaneenyn beggey ry heu.

Va'n aspickys Norlynnagh, Sodor, currit er bun 'sy vlein 1154, as eh coodaghey
Inshyn Goal as ny h-ellanyn elley rish coose heear ny h-Albey. V'eh Suðreyjar
("Ellanyn y Jiass") yn ennym Loghlinish va currit er yn aspickys, ayns
cosoylaght rish Norðreyjar ("Ellanyn y Twoaie"), va goaill stiagh yn Orkaid as
Shetlynn. Va Mannin goit stiagh ry cheilley lesh ny h-ellanyn jiass shen. Va'n
aspickys shoh ny fo-aspickys jeh chooid jeh ard-aspickys Trondheim.

Va ny h-ellanyn shoh dy lieragh stiurit ec Norlynn derrey 1266, tra v'ad lhiggit
da Nalbin. Va Mannin rheynnit magh as ny h-ellanyn Albinagh as haink urree dy ve
currit fo stiurey Reeaghyn Hostyn 'sy vlein 1334. Lurg shen v'ee ayns greim ec
Çhiarnyn Vannin (ny Stanleeyn, Eearlaghyn Derby, veih 1406 derrey 1736 as Duicyn
Atholl veih 1736) derrey'n traa nar va'n çhiarnaght kionnit ec y Chrooin
Ghoaldagh ayns 1765. Va'n kiart dys Aspick Vannin ry reih ayns shellooderys ec
Çhiarnyn Vannin, as dreill Duicyn Atholl y kiart shen lurg yn aa-ghreim ayns
1765 derrey'n traa dy row eh lhiggit seose dys y Chrooin ayns 1828. Cha row
Mannin goit stiagh ayns Reeriaght Hostyn, ny 'sy Reeriaght Unnaneysit, agh t'ee
ny Croghane-chrooin. Myrane lesh y chooid elley jeh Agglish Hostyn, daag yn
Aspickys yn Agglish Chatoleagh Raueagh fo Inry VIII car yn Aachummey Sostynagh.
Cha row yn aspick Thomas Stanley saasit lesh ny h-aachummaghyn (yn aa-rheynn
jeh'n Aspickys echey veih Queiggey Chanterbury dys Queiggey York) as va'n oik
echey goit ass liorish Inry, agh v'eh lhiggit stiagh er feie tammylt giare 'syn
oik reesht fo Moirrey Hostyn. Er yn oyr nagh row Mannin ny cooid jeh Reeriaght
Hostyn, cha row Slattys Un-chummey 1662, v'er ny ghoaill rish ec yn Aachroo
Sostynagh, currit ayns bree ayns Mannin. Lesh shen, chur yn Aspick Thomas Wilson
ooashlaghey ayns Gaelg stiagh 'syn ellan car yn aspickaght echey (1697–1755).

Va'n voir-agglish vunneydagh jeh Aspickys Vannin ny soie er Ellan Noo Perick
ayns Purt ny h-Inshey. Huitt y voir-agglish shen ayns neu-ymmyd car y 18-oo eash
as er feie ram bleeantyn cha row agh Lhiass ard-cheeill ayns Doolish. 'Sy vlein
1980, va moir-agglish roie jeh Aspickys Vannin, Skyll Noo Charmane ayns Purt ny
h-Inshey, enmyssit liorish Slattys Tinvaal.

Er yn oyr nagh vel Mannin ny cooid jeh'n Reeriaght Unnaneysit, cha nel yn Aspick
coontit myr Çhiarn Spyrrydoil, as cha nel eh soiaghey ayns Quaiyl ny Çhiarnyn
jeh'n Reeriaght Unnaneysit. Er y laue elley, t'eh coontit myr oltey jeh'n
Choonseil Slattyssagh ayns Mannin. Myr t'ayn lesh Pointeilyn Crooinagh Agglish
Hostyn elley, ta reihys yn aspick jeant lesh coyrle Ard-vinishter y Reeriaght
Unnaneysit, ga nagh vel ughtarys echey ayns Mannin.



https://gv.wikipedia.org/wiki/Arraghys_(%C3%A7hengoaylleeaght)

Ayns sheshengoaylleeaght, ta arraghys ny lect çheet er fo-'oirran çhengey ny
continuum abbyrtagh ennagh as cummey er lheh echey. Ta troyn er lheh ec dagh
arraghys ny çhengey. Ta arraghyssyn goaill stiagh çhengaghyn, abbyrtyn, blassyn,
sur-reamyn, aghtyn as eieyn elley, chammah's y çhengey chadjinit hene. Ta'n
fockle "arraghys" shaghney cur "çhengey" ny "abbyrt" er ny fo-'oirranyn shen:
ta'n theay lhiettal "çhengey" da çhengey chadjinit dy mennick, as ta blass
politickagh er; as ta "abbyrt" shassoo noi "cadjinit" myr cummey s'inshley as
sloo kiart, ny keayrtyn. Ta çhengoayllee loayrt er arraghyssyn cadjinit as
neuchadjinit. Ta "lect" ny "arraghys" shaghney jannoo briwnys my ta daa
chummaghyn nyn jengaghyn hene ny nyn abbyrtyn ny çhengey cheddin. Dy cadjin, ta
anchaslyssyn tasht-fockle ynrican (m.s. far-ghlare ny glare roosteyryn) coontit
myr tro sur-ream, agh ny keayrtyn, t'ad coontit myr nyn arraghys hene.

Ta çhengey chadjinit ny h-arraghys: fer ta ymmyd screeuee lettyragh jeant jeh as
ta er ny veenaghey myr norm glare er son fockley magh as grammeydys. Ta sleih
geddyraghey arraghys cadjinit (çhengey chadjinit) veih arraghyssyn neuchadjinit
(abbyrtyn, abbyrtyn sheshoil, çhengaghyn ardjynagh, glare ny theay).

Er son arraghyssyn diastratic ta enney ny loayreyderyn (idiolect, keintys,
aegid) as olteynys possan ny brastyl ennagh (abbyrt sheshoil a.r.e.) scanshoil.
Ta diaphasic arraghyssyn cowrit liorish troa-hoie[noa] (orientation) obbree as
soiee (m.s. çhengey vrisht as glare ny theay).



https://gv.wikipedia.org/wiki/Ard_Ghivlyn

Ta Coontae Ghivlyn (Yernish: Contae Átha Cliath, Baarle: County Dublin), ny Ard
Ghivlyn jiu (Yernish: Réigiún Átha Cliath, Baarle: Dublin Region), ny ard as ny
choontae tradishoonagh ta goaill stiagh ard-valley Ghivlyn, preeu-valley Nerin,
myrane lesh ny coondaeghyn noa-emshiragh Doon Laoire-Rhaa yn Doon, Fine Goal as
Divlyn Yiass. She Lught-Reill Ardjynagh Ghivlyn ny lught-reill ardjynagh da'n
ard. Va Divyln nane jeh ny coondaeghyn shinney ayns Nerin dy ve kiaddit, ayns ny
1100yn jeianagh liorish Ree Juan Hostyn.

Va staydys coontae formoil ec yn ard roish y skeaylley echey myr coontae ayns
1994, lesh Ayrn 9 Cooid 1(a) jeh'n Local Government (Dublin) Act, 1993 as eh gra
"dy bee jerrey lesh y choontae" veih'n 1-d Jerrey Geuree 1994. Ec y traa shen,
as myr freggyrt rish tuarastyl jeh'n Choonseil Oarpagh va taishbyney dy row
Nerin ny çheer smoo laarit 'syn Unnaneys Oarpagh, v'eh briwnyssit nagh row un
choontae 'syn ard so-stiurey as deynlagh rere perspeghtaght ghurneilys ynnydagh.
Va'n coontae skeayllt dy formoil as va ny coondaeghyn Doon Laoire-Rhaa yn Doon,
Fine Goal, as Divlyn Yiass currit ayns e ynnyd, lesh soiaghey coontae hene ec
dagh fer jeu. Va fys mie ec y reiltys er mooads y slattys v'er ny gholl trooid y
Dáil, as eh currit ayns noteyn dy geyre ec Avril Doyle ayns Dáil Éireann er 3
Sauin 1993, tra v'eh fogrit eck dy row "Y Billey roin jiu cur jerrey lesh
Coontae Ghivlyn dy breeoil, as myr dooiney va ruggit as troggit 'syn ard shoh
ayns Nerin ta mee smooinaghtyn dy vel eh quaagh dy vel shin 'sy Thie shoh cur
jerrey lesh Coontae Ghivlyn. Cha nel mee shickyr dy vel ny Divlynee toiggal cre
ta shin jannoo jiu, agh she shen yn stayd dy breeoil."

'Sy traa t'ayn jiu, ta kuse vooar dy heshaghtyn, bingyssyn steat as fwirranyn
spoyrt gobbraghey er bunneydys "Choontae Ghivlyn". Rere shen, ta tharmane ayn
mychione leighoilid ny coondaeghyn noa - ga dy vel staydys coontae reiragh oc as
y staydys shen yn un staydys ta freilt rere y vunraght ayns Pobblaght Nerin. Ta
cur sheese er Coontae Ghivlyn ayns slattyssaght myr "Ard Ghivlyn" ynrican rere
conaantyn y Local Government Act, 1991 (Regional Authorities) (Establishment)
Order, 1993, as she shen y termeeaght ta ymmydit dy h-oikoil ec ny kiare
coonseilyn reiragh ayns Divlyn ayns cuir-magh naight bentyn rish ard y çhenn
choontae. Ta ymmyd er lheh jeh'n enmys Ard Ghivlyn Mooar cur seose tharmane
chammah, as yn ard shen jeant seose jeh Ard Ghivlyn myrane lesh ny coondaeghyn
Keeill Darey, yn Vee as Keeill Mantan. Rere coontey-pobble ny bleeaney 2002 va
1,122,821 cummaltee ayns Ard Ghivlyn, as eh jannoo 28% jeh pobble ny çheerey.

Ta Coonseil Ard-Valjagh Ghivlyn er ve ayn er feie ram eashyn, er enney myr
Co-chorp Ghivlyn myr coontae corpagh, as va Coonseil Choontae Ghivlyn scryssit
magh 'sy vlein 1994. Va tree coonseilyn noa currit ayns e ynnyd: T'ad ny
rheynnyn reiragh ynnydagh t'ayns Ard Ghivlyn jiu na:

Ayns Mee Voaldyn ny bleeaney 2009, v'eh fogrit magh ec John Gormley,
Shirveishagh Çhymmyltaght, Eiraght as Gurneilys Ynnydagh, dy bee "Meoir Ghivlyn"
reiht dy jeeragh veih 2010, as va ny currymyn echey cosoylagh rish ad t'ec Meoir
Lunnin, as dy bee e churrymyn sheeynt magh er feie ny kiare rheynnyn reiragh
çheusthie jeh shenn choontae Ghivlyn. Bee'n Meoir ny chaairliagh er Údarás
Iompair Bhaile Átha Cliath. Ta Ard-Veoir Ghivlyn roie ny chaairliagh er y
Choonseil Ard-Valjagh, as ta'n oik shen er ny reih dagh blein.



https://gv.wikipedia.org/wiki/Anne_Craine

Ta Anne Valerie Craine BS OKF (r. 30 Averil 1954) ny politickeyr Manninagh as ny
h-Oltey jeh'n Chiare as Feed son Rhumsaa. Myrane lesh shen, t'ee ny Shirveishagh
Ynsee as ny Caairliagh er Undinys Eiraght Vannin. Roish v'ee reiht da Tinvaal
v'ee ny h-oltey jeh'n Voayrd Ynsee as Undinys Eiraght Vannin.

Va Anne Craine ruggit 'sy vlein 1954 as she inneen Charles Kerruish,
eear-Eaghtyrane Tinvaal t'aynjee. Hie ee dys Bunscoill y Doon ayns Skyll Maghal,
as lurg y vunscoill hie ee er yn ard-scoill ayns Scoill Grammar Rhumsaa. Daag ee
yn ellan lurg y vunscoill as hie ee dys Lunnin dy yannoo studeyryssyn ayns St.
Godric's Secretarial College.

T'ee poost rish David Peter Craine veih'n vlein 1978 as ta daa vac as un 'neen
oc.

Ren Anne Craine eab dy ve reiht son Rhumsaa ayns 2001 agh cha row ee raahoil ec
y taghyrt shen. Ayns fo-reihys 'sy vlein 2003 chossyn ee soiag son Rhumsaa.
Reesht 'syn ard-reihys 2006 chossyn ee yn reihys as ee ny chied ynnyd lesh 1969
voteyn, as hooar Allan Bell y nah hoiag 'sy valley lesh 1768 voteyn. V'ee reiht
myr Shirveishagh Ynsee ayns 2006. Ayns Mee Vayrnt 2010, v'eh fogrit magh dy bee
ee reiht myr Shirveishagh Tashtee, as ee çheet ny yei Allan Bell veih 1-d
Averil.



https://gv.wikipedia.org/wiki/An_Ros,_Coontae_Shliggee

She balley beg ayns Coontae Shliggee, Nerin eh an Ros (Baarle: Rosses Point) as
ta'n boayl-ennym shen currit er y lieh-innys hene. Ta'n balley beg ny hoie ec
çheet stiagh gys Purt Shliggee, hoght kilometeryn veih balley Shliggee. Ta Thie
Sollysh yn 'er Meainagh, jalloo 3.7 m er yrjid va currit 'syn ynnyd 'sy vlein
1821 liorish shiaulteyryn ynnydagh, freill arrey er y çheet stiagh. Jiu ta'n
jalloo er ny veaghey liorish Barrantee Sollyssyn Nerin. Ta'n balley beg jeeaghyn
magh er ny h-ellanyn beggey Inis Uí Mhaolchluiche as Oileán na nOisrí. Rere
coontey-pobble ny bleeaney 2006, ta 872 deiney cummal 'sy valley beg, ny 98
deiney ny smoo na'n earroo deiney va cummal ayns 'sy vlein 2002.

Ta shiartanse dy undinyssyn, chommynyn, as chaaghyn 'sy valley beg, goaill
stiagh keeill Chatoleagh, keeill Anglicaanagh, bunscoill, kuse veg dy hieyn
lhionney as oastanyn, thie oast, stashoon an Garda Síochána, Club Golf Choontae
Shliggee, as Club Birling Shliggee.

Ren y bard William Butler Yeats as e vraar Jack Butler Yeats ceau nyn laaghyn
seyrey souree ayns Teach Elsinore 'sy Ros.



https://gv.wikipedia.org/wiki/%C3%87hengoaylleeaght_smooinaghtagh

Ayns çhengoaylleeaght as smooinaght-oaylleeaght, she magher çhengoaylleeaght
çhengoaylleeaght smooinaghtagh, as t’eh jannoo studeyrys er “croo, ynsee as
ymmyd” ghlare bentyn rish smooinaght deiney. Ta’n magher shoh soit er tree binn
scanshoil. Hoshiaght, t’eh jiooldey dy vel “jargaght glare seyr” ec yn inçhyn.
‘Sy nah ynnyd, t’eh toiggal grammeydys trooid “jannoo eie” – gra dy vel sleih
croo eie neuloaghtagh jeh keeall y ‘ockle. As y trass, t’ad gra dy vel fys er
glare çheet magh ass ymmyd.

Ta çhengoayllee smooinaghtagh jiooldey dy vel co-olt erbee son cosney stiagh
glare as eshyn seyr as gyn cosoylaght. Shen soiaghey noi ry hoi obbyr grammeydys
gientynagh. Cha nhegin dy vel ad ooilley jiooldey dy vel rheynn coruggyragh ec
jargaght glare deiney; agh t’ad jiooldey dy vel eh scart rish y chooid elley jeh
smooinaght. Myr shen, t’ad gra dy vel fys er phenomenonyn ghlare – m.s.
myn-heeanyn, myn-ocklyn as co-ordrail – croghey er eieyn neuloaghtagh ec y vun.
Chammah’s shen, t’ad gra nagh vel tashtey as goaill erash fys er glare
neuchasley er lheh rish tashtey as goaill erash fys elley; as dy vel ymmyd
ghlare son toiggal jannoo ymmyd jeh ny jargaghtyn smooinaghtagh cheddin as t’ou
uss jannoo ymmyd jeu son obbyr elley.

Faagail y tradishoon semantaght ta croghey er firriney, ta çhengoayllee
smooinaghtagh toiggal keeall trooid eieyn, ayns ynnyd jeh tuarastylyn jeh’n
teihll.



https://gv.wikipedia.org/wiki/%C3%87hengoaylleeaght_ny_Gaelgey

She çhengey Ellanagh Ghaelgagh Cheltiagh y Ghaelg Vanninagh, as oltey jeh’n
chynney çhengey Indo-Oarpagh. Daase ee ass yn Çhenn Yernish as y Yernish
Veanagh. Ga dy vel anchaslyssyn eddyr ny cairscreeuyn jeu, ta’n Ghaelg Vanninagh
so-hoiggal ec Gaelgeyryn elley. Va Ned Maddrell cummal seose y çhengey echey
trooid loayrt rish Gaelgeyryn Yernagh as Albinagh er ny baatyn.Ta
faggys-mooinjerys eddyr Gaelg, Yernish as Gaelg Albinagh foast, agh ta troyn er
lheh eck chammah. Ta daa abbyrt ec Gaelg: Gaelg Hwoaie as Gaelg Yiass.

Ren Shenn Yernish rheynn as gaase dys ny çhengaghyn Gaelgagh t'ayn nish:
Yernish, Gaelg as Gaelg Albinagh. Myr shen, haghyr shiartanse dy chaghlaaghyn
bentyn rish sheeanaghtys, jalloo-oaylleeaght as fockle-hasht yn Çhenn Yernish
son dy yannoo y Ghaelg Vanninagh t'ayn nish.

Kyndagh rish y chovestey sheeanyn cleaoilagh, raad va [əvʲ] jerrey-fockle gyn
trimmid (-(a)ibh, -(a)imh rere lettraghey Yernish as Albinagh), ta shen er
govestey marish [əw] (-(e)amh) 'sy Ghaelg, as shen screeut myr "-oo" ny "-u(e)".
Myr sampleyr, shassoo (Yernish seasamh), credjue (Yernish creideamh), nealloo
(Yernish Yeianagh Leah (i) néalaibh, ayns bodjallyn), as erriu (Yernish oraibh).

Raad va [əj] gyn trimmid er jerrey 'ockle 'sy Yernish Veanagh (-(a)idh as
-(a)igh), ta shen er ny gaghlaa dys [iː] 'sy Ghaelg. T'eh goll er screeu myr
"-ee", myr sampleyr, kionnee (Yernish ceannaigh) as cullee (Gaelg Albinish
culaidh). Ta shen gollrish abbyrtyn twoaiey Yernish, chammah's abbyrtyn jiassey
Albinagh.

Raad va [əð] ry-akin ayns Yernish Veanagh (-(e)adh), haink daa chummey Gaelg
ass.

Gollrish abbyrtyn twoaie Yernish, as ymmodee abbyrtyn ny Gaelgey Albinagh, ta ny
shenn jeesyn Gaelgagh /kn gn mn tn/ er jeet dy ve /kr gr mr tr/ ‘sy Ghaelg. Myr
sampleyr, cosoylaghey Yernish Veanagh cnáid as mná rish craid as mraane ‘sy
Ghaelg.

Ta Gaelg, chammah's Yernish hwoaie as Gaelg Albinagh, er nyannoo affricaidyn
[tʃ] as [dʒ] jeh staddyn feeacklagh cleaoilit [tʲ] as [dʲ] ny Shenn Yernish.

Gollrish Gaelg Albinagh, cha nel cleaoilaghey neuchosoylagh ec corocklyn
daa-veillagh Gaelg. Ayns y Yernish, ta ny corocklyn coghooysagh /pˠ bˠ fˠ w mˠ/
neuchosoylagh rish /pʲ bʲ fʲ vʲ mʲ/ 'sy chorys sheeancoryssagh. Agh Gaelg as
Gaelg Albinagh, cha nel agh /p b f v m/ oc.

Gollrish Yernish y Vooan, raad va [vʲ] ec mean ny jerrey ‘ockle traa dy row (as
shen screeut myr bh ny mh ‘sy lettraghey Yernish), ta shen er coayl ec Gaelg. Ny
keayrtyn ta ny breeocklyn oc er jeet dy ve ny s’liurey; ny keayrtyn elley, ta’n
fockle er jeant u jeh’n chorockle, as haink shen dy ve ny daaghooaght. Myr
sampleyr: Ta geurey Gaelg [ˈɡʲeurə], [ɡʲuːrə] corrym rish geimhreadh ‘sy Yernish
([ˈɟiːɾˠə] rere fockley magh jiass), as ta sleityn corrym rish sléibhte
[ˈʃlʲeːtʲə] rere fockley magh jiass).

Ta daa cheintys ec y Ghaelg: firrinagh as bwoirrinagh. Ta ennymocklyn goll er
yn-filley son earroo (liorish -yn myr meer yerree, son y chooid smoo). Cha nel
ad goll er yn-filley son case, er lhimmey jeh possan beg as shenn chummey
gienneydagh baghtal oc.

Myr dagh çhengey Cheltiagh jeinagh, ta ceaghlaghyn corockyn toshee ec y Ghaelg.
She obbyraghyn çhengoaylleeagh t'ayn. T'ad caghlaa kied chorockle 'ockle rere yn
çhymbyllaght jalloo-oaylleeagh as co-ordrailagh echey.

Ayns Gaelg yn 20oo eash, va'n corys foudaghey (cadjin ayns cooishyn baase
çhengey), as nagh row ram Gaelgeyr jannoo ymmyd jeh ceaghlaghyn rere ny shenn
reillyn. Nish ta ynsaghey oikoil ayn, as Gaelgeyr dooghyssagh, as lhisin shen
cooney beaynaghey yn çhengey.

5.2 Ta boggaghys y nah cheim ec enmyn cair as art oc. Jeeagh er y rheynnag shen.

7.1 Ta feer as lane, as adsyn as -d ny -n ec y jerrey, boggaghys ny treeoo cheim
nyn yei. Jeeagh er boggaghys ny treeoo cheim

12. Ny keayrtyn, ayns marenmyn erreish da ennym çhymsagh as yn art (y, yn)
roish.

15. Ayns ennymocklyn as breearyn erreish da by / b’, cummey chaie ny kianglagh y
chopail.

18. Ayns cummaghyn phretereitagh, kianglagh neuchrogheydagh, as conastagh
breearyn reiltagh, as ymmodee fir neureiltagh. Jeeagh er y rheynnag "breearyn".

25.1. Ta marenmyn roie elley boggaghey 'sy chied aght. Jeeagh er boggaghys ny
kied cheim.

3.1 Ny keayrtyn, as bentyn rish sheeanyn [k] son y chooid smoo, ta boggaghys
ayns ynnyd jeh stronnaghys marish er.

5. Ayns cummaghyn crogheydagh breearyn reiltagh 'syn emshir ry-heet as emshir
chianglagh. Jeeagh er y rheynnag "breearyn".

Cha nel case ny red mooar 'sy Ghaelg, agh ta cummaghyn er lheh ec yn chase
gerrymagh as yn case gienneydagh.

Ta ceaghley toshee corockle da enmyn as focklyn ta jannoo obbyr enmyn. Jeeagh er
#Ceaghley corocklyn toshee son ny smoo fys. Cha nel eiyrtys erbee elley er y
raa.

Son ennymocklyn unnaneagh firrinagh (as kuse dy hennymocklyn bwoirrinagh,
myrgeddin), ta'n cummey gienneydagh gollrish y fer ennymagh, agh ta boggaghey y
nah cheim ec toshiaght yn 'ockle.

Ta daa aght ayn dy yannoo cummaghyn breearyn: yn-filley y breear hene, ny cur
ry-cheilley breearyn cadjin as breear coonee (jannoo ny ve). Ayns Gaelg Anmagh
Loayrit, va'n cummey ym-loayrtagh ny smoo cadjin.

Gollrish çhengaghyn Celtiagh Ellynagh elley, ta raoie-ocklyn yn-filleydagh ec y
Ghaelg: roie-ocklyn ta covestit marish far-ennym. Myr sampleyr, shoh cummaghyn
yn roie-ockle ec (ta'n nah chummey ny chummey trome):



https://gv.wikipedia.org/wiki/Yn_Aragon

She nane jeh boodeeyssyn hene-reiltagh ny Spaainey eh Aragón (Spaainish as
Aragonish: Aragón; Catalonish: Aragó). Ta'n boodeeys ny hoie ayns shiar hwoaie
ny Spaainey, as t'eh goaill stiagh tree queiggey: (veih'n twoaie) Uesca,
Zaragoza, as Teruel. She Zaragoza preeu-valley y voodeeys.

Ta'n queiggey twoaieagh Uesca çhemmit liorish y Rank as soit ayns mean ny
Sleityn Pyreanagh. Çheusthie jeh'n Spaainey, ta'n boodeeys çhemmit liorish y
Chataloan da'n shiar, liorish Valencia as y Chashteel-La Mancha da'n jiass, as
liorish y Chashteel as León, La Rioja, as Nafarroa da'n sheear.

Roish my daink er Aragón dy ve ny reeriaght er lheh 'sy vlein 1035 BNJ, va ny
coondaeghyn twoaieagh Chaca, Sobrarbe as Ribagorza nyn gagliee heyrey as nyn
vo-steatyn feudalagh Frankagh. Dys ruegyssyn Frankagh as Mooragh dy chur fo
chosh, ren ny coondaeghyn shen co-chaarjys rish Diucaght ny Cashteel as lesh
Reeriaght Iruña (Nafarroa ny s'anmey). Lurg baase Ree Sancho, va'n reeriaght
rheynnit eddyr y daa vac echey. Va Ramiro I enmyssit hoshiaght myr ree er
Aragón; ny s'anmey, lurg baase Gonzalo, yn braar echey, v'eh enmyssit ree er
Sobrarbe as Ribagorza chammah. Daase y reeriaght noa dy tappee, as ren ee goaill
stiagh Nafarroa. Ren y reeriaght shen cur reeriaght Islamagh as caayr Zaragoza
fo haart 'sy vlein 1118. Va reeriaght Nafarroa rheynnit magh assjee as va
reeriaght Aragón aa-vunnit 'sy vlein 1035.

Ga dy row unnaneys reeraghtagh ec Aragón marish y Chashteel as marish
reeriaghtyn elley 'sy Spaainey lurg poosey Ysbal I ny Cashteel as Ferdinand II
Aragón ec jerrey ny 15oo eash, as ga dy row yn unnaneys shen niartaghey car y
16oo as y 17oo eash, hannee staydys er lheh lesh y reeriaght Aragonagh, lesh
leighyn as undinyssyn er lheh ayn, derrey'n vlein 1707 traa ren Philip V, y
chied ree Bourbonagh er y Spaainey, goaill rish Oardee Nueva Planta, as ad
niartaghey yn Spaainey myr steat ny smoo laarit.

Ren yn unnaneys reeraghtagh eddyr Petronila, Benrein Aragón, as Ramon Berenguer
IV, Eearley Barcelona, gientyn mac, Alfonso II Aragón. Hooar eh dagh thalloo as
cagliagh ec y daa jeu myr eiraght. Rere shen, va Crooin Aragón currit er bun as
ee goaill stiagh thallooyn as deiney, enmyssyn as steatyn nagh row nyn gooid
jeh'n reeriaght roish shen. Haink jerrey lesh y Chrooin lurg yn unnaneys
reeraghtagh marish y Chashteel agh hannee yn enmys ayn derrey 1714. Ren ny
Reeaghyn Aragonagh reirey Aragón, y Chataloan, ny h-Ellanyn Balearagh, Valencia,
y Çhissyl, Napule as y Tardeen.

Ayns Crooin Aragón, va ree ny ree jeeragh er ard Aragón agh va ny h-enmyssyn Ree
Valencia, Ree Mallorca (er feie tammylt), Eearley Barcelona, Çhiarn Montpellier,
as Diuc ny h-Atheen as Neopatria ayns e helloo chammah. Hug dagh fer jeh ny
h-enmyssyn shen ard-reeriaght da er ard er-lheh, as va ny h-enmyssyn er nyn
mronney as nyn goayl echey tra va thallooyn cosnit as caillt echey.

Car Caggey yn Eiraght Spaainagh chur ny forseyn Germaanagh, Goaldagh as Ollanagh
yn armee Spaainagh fo haart ayns Cah Saragossa 'sy vlein 1710. Myr eiyrtys jeh'n
chah, hreig Philip V ny Spaainey Madrid as hie eh gys Valladolid.

Lurg Caggey ny Lieh-inshey haghyr daa hionney stiagh er y phreeu-valley
Aragonagh. Car y çhionney stiagh ayns 1808 chur forseyn Spaainagh fo'n Ghineraal
Palafox ard-orseyn Frangagh fo haart. Ayns 1809, car y çhionney stiagh
fuilltagh, va ny Spaainee currit fo chosh ec ard-orseyn Frangagh. Mastey ny
32,000 cahneyderyn as cummaltee v'ayns y chaayr, va 30,000 jeu caillt.

She Spaainish y çhengey ghooghyssagh da'n chooid smoo jeh pobbyl Aragón, as cha
nel çhengey oikoil elley ayn. Myrane lesh y Spaainish, ta'n Aragonish goll er
loayrt ayns shiartanse dy abbyrtyn ennagh ayns ny coondaeghyn twoaieagh ayns ny
Sleityn Pyreanagh, as ayns Ribagorza, Sobrarbe, Jacetania as Somontano. Ta sorçh
d'aaveaghey 'sy çhengey shen goll ershooyl ayn as sleih ennagh coontey yn
çhengey myr greie son enney ardjynagh. Ayns ny h-ardjyn shiar, rish y joarey
lesh y Chataloan, ta'n Chatalonish goll er loayrt, as ee loayrit ayns ardjyn jeh
Ribagorza, La Llitera, Baix Cinca, Baix Aragó-Caspe, Baix Aragó as Matarranya.
Ta'n ennym La Franja currit er yn ard Catalonish ayns Aragón dy mennick.



https://gv.wikipedia.org/wiki/Yernish_Chonnaghtey

Ta Yernish Chonnaghtey (Gaeilge ayns jiass y wheiggey, Gaedhilic, Gaeilic,
Gaeilig ([ˈɡeːlʲɪc]) ny Gaedhlag ([ˈɡeːl̪ˠəɡ]) 'sy twoaie) ny h-abbyrt jeh'n
Yernish ta loayrit ayns Queiggey Connaghtey. Ta ardjyn gaeltacht ry-gheddyn ayns
Coontae Vay Eo (dy mynchooishagh ayns Tuar Mhic Éadaigh, Aghill, as Iorras) as
ayns Coontae ny Galliu (dy mynchooishagh ayns rinkyn jeh Conamara as er Ellanyn
Aran). Ta abbyrtyn Vay Eo as ny Galliu anchasley rish y cheilley ayns ram
bollee, er yn oyr dy vel troyn ennagh ec Yernish Vay Eo ry-chlashtyn ayns
Yernish Ulley raad dy vel ny troyn cheddin ec Yernish ny Galliu cosoylagh rish
ad ayns Yernish Vooan.

Ta cummal sheeanagh Yernish Chonnaghtey (bunnit er abbyrt Huar Mhic Éadaigh ayns
Coontae Vay Eo) taishbynit 'sy chaart shoh eiyrtyssagh (jeeagh er Abbyrlhit
Sheeanagh Eddyr-ashoonagh ry hoi meenaghey er ny cowraghyn). Ta ny cowraghyn 'sy
lieh eaghtyragh taishbyney corocklyn coghooysagh (ny corocklyn "lhean" dy
tradishoonagh) choud's t'adsyn 'sy lieh eeghtyragh taishbyney corocklyn cleaoil
("keyl"). Cha nel y corockle /h/ ny chorockle lhean ny keyl.

Ta ny breeocklyn ayns Yernish Chonnaghtey taishbynit 'sy chaart eiyrtyssagh. Cha
nel ny buill shoh agh buill faggyssagh, er yn oyr dy vel cleaoilaghys as
coghooysaghys jeh ny corocklyn cruinn cur cleayney er ny breeocklyn.

Ayns bishaght lesh shen, ta ny daaghooaghtyn /iə, uə, əi, əu/ ry-chlashtyn ayns
Yernish Chonnaghtey chammah.

Ayns abbyrtyn ennagh jeh Yernish Chonnaghtey ta ny meeryn jerree yl-rey -annaí
as -achaí currit ayns ynnyd ny meeryn jerree cadjinit -anna as -acha. T'eh
ry-chlashtyn dy mennick ayns ram ardjyn Gaeltacht ayns Conamara dy vel y cummey
unnaneagh toyrtagh jeh dagh ennymockle jeh'n nah jee-chleayney doltit myr y
cummey ennymagh, as eh shen cur y meer yerree hampleyragh ayns corocklyn
cleaoilagh 'syn unnaneagh ennymagh. T'eh shen soilshit magh 'sy lettraghey lesh
yn i roish y chorockle jerrinagh.

She tro ny breearyn ayns Yernish na mestey cummaghyn oltscarree (raad dy vel
oayllys mychione y phersoon kiarit liorish far-ennym) as cummaghyn taahit (raad
dy vel oayllys mychione earroo kiarit ayns meer yerree er y vreear) 'sy
cho-whingys oc. Ayns Galliu as May Eo, myr t'eh ayns Queiggey Ulley, ta ny
cummaghyn oltscarree ymmydit ayns ram cummaghyn raad dy vel cummey taahit 'sy
çhengey chadjinit, m.s. molann muid "ta shin moylley" (cadjinit molaimid) ny
mholfadh siad "voyllagh ad" (cadjinit mholfaidís). Foddee dy vel ny cummaghyn
taahit, goaill stiagh ad nagh vel currit stiagh 'sy çhengey chadjinit ny
s'odjey, dy ve ymmydit as feyshtyn er çhee freggyrt.



https://gv.wikipedia.org/wiki/Y_Spaainey

She çheer 'syn Oarpey heear yiass ee yn Spaainey (Spaainish: España) ny
Reeriaght ny Spaainey (Spaainish: Reino de España) dy oikoil. Ta'n çheer ny soie
er Lieh-innys ny h-Ibeir. Ta'n çheer vooar eck caglit da'n jiass as da'n shiar
liorish y Veanvooir, faagail magh joarey beg 'sy jiass liorish Gibraaltar; da'n
twoaie liorish y Rank, Andorra, as Baie ny Biscaayn; as da'n jiass liorish y
Cheayn Sheear as y Phortiugal. Ta thalloo ny Spaainey goaill stiagh ny h-Ellanyn
Balearagh 'sy Veanvooir, ny h-Ellanyn Canaaragh 'sy Cheayn Sheear magh veih
coose ny h-Affrick, as daa valley seyr 'syn Affrick Hwoaie, Ceuta as Melilla, as
adsyn shen çhemmit liorish y Varoc. Ta'n Spaainey ny nah çheer smoo 'syn
Unnaneys Oarpagh jei'n Rank, as ish 504,030 km² er eaghtyr.

Ta'n Spaainey ny deynlaghys ta reirit liorish reiltys parlamaidagh fo reeriaght
vunraghtoil. T'ee ny çheer lhiasit lesh y nuyoo tarmaynys smoo 'sy theihll rere
LTS ennymagh. Ta'n çheer ny h-oltey jeh ny h-Ashoonyn Unnaneysit, yn Unnaneys
Oarpagh, RCAH, RCTL, as RTT (WTO).

Ta'n Spaainey ny 51-d çheer smoo er y theihll as ish 504,782 km² (195,884 mi²)
er eaghtyr. T'ee begnagh 47,000 km² ny sloo na'n Rank as 81,000 km² ny smoo na'n
steat Americaanagh California.

Er y çheu heear, ta'n Spaainey çhemmit liorish y Phortiugal, da'n jiass t'ee
çhemmit liorish Gibraaltar (thalloo harrish mooir Goaldagh) as liorish y Varoc
trooid ny baljyn eck 'syn Affrick Hwoaie (Ceuta as Melilla). 'Sy niar hwoaie,
rish ny Sleityn Pyreanagh, t'ee çhemmit liorish y Rank as y phrinsaght veg
Andorra. Chammah lesh shen, ta'n çheer goaill stiagh ny h-Ellanyn Balearagh 'sy
Veanvooir, ny h-Ellanyn Canaaragh 'sy Cheayn Sheear as ram ellanyn
neu-chummaltit er çheu Veanvooiragh jeh Keyllys Ghibraaltar, as yn ennym Plazas
de soberanía currit orroo, lheid as Islas Chafarinas, Isla de Alborán, ny
"creggyn" (peñones) jeh Vélez as Alhucemas, as Isla Perejil beg. Rish ny Sleityn
Pyreanagh 'sy Chataloan, ta'n balley beg Llívia cruinnit dy lane lesh y Rank.
Ta'n ellan beg Konpantzia ayns Awin Bidasoa ny cho-hiarnys Spaainagh-Frangagh.

Ta çheer vooar ny Spaainey jeant seose jeh ard-chlaareyn as rheamyn sleitoil,
lheid as Sierra Nevada. Veih ny h-ardjyn shen ta ny h-awinyn Tagus, Ebro, Duero,
Guadiana as Guadalquivir. Ta thallooyn rea gleayragh ry-gheddyn rish y choose,
as she y thalloo rea smoo ayn na thalloo rea yn Ghuadalquivir ayns Andalucía.

Ayns yn hoghtoo eash jeig haink ayrnyn dy yn impiraght dy ve steatyn, ny va'ad
goit rish çhengaghyn noa, lheid as ny Steatyn Unnaneyssit.

Va'n Spaainey rueggit rish Napoleon dy yn Rank. Hug yn Spaainey as yn Vretyn
Vooar e sidooryn dy caddey yn kione çheerey.

Phrow ennagh Spaainaghyn dy cur ayns clou deynlagh, as haink yn paainey dy ve
pobblaght. Agh va caggey currit er bun rish ennagh Spaainaghyn skian yesh ayns
1936. Va'n caggey noi cummynyn, gleashaghtyn neuchommeeys, soshiallys as elley
gleashaghtyn cummit seose rish sleih berçhagh, yn armee as cooid dy yn Keeill.
Jei yn caggey, va ard-reillaght currit er bun as va'n pobblaght jeant ayns 1939.

Hooar yn ard-smaghteyder basse ayns 1975. Va Juan Carlos I enmyssit ree rish
Franco. Agh cha ren yn ree reiltys as ard-smaghteyder. Nish ta'n Spaainey çheer
deynlagh, as t'eh oltey dy yn Unnaneys Europagh.

Ta'n Spaainey rheynnit magh ayns 17 ard. T'ad enmyssit boodeeyssyn hene-reiltagh
(Spaainish: Comunidades Autónomas). Ta 2 chaayr ayns chammah.

Ta deam ashoon ny Spaainey Spaainagh. She'n Spaainish yn çhengey oikoil. Loayr
ashoon myrgeddin Bascish, Catalonish, Occitaanish as Galeeshish. T'ad coadit.
Cha nel elley çhengaghyn coadit, lhied as Astoorish, Aragonish as Arabish.



https://gv.wikipedia.org/wiki/Wu_Cheng%27en

By noaskeealagh as bard y reeraghtys Ming eh Wu Cheng'en (Sheenish Aashagh: 吴承恩;
Sheenish Hradishoonagh: 吳承恩; pinyin: Wú Chéng'ēn; ennym cooyrtoilid Sheenish
Aashagh: 汝忠). T'eh share er enney myr ughtar cosoylagh Xī Yóu Jì (Jurnaa
Sheear), fer jeh Kiare Ard-Noaskeealyn Classicagh lettyraght Heenagh.

Rug Wu ayns Lianshui, ayns queiggey Jiangsu, as darree eh dys Huaian. Va ayr
Wu's, mie-ynsit as scoillaragh agh dobbyr eh myr keirdagh er coontey stayd
argidoil y lught-thie. Ny yei shen, v'eh "currit da lettyraght" as haink yn
anaase cheddin er e vac er son lettyraght as skeealyn. Hie Wu Cheng'en fo'n
scrutaght impiroil ymmodee keayrtyn dys çheet dy ve ny mandarin (oikagh
impiroil) agh cha daink eh lesh. Rish mean eash, ghow eh entreilys ayns
ollooscoill impiroil Nanjing as çheet dy ve ny vandarin ayns Beijing as
Changxing agh cha by vie lesh yn obbyr, as dirree ass eh. S'cosoylagh dy cheau
eh e vea 'sy valley dooghys echey liorish screeu skeealyn as daanyn. Haink eh dy
ve ny screeudeyr mie bardaght as skeealaght, as ren eh caarjyn jeh ymmodee
ughtaryn ny h-eash. V'eh boght cour e vea, as cha row clein erbee echey; cheau
eh ram jeh'n vea echey myr fer lomarcan.

Ta Wu share er enney er son y skeeal Xī Yóu Jì, fer jeh Kiare Ard-Noaskeealyn
Classicagh lettyraght Heenagh. T'ad credjal dy nee eshyn hug magh yn obbyr gyn
ennym, er coontey trimmid sheshoil ny h-eash. Rish bea Wu, va beayn ayns
lettyraght Heenagh arrish y yannoo er lettyraght chlassicagh Qin, Han as Tang,
as screeu ayns Sheenish Chlassicagh. Rish shenn eash, t'ad credjal dy hyndaa eh
noi'n troa liorish screeu y noaskeeal Xī Yóu Jì ayns glare ny theay. S'cosoylagh
eh dy dug magh eh y noaskeeal gyn enneym er coontey drogh-ennym lettyraght ny
theay ec y traa v'ayn. Denmys mooinjer y valley dooie echey eshyn myr yn ushtar
dy leah, agh son y chooid smoo v'eh gyn enney rish tree eashyn.

Cha nel firrinaghey fondagh ayn; hie yn obbyr er cur magh gyn ennym, as cha
daink Wu er y skeeal ayns obbyr elley erbee. Ta oltscarrey teks as ronsaghey
recortyssyn y reeraghtys Qing keeayllaghey dy nee eshyn screeu eh. Ta earisheyr
oikoil 1625 ass balley dooie Wu ny enmys myr yn ushtar. Er y laue elley, cha nel
mynphoyntyn politickagh ayn harrish ynsaghey y theay, ga dy row Wu ainjyssagh
rish rheynnydys as politickaght ny Sheen. Va cooid mooar jeh'n skeeal
ry-chlashtyn ayns bea-skeeal, as myr shen, cha s'ain quoid va crooit ec yn
ughtar, as quoid va reaghit echey. Ny yei shen, she lhieggan smoo ughtaragh ny
skeealyn t'ayn; cha daink rish lhieggan elley erreish da'n noaskeeal ad y haglym
as ta Wu goit rish myr yn ughtar son y chooid smoo, ga dy vel ourys ennagh ayn
foast.

Screeu Wu ymmodee daanyn as skeealyn, agh t'ayn chooid smoo jeu caillt ain.
Erreish da geddyn baase, ren mooinjer echey çhaglym laue-screeuyn as ad y chur
magh myr Laue-screeuyn er mayrn Mnr. Sheyang. Va daanyn echey goit stiagh ayns
teihyssyn ny h-eash.



https://gv.wikipedia.org/wiki/William_Cubbon

By lioarlannee, screeudeyr shennaghys, vea-skeealeyder as immeeaghtagh Manninagh
eh William Cubbon (28 Boaldyn 1865 - 1 Jerrey Geuree 1955). Rug eh ayns Croit y
Caley, Rosien. By vac eh lesh James Cubbon, eear-ard-varrinagh veih Purt le
Moirrey. Hoshee eh yn aght beaghee echey myr prindeys prentyr. Haink er dy ve ny
reireyder as ny reagheyder shallidagh er y phabyr Isle of Man Examiner. Ny
s'anmey 'sy vlein 1900, haink er dy ve ny cho-hellooder er y Manx Sun derrey
haink eh ry-cheilley lesh yn Isle of Man Times ayns 1906. 'Sy vlein 1912 'eh
pointit myr Lioarlannee Corpagh Ghoolish. Chur eh yn cummey "roshtynaght
foshlit" stiagh 'sy lioarlann son eeasaght lioaryn mastey lhiassyn elley. Hoshee
eh yn Oik Faillee fo currym y Reiltys 'sy vlein 1917 as v'eh pointit myr
reireyder er yn oik shen. Ayns 1922 v'eh pointit myr Scrudeyr as Lioarlannee er
Thie Tashtee Vannin, as 'sy vlein 1932 v'eh jeant meoir er y thie tashtee. By
reagheyder eh Cubbon er y chied çhaglym son dy chur er bun sheshaght noa da'n
Ghailck as beggan ny lurg v'eh reiht myr Eaghtyrane er y çheshaght noa shen - yn
Çheshaght Ghailckagh. Myrane lesh yn obbyr echey er son y Ghailck, ren eh
gobbraghey lesh Sheshaght Tushtey Najoor as Shenndaght Ellan Vannin, sheshaght
er ny row eh ny Eaghtyrane myrgeddin. Ren eh cur magh ram lioaryn as obbraghyn
goaill stiagh Book of Manx Poetry (1913), Manx Christian Names (1923), A
Bibliographical Account of the Literature of the Isle of Man (1933), as Island
Heritage (1952).



https://gv.wikipedia.org/wiki/William_Cameron_Townsend

Va William Cameron Townsend (9 Jerrey Souree, 1896 - 23 Averil, 1982) ny
hushtallagh Creestee ard-cheimagh. Hoshee yn çhirveishaght echey 'sy 20-oo eash
leah. Ta ny sheshaghtyn va bunnit echey, Wycliffe Bible Translators as Summer
Institute of Linguistics (SIL International), gobbyr 'sy laa t'ayn, as adsyn
cruinnaghey er gientyn çhyndaaghyn ny bible ayns çhengaghyn mynlagh as er cooney
lesh lettyrys ayns çhengaghyn mynlagh.

Haink Townsend dys y Ghuatemaley dys bibleyn Spaainish y chreck ayns 1917-18,
agh hooar eh magh nagh vel y Spaainish ec y chooid smoo jeh'n phobble. V'ee
Kaqchikel çhengey ny mayrey oc, as y çhengey shen gyn corys screeuee. Daag eh
creck ny bibleyn as hoshee eh cummal mastey ny Kaqchikelyn. Dynsee eh yn çhengey
oc, chroo eh abbyrlhit j'ee, ren eh studeyrys er y ghrammadeys, as ren eh
çhyndaa jeh'n Chonaant Noa ayns jeih bleeaney.

As imnea er mychione mynlee elley, doshil eh Camp Wycliffe ayns Arizona ayns
sourey ny bleeaney 1934. Va ennym y chied çhyndaader jeh'n Chonaant Noa ayns
Baarle currit er, as v'eh bunnit dys sleih aeg as adsyn gynsaghey
çhengoaylleeaght vunneydagh as aghtyn çhyndaaghyn.



https://gv.wikipedia.org/wiki/The_Rescuers

She scannane bioghit veih'n vlein 1977 liorish Walt Disney Productions eh The
Rescuers. Ta'n scannane ny 23oo scannane ayns straih Classicee Vioghit Walt
Disney. Hie yn scannane er ny skeayley magh er 22 Mean Souree, 1977. T'eh cur
sheese er yn Rescue Aid Society ("Sheshaght Chooney Sauail"), sheshaght
eddyrashoonagh ta jeant seose jeh lughee as y kione-cherroo oc ayns Caayr York
Noa as ta gobbraghey ayns scaa ny h-Ashoonyn Unnaneysit. She dean y çheshaght
ayn na dy chur cooney as pohlldey da dreihyn v'er nyn ghoaill ersooyl er feie ny
Cruinney. Ta jees ny lughee shoh, y dorryser craagh Bernard (Bob Newhart) as y
co-obbragh echey, Miss Bianca (Eva Gabor), goll er turrys son dy hauail Penny
(Michelle Stacy), caillin hreoghe t'er ny ve goit myr pryssoonagh ayns Devil's
Bayou liorish y çhelgeyr tashtee Madame Medusa (Geraldine Page).

Ta'n scannane bunnit er straih dy lioaryn liorish Margery Sharp, as er The
Rescuers as Miss Bianca er lheh. Er oyr speeideilys as rah y scannane, hie
scannane eiyrtyssagh er ny skeayley magh 'sy vlein 1990 fo'n ennym The Rescuers
Down Under.



https://gv.wikipedia.org/wiki/Teachta_D%C3%A1la

Ta Teachta Dála (Focklit magh myr: [ˈtʲaxtə ˈdɑːlə]; çhyndaait fockle er fockle
myr "Çhaghter y Çhionnal") çheet er oltey jeh Dáil Éireann, y thie s'inshley
ayns Oireachtas (Parlamaid) Nerin. She TD yn aagherrid ta currit er yn enmys
ayns Baarle as ayns Yernish.

Va'n enmys er ny ymmyd da'n chied cheayrt dy yannoo cur sheese er ny
h-ard-whaiylee Yernagh va reiht ayns ard-reihys ny bleeaney 1918. Haink ny
h-ard-whaiylee shen ry-cheilley ayns Teach an Ard-Mhéara, Divlyn er 21 Jerrey
Geuree 1919 dy chur parlamaid Yernagh noa er bun (Dáil Éireann), ayns ynnyd
jeh'n çheet ry-cheilley oc ayns Quaiyl y Reeriaght Unnaneysit, Lunnin, as adsyn
er nyn reih da'n pharlamaid shen. Va'n enmys freillt jei'n "Chied Dáil" shen, as
v'eh ymmydit da olteynyn Dáil Éireann (1919-1922), da olteynyn Dáil Éireann ayns
Steat Seyr Nerin (1922-1937), as da Dáil Éireann ayns Pobblaght Nerin
(1937-jiu).

Dy cadjincliaghtit ta ny h-aagherridyn "TD" currit sheese lurg sliennoo y TD
reiht. Myr sampleyr, she "Enda Kenny, TD" y cur sheese kiart er y Taoiseach
roie. She yn ymmyd cadjincliaghtit dy chur sheese er TD ennagh car arganeyssyn
ny resoonaghtyn ayns Dáil Éireann na ennym yn oltey y chur 'sy nah ynnyd as y
fockle Baarle Deputy (Yernish: an Teachta) dy chur roish: m.s. "Deputy Kenny",
"an Teachta Ó Cionnaith".



https://gv.wikipedia.org/wiki/T._Llew_Jones

By ughtar as bard Bretnagh Bretnish eh Thomas Llewelyn Jones (11 Mee Houney 1914
– 9 Jerrey Geuree 2009) ren screeu fo'n ennym T. Llew Jones. Screeu eh rish
harrish 50 bleeaney, as t'eh mastey ughtaryn lioaryn paitçhyn smoo troaragh as
ennoil Vretin. Ve ny ayr da'n troddanagh politickagh Emyr Llewelyn as y feealee
eddyrashoonagh Iolo Ceredig Jones.

Rug T. Llew Jones ec 1 Bwlch Melyn, Pentre-cwrt, Sir Gaerfyrddin. Ren eh taaghey
Bunscoill Capel Graig as Scoill Grammar Llandysul. V'eh ny 'er ynsee rish 35
bleeaney, ec Bunscoill Tre-groes as Scoill Coed-y-bryn. Haink eh dy ve
ard-vainshtyr Scoill Coed-y-bryn. Chossyn eh ennym myr bard liorish cosney caair
Eisteddfod Ashoonagh Vretin ayns 1958 as reesht ayns 1959.

Ga dy screeu eh bardaght foast, haink enney share er myr ughtar lioaryn
paitçhyn. Shimmey lioar jeu ta ny noaskeeal shennaghyssagh bentyn rish
contoyrtyssyn lheid y sleih as Bartholemew Roberts as Twm Siôn Cati. Hug magh eh
harrish 50 lioaryn, goaill stiagh lioaryn da sleih aasit. Ta lioar
neufarskeealaght nyn mast'oc, myr sampleyr Ofnadwy Nos, ny choontey jeh
mooirchooraghey y Royal Charter. Ta kuse jeu er nyn jyndaa 'sy Vaarle,
Britaanish as çhengaghyn elley, as ta kuse elley er nyn aareaghey da'n
çhellveeish.

Ayns 1977, hug Ollooscoill Vretin keim onnoragh Mainshter ny hEllynyn da, as
ayns 1991 chossyn eh Aundyr Mary Vaughan Jones er son ard-chohoyrtyssyn da
lettyraght phaitçhyn Vretin. Ayns Mee Vayrnt 2005, as eh bunnys 90 bleeaney
d'eash, chossyn eh caair Eisteddfod Cymdeithas Ceredigion bleinoil.

Va Jones ny 'eealee jeean co-screeu y laue-lioar Bretnish feeal marish e vac
Iolo. V'eh mastey beggan d'oltenyn Unnaneys Feeal Vretin chagg er son scarrey
rish Conastey Feeal Goaldagh ayns 1970, as hug stiagh myr oltey neuchrogheydagh
Conastey Feeal ny Cruinney. Hug eh er bun screeuyn naight Coheshaght 'Eeal Dyfed
Y Ddraig , as v'eh dy reaghey tra daase eh dy ve earishlioar feeal Vretin ayns
ny 1970yn. Stiur eh possan ny deiney er son Olympiad 1974 ayns Niça, chossyn
share eiyrtys rieau er son Bretyn, as possan ny mraane 'sy Olympiad 1976 ayns
Israel. Ve ny lhiass-eaghtyrane UFV rish ymmodee bleeantyn.



https://gv.wikipedia.org/wiki/Stashoonyn_traenagh_Raad_Yiarn_Vannin

Va'n raad yiarn gys Purt Çhiarn foshlit liorish y cholught traenagh 'sy vlein
1874, blein ny yei fosley yn raad yiarn ny s'girrey gys Purt ny h-Inshey. V'eh
ny nah raad yiarn er yn ellan. Va ny smoo obbyr ayns troggalys y raad shoh er
çheu ny jeshaghteyrys shivoil na dy row er y raad neear, lesh daa ghiarrey mooar
creg er irree magh ass stashoon traenagh Ghoolish ec "Thie cailleeyn dooey" as
Keristal. Rere skeeal y troggalys, va ny troggeyderyn begnagh bancvrisht ny yei
y chied clagh-ghiarrey as, lesh shen, va'n obbyr er y nah clagh-ghiarrey
creaghnit er claare argidoil ny sloo. Myr eiyrtys, va'n nah giarrey ny smoo
keyl, nhee ennagh ta ry-akin ec y traa t'ayn.

Er çheet gys stashoon traenagh Stondane ta'n raad yiarn sheeyney yn mullagh, as
t'eh er n'gholl sheese ny yei. Ta'n rheynn yiass er n'gholl trooid baljyn
hallooin lesh shiartanse crossagyn raad yiarn, lesh cubbyl jeu ta fo lane
skimmee. Ta troggalyn clagh cowraghey da freilleyderyn ny crossagyn, agh haink
ad dy ve neuymmrçhagh 'sy vlein 2001 lesh çheet giatyn seyr-obbragh. Ta ram
crossagyn ny sloo ta lhiggey entreilys gys ny magheryn da eirineeyn.

T'ad ny preeu-stashoonyn ta rollaghit er y yesh; ta ny traenyn stappal ayns ec
dagh stashoon agh Stondane, Roonysvaie, Balley Beg as Colby Level. Cha nel ny
traenyn stappal ayn agh er yeearree. Va stashoon geearree ynrican ec
Ballecostain eddyr Port Soderick as Stondane agh nish t'eh doont. Rish ny
bleeantyn shoh chaie va droghad noa troggalit 'sy vlein 2001 ec Meary Veg myr
chooid jeh corys sornaigys yl-ellanagh. Ayns ny 1980yn er çheet magh ass Doolish
va ny traenyn stappal ec pairk beg cretooryn feie ec stashoon lesh yn ennym Logh
yn Edd agh ta'n stashoon shen doont nish.

Va'n raad yiarn Phurt ny h-Inshey ny chied raad yiarn er yn ellan. V'eh foshlit
'sy vlein 1873 as v'eh gobbyr derrey Mean Fouyir 1968 shaghrey magh 1966 tra dy
row y corys traenagh er feie doont. Jiu, ta'n raad freilt myr cassan as myr
cassan streeaney. Veih goaill sheose ny raillaghyn 'sy vlein 1975, ta ram sleih
dy mennick graa fo aa-oshley y raad. Veih'n dooney va ard-lhinnaghyn
shirveishoil follit fo'n raad, cur stiagh ard-phiobyn gas as çhellvane, agh v'ad
follit er lhied as foddee bee yn raad foslit reesht. Ta daa hambyl ennagh jeh
ry-akin ayns Droghad y Cherroo, c'raad ta'n raad er n'gholl ayns co-hroa rish
Coorse y T.T. as fosley raad troggalit er ny raillaghyn 'sy vlein 1991, as
Balley Keeill Eoin c'raad dy row bun-scoill as cummey thieys troggalit veih'n
vlein 2001. V'ad troggalit dy yannoo foddeeaght y raad yiarn d'aa-osley reesht,
faagail magh dy bee er y stashoon traenagh ayns Balley Keeill Eoin dy ve
aa-hoiaghit. Rish y Nah Caggey Dowanagh va banglane y raad yiarn troggalit eddyr
Purt ny h-Inshey as Balley Keeill Eoin gys sleih-champ Knock Alloe.

Ta ny stashoonyn rollaghit er y yesh. Va ynnyd eiraght croghit sheose magh ass
ny shenn-troggalyn as y shenn-stashoon ec kione-stashoon Phurt ny h-Inshey. Ta
oik yn obbyr vreekey as y toor ushtey foast er ynnyd ec beeal y chlose as ta'n
ynnyd stashoon hene ny phairk ghleashtan da'n ynnyd eiraght.

Va'n raad yiarn veih Rhumsaa gys Balley Keeill Eoin foshlit 'sy vlein 1879
liorish Raad Yiarn Hwoaie Vannin as v'eh gobbraghey derrey yn vlein 1968 tra
haink jerrey lesh dagh obbyr troailtee er y laa cheddin myr v'er y raad yiarn
gys Purt ny h-Inshey. Credjalit dy row eh ny chione s'aaley as ny smoo
ard-hilleydagh er yn ellan, va'n raad yiarn shoh 17 meeillaghyn er lhiurid lesh
daa harvollagh ec Glion Wyllin as Glion Shuin. Va'n raad ny chooid jeh'n
cholught heyr derrey 1905, tra haink ee stiagh myr cooid Raad Yiarn Vannin ry
cheilley lesh Raad yiarn Forsdal.

Er y fa dy row yn raad shoh soit er coose Vooir Vannin, cha row yn emshir mie da
ny barrooseyn, as lesh shen va claare cassee troggalit ayns Balley Keeill Eoin
dy yannoo jeeyl rea emshiragh daue. Ny s'odjey heose y raad ec Glion Wyllin va
garaghyn taitnys ny colught ry-akin, as haink orroo dy ve nyn gione jurnaa da
deiney ec Scoill Doonee as ad picnical. V'eh shen sheeyney yn çheet-stiagh oc.
V'eh yn stashoon s'girrey ec Skyll Maayl ny voayl stappal da'n lught turrysagh
as v'eh orroo shooyl er cassan er çheu y raad.

Va stadd currit er bun ec Balley Volley 'sy vlein 1967 dy yannoo shirveish da
Pairk Cretooryn Feie, pairk ta foast foshlit. Va stadd çheu y raad er lheh da
Aspick Sodor as Vannin ec Cooyrt yn Aspick, lesh un chaayr as cowrey
laue-obbrit. Va'n stashoon ayns Rhumsaa soit er ynnyd jiu Ramsey Bakery t'er
brooinyn y valley, red neuvondeishagh cosoylagh rish Raad Yiarn Lectragh Vannin
ta soit ayns çheshvean y valley. Va raad yn-sheeyney, ansherbee, er louyn ny
purt, as v'eh ry-ymmydit er son lughtaghey cooid. Myrgeddin, va fo-raad
troggalit 'sy vlein 1968 gys stashoon lectraghys Valley Mwyllin (Rhumsaa) as ren
tree barrooseyn ooill ass tree barrooseyn cadjin da'n aigney shoh. Va'n ventreil
giare-heillagh, as hie ny traenyn jerrinagh ersooyl 'sy vlein 1969.

Va'n raad yiarn Forsdal, y fer s'girrey er yn ellan, foslit 'sy vlein 1886. V'eh
n'er smoo giare-heillagh myrgeddin. Va'n raad doont 'sy vlein 1940. Ec y
toshiaght v'eh ny cholught seyr agh 'sy vlein 1905, v'eh covestit lesh Raad
Yiarn Hwoaie Vannin gys Rhumsaa. Hannee ny raillaghyn ayns ynnyd derrey 1976, as
va recortysyn ayn dy row traenyn er n'gholl sheose y raad derrey 1974. Cha row
yn raad agh tree meeillaghyn er lhiurid agh v'eh er irree sheose 1:20 er feie yn
raad. Va'n raad currit er bun er son y cohionnal meaineraght lesh shirveishyn
troailtee joarit (cha row agh un varroose kionnit ec y shirveish as t'eh foast
gobbyr er raad yiarn y jiass, myr F.39). Ta'n stashoon ayns Forsdal foast er
ynnyd agh t'eh ayns shellooderaght preevaadjagh, agh lesh arraghey daa ghroghad
ayns ny 1970yn, cha bee yn raad aa-oslit 'sy traa ta ry-heet.



https://gv.wikipedia.org/wiki/St%C3%A1isi%C3%BAn_She%C3%A1in_Mhic_Dhiarmada

She stashoon traenagh Shliggee eh Stáisiún Sheáin Mhic Dhiarmada ny Stashoon
traenagh Shliggee (Baarle: Sligo Mac Diarmada Station). Ta'n stashoon goaill
shirveish er Shliggagh, Coontae Shliggee, Nerin. She kione-jurnaa t'ayn lesh daa
ardane. Ta lhoob shaghnee er y linney ec çheet stiagh gys y stashoon. Ta ennym y
ghraihder çheerey Yernagh Seán Mac Diarmada currit er y stashoon. Ta Iarnród
Éireann, yn obbreyder raaidyn yiarn ashoonagh ayns Nerin, stiurey shirveishyn
eddyr-chaayragh eddyr Shliggagh as Divlyn.

Va'n stashoon foshlit er 3 Mee ny Nollick 1862, nar va kianglaghyn raaidyn yiarn
goit ec Shliggagh gys Divlyn, gys Inis Ceithleann as y twoaie 'sy vlein 1881, as
gys Limmeragh as y jiass 'sy vlein 1895. Va'n kiangley gys Inis Ceithleann doont
'sy vlein 1957 as haink jerrey lesh shirveishyn troailtee gys Limmeragh 'sy
vlein 1963. Ta'n linney my yiass foast doont agh t'eh freillt ec ny
lughtyn-reill er-yn-oyr dy vel eh jannoo seose ayrn jeh'n çhalee aalhiassee
Conair Iarnróid an Iarthair ("Bollagh Raad Yiarn yn Eear").



https://gv.wikipedia.org/wiki/Sophia_Morrison

By immeeaghtagh cultoor, hagleyder beeal-arrish, as ughtar Manninagh ee Sophia
Morrison (27 Boaldyn 1859 — 14 Jerrey Geuree 1917). Ren ee obbraghey myr
scrudeyr lesh y Çheshaght Ghailckagh veih'n vlein 1901 derrey laa e baaish as
v'ee coontit myr ben jeh ny deiney ogheragh ayns eash hroggalys ny h-ashoonyn ec
jerrey yn 19oo as toshiaght yn 20oo eash. Va paart mooar eck 'sy ghleashaght
Ooilley-Cheltiagh.

Rug Morrison ayns Purt ny h-Inshey, Mannin, as ren ee obbraghey er son cur er
oaie yn chiaull, y veeal-arrish as lettyraght Ghaelgagh Vannin. Ren ee reaghey
earish-lioar y Çheshaght Ghailckagh, Mannin, va soilshit magh ayns nuy
ym-lioaryn eddyr ny bleeantyn 1913 as 1917. Rere y phaart eck myr scrudeyr er y
Çheshaght, ren ee co-screeu rish scoillaryn Manninagh ard-ghooagh, lheid as
Arthur William Moore, J. J. Kneen, W. H. Gill as William Cubbon, myrane rish
immeeaghtee hengey elley ayns ny çheeraghyn Celtiagh elley.

Myr çhagleyder beeal-arrish, hooar Morrison scansh eddyr-ashoonagh er son yn
ard-oayllys eck er çheu yn veeal-arrish Vanninagh. Chur ee meeryn rish yn obbyr
ec W. Y. Evans-Wentz, Fairy Faith in the Celtic Countries, as rish yn obbyr ec
Rhŷs Phillips, Celtic Nations & their Literary Activities. Va'n çhaglym ecksh
hene, Manx Fairy Tales (1911), cur skeealyn ry-cheilley veih insheyderyn as
caarjyn lheid as J. R. Moore as William Cashen.

Myrane lesh yn obbyr eck er son y Ghaelg, va paart mooar eck ayns lhiasaghey
coad noa lettyragh - screeu 'sy Vaarle Vanninagh. Ren ee co-screeu A Vocabulary
of the Anglo-Manx Dialect marish Arthur William Moore as Edmund Goodwin as yn
obbyr shen ny fockleyr beg ta cur sheese er focklyn as abbyrtyn 'sy Vaarle myr
t'ayn ayns Mannin. Va'n colught theater - "The Peel Players" - fo'n stiurey eck
traa, as ren olteynyn y theater shen ymmyrkey yn choir-verriu eck ec e marroonys
'sy vlein 1917.



https://gv.wikipedia.org/wiki/Slystyn_Israel

Ta Israel goll er rheynn magh ayns shey slystyn, ta goll er enney 'syn Ewnish
myr mehozot (מחוזות; un. mahoz), as queig fo-lystyn jeig, ta goll er enney 'syn
Ewnish myr nafot (נפות, un. nafa). Ta dagh fo-lyst goll er rheynn magh ayns jeih
ardjyn najooragh as daeed.

Ta ny staydraa 'syn ard shoh bunnit er earrooyn veih Ard-Rheynn Staydraa Israel
as, er yn oyr shen, t'ad goaill stiagh dagh boayl fo reirey theayagh Israel
(goaill stiagh ardjyn fo cummaltys Israel 'sy Vroogh Heear as ayns Ardjyn
Golan). Ta ny earrooyn heese fo Slyst Jerusalem goaill stiagh Jerusalem Hiar, ta
foast er enney ec yn AU myr cooid y Vroogh Heear.

Ard Judaea as ny Samaar (Ezor Yehuda VeShomron). Earroo yn phobble: 327,750
cummaltee Israelagh (jeeagh er Deyn-oaylleeaght y Vroogh Heear son earroo ny
Palasteenee)

Shoh yn rang-oardraghey çheer-oaylleeagh son y chummaltys Israelagh 'sy Vroogh
Heear, faagail magh Jerusalem Hiar as thalloo dooinney erbee
Israelagh–Jordaanagh faggys da Latrun. Hie yn ard shen fo stiurey Israel ayns
Caggey ny Shey Laaghyn 'sy vlein 1967 agh cha row eh goit stiagh. Ta ram
Israelee coontey yn thalloo shen myr cooid jeh Eretz Israel, agh cha nel eh
coontit myr cooid jeh Steat Israel ec ashoon erbee ny ec yn AU. Jeeagh er
Eaghtyrys Ashoonagh ny Palasteen son lught-reill ny Palasteen. Ta Reiltys
Theayagh Israel freggyrtagh ayns obbraghey as co-oardaghey ry-cheilley rish yn
EAP.



https://gv.wikipedia.org/wiki/Skyll_Maghal

Ta Skyll Maghal ny Skeerey Maghal (Baarle: Maughold) ny valley beg as ny skeerey
ayns shiar hwoaie Vannin. Ta ennym ard-noo yn ellan - Maghal - currit urree.
Ta'n skeerey hene 34.5 km² er eaghtyr as rere coontey-pobble 'sy vlein 2006 va
950 cummaltee ayn. Myrane lesh y valley beg as ennym y skeerey er, ta'n skeerey
goaill stiagh ny baljyn beggey Cornah as Glion Moaney. Ta Raad-yiarn Lectragh
Vannin goll trooid y skeerey er e vollagh veih Doolish gys Rhumsaa, as t'eh
jannoo stadyn ayns ram buill 'sy skeerey, lheid as Stashoon traenagh Chornah as
Stadd y Gharey.

Ta'n skeerey hene sheeyney veih Rhumsaa dys Clagh Ouyr, as veih mullagh sker y
clieau hiar gys y vooir. T'ee ny slyst sleitagh, as ta'n chooid smoo j'ee ny
thalloo sleitagh neuvoallit nagh vel traauoil. T'ad Baarool Twoaie (561 m),
Clagh Ouyr (551 m), Slieau Lhean (459 m), Slieau Ouyr (452 m) as Slieau Ruy (396
m) ny buill s'yrjey 'sy skeerey. Ny h-ard-vuill s'inshley, t'ad goaill stiagh
Glion Valley Euar (altan keylljagh beg er liargagh twoaie Vaarool), Glion
Chornah (glion anerit eddyr Pairk Llewellyn as Baarool, as oirr ard Slieau Lhean
as Slieau Ouyr), as Glion y Dhoon (glionteen veg keylljagh ec bun Slieau Ruy).
Ta'n thalloo liargee dy geyre veih ny sleityn gys y choose. Ta'n coose ard as
creggagh as brisht liorish gulladyn. Ta ram glish ghiarey stroo veih ny sleityn
gys y vooir trooid clashyn diuney 'sy choose, agh she'n glass Awin Chornah y
glass smoo ny mast'oc.

Ta'n balley beg hene ta enmyssit Maghal ny hoie faggys da Kione Maghal (114 m),
raad haink y noo er çheer rere ny shenn-skeealyn. Ta'n kione shoh ny voayl smoo
shiar er yn ellan as t'eh ny voayl s'faggys da Sostyn, 50 kilometeryn veih St
Bees Head ayns Cumbria. Ta keeill veg ry-akin 'sy valley beg as ta'n cheeill
shen nane jeh ny kialteenyn shinney er yn ellan. T'ee ny thie cadjin jeh'n torçh
Manninagh, as ta ram taaishnyssyn ayn, goaill stiagh croshyn Celtiagh as
Loghlynagh lesh roonyn er fir jeu. Ta ny croshyn shen tashtit ayns Thie Croshyn
Skylley Maghal ayns thalloo ny killey. Ayns ruillick ny killey ta tree
kialteenyn jeh'n çhenn-horçh ry-akin. 'Sy ruillick ta lhiaghtyn cooinaghtyn
ry-akin myrgeddin as enmyn ny cummaltee skeerey ren cohoyrtyssyn scanshoil da
seihll yn ellan, lheid as Edward Christian (y chied Chiannoort Manninagh),
P.M.C. Kermode (y chied veoir jeh Thie-Tashtee Vannin), as y Reejerey Charles
Kerruish (kied eaghtyrane Tinvaal). Faggys da corneil hiar hwoaie y ruillick ta
Çhibbyr Noo Maghal ry-akin. Chur lught yn ellan arrym mooar da'n çhibbyr ayns ny
shenn-traaghyn agh cha nel y çhibbyr nish agh ny voayl naggyr.

Ta Skyll Maghal stiurit as reirit ec Barrantee Skyll Maghal. T'ad çheet
ry-cheilley ec cruinnaghtyn ayns Halley Keeill y Dowin. She Hazel Lace Captan ny
Skeerey, as Caairliagh ny Barrantee.



https://gv.wikipedia.org/wiki/Rumex_obtusifolius

She lus sheer-vio ny h-Oarpey ee cabbag lhean (Rumex obtusifolius), as ish mie
er enney myr noi-castey noi guinney undaagee. T'ee ny sarkyl ayns ardjyn. Dy
cadjin, ta'n ennym cadjin cabbag çheet er y dooie mie er enney shoh.

Ta cabbag lhean ry-enney er coontey ny duillagyn eck. T'ad wheesh as 12" er
lhiurid as 6" er lheead, ga nagh roshys y lus hene erskyn 18" er yrjid, as t'ad
gaase ayns cummey roseag. Ta'n oirr oc neurea dy pontreilagh, as myr shen ta
jeeagh tonnagh echey. Ta ocrea er ny gish eck.

Ta'n blaa eck gaase myr crouw-vlaaghey geayney ta jiargaghey rish appaghey. Ta
ny crouwyn-blaaghey gaase er gass lomarcan, eddyr Mean Souree as Mean Fouyir. Ta
rassyn dhone-jiarg eck.

Ta ram ymmyd jeant jeh cabbag lhean noi gorley crackanagh myr jough ny glabbag,
goaill stiagh askaidyn, brooan, jeirr, çhing aile, çhingys king as çhingys y
ree. Chammah's lheeys hene, va sleih Anglia Hiar kiangley fraue cabbag lhean er
y 'leeast noi çhingys craaee, as Yernee kiangley rassyn cabbag lhean er arm
hoshtal mraane noi shastaght.

Chammah's y bree lheeys eck, ren Yernee ymmyd jeh cabbag myr aght fadeyragh: va
caillin cuirrey ny rassyn leah 'sy voghrey, as lhisagh ee fakin y dooinney vees
eck as eshyn buinn.

Va eirinee cliaghtey soailley eeym ayns duillagyn cabbag, ny dooieyn Rumex elley
as duillagyn mooarey oc.

T'ad coontey cabbag lhean myr sarkyl 'syn RU rere Weeds Act 1959, as ayns Loghyn
Mooarey America Hwoaie. T'ee beggan nieunagh, as foddee ee cur çhingys er
sthock. S'doillee eh y lus y scryssey. Ta bun-fraue dowin eck, wheesh as 5
trieyn er diunid. Ta ny rassyn skianagh, as t'ad skeaylley rish foddey er y
gheay ny 'syn ushtey, ny greimmey fynney beiyn. Foddee ad tannaghtyn bio rish
bleeantyn roish my aasee ad.



https://gv.wikipedia.org/wiki/Rolley_baljyn_as_baljyn_beggey_ayns_Pobblaght_Nerin

Shoh duillag kianglagh ard-valjyn as baljyn ayns Pobblaght Nerin, goaill stiagh
baljyn beggey as baljysyn, chamah as slystyn ayns Divlyn. Ta ard-valjyn ayns
clou trome.

Aah ny Mooa, Aah yn Ree, An Abhainn Bheag, An Abhainn Dubh, An tAbhallort,
Abhóca, Achadh an Iúir, Achadh Bhó, Achadh Bolg, Achadh Ghobhair, Achadh Úr,
Achair, Ail Finn, Na hAilichí, An Aill, Ailt an Chorráin, Aird Mhór, Almu,
Anagaire, An tAonach, Na hAoraí, Ard an Rátha, Ard Fhearta, Ard Lios, Ard
Raithin, Ármhach, Áth an Chláir, Áth an Chóiste, Áth an Choite, Áth an Chorráin,
Áth an Chuilinn, Áth an Ghainimh, Áth an tSléibhe, Áth Cinn, Áth Dara, Áth
Garbháin, An tÁth Leacach, Áth Liag, Áth na Fuinseoige, Áth na gCasán, Áth na
nUrlainn, Áth na Sceire, Áth na Sráide, Áth Tíomáin, Áth Trasna

Bá na hEornan, An Bábhún Buí, Baile an Bhiataigh, Baile an Bhiocáire, Baile an
Bhóthair (Divlyn), Baile an Bhóthair (Yn Vee), Baile an Bhric Óig, Baile an
Bhuinneánaigh, Baile an Chaisil, Baile an Chaisleáin (Corkee), Baile an
Chaisleáin (Leesh), Baile an Chaistil, Baile an Chillín, Baile an Chinnéidigh,
Baile an Chollaigh, Baile an Daighin, Baile an Dúlaigh, Baile an Ghaill, Baile
an Gharraí, Baile an Ghearlánaigh, Baile an Ghoirtín, Baile an Londraigh, Baile
an Mhanaigh, Baile an Mhóta, Baile an Mhuilinn, Baile an Phóirtéaraigh, Baile an
Phúcaigh, Baile an Ridire, Baile an Róba, Baile an Scotaigh, Baile an Tobair,
Baile an tSratha, Baile Átha an Róine, Baile Átha Fhirdhia, Baile Átha Í, An
Baile Beag, Baile Bhlainséir, Baile Bhuirne, Baile Brigín, Baile Briotáis, Baile
Chaisleáin an Róistigh, Baile Chaisleáin Bhéarra, Baile Chathail, Baile Cholla,
Baile Choitín, Baile Chruaich, Baile Coimín, Baile Deasumhan, An Baile Dubh
(Kerree), An Baile Dubh (Logh Garman), An Baile Dubh (Purt Largey), Baile Easa
Dara, Baile Eoin, An Baile Fionn, An Baile Gallda (Corkee), An Baile Gallda
(Keeill Darey), Baile Garbháin, Baile Ghearóid, Baile Haicéid, Baile Héil, Baile
Hiobaird, Baile Iúiliáin, Baile Locha Riach, Baile Liam, Baile Mharascail, Baile
Mhic Ádaim, Baile Mhic Andáin, Baile Mhic Gormáin, Baile Mhic Íre, Baile Mhic
Mhaoilir, Baile Mhic Scanláin, Baile Mhistéala, Baile Mhúráin, Baile Mór na
nIústasach, Baile Munna, Baile na Caillí, Baile na Carraige, Baile na Coille,
Baile na Cúirte, Baile na Finne, Baile na gCailleach, Baile na gCros, Baile na
hInse, Baile na Lorgan, Baile na Manach, Baile na Martra, Baile na nGabhar,
Baile na nGallóglach, Baile Níos, An Baile Nua (Çhybbyrt Aarey), An Baile Nua
(Doon ny Ghoal), An Baile Nua (Leesh), Baile Phámar, Baile Phóil, Baile Sheáin
(Divlyn), Baile Sheáin (Keeill Chennee), Baile Sheáin (Keeill Darey), Baile
Shéamais Dhuibh, Baile Sheinicín, Baile Shláine, Baile Uí Aodha, Baile Uí
Bheoláin, Baile Uí Bhróithe, Baile Uí Chonnmhaí, Baile Uí Dhálaigh (Shliggagh),
Baile Uí Fhiacháin, Baile Uí Laigheanáin, Baile Uí Mhatháin, Baile Uí Mhurchú,
Baile Uí Shé, Baile Uí Thaidhg, Balana, Balley Aah Luain, Balley Aah Trim,
Bántír, Barr na Rinne, Bealach an Doirín, Bealach Bhaile an Mhuilinn, Bealach an
Tirialaigh, Bealach Caorthainn, Bealach Conglais, Bealach Féich, An Bealach Mór,
Béal an Átha Móir, Béal an Dá Chab, Béal an Mhuirthead, Béal Átha an Cheasaigh,
Béal Átha an Fhóid, Béal Átha an Tuair, Béal Átha Beithe, Béal Átha Bhearaigh,
Béal Átha Fhínín, Béal Átha hAmhnais, Béal Átha Liag, Béal Átha Leice, Béal Átha
Longfoirt, Béal Átha Lúbaigh, Béal Átha Mó, Béal Átha na Muice, Béal Átha na
Muille, Béal Átha na nEach, Béal Átha Póirín, Béal Átha Ragad, Béal Átha
Seanaidh, Béal Deirg, Béal Easa, Béal na mBuillí, Béal Tairbirt, Beannchar (May
Eo), Beannchar (Uíbh Fhailí), Beanntraí, Bearna, Bearna na Gaoithe, Beeal Aah ny
Sluigh, Beeal yn Aah (May Eo), Beeal yn Aah (Çhybbyrt Aarey), An Bháinseach, An
Bhlarna, An Bhroclais, An Bhuiríos, Binn Éadair, Biorra, An Blaic, An Bóthar
Buí, Bray, Bréachmhaigh, Bréantrá, An Briotás, Brosnach (Kerree), Brosnach (Uíbh
Fhailí), An Brú, Buiríos Léith, Buiríos Mór Osraí, Buiríos Uí Chéin, Bun an
Phobail, Bun an Tábhairne, Bun Cranncha, Bun Dobhráin, Bun Machan

Caair ny Mart, Cábán tSíle, Cairlinn, Caiseal Mumhan, Caisleán an Chomair,
Caisleán Cnucha, Caisleán Ghriaire, Caisleán Laighnigh, Caisleán na Finne, An
Caisleán Nua (Divlyn), An Caisleán Nua (Doon ny Ghoal), An Caisleán Nua (Keeill
Mantan), An Caisleán Nua Thiar, Caisleán Ó Liatháin, An Caisleán Riabhach,
Caisleán Uí Chonaill, An Caladh, Caladh na Sionainne, Callainn, An Caol,
Caonach, Caorthannán, Carn Domhnach, Carn na Ros, An Carnán, Carraig Álainn,
Carraig an Chabhaltaigh, Carraig an Droichid, Carraig an Ime, Carraig an
tSionnaigh, Carraig Mhachaire Rois, Carraig Mhaighin, Carraig na Siúire, Carraig
Uí Leighin, An Carraigín, Cashtal y Varrey, Cathair Bó Sine, Cathair Dónall,
Cathair Saidhbhín, Yn Cavan, Cé na Cille Móire, Na Cealla Beaga, Ceanannas,
Ceann Chlochair, Ceann Poill, Ceann Toirc, Na Ceapóga Sú Talún, Ceara,
Ceatharlach, Ceathrú Thaidhg, Céideadh, Ceis Charraigín, An Charraig Dhubh, An
Chárthach, An Chathair, An Cheapach Mhór, An Cheathrú Rua, An Chéim, An Chill
(Keeill Darey), An Chill (Purt Largey), An Chlais, An Chloch, An Chluain, An
Choill Mhór Thiar, An Chorrchoill, An Chreatlach, An Chrois, An Chrois Dhearg,
An Chúlóg, Çhybbyrt Aarey, Cill Aichidh, Cill Ala, Cill an Dísirt, Cill an
Mhuilinn, Cill Bheagáin, Cill Bhearaigh (Keeill Darey), Cill Bhearaigh (Yn Vee),
Cill Bhriotáin, Cill Chaoi, Cill Cheallaigh, Cill Chiaráin, Cill Chisín, Cill
Choca, Cill Chóige, Cill Choirín, Cill Choirne, Cill Cholgáin, Cill Chomhghaill,
Cill Chormaic, Cill Chuillinn, Cill Dalua, Cill Damháin, Cill Dhéagláin, Cill
Díoma, Cill Droichid, Cill Fhearga, Cill Fhíonáin, Cill Fhionntain, Cill Flainn,
Cill Iníon Léinín, Cill Liúcainne, Cill Mheáin, Cill Mhucraise, Cill Mocheallóg,
Cill na hOmnaí, Cill na Mallach, Cill na Seanrátha, Cill na Sí, Cill Náile, Cill
Odhráin, Cill Orglan, Cill Pheadair, Cill Rois, Cill Seanchua, Cill Srianáin,
Cill Téile, Cill Tíle, Cill Uird, Cill Uisean, Cillín an Chrónáin, Cillín
Chaoimhín, Cinn Mhara, Cionn Átha Gad, Cionn Eitigh, An Cladach Dubh, An
Cláirín, Claonadh, Clár Chlainne Mhuiris, Cloch an Mhíle, Cloch na Rón, Cloch
Shiurdáin, Na Clocha Liatha, An Clochán (Doon ny Ghoal), An Clochán (Uíbh
Fhailí), An Clochán Liath, Cloich na Coillte, Clóirtheach, Cluain, Cluain Aodha,
Cluain Bolg, Cluain Cearbán, Cluain Damhna, Cluain Dá Ráth, Cluain Dolcáin,
Cluain Eidhneach, Cluain Eois, Cluain Fada, Cluain Maine, Cluain Meala, Cluain
Mhic Nóis, Cluain Mhór, Cnoc Lín, Cluain Sceach, Cluain Tarbh, Cluainín, Cnoc an
Chrochaire, Cnoc an Iúir, Cnoc an Línsigh, Cnoc an Tóchair, An Cnoc Breac, Cnoc
Ghleann na gCaorach, Cnoc Mhuire, Cnoc na gCaiseal, Cnoc na Góla, Cnocán na
Biolraí, Cobh, Coill an Chollaigh, Coill an Iarainn, Coill Bheithne, Coill
Bhreacán, Coill Mhic Thomáisín, Coill na Silíní, Coillte, Coillte Mach, An
Coireán, Cois Bá, Cois Eidhní, Collann, Conga, Cora Chaitlín, Cora Droma Rúisc,
Cora Finne (Yn Claar), Cora Finne (Galliu), Corclach, Corkee, An Corrdhaingean,
Corr na Móna, Na Creagacha Dubha, An Creagán Bán, Crochta Ard, Crochta na
Gréine, Crois Mhaoilíona, Cromadh, Cros Domhnaigh, Crosaire Uí Dhalaigh, An
Cruachán, Cuan Dor, Cuas an Ghainimh, Cúil an tSúdaire, Cúil Darach, Cúil Mhín,
Cuinche, Cúirt Mhic Shéafraidh, An Currach Buí, Currach Cló, Cúrsa an Ráis

Daingean, Damhliag, An Damhshraith, Darú (Leesh), Darú (Uíbh Fhailí), Dealbhna,
Deilginis, Yn Dein, Divlyn, Doire an tSoirn, An Doladh, Domhnach Bat, Domhnach
Míde, Domhnach Mór, Doon Jialgan, Doon Laoire, Doon ny Ghoal, Draighneach,
Droghad Aah, Droichead Abhann Ó gCearnaigh, Droichead an Bhuitléaraigh,
Droichead an Chláir, Droichead Binéid, Droichead Chaisleán Loiste, Droichead na
Bandan, Droichead na Sionainne, Droichead Nua, An Droichead Nua (Keeill
Chennee), Droichead Uí Bhriain, Droim Conrach (Divlyn), Droim Conrach (Yn Vee),
Droim Dhá Thiar, Droim Ineasclainn, Droim Lis, Droim Seanbhó, An Drom Ard, Drom
Atháin, Drom Ólainn, Dubhaille, An Dúcharraig, Dúglas, Dúlainn, Dumhach Thrá,
Dún an Rí, Dún ar Aill, Dún Bleisce, Dún Búinne, Dún Canann, Dún Chormaic,Dún
Droma (Çhybbyrt Aarey), Dún Droma (Divlyn), Dún Fionnachaidh, Dún Garbháin, Dún
Guairne, Dún Luáin, Dún Léire, Dún Mánmhaí, Dún Mór, Dún Mór Thoir, Dún
Seachlainn, Dún na Séad, Na Dúnaibh, Durlas, Dúrus

Eachléim, Eachroim (Keeill Mantan), Eachroim (Galliu), Éadan Doire, Eas Géitine,
Eidhneach, An Éill

Faarney, Faing, An Fál Carrach, An Fearann Fuar, An Féar Bán, An Fhairche, An
Fhianait, Fiodh an Átha, Fiodh Ard, Fíonach, Fionnmhach, Na Forbacha

An Gabhailín, Gabhailín an Bháite, Gabhalmhaigh, Gabhrán, An Gallbhaile, Galliu,
Gaoth Dobhair, Gaoth Sáile, Garraí na Deirce Thuaidh, Garraí Uí Spealáin, An
Ghaobhach, An Ghráig, An Ghráinseach, Glas Naíon, Na Glasáin, Glasán, An Gleann
Garbh, Gleann Ghaibhle, Gleann Fhaidhle, Gleann Maghair, Na Gleannta (Doon ny
Ghoal), Na Gleannta (Kerree), An Gleanntán, Glinsce, Gob an Choire, An Góilín,
An Gort, Gort na hUamha, Gráig na Manach, Gráinseach an Déin, Gráinseach Choinn,
Gránard, An Grianán, An Grianfort, Guagán Barra, Guaire

Iascaigh, Imleach Iubhair, Inbhear, Inis Cara, Inis Céin, Inis Córthaidh, Inis
Crabhann, Inis Díomáin, Inis Tíog, Innys, An Inse, Inver Mooar, Ioma, Iostáin
Chrois Araild

An Lathaigh, Leac an Anfa, An Leacht, An Leadhb Gharbh, An Leacht Mór, Leamhcán,
An Leathcheathrú, Leffyr, An Léim, Léim an Bhradáin, Leithghlinn an Droichid,
Lheeahtrim, Lhongfort, Limmeragh, An Lios Breac, Lios Ceannúir, Lios Dúin
Bhearna, Lios Lachna, Lios Póil, Lios Ruanach, Lios Tuathail, Lios Uí
Chathasaigh, Lis Mooar, Littyr Kennain, Loch Cheann, Log an Churraigh, Logh
Garman, Lusca

Maanoot, Magh, Maigh Bhachla, Maigh Chairce, Maigh Chromtha, Maigh Cuilinn,
Maigh Dearmhaí, Maigh Locha, Maigh Mheáin, Maigh nEalta, Maigh Thamhnach,
Maighean Rátha, Mainistir Eimhín, Mainistir Laoise, Mainistir Leathrátha,
Mainistir na Búille, Mainistir na Corann, Mainistir na Croiche, Mainistir na
Féile, Mainistir Ó dTorna, Mainistir Shruthla, Mala, Mannishter 'er Maigh,
Maolán na nGabhar, Maoin, Maolla, Maothail, An Marcach, May Eo, Meathas Troim,
An Mhaighean, An Mhala Raithní, Mín an Lábáin, Míseal, Móin Choinn, Móin na
Saighead, Móinteach Mílic, Montpelier, Móta, An Móta, Muiceanach idir Dhá
Sháile, Muileann an Bhata, Muileann Fúca, Muileann na hUamhan, Muileann Uí
Cheallacháin, Muilte Farannáin, Muinaghan, Muinchille, Muine Bheag, Muine Gall,
Muine Moling, Mullach Eadrad, Mullach Íde, An Mullach Mór, Muraisc, Yn Mwyllin
Kiarr,

Ó Méith, An Obair, Oileán Chiarraí, Oileán Éadaí, Yn Ooive, Órán Mór, An
tOspidéal

Pailís Chaonraí, Paiteagó, Partraí, An Phailís, Poll an Phúca, Pontún, Port
Lách, Port Mearnóg, An Port Thoir, An Port Thuaidh, An Port Rua, Purt Largey,
Purt Leesh

Raghnallach, Ráistín, An Ráithín, Ráth Ara, Ráth an Chuilinn, Ráth Caola, Ráth
Conarta, Ráth Chormaic, Ráth Cúil, Ráth Domhnaigh, Ráth Eanaigh, Ráth Eoghain,
Ráth Fearnáin, Ráth Fhearna, Ráth Garbh, Ráth Iomgháin, Ráth Luirc, Ráth
Maoláin, Ráth Maonais, Ráth Mealtáin, An Ráth Mhór, Ráth Tó, Réileán, Rinn an
Scidígh, Rinn na Spáinneach, An Ros, Ros Comain, Ros Cré, Ros Dumhach, Ros
Fhionnghlaise, Ros Laar, Ros Muc, Ros Ó gCairbre, Ros Vic Treoin, Ruibh
Fhorraigh, Rúscaigh

An Scairbh, Scairbh na gCaorach, An Sciobairín, An Scoil, An Scrín (Shliggagh),
An Scrín (Yn Vee), An Seanbhaile, An Seanchaisleán, An Seangharraí, Seantrabh,
Searcóg, Séipéal na Carraige, Shliggagh, Sionainn, Ny Skeryn, An tSnaidhm, Na
Solláin, Sord, An Spá, Yn Spittal, An tSráid, Sráid an Mhuilinn, Sráid na
Cathrach, An Sráidbhaile, An tSráidbhaile, Sraith an Domhain, Srath an Urláir,
Sruthair, Stigh Lorgan, Súmhaí

Yn Taagher, Tamhlacht, Teach Mealóg, Teach na Giúise, Teach Sagard, Teach
Sinche, Teach Srafáin, Teampall an Ghleanntáin, Teampall Baoith, An Teampall
Geal, An Teampall Mór, An Teampall Uachtarach, An Teanga, Tearmann Bearaigh,
Tearmann Feichín, Tiarna Mhúscraí, Tigh an Raoilinn, Tigh Damhnata, Tigh Mochua,
Tigh Mo Linne, Tigh Molaige, Tigh na hÉille, An Tigh Rua, Tír an Iúir, Tír
Ghamhainín, Tobar an Choire, Tobar Chláir, Tobar Phádraig, Traie Lee, Traie
Mooar, Tuaim, Tuaim Uí Mheára, Tuar Mhic Éadaigh, Tuar na Fola, Tuilsce, An
Tulach (Ceatharlach), An Tulach (Yn Claar), Tulach an Iarainn, Yn Tullagh Vooar



https://gv.wikipedia.org/wiki/Reeriaght_ny_h-Ungaar_(1920-1946)

By reeriaght er thalloo ny h-Ungaar ee Reeriaght ny h-Ungaar (Ungaarish: Magyar
Királyság). V'ee goll er enney fo'n lhiass-ennym "y Lhiass-Reeaght" chammah.
V'ee bunnit 'sy vlein 1920 as haink jerrey r'ee lurg y Nah Chaggey Dowanagh 'sy
vlein 1946. By eh Miklós Horthy y Lhiass-Ree. Ren Horthy shassoo dy h-oikoil
ayns ynnyd y ree Çhalse IV, Ree Ostyllagh ny h-Ungaar. Cha row Çhalse jargal
çheet er ash dy valley fo baggyrtyssyn caggey veih ny çheeraghyn gerroil da'n
Ungaar as er coontey yn laccal v'ec Horthy hene.

By Phooar Essylagh ee yn Ungaar car y chooid smoo jeh'n Nah Chaggey Dowanagh fo
currym Horthy. 'Sy vlein 1944, ren y Ghermaan Natseeagh ruegey yn Ungaar as va
Horthy ceaut magh ass oik. Ren toshiagh y phartee Crosh Sidey, Ferenc Szálasi
cur reiltys fo pohlldey ny Natseeyn er bun as eh ceaghley yn Ungaar gys steat
babbanagh fo'n Ghermaan.

Lurg y Nah Chaggey Dowanagh, huitt yn Ungaar fo cleaney yn Unnaneys Soveidjagh.
'Sy vlein 1946 va Nah Phobblaght ny h-Ungaar currit er bun fo stiurey
Soveidjagh.



https://gv.wikipedia.org/wiki/Raisoam

Ayns lus-oaylleeaght, she gass lus eh raisoam (ass Greagish ῥίζωμα, rhízōma
"dhossan dy 'raueyn",, ass ῥιζόω, rhizóō "cur er goaill ynnyd"). T'ad
co-chruinnaghagh as fo-halloo son y chooid smoo, as t'ad cur magh fraueyn as
stholeyn ass ny noadyn oc dy mennick. T'eh ny haase gientyn neucheintyssagh
lossreeyn.

Ta sthollane casley rish raisoam, agh ta sthollane gobbey ass gass t'ayn hannah,
ta eddyr-noadyn liauyrey echey, as t'eh cur magh stholeyn noa ass y chione. She
ard-ghass y lus eh raisoam, as ta eddyr-noadyn beggey echey; t'eh cur magh
fraueyn ass eaghtyr s'inshley ny noadyn, as stholeyn ass eaghtyr s'yrdjey ny
noadyn. Ta moyllyn myr praaseyn nyn raisoamyn ny sthollaneyn er nyn mooadaghey
dys tashtey cooid.

Ta raisoamyn erskyn thallooin ec kuse dy lossreeyn, goaill stiagh cliogee
ennagh, as ta renniee skeaylley liorish raisoamyn. Ta lossreeyn as raisoamyn
fo-halloo oc goaill stiagh jinsharyn, cuirtlee ennagh, Dionaea muscipula, lus y
lhionney, as gollianee vooarey. Ta raisoamyn ayns un vrat dy mennick, agh ta fir
yl-vrattagh ec gollianee vooarey.

My ta raisoam er ny vrishey ayns peeshyn, foddee dagh peesh gaase dys lus noa.
Shen gientyn losseragh, as ta eirinee as gareyderyn jannoo ymmyd jeh dys
sheelraghey lossreeyn ennagh. T'adsyn goaill stiagh jinsharyn, lus y lhionney,
cliogee, blaa Boaldyn as asparag.



https://gv.wikipedia.org/wiki/Queiggey_ny_Polynn_Beg

She queiggey ayns jiass y Pholynn eh Queiggey ny Polynn Beg, ny Queiggey yn
Pholynn Veg myr ta scruit 'sy Noa-Ghaelg (Polynnish: województwo małopolskie,
focklit magh myr [vɔjɛˈvut​͡stfɔ mawɔˈpɔlskʲɛ]). T'eh 15,108 kilomeaderyn
kerrinagh (5,833 mi ker) er eaghtyr as 'sy vlein 2006 va 3,267,731 deiney cummal
ayn.

Va'n queiggey currit er bun er 1 Jerrey Geuree 1999 ass Eear-Wheiggaghyn Kraków,
Tarnów, Nowy Sącz as ayrnyn jeh Queiggaghyn Bielsko-Biała, Katowice, Kielce as
Krosno. Ta ennym yn ard shenndeeagh, y Pholynn Veg, currit er y wheiggey
noa-emshyragh. Ansherbee, cha nel y queiggey noa-emshyragh coodaghey agh cooid
veg jeh'n ard shen, as yn ard shen sheeyney lesh y twoaie gys Radom as Siedlce,
goaill stiagh ny caayryn Stalowa Wola, Lublin, Kielce, Częstochowa, as
Sosnowiec.

Ta'n queiggey çhemmit er y twoaie liorish ny Sleityn Święty Krzyż (Góry
Świętokrzyskie), er y neear liorish Jura Krakowsko-Częstochowska (reayn lhean
jeh cruink ta sheeyney magh veih Kraków gys Częstochowa), as er y jiass liorish
ny Sleityn Tatra, Pieniny as Beskidy. Dy politickagh, t'eh çhemmit liorish
Queiggey ny Sileesh 'sy neear, liorish Queiggey Święty Krzyż 'sy twoaie, liorish
Queiggey Podkarpacie 'sy niar, as liorish y Clovack 'sy jiass.

Ta 61 chaayr as valley 'sy wheiggey. Shoh rolley ny caayryn as baljyn rere
earroo yn phobble (rere earrooyn oikoil y vlein 2006 ):



https://gv.wikipedia.org/wiki/Queiggey_%C5%9Awi%C4%99ty_Krzy%C5%BC

She queiggey ayns mean y Pholynn eh Queiggey Święty Krzyż (Polynnish:
województwo świętokrzyskie, focklit magh myr [vɔjɛˈvut​͡stfɔ ɕfjɛntɔˈkʂɨskʲɛ]).
T'eh ny hoie ayns ard henndeeagh y Pholynn Veg. Ta ennym ny sleityn Święty Krzyż
currit er y wheiggey. She Kielce y preeu-valley as y chaayr smoo ayn.

Ta Queiggey Święty Krzyż çhemmit liorish shey queiggaghyn elley: t'eh çhemmal
liorish Queiggey Mazowsze 'sy twoaie, liorish Queiggey Lublin 'sy niar, liorish
Queiggey Podkarpacie 'sy niar yiass, liorish Queiggey ny Polynn Mooar 'sy jiass,
liorish Queiggey ny Sileesh 'sy neear yiass, as liorish Queiggey Łódź 'sy neear
hwoaie.

Va'n queiggey currit er bun er 1 Jerrey Geuree 1999 ass Queiggey Kielce as yn
ayrn heear dy Wheiggey Tarnobrzeg. T'eh 11,672 kilomeaderyn kerrinagh (4,507 mi
ker) er eaghtyr. Rere shen t'eh ny nah wheiggey sloo mastey queiggaghyn y
Pholynn (lurg Queiggey Opole). 'Sy vlein 2006 va 1,281,796 deiney cummal ayn.

Ta 31 chaayr as valley soit 'sy wheiggey. Shoh rolley ny caayryn as baljyn shen
rere earroo yn phobble (rere earrooyn oikoil y vlein 2006 ):



https://gv.wikipedia.org/wiki/Queiggey_%C5%81%C3%B3d%C5%BA

She queiggey ayns mean y Pholynn eh Queiggey Łódź (Polynnish: województwo
łódzkie, focklit magh myr [vɔjɛˈvut​͡stfɔ ˈwut​͡skʲɛ]). V'eh currit er bun er 1
Jerrey Geuree 1999 ass ny sçhenn wheigaghyn Łódź, Sieradz, Piotrków Trybunalski
as Skierniewice, as cooid jeh Queiggey Płock. Ta ennym y phreeu-valley as y
chaayr smoo, Łódź, currit er y wheiggey.

Ta Queiggey Łódź çhemmit liorish shey queiggaghyn elley: t'eh çhemmit liorish
Queiggey Mazowsze 'sy twoaie as 'sy niar, liorish Queiggey Święty Krzyż 'sy niar
yiass, liorish Queiggey ny Sileesh 'sy jiass, liorish Queiggey Opole 'sy neear
yiass, liorish Queiggey ny Polynn Mooar 'sy neear, as liorish Queiggey
Kujawy-Pomorze, feie joarey giare, 'sy twoaie. By chooid jeh ny h-ardjyn
shenndeeagh Mazowsze ('sy niar), y Pholynn Vooar ('sy neear) as y Pholynn Veg
('sy niar yiass mygeayrt y valley Opoczno).

Ta 44 caayryn as baljyn soit 'sy wheiggey. Shoh heese ny caayryn as ny baljyn
rere earroo yn phobble (rere earrooyn oikoil y vlein 2006):



https://gv.wikipedia.org/wiki/Pteridophyta

She lus erbee 'sy rheynn Pteridophyta eh renniagh ny faarney. Ta mysh 12 000
dooie ayn.. Ta sylem as phloem oc, as myr shen, she lossreeyn cuishlagh t'ayn.
Ta gass, duillagyn as fraueyn oc, agh cha nel rassyn ny blaaghyn; t'ad geddyn
sliught liorish sporragyn.

She Polypodiopsida possan smoo ny renniee, agh ta renniee goaill stiagh
gollianee, renniee scuitçhee, Marattiopsida, as Ophioglossales.

Haink rish renniee 'sy recortys fossylagh 'syn Eash Charboniferagh, agh cha row
ny dooieyn jeianagh ayn derrey anmagh 'syn Eash Chretaceagh son y chooid smoo.

She lossreeyn cuishlagh ad renniee. T'ad anchasley rish lycophyteyn (lossreeyn
ny s'bunneydaghey) er y fa dy vel feer duillagyn oc. T'ad anchasley rish
lossreeyn sheelagh (gymnospermae as angiospermae) er y fa nagh vel blaaghyn ny
rassyn oc. Ta'n bea oc maylartey sheelogheyn; ta keim sporophytagh daaphloid as
keim gametophytagh unphloid oc. Anchasley rish gymnospermyn as angiospermae, she
bioag seyr eh gametophyte renniagh.

Ga dy vel renniee cummal ayns cooillyn boggey scaadooagh rere'n eie chadjin,
t'ad ry-akin ayns ymmodee çhymbyllaghtyn elley, goaill stiagh sleityn, ushtey,
carrickyn eaynagh, as magheryn. Son y chooid smoo, she sur-lossreeyn t'ayn, as
t'ad gaase dy mie ayns oayllyn oirragh raad troyn ny çhymbyllaght cur lhiettal
er lossreeyn blaaghey. Ta kuse jeu mastey ard-sarkylyn ny cruinney, as t'adsyn
goaill stiagh renniagh vooar ny thalloo sleitoil, as Azolla ny loghyn
grianchryssagh; ta'n daa ghooie jannoo coloinyn mooar ta skeaylley dy tappee.

T'ad ry-akin ayns kiare oayllyn erskyn ooilley: keylljyn boggey scaadooagh;
scaanaghyn ayns carrickyn; curree gheayragh; as er biljyn grianchryssagh, raad
ta ymmodee dooieyn nyn epiphyteyn.

Ta ymmodee renniee croghey er co-obbraghey lesh fungyssyn mycorrhisagh. Cha
daasee ad agh sthie rheam pH er lheh. Myr sampleyr, cha daasee y renniagh
drappee Lygodium (America Hwoie) agh ayns thalloo vog as feer gheayragh; ta
rheam y renniagh Cystopteris bulbifera lhie harrish rheam Lygodium, agh cha nel
eh ry-akin agh er clagh eayil alkalaihagh.

Cha nel renniee cho scanshoil as lossreeyn rassagh dy tarmaynagh, agh ta ymmyd
jeant jeh kuse jeu. Ta sleih gee shiartanse dy renniee, myr sampleyr duillagyn
beggey renniagh vooar (Pteridium aquilinum), Matteuccia struthiopteris, Osmunda
cinnamomea, ny Diplazium esculentum. T'ad caigney Polypodium glycyrrhiza er son
y vlass mie eck.

Ta renniee 'sy ghenus Azolla nyn lossreeyn beggey snaueagh nagh vel gollrish
renniee chadjin. Ta ymmyd jeant jeu er son lhiasaghey ayns magheryn reise yn
Aishey hiar-yiass, er y fa dy vel ad tashtey nitrageen as jannoo beaghey lus
jeh.

Shimmey renniagh t'ad gaase myr lossreeyn çheer-yallooagh, er son duillagys
jesheenagh, as myr lossreeyn thie. T'adsyn goaill stiagh renniagh Voston
(Nephrolepis exaltata), Asplenium nidus, as y ghenys Platycerium.

Ta fir elley nyn sarkylyn nieunagh ny dooieyn ruegeydagh. T'adsyn goaill stiagh
Lygodium japonicum as Onoclea sensibilis. Ta renniagh ushtey vooar (Salvinia
molesta) mastey sarkylyn smessey ushtee ny cruinney.



https://gv.wikipedia.org/wiki/Prowaltys_Hershey-Chase

She straih prowaltyssyn va stiurit 'sy vlein 1952 liorish Alfred Hershey as
Martha Chase ny prowaltyssyn Hershey-Chase. V'eh feerit dy vel GDN ny stoo
gien-oaylleeagh, as eh taishbynit son y chied cheayrt ayns prowaltys
Avery-MacLeod-McCarthy 'sy vlein 1944. Va'n GDN mie er fys ec bea-oaylleeyn
veih'n vlein 1869, agh v'eh er credjal oc dy row oayllys son eiraght ymmyrkit
liorish proteenyn.

Va ny prowaltyssyn stiurut ec Hershey as Chase er y vacteyrofagagh T2, veerys
va'n strughtoor echey taishbynit liorish mynreayrtaght lectraneagh. Cha nel 'sy
vacteyrofagagh agh shlig phroteenagh lesh y stoo gien-oaylleeagh çheusthie j'ee.
Ta'n bacteyrofagagh doghaney bacteyr lesh lhiantag rish y chraitnys mooie echey,
as tilgey stiagh y stoo gien-oaylleeagh echey. Ta'n tilgey stiagh shen cur lesh
stoo gien-oaylleeagh y vacteyr veeryssyn ny smoo y yannoo, as yn obbraghey shen
faagail y hlig follym echey lhiantit hug y vacteyr.

Ayns nane jeh ny kied prowaltyssyn, chur ad lipaidyn er GDN ny bacteyrofageeyn,
as ny lipaidyn shen jeant seose jeh Fosfaar-32 goul-rooragh (ta'n elmint fosfaar
ry-gheddyn ayns GDN agh cha nel eh ry-gheddyn ayns ny 20 geayryn ameenagh as ny
proteenyn jeant seose jeu). Lhig ad da ny bacteyrofageeyn E. coli y ghoghaney,
eisht va ny shligganyn proteenagh arrit veih ny killagyn doghanit lesh mesteyder
as mean-shaghney. Haink eh lheu nagh row yn lurgagh gool-rooragh ry-akin agh
ayns ny killagyn bacteyragh as nagh row ad ry-akin ayns ny shligganyn
proteenagh.

Ayns nane jeh ny nah prowaltyssyn, chur ad lipaidyn Sulfur-35 gool-rooragh er ny
bacteyrofageeyn (ta Sulfur ry-gheddyn ayns ny geayryn ameenagh Kystein as
Meeteeanean, agh cha nel eh ry-gheddyn ayns GDN). Lurg y scarrey, va'n lurgagh
goul-rooragh feddynit ayns ny shligganyn proteenagh, agh cha row eh feddynit
ayns ny bacteyryn doghanit. V'eh feeraghey dy vel y stoo gien-oaylleeagh va
doghaney ny bacteyryn ny GDN.

Rheynn Aundyr Nobel ayns Fyshoaylleeaght ny Medshin ny bleeaney 1969 er Hershey
er son e “scrialtyssyn bentyn rish strughtoor gien-oaylleeagh veeryssyn.”



https://gv.wikipedia.org/wiki/Paul_Haddacks

By Lhiass-chiannoort er Mannin veih 2005 derrey 2011 yn Reejerey Paul Kenneth
Haddacks (ruggit er 27 Jerrey Fouyir, 1946). T'eh cummal ayns Thie y Reiltys
ayns Kione Droghad.

Va Haddacks ynsit ayns Kingswood School, Bath as hie eh stiagh ayns Lhuingys
Chaggee Hostyn 'sy vlein 1964. Erreish da er n'eddyn keim ass y Britannia Royal
Naval College, Dartmouth v'eh ny vyn-oikagh er frigaidyn as lhongyn traartagh
Lhuingys y Niar Foddey. Ayns 1971 ghow eh kioneys er hene fo'n lhong noa, HMS
Scimitar. Ren ad Anneyder jeh ayns 1979 as v'eh ny churmeyder fo ny frigaidyn
HMS Cleopatra as HMS Naiad. Ren ad Captan jeh ayns 1984 as haink er dy vel ny
fo-stiureyder son cummaghyn lhuingyssagh roish e hyndaa gys y cheayn myr Oikagh
Kioneysagh y lhong vooar HMS Intrepid. Va Paul reiht ayns 2001 myr Stiureyder
Fwirran Caggeeaght Eddyr-ashoonagh NATO.

Ta Paul poost rish y Chanadagh Penny ta ny boandyr Nightingale ayns y Thie
lheihys Noo Thomas, Lunnin. Ta mac oc, ta ny ard-choontyseyr lhuingey lesh
Princess Cruise Lines.



https://gv.wikipedia.org/wiki/Ny_Shenn_Eajiptee

By hiveeltaght henndeeagh ayns shiar hwoaie yn Affrick ee yn Çhenn Egypt. Va'n
çhiveeltaght shen soit rish y Neel Eeaghtyragh çheusthie, da'n chooid smoo, jeh
joaraghyn y çheer noa-emshyragh, yn Egypt. Haink y çhiveeltaght Egyptagh
ry-cheilley mysh y vlein 3150 RC (rere y chron-oaylleeaght Egyptagh
cadjincliaghtagh) liorish unnaneyssey politickagh yn Egypt Eeaghtyragh as
Eaghtyragh fo stiurey y chied Pharaoh. Ren shennaghys y Çhenn Egypt goll er
straih Reeriaghtyn shickyr, as lhingyn neuhickyr eddyr oc as yn ennym Lhingyn
Mean-choorsagh currit orroo: y Çhenn Reeriaght jeh'n Eash Ooha Leah, y Reeriaght
Veanagh jeh'n Eash Ooha Veanagh, as y Reeriaght Noa jeh'n Eash Ooha Yeianagh.
Ren yn Egypt roshtyn dys baare y phooar eck car lhing y Reeriaght Noa, car y
lhing Ramessesagh, agh hoshee ee failleil ny yei shen. Hie yn Egypt fo cosh
pooaraghyn joarree (goaill stiagh reirey Pershagh) 'syn Eash Yeianagh shen. Lurg
baase Alistair Mooar, ren fer jeh ny kionfenee echey, Ptolemy Soter, cur eh hene
stiagh myr fer-reill yn Egypt. Ren y Reeraghtys Ptolemagh shen reirey harrish yn
Egypt derrey yn vlein 30 RC tra huitt y reeriaght fo stiurey ny Rauee myr
queiggey Raueagh.



https://gv.wikipedia.org/wiki/Nastey_co-ioosagh

Cha nel beoyn er co-stooghyn ennagh lectraneyn y choayl ny lectraneyn y chosney.
Dy cliaghtagh, ta neu-veainyn myr shen, myr sampleyr, carboan as hiddragien.
Bentyn da co-vreneenyn as daa neu-veain ayndaue, ta ny breneenyn jannoo nyn
gooid share dy gheddyn hoght lectraneyn ayns nyn vynneigyn-lectrane sodjey magh
liorish rheynn lectraneyn. She kiangley cofioosagh t'ayn eisht.

Son y chooid smoo, she kianglaghyn cofioosagh t'ec co-vreneenyn nagh vel ayndaue
agh neu-veainyn, myr hiddragien (H2), cloreen (Cl2), neetragien (N2), ushtey
(H2O), ammoiney (NH3), meetane (CH4), daa-ocseed charboan (CO2), a.m.s.

Myr shen, ta daa lectrane syn ynneig sodjey magh ec gagh breneen hiddragien - y
lectrane echey hene as y lectrane rheynnit. Ta shin gra kiangley unnaneagh
cofioosagh rish rheynn y phiyr-lectrane. Dy mennick, ta'n kiangley cofioosagh
shoh screeut myr shoh: H-H.

Tra ta un phiyr dy lectraneyn goll er rheynn, she kiangley cofioosagh unnaneagh
t'ayn.

Tra ta daa phiyr dy lectraneyn goll er rheynn, she kiangley cofioosagh dooble
t'ayn.

Tra ta tree piyryn dy lectraneyn goll er rheynn, she kiangley cofioosagh
tree-filley t'ayn.

Ayns co-vreneen ocsygien, O2, she kiangley dooble t'ayn. T'eh çheet lesh gagh
breneen ocsygien hoght lectraneyn syn ynneig sodjey magh echey y chosney. Ta e
hey lectraneyn hene ec gagh breneen ocsygien ayns yn ynneig sodjey magh echey,
as t'eh rheynn daa lectrane elley. Ta sambyl elley jeh'n chiangley dooble
ry-gheddyn ayns co-vreneen carboan.



https://gv.wikipedia.org/wiki/Nah_Chaggey_Mooar

By chaggey dowanagh eh yn Nah Chaggey Dowanagh. Dy cadjin, t'eh er coontey dy
doshee eh 'sy vlein 1939 as dy daink jerrey lesh 'sy vlein 1945. Ansherbee, va
caggaghyn ayn hannah hene 'syn Aishey as, lurg tammylt, v'ad coontit myr paart
jeh'n Nah Chaggey Dowanagh. Va tromlagh jeh ashoonyn y dowan troiddey 'sy
chaggey as ad rang-oardit ayns daa phossan jeh cochaarjyssyn cahnagh: ny Forseyn
Cochaarjagh as ny Forseyn Essylagh. V'eh ny chaggey smoo lheeadagh v'ayn rieau
as ny smoo na 100 millioon dy gheiney goaill shirveish ayns unnidyn cahnagh. Va
ny commee vooarey ayns staydys slane chaggey, as va jargaghtyn tarmaynagh,
çhynskyllagh as oaylleeagh currit rish yn eab caggee. Ayns ny çheeraghyn va'n
anchaslys eddyr y chooid heayagh as y chooid chahnagh dollit magh. By eh yn
eiyrtys smoo baghtal ayn na mooad ny guintee hivoilagh, goaill stiagh adsyn va
currit gy baase 'sy Deherree as yn ymmyd va jeant jeh bleaystanyn çheshveanagh.
T'eh er ooley dy dooar eddyr 50 millioon as 85 millioon dooinney baase 'sy
chaggey.

V'eh yn dean ec Impiraght ny Shapaan na yn Aishey Hiar y chur fo'n chosh eck,
as, ec toshiaght y chaggey, v'ee troiddey noi Pobblaght ny Sheen veih'n vlein
1937. Jiu, t'eh coontit dy doshee yn Nah Chaggey Dowanagh er 1 Mean Fouyir 1939
tra ren y Ghermaan ruegey yn Pholynn. Ren y Reeriaght Unnaneysit as y Rank
fogrey magh dy row ad ayns staydys caggey noi'n Ghermaan myr eiyrtys er y ruegys
er y Pholynn. Myr eiyrtys er faghtyssyn as conaantyn, chur y Ghermaan y
cochaarjys Essylagh er bun marish yn Iddaal, as ren ad cur cooid vie jeh'n
Oarpey vooarheeragh fo smaght. Lurg Conaant Molotov-Ribbentrop, ren y Ghermaan
as yn Unnaneys Soveidjagh rheynn magh as goaill stiagh thallooyn jeh ny
çheeraghyn gerroil eddyr oc, goaill stiagh y Pholynn as ny çheeraghyn Baltagh.
Cha row çheer elley, faagail magh y Reeriaght Unnaneysit as çheeraghyn elley
jeh'n Cho-unnaneys Goaldagh, troiddey noi ny Forseyn Essylagh, as caggaghyn
taghyrt 'syn Affrick Hwoaie as Cah yn Atlantagh. Ayns Mean Souree 1941, ren ny
Forseyn Essylagh ruegey yn Unnaneys Soveidjagh, red ren cur cribbag er y chooid
smoo jeh ny Forseyn Essylagh derrey jerrey yn chaggey. Ayns Mee ny Nollick 1941,
ren y Çhapaan çheet er çheu ny Forseyn Essylagh, soiaghey ny Steatyn Unnaneysit
as thallooyn Oarpagh harrish y Cheayn Sheealtagh as, dy tappee, va'n chooid smoo
jeh ard heear y Cheayn Sheealtagh fo smagh ec ny Shapaanee.

Va stadd currit er gleashaghey ny Forseyn Essylagh 'sy vlein 1942. Chaill y
Çhapaan caggey criticoil er Midway, faggys da Hawaiʻi, as cha ren ad cosney yn
ghleashaght reesht. Va'n Ghermaan castit 'syn Affrick Hwoaie as, dy briwnyssagh,
ayns Stalingrad 'sy Roosh. 'Sy vlein 1943, lurg straih taartyssyn ec ny
Germaanee 'syn Oarpey Hiar, y ruegys Cochaarjagh er yn Iddaal as eh cur rish
livrey seose eck, as barriaghtyn Americaanagh 'sy Cheayn Sheealtagh, ren ny
Forseyn Essylagh cooyllaghey dy ro-inçhynagh er dagh çheu. 'Sy vlein 1944, ren
ny Forseyn Cochaarjagh ruegey yn Rank, as ren yn Unnaneys Soveidjagh aaghoaill
dagh cooid jeh'n thalloo va caillt as ren ny forseyn Soveidjagh ruegey yn
Ghermaan as ny cochaarjyn eck. Car ny bleeantyn 1944 as 1945, ren ny
h-Americaanee cur Lhuingys Chaggee Impiroil ny Shapaan fo haart as ghow ad
smaght er ram ellanyn ogheragh 'sy Cheayn Sheealtagh Heear.

Haink jerrey lesh y chaggey 'syn Oarpey tra ren ny Forseyn Cochaarjagh ruegey yn
Ghermaan as y ruegys shen çheet gys mullagh lesh goaill Verleen ec forseyn
Soveidjagh as Polynnagh. Ren y Ghermaan livrey seose gyn conaant er 8 Boaldyn
1945. Lurg Fogrey Potsdam ec ny Cochaarjee er 26 Averil 1945, ren ny Steatyn
Unnaneysit ceau bleaystanyn breneenagh er daa chaayr Shapaanagh, Hiroshima as
Nagasaki, er y 6 Luanistyn as y 9 Luanistyn er lheh. Ren y Çhapaan livrey seose
er 15 Luanistyn 1945 er yn oyr do row ruegys er yn Ellanragh Shapaanagh er
gerrey as er yn oyr dy ren yn Unnaneys Soveidjagh fogrey magh staydys caggey
noi'n Çhapaan roish dy ren ad ruegey y Vançhoor.

Ren y Nah Chaggey Dowanagh caghlaa çheughey politickagh as strughtoor sheshoil y
dowan. Va ny h-Ashoonyn Unnaneysit currit er bun ry-hoi co-obbraghey
eddyr-ashoonagh as son caggaghyn y haghney. Haink er ny pooaryn barriaghtagh—ny
Steatyn Unnaneysit, yn Unnaneys Soveidjagh, y Çheen, y Reeriaght Unnaneysit, as
y Rank—dy ve nyn olteynyn beayn er Coonseil Hickyrys ny h-Ashoonyn Unnaneysit.
Dirree ny Steatyn Unnaneysit as yn Unnaneys Soveidjagh magh myr mooar-phooaryn
trughanagh as eh cur rish toshiaght y Chaggey Feayr. Ec y traa cheddin, hoshee
niart as cleayney ny pooaryn Oarpagh goll sheese as hoshee lesh jee-choloinaghey
ny h-Aishey as ny h-Affrick. Dirree co-hymey politickagh magh, 'syn Oarpey er
lheh, myr eab son mooinjerys eear-chahnagh y hickyraghey as dy cho-obbraghey ny
s'breeoil car y Chaggey Feayr.

Ta screeuderyn shennaghys smooinaghtyn dy nee 1 Mean Fouyir 1939 date toshee yn
chaggey tra ren y Ghermaan ruegey er y Pholynn. Ren y Reeriaght Unnaneysit as y
Rank fogrey magh staydys caggee daa laa ny lurg. Ansherbee, ta dateyn elley ayn
son toshiaght y chaggey, goaill stiagh 7 Jerrey Souree 1937 - date toshee yn nah
chaggey eddyr y Çheen as y Çhapaan.

Ta deiney elley goll rish barel y screeudeyr shennaghys Goaldagh A. J. P.
Taylor. T'eh coontey dy row daa chaggey ayn 'syn Oarpey as ny coloinyn eck as
'syn Aishey as dy daink ad ry cheilley 'sy vlein 1941. Ta dateyn elley son
toshiaght y chaggey goaill stiagh y ruegys Iddaalagh er yn Abysseen er 3 Jerrey
Fouyir 1935. Ta'n screeudeyr shennaghys Goaldagh Antony Beevor coontey dy doshee
yn Nah Chaggey Dowanagh ec Cahyn Khalkhin Gol eddyr y Çhapaan er un çheu as y
Vongoil as yn Unnaneys Soveidjagh er y çheu elley veih Boaldyn derrey Mean
Fouyir 1939. Ta'n art shoh goll rish ny dateyn cadjinchliaghtagh.

Cha nel coardailys ayn mychione jerrey yn chaggey chammah. Ta deiney ennagh gra
dy nee yn aash caggee er 14 Luanistyn 1945 (Laa V-J) y laa jerrinagh, gyn
bwooise da livrey seose formoil jeh'n Çhapaan er er 2 Mean Fouyir 1945; ayns
shennaghyssyn Oarpagh er lheh t'eh coontit dy nee 8 Boaldyn 1945 (Laa V-E)
jerrey lesh y chaggey. Ansherbee, cha row Conaant cour Shee lesh y Çhapaan
fo-screeuit agh 'sy vlein 1951, as cha row y conaant son shee lesh y Ghermaan
fo-screeuit agh 'sy vlein 1990.



https://gv.wikipedia.org/wiki/Mynorgaanagh

She bioag do-akin da'n tooill eh mynvioagh (ny mynorgaanagh). Hooar magh Anton
van Leeuwenhoek dy row ad ayn ayns 1675. She myn-vioagh-oaylleeaght y studeyrys
er lheid ny bioagyn, lesh mynreayrtan son adsyn y 'akin.

Ta ymmodee sorçhyn dy vyn-vioagh ayn; t'ad goaill stiagh bacteyryn, fungyssyn,
archaea, protista, algaghyn glassey as kuse dy veiyn beggey, myr sampleyr,
plankton. Ta kuse dy vyn-vioagh-oayllee cur veeryssyn nyn mast'oc, agh fir
elley, er lhieusyn nagh vel ad bio. Ta’n chooid smoo jeu nyn mioagyn
un-chillagagh, agh cha nel dagh ooilley fer; ta kuse dy vioagyn yl-chillagagh
mynreayrtagh, as kuse dy phrotistyn as bacteyryn macroreayrtagh, dy ghra myr
shen, ry-akin da’n tooill (myr sampleyr, Thiomargarita namibiensis).

Ta mynvioee cummal er feie ny cruinney, ayns dagh rheynn ny bea-chruinney raad
ta ushtey fliugh, goaill stiagh thalloo, çhibbraghyn çhehey, er grunt ny marrey,
ard ‘syn aeraght, as duinid ayns bleayst ny cruinney. Ta feme orroo er son
aa-choorsal beaghey ayns eggochoryssyn. Ta jargaght tashtey nitrageen ec kuse dy
vyn-vioee, as myr shen, ta laue scanshoil oc ‘sy chorys nitrageen. Foddee dy vel
laue oc ayns frassaghey as emshir myrgeddin.

Ta ymmyd jeant jeh mynvioee ayns bea-haghnoaylleeaght chammah, ayns gyle as
braghey tradishoonagh, as ayns çhaghnoaylleeaght jeianagh ta jannoo ymmyd jeh
jeshaghteyrys gienntagagh. Er y laue elley, ta mynvioee ghorlagh lane assee;
t'ad goll stiagh bioagyn elley as gaase ayndaue, as shen bun aslayntyn ta marroo
millioonyn dy 'leih, beiyn as lossreeyn.

She mynvioee un-chillagagh haink rish s'leaie er y chruinney, mysh 3-4 billioon
blein er dy henney. B’voal eh aafilley ny lurg shen, as rish 3 billioon blein
‘syn Eash Roie-Chambriagh va dagh ooilley bioag mynreayrtagh. Myr shen, car y
chooid smoo jeh shennaghys ny seihill, cha row agh mynvioee ayn. Ta oayllee er
chur enney er bacteyryn, algaghyn as fungyssyn ayns ombyr 220 millioon blein
d’eash, as ta’n feanish shoh taishbyney nagh vel jalloo-oaylleeaght vyn-vioee er
gaghlaa monney derrey’n Eash Triassagh.

Ta’n chooid smoo dy vyn-vioee geddyn sliught dy tappee, as foddee lheid as
bacteyryn co-cheaghley gienntagyn eddyr dooghyssyn anchasley rish y cheilley,
liorish co-whingaghey bacteyragh, goaill stiagh gienntag as cur stiagh gienntag.
Ta’n co-cheaghley co-chruinnagh ghienyn shoh, as myrane lesh reat ard arraghey
as saaseyn caghlaa gienntag elley, lhiggey da mynvioee aafilley dy tappee
(trooid reih najooragh) son dy hannaghtyn bio ayns çhymbylaghtyn noa as freggyrt
da preays çhymbylagh. Ta’n aafilley tappee shoh scanshoil ayns lheeys, er y fa
dy vel ard-vunniagyn çheet rish. Ta ny bacteyryn gorlagh shoh lieh-yeenagh noi
noi-veiyn jeianagh.

Va resoonaght ayn er my row myn-vioee ayn ny dyn rish keeadyn roish my hie ad er
feddyn 'sy 17oo Eash. Screeu scoillar Romangh Marcus Terentius Varro er
cretooryn mynreayrtagh 'sy lioar liorish, De Re Rustica ("Er Eirinaght"), 'sy 1d
Eash. V'eh cur coyrle noi soiaghey thie balley faggys da curree:

Ayns Kitab Al Qanûn fi Al-Tibb (كتب ا لقا نون في ا لطب‎, "Leigh Lheeys") (1025),
screeu Abū Alī ibn Sīnā dy vel taalyn y chorp goll er sollaghey liorish corpyn
seihlltagh joarree roish my jig çhingys er. Hug roish eh y sheiltynys dy nod
gorley shymlee as çhingyssyn elley skeaylley eddyr sleih, dy ghra myr shen, dy
row ad nyn ngorlaghyn gowaltagh. Ren eh ymmyd jeh quaranteen son dy lhiettal ad.

Rish y Gorley Doo (phlaih fairaigagh) roshtyn al-Andalus ‘sy Spaainey ‘sy 14oo
eash, screeu Ibn Khatima dy row “myn-chorpyn” gowaltagh bun ghorley gowaltagh
lesh adsyn çheet stiagh ‘sy chorp. Ayns 1546, hug roish Girolamo Fracastoro dy
row bun çhingyssyn theayagh nheeghyn rassagh yn-astreeaghey nod ymmyrkey gorley
liorish coventyn jeeragh ny neuyeearagh, as eer gyn coventyn harrish foddeeaght
mooar.

She eieyn barelagh v’ayn er myn-vioee, gyn fysseree ny oaylleeaght erbee. Cha
row feanish, taishbyney ny soilshaghey kiart mynyngione derrey’n 17oo eash. Shen
er y fa nagh row mynreayrtanyn ry-gheddyn oc.

Va Anton van Leeuwenhoek mastey ny kied sleih dy ‘akin myn-vioagyn, liorish
mynreayrtan rere’n chiaddey echey hene. Va’n cohortys hug eh da bea-oaylleeaght
mastey ny smoo scanshoil rieau. By Robert Hooke eh y chied ren scrutaghey er
bioagyn liorish mynreayrtan; screeu eh er killagyn losseree ‘sy lioar 1665
echey, Micrographia.

Roish my hooar magh Leeuwenhoek myn-vioee ayns 1675, cha hoig ad cre’n fa dod oo
jannoo feeyn jeh smeïr-feeyney, caashey jeh bainney, ny cre’n fa va bee
loauaghey. Cha ren Leeuwenhoek kiangley ny h-obbraghyn shoh as myn-vioee, agh
phrow eh dy row bioagyn ayn nagh row ry-akin da’n tooill. Obbyr Leeuwenhoek,
myrane lesh tastaghyn Lazzaro Spallanzani as Louis Pasteur, hug ad jerrey er y
çhenn eie dy row bea hene-ghientyn ass stoo neuvio trooid loauaghey. Hooar magh
Lazzaro Spallanzani dy dod eh jannoo awree shiast liorish broie, as marroo
myn-vioee erbee v'aynjee. Hooar eh magh myrgeddin nagh nod myn-vioee noa
soiaghey urree mannagh beagh eh goll er anchoodaghey da'n aer. Dobbyr Louis
Pasteur ny smoo er y chooish, lesh anchoodaghey awree broit da'n aer ayns
saaghyn as shollane oc, son dy lhiettal breneenyn jeh goll ny hrooid da'n awree,
as ayns saaghyn gyn shollane. Haink stiagh yn aer trooid feddan cruillagh nagh
lhig da joan bentyn rish yn awree. Lesh broie yn awree 'sy toshiaght, v'eh
shickyr nagh row myn-vioee bio erbee 'syn awree ec y toshiaght. Cha daase red
erbee 'syn awree car prowaltys Phasteur. Haishbynee shen dy row bioee erbee
daase ayns lheid yn awree çheet stiagh jeh çheumooie, myr sporragyn er joan, as
cha jagh ad er hene-gheintyn 'syn awree. Hug shen builley baaish da'n çheiltynys
hene-ghientyn, as hug eh feanish da'n çheiltynys bunniag

Ayns 1876, phrow Robert Koch dy row myn-vioee nyn mun çhingys. Hooar eh magh dy
row ram Bacillus anthracis ayns fuill ollee as antraks orroo, dagh keayrt. Dod
eh ymmyrkey antaks jeh un vaagh da fer elley, liorish goaill beggan dy 'uill
jeh'n vaagh çhing as ish y hilgey stiagh ayns fer sunt, as hug shen çhingys er y
vaagh sunt. Hooar eh magh myrgeddin dy dod eh aase y bacteyr ayns awree beaghee,
as eshyn y hilgey stiagh ayns baagh sunt, as verragh shen çhingys er. Er bun ny
prowaltyssyn shoh, ren eh slatjyn howse er son prowal kiangley oyragh eddyr
myn-vioagh as çhingys: eabbaghyn Choch. Ga nagh vel ad bentyn da dagh cooish, ta
scansh shennaghyssagh oc bentyn rish aase smooinaght oaylleeagh, as ta ymmyd
jeant jeu foast.

Ma myn-vioee ry-akin er feie rheam vea ny cruinney. Ta bacteyryn as archaea
mynreayrtagh dy kinjagh, bunnys, as ta shiartanse dy eukaryoteyn mynreayrtagh
myrgeddin. T'adsyn goaill stiagh protistyn, fyngyssyn, as shiartanse dy
myn-vaaghyn as lossreeyn. Cha nel ad goaill rish dy cadjin dy vel veerysyn bio,
as myr shen, cha nee myn-vioee t'ayn, ga dy vel myn-vioagh-oaylleeaght goaill
stiagh studeyrys orroo.

She possan dy bioagyn prokaryota, as adsyn gyn çheshvean ny mynoltyn
far-chrackanagh elley. Myr shen t'ad anchasley rish ny eukaryota as çheshvean
ocsyn. Ta'n chooid smoo jeu lane un-chillagagh, agh beggan beg dy phrokaryota
(myr sampleyr, mycsobacteria), ta eashyn yl-chillagagh ayns nyn mea.

Ta daa ream ec ny prokaryoteyn, bacteyryn as archaea. She possan dy vioagyn smoo
anchasley as lhieenar ny cruinney t'ayn, as adsyn cummal raad erbee ta ushtey
fliugh ry-gheddyn as ta'n çhiassid fo +140 °C. T'ad cummal ayns sailley,
thalloo, aer, cassanyn collaneagh-gastragh veiyn, çhibbraghyn çhehey, as foddey
fo bleayst ny cruinney ayns cregyn. Ta prokaryoteyn er dagh eaghtyr nagh vel er
ny hiastey er lheh, faggys. T'ad credjal dy vel mysh qeuig millioon trillioon
trillioon jeu ayn, dy ghra myr shen 5×1030.

Ta faggys dagh bacteyr do-akin da'n tooill, er lhimmey jeh fir ghoan, myr
sampleyr, Thiomargarita namibiensis. She un-chillagee t'ayn, gyn myn-organeyn
far-chrackanagh. Ta'n genome oc un loob dy GDN, ga dy nod rheynn beg dy GDN,
plasmaidyn, ve ayndaue. T'ad goll er skeaylley eddyr killagyn liorish
co-whingaghey bacteyragh. Ta boaylley killag oc, as eshyn cur lajer as
neulhoobid daue. T'ad geddyn sliught liorish scoltey jeesoil ny cur magh
buinney, agh cha nel ad jannoo gientyn keintyssagh. Ta kuse dy ghooie jannoo
endosporragyn feer aalhiemmagh, agh she aase dy hannaghtyn bio t'ayn son
bacteyryn, cha nel aase ghientyn. Ayns çhymbylaght share daue, foddee bacteyryn
dooblaghey ad hene cho mennick as dagh 10 minnidyn.

Ta archaea nyn un-chillagee gyn çheshvean, gollrish bacteyryn. 'sy traa t'er
ngoll shaghey, cha dug ad tastey da ny h-anchaslyssyn eddyr oc, as v'ad
cliaghtey cur bacteyryn myrane lesh archaea 'sy reeriaght Monera. Ayns 1990, hug
roish y myn-vioagh-oayllee Carl Woese y corys tree reamyn, as eshyn eddyrscarrey
bioagyn ayns bacteyryn, archaea as nd eukaryoteyn. Ta anchaslyssyn eddyr
bacteyryn as archaea bentyn rish gien-oaylleeaght as bea-chemmig. Myr sampleyr,
ta far-chrackanyn ec y ghaa; agh ta'n far-chrackan killag bacteyragh ass
fosfaar-glisreed lesh kianglaghyn esteragh, as ta'n far-chrackan archaeagh ass
lipaidyn eethyr.

Hie archaea er nyn soilshaghey magh ayns sur-hymbylaghtyn ec y toshiaght, myr
sampleyr, çhibbraghyn çhehey, agh t'ad er nyn veddyn ayns dagh ooilley oayll
neayr's shen. T'ad fakin dy ve feer chadjin; she crenarchaeota cummey s'cadjiney
vea 'sy varrey, as eshyn s'eearrooagh ayns eggochoryssyn ny s'diuney na 150m.
T'ad cadjin 'sy thalloo neesht, as ta laue scanshoil oc ayns ocsaidaghey
ammoiney.

Ta ymmodee eukaryoteyn mynreayrtagh ayn. Anchasley rish bacteyryn as archaea, ta
mynoltyn ec eukaryoteyn, myr sampleyr, çheshvean killag, farrys Golgi as
mitochondria. Foddee eukaryoteyn ve haploid ny diploid, as ta ymmodee
çheshveanyn killag ec kuse jeu (jeeagh er coenocyte). Cha nel dagh myn-vioagh ny
un-chillagagh; ta eukaryoteyn mynreayrtagh yl-chillagagh ayn.

Mastey ny eukaryota, she ny protista ny fir smoo un-chillagagh as mynreayrtagh.
She possan feer anchasley rish y cheilley t'ayn. Ta kuse dy algaghyn nyn
brotistyn yl-chillagagh, as ta corys bea er lheh ec lheeahid glooie lesh caghlaa
eddyr cummaghyn un-chillagagh, yl-chillagagh as coloinagh. Cha s'ain quoid dy
phrotisyn t'ayn; foddee nagh vel shin er chur enney agh er beggan jeu.

Ta beiyn yl-chillagagh son y chooid smoo, agh ta fir jeu do-akin da'n tooill ny
yei shen. Ta arthropodyn mynreayrtagh goaill stiagh meeyllagyn joaney as
meeyllagyn partan. Ta crustee vynreayrtagh goaill stiagh copepodyn as cladocera,
as ta ymmodee nematodeyn ro veg son adsyn y 'akin lesh y tooill myrgeddin. Ta
rotiferyn feer chadjin myrgeddin; she eederyn-sheeley t'ayn, as adsyn cummal
ayns ushtey millish. Foddee myn-veiyn geddyn sliught dy keintyssagh ny
neucheintyssagh, as ta kuse jeu skeaylley da oayllyn noa myr oohyn oddys
tannaghtyn bio raad nagh nod y baagh aasit. Foddee shiartanse dy veiyn
bunneydagh, myr sampleyr, rotiferyn as nematodeyn, çhirmaghey dy slane as
tannaghtyn nyn gadley rish tammylt liauyr.

Ta ymmodee dooieyn fungys unchillagagh, myr sampleyr, jastee fuinnee
(Saccharomyces cerevisiae). Foddee shiartanse jeu, myr sampleyr, Candida
albicans, caghlaa phenohorçh as aase myr un-chillagee ayns shiartanse dy
hymbyllaghtyn. T'ad geddyn sliught dy keintyssagh (liorish cur buinney magh ny
scoltey jeesoil). Foddee ad jannoo sporragyn myrgeddin; she conidia
neucheintyssagh t'ayn, ny basidosporragyn keintyssagh.

Ta algaghyn glassey goaill stiagh ymmodee bioagyn mynreayrtagh. Ta kuse jeu er
nyn rang-oardraghey myr protistyn, as fir elley myr embryophyteyn (lossreeyn
cadjin). Foddee algaghyn aase dy un-chillagagh ny myr driaght liauyr dy
chillagyn. Ta scuitçheyderyn un-chillagagh as coloinagh nyn mast'oc, chammah's
cummaghyn coloinagh, runt as snaieagh.

Ta myn-vioee ry-akin er feie ny cruinney, ayns dagh sorçh dy oayll, bunnys, as
shen goaill stiagh ardjyn y Twoaie as y Jiass, faasee, geeseryn, cregyn as y
marrey mooar. Ta kuse jeu er gormal rish ny feer-staydjyn shoh as er droggal
coloinyn; she graihderyn barbaght t'ayn. T'adsyn er nyn ngeddyn ass cregyn
wheesh as 7km fo eaghtyr ny cruinney. Ta kuse dy 'leih credjal dy vel wheesh dy
vea fo eaghtyr ny cruinney as ersyn. Ta feanish ain daue tannaghtyn bio rish
tammylt ayns folmid, as t'ad shassoo noi goulraght erskyn-ghorrym; myr shen,
foddee ny nod ad tannaghtyn bio ayns spoar.

Ta kianglaghyn shimboshagh eddyr ymmodee myn-vioee as bioagyn smoo. Ta kuse
jeusyn co-vondeishagh, agh ta fir elley jeeyllagh da'n olteyr (sheadanys). My
t'ad nyn munyn çhingys, ta oayllee cur myn-vioee ghorlagh orroo.

She myn-vioagh eh graihder barbaght, as eshyn er gormal rish staydyn beagh
marrooagh da bioagyn elley. Myr sampleyr, ta lheid ny myn-vioee er nyn veddyn
ayns ny çhymbyllaghtyn heese:

Ta scansh ec graihderyn barbaght. T'ad lhiggey da bea thallooinagh lheanaghey
ayns cooid mooir jeh ushtey ny cruinney, bleayst ny cruinney as yn aeraght. T'ad
er n'aafilley troyn noi çhymbyllaghtyn varbagh, as fodmayd ymmyd jeu y yannoo
ayns bea-haghnoaylleeaght. Chammah's shen, er y fa dy vel ad ayn dyn y wooise da
lheid y varbaght, t'eh ny smoo cosoylagh dy beagh bea neuhallooinagh ayn
myrgeddin.

Ta'n corys neetragien thallooin croghey er tashtey neetragien ass yn aeraght. Un
aght dy vel shen taghyrt, she liorish obbyr bacteyryn shimboshagh (genera
Rhizobium, Mesorhizobium, Sinorhizobium, Bradyrhizobium, ny Azorhizobium) ta
cummal ayns uddanyn ayns fraueyn lossreeyn poanragh.

Ta mynvioee himbosagh, myr sampleyr, fungyssyn as algaghyn, kiangley rish y
chielley ayns scryss ny greg. Ta kuse dy fungyssyn jannoo shimbosh mycorhissagh
myrane lesh biljyn; ta shen cur ny smoo beaghey da'n villey as shugyr da'n
fungys.

Ta feme ec deiney as y çhymbyllaght er mynvioee. Ta laue oc ayns coryssyn
bunstoo ny cruinney, myr sampleyr, y corys carboan as y corys nitrageen. Ta ny
paartyn elley oc goaill stiagh aa-choorsal fooillagh as kirp vioagyn elley
liorish loaughey, as jannoo shimbosh myrane lesh bioagyn yl-chillagagh.

Ta sleih jannoo ymmyd jeh mynvioee ayns imbyl, jannoo feeyn, fuinney,
piggylaghey as obbraghyn jannoo bee elley. Ta ymmyd elley jeant jeu dys gurneil
gyle tra t'ad jannoo troar vainney, myr sampleyr caashey as binjean. Ta ny
h-aaseyn shen cur blass da'n troar myrgeddin, as lhiettal bioagyn neuyesh jeh
aase.

Ta ymmyd jeant jeh mynvioee sheelrit er lheh er son obbraghey bea-oaylleeagh er
sorniagys as jeeyl çhynskylagh.

T'ad jannoo ymmyd jeh mynvioee ayns gyle dys jannoo ethanol, as ayns
frasseeaghyn bea-ghas er so dy yannoo meetane. Ta oayllee jannoo studeyrys er
ymmyd algaghyn dys jannoo conney, as ymmyd vacteyryn dys jannoo ethanol
kellaloyshagh ass jeeyll eirinagh as baljagh.

Ta mynvioee nyn ngreieyn femoil ayns bea-haghnoaylleeaght, bea-chemmig,
gien-oaylleeaght, as bea-oaylleeaght cho-vreneenagh. Ta ny jasteeghyn
(Saccharomyces cerevisiae) as (Schizosaccharomyces pombe) nyn mioagyn
sampleyragh ayns oaylleeaght, er y fa dy nee eukaryoteyn bunneydagh t'ayn, agh
foddee ad goll er aase dy tappee as goll er caghlaa dy aashagh. T'ad feeu er
lheh ayns gien-oaylleeaght, gienoam-oaylleeaght as proteeoam-oaylleeaght. Ta
ymmyd jeant jeu son dy chroo steroidyn as ayns lheeys ghorlaghyn crackanagh. Ta
studeyryssyn elley jeeaghyn er jannoo ymmyd jeu myr killagyn conney bioey, ny
noi sollaghar.

Ayns ny Mean Eashyn, v'ad ceau kirp ghorlagh stiagh ayns cashtallyn lesh
clagh-vow ny jeshaghtyn cruinnee elley son dy skeaylley çhingyssyn.

Foddee mynvioee jannoo endohimbosh myrane lesh bioagyn smoo. Myr sampleyr, ta
bacteyryn 'sy chorys lheieagh deiney cooney y chorys ym-yeenaght, jannoo
biomaneyn (geayr folagh, bioteen as fir elley), as lheie carbey-hydraadyn
neulheieagh dooin.

Ta mynvioee nyn minn ymmodee gorlaghyn gowaltagh. Ny bioagyn hene, t'adsyn
goaill stiagh bacteyryn gowaltagh (bun y phlaih fairaigagh, gorley shymlee as
antraks); protosoa (bun malaarey, çhingys chadlee as tocsaplasmosh); as
fungyssyn (bun meeyl chrackan, candeyjaash as histoplasmosh). Ta çhingyssyn
elley, myr sampleyr floo as yn çhiassagh buigh, obbyr veeryssyn, as cha nel
adsyn nyn mioagyn rere rang-oardraghey oaylleeagh cadjin. Rere obbyr derrey
2007, cha nel feanish baghtal er archaea gorlagh, agh ta sheiltynys ayn dy vel
laue oc ayns çhingys ym-eeacklagh.

Ta laue mooar ec mynvioee ayns obbraghyn louaghey, as shen aa-choorsal nitrageen
as bunstooghyn elley da'n eggochorys.

She shaghney doghanyn liorish scryssey jeh mynvioee ee slaynt-oayllys. Er y fa
dy vel mynvioee ry-akin ayns dagh ooilley boayl, faggys, t'ee çheet er adsyn y
injillaghey da keim beg, son y chooid smoo. Ny yei shen, ny keayrtyn, ta feme
ayn dy vel nhee ny stoo ennagh lane amrid (dy ghra myr shen, gyn bioagyn ny
veeryssyn erbee), myr sampleyr, spooytag.

Er son aarlaghey bee, t'ad ginjillaghey mynvioee liorish freayll (myr sampleyr,
cur stiagh feeyn geayr), liorish jannoo ymmyd jeh greieyn glenney, liorish nagh
tashtey agh rish tammylt beg, as liorish feayrid. My ta feme ayn er lane amrid,
ta goulraghey ny ymmyd autoclave cadjin dy liooar.



https://gv.wikipedia.org/wiki/Middletown,_Orange_County,_York_Noa

Ta Middletown ny ard-valley ayns Orange County, York Noa, ny Steatyn Unnaneysit.
T'eh ny hoie ayns ard Ghlion Hudson ayns York Noa, faggys da Awin Wallkill as
faggys da bun Sleityn Shawangunk. Ta Middletown ny hoie eddyr Port Jervis as
Newburgh, York Noa. Va 25,388 cummaltee 'sy valley ec coontey-pobble ny bleeaney
2000. She 10940, as 10941 ayns cooishyn er lheh, y coad zip ayn.

Ta Middletown ny phreeu-valley er Ard Staydraaoil Moirvaljagh (ASM)
Poughkeepsie-Newburgh-Middletown, as ta'n ard shen goaill stiagh dagh ooilley
phaart jeh ny coondaeghyn Dutchess as Orange. Va 621,517 cummaltee 'syn ASM
daa-choontae ec coontey-pobble 2000. Rere ooley-pobble 'sy vlein 2007, v'eh er
credjal dy vel 669,915 cummal ayn. Myrane lesh shen, ta'n ard-valley ny hoie er
joarey twoaie jeh ard moirvaljagh York Noa.

Daase Middletown lesh yn Erie Railroad as y New York, Ontario and Western
Railway (mastey colughtyn traenagh elley) as haink ram failleyderyn dys y
valley, lheid as thieyn obbree braagey, yiarnyn lommeyderyn faaie, as cooid-hie,
agh haink jerrey lesh mooarane jeu ayns ny 1960yn. V'eh ny ghrogh-haghyrt da'n
tarmaynys ynnydagh na dooney'n thie obbree mooar jeh chooid y Ford Motor Company
ayns Mahwah, New Jersey, as jee-vooadaghey obbreeaghtyn ec IBM.

Agh, haink shiartanse dy veoiryn shee, moogheyderyn aile, as obbreeyn elley dys
yn ard veih Balley York Noa, as yn arraghey shen goaill toshiaght ayns ny
1970yn, dys thieyn ny s'inshley er leagh dy chionnaghey. She'n Middletown and
New Jersey Railway yn un raad yiarn ta faagit 'sy valley.

Haink er çheshvean Middletown dy ve boght myr eiyrtys er aase straih as ynnydyn
shappal ec çheu hiar jeh'n valley, rish y vayr Route 211, faggys da Route 17 as
Interstate 84. Ta shiartanse dy thieyn treigit as goan-ymmydit 'sy çheshvean,
agh ta bioys iu breeoil ayn er feie tammylt, as nish ta oastanyn foshley. Ta
shiartanse dy chialteenyn shendeeagh 'sy çheshvean, as ta shiartanse dy thieyn
Victorianagh ry-akin er Highland Avenue. Ta cooid vooar jeu cummaltit ec fir
lhee as nyn lughtyn thie, lesh rheynn ayn ta caglit da oik yn 'er lhee. Ta cooid
jeh ny thieyn Victorianagh smoo ymmydit jiu myr thieyn boandyrys. Ta naboonyssyn
berçhagh ennagh ayn, lheid as Presidential Heights, agh ta kuse vooar dy
naboonyssyn boghtey myrgeddin.

Ta Middletown soit ec 41°26′45″N 74°25′19″W﻿ / ﻿41.44583°N 74.42194°W﻿ /
41.44583; -74.42194 (41.445754, -74.422066) ayns Orange County hiar. Ta'n balley
begnagh cruinnit liorish Balley Wallkill, çheumooie jeh'n ayrn jiass. Ta'n ayrn
shen çhemmit liorish Balley Wawayanda.

Rere y United States Census Bureau, ta'n balley 13.3 km² (5.2 mi ker) er
eaghtyr. She thalloo ayn 13.3 km² (5.1 mi ker) jeh as ta 0.19% jeant seose
d'ushtey. Ta'n Monhagen Brook as y Wallkill River jeeigey'n balley.



https://gv.wikipedia.org/wiki/Maurice_FitzGerald,_2h_Hiarn_U%C3%ADbh_Fhail%C3%AD

By 'er jeh'n lught ooasle as hidoor Normanagh-Yernagh eh Maurice FitzGerald
(1194 - 20 Boaldyn 1257). By Ard-Hiarn Vriw Nerin eh veih 1232 derrey 1245. Rug
eh ayns Nerin 'sy vlein 1194. Mac lesh Gerald FitzMaurice, 1d Hiarn Uíbh Fhailí
as Eve de Bermingham v'ayn. Haink eh er toshiaght yn enmys Çhiarn Uíbh Fhailí er
15 Jerrey Geuree 1204, as ren reejerey jeh ayns Jerrey Souree ny bleeaney 1217
tra v'eh 23 bleeaney d'eash. V'eh symnit gys Lunnin son dy gholl marish y Ree
Inry III Hostyn gys Poitou as Gasconha ayns Jerrey Fouyir 1229. V'eh pointit myr
Çhiarn Vriw Nerin ayns Mean Fouyir 1232, as dreill eh yn oik shen gys y vlein
1245. Va'n foaynoo echey sollit liorish fouyn as ad gra dy row ayrn echey ayns
baase Richard Marshal, 3oo Eearley Pembroke 'sy vlein 1234. Ren eh goll quail
marish Marshal ec Cath an Churraigh er 1 Averil. 'Sy chah shen, va Marshal
gortit as hooar eh baase beggan ny lurg. Ayns ny bleeantyn 1241, 1242, 1246,
1247 as 1248 ren eh cur ry cheilley sheshaghtyn caggee noi ny Yernee. 'Sy
recortys bleeaney Annála na gCeithre Máistrí (1247) v'eh recortit dy row Máel
Sechnaill Ó Dómhnaill, Çhiarn Heer Chonnal marrooit liorishyn.

'Sy vlein 1245, va Maurice ceaut magh ass oik yn Çhiarn Vriw. V'eh John
FitzGeoffrey yn eiyrtyssagh echey. 'Sy vlein cheddin, chur eh sheese bun da
Cashtal Shliggee. Ren eh cur er bun y vannishter Fransiscagh ayns Yoal as y
vannishter Ghominicagh ayns Shliggagh.



https://gv.wikipedia.org/wiki/Manx_Airlines

By aer-lhuingys soit ayns Mannin ee Manx Airlines eddyr 1982 as 2002. Va'n
kione-cherroo eck ayns Purt Aer Vannin.

She co-halee v'ayn eddyr daa aer-lhuingys Hostnagh, British Midland Airways as
AirUK. Ghow ad toghiaght etlagh er Mee Houney 1, 1982 as by JE601 eh y chied
etlagh, voish Purt Aer Vannin dys Purt Aer Ghlaschu er etlan Embraer EMB 110
Bandeirante.

Ayns Mee Vayrnt 1991, chroo Manx Airlines rheynn "Manx Airlines Europe" dys
skeaylley as getlagh harrish y Reeriaght Unnaneysit. Ayns 1994 haink Manx
Airlines Europe dy ve ny ymmyrkagh fo chiartys dellal da British Airways, as
dettyl ee fo ghaahghyn British Airways. Ayns Mean Souree 1996 cheaghil Manx
Airlines Europe yn ennym eck da British Regional Airlines. Ayns Mee Vayrnt 2001,
ren British Airways kionnaghey yn British Regional Airlines Group (colught
hellooagh British Regional Airlines as Manx Airlines) er son £78m. Ren ad
covestey Manx Airlines marish Brymon Airways myr "British Airways CitiExpress".

Eddyr 1985 as 1993, ren yn aer-lhuingys ymmyd jeh etlanyn Shorts 360 as Shorts
330. Va Vickers Viscount 836 eck eddyr Mee Houney October 1983 as Mee Houney
October 1988. She y Viscount s'jerree 'syn RU dettyl troailtee er skedjal, as
dettyl eh ymmodee keayrtyn 'shampane' roish my scuirr eh jeh etlagh.

Eddyr 1987-88, va Saab 340 eck, fo'n ennym "City Hopper" tra dettyl eh
shirveishyn Lerphoyll-Heathrow. Ayns Mee Houney 1988, chionnee ish BAe ATP ayns
ynnyd y Viscount. Va BAe 146 eck myrgeddin.

Rere y phlan bunneydagh, lhisagh BAe 146 G-MIMA er netlagh y turrys s'jerrinagh,
voish Gatwick dys Roonysvaie. Er coontey doilleeidyn çhaghnoaylleeagh, ghow ad
stiagh etlan er maayl. Ren Manninagh, Captan Paul Quine, getlagh ATP G-MANB as
roshtyn Roonysvaie ec 20:10 GMT er Jesarn 31 Luanistyn 2002.



https://gv.wikipedia.org/wiki/Malagasish_ny_h-Ard-chlaare

Ta Malagasish ny h-Ard-chlaare çheet er abbyrt smoo cadjin Malagasish, as ish ny
çhengey ashoonagh Vadagascar.

Cha nel mooinjerys eddyr Malagasish as çhengaghyn Affricagh faggys jee. Dy feer,
she olteyr smoo sheear y çhengaghyn Malayagh-Polaneesagh ee. Ta mooinjerys eddyr
y çhengey shoh as çhengaghyn ny h-Indoneesh, ny Malaysia as ny h-Ellanyn
Phillippeenagh, as mooinjerys faggys eddyr ish as çhengaghyn Barito Borneo, ga
dy vel troyn Polaneesagh eck.

Ta fockle-hasht Valagasish goaill stiagh focklyn jeh Arabish as ny çhengaghyn
Bantu, Kiswahili er lheh.

Ny corocklyn cooyl-eeacklagh /s z l/, ta beggan cleaoilaghey orroo. Ny corocklyn
coghooysagh /k g/, ta cleaoilaghey orroo lurg /i/ (m.s., alika /alikʲa/,
cowraghey "moddey").

Son y chooid smoo, ta trimmid yn ‘ockle er y shillab lieh-yerrinagh, mannagh vel
jerrey yn ‘ockle ka, tra ny na. My t’eh, ta’n trimmid er y shillab daa roish y
jerrey. Breeocklyn gyn trimmid orroo (er lhimmey jeh/e/), ayns ymmodee abbyrtyn,
t’ad faagail y cronnane oc, ny eer goll er baih. Myr shen, ta fanorona goll er
fockley magh myr [fḁˈnornḁ].

T’ad er screeu Malagasy liorish yn abbyrlhit Romanagh neayr's 1823. Roish shen,
v’ad jannoo ymmyd jeh screeuyn Ajami, ny’n abbyrlhit Sorabe ("screeuyn mooar"
myr v’ad cur er ayns Madagascar) son screeuyn pishagagh ny astroaylleeagh.

Ta 21 lettyr ec yn abbyrlhit: a, b, d, e, f, g, h, i, j, k, l, m, n, o, p, r, s,
t, v, y, z. Ta kianglaghyn baghtal eddyr lettyryn as sheeanyn. i as y, ta’n ghaa
taishbyney /i/ (y ec jerrey fockle, i ayns buill elley), as ta o goll er fockley
magh myr /u/. T’ad screeu ny h-affricaidyn /ʈʂ/ as /ɖʐ/ myr tr as dr, as t’ad
screeu /ts/ as /dz/ myr ts as j. Dy mennick, cha nel ad fockley magh h. Lettyryn
elley, ta feeu yn IPA oc dy jarroo.



https://gv.wikipedia.org/wiki/Luxembourg

Ta Lucsemburg, ny Ard-Diucaght Lucsemburg dy h-oikoil (Lucsemburgish:
Groussherzogtum Lëtzebuerg, Frangish: Grand-Duché de Luxembourg, Germaanish:
Großherzogtum Luxemburg), ny çheer veg hallooinit 'syn Oarpey Heear. T'ee
çhemmit liorish y Velg, y Rank, as y Ghermaan. Ta begnagh lieh-villoon cummaltee
ayns Lucsemburg as ad cummal ayns çheer ta 2,586 kilometeryn kerrinagh
(999 meeilaghyn kerrinagh) er eaghtyr.

Ta Lucsemburg ny deynlaghys reihdagh ard-whaiylagh lesh reeriaght vunraghtoil;
t'ee fo reirey ec Ard Diuc, as t'ee ny h-Ard-Diucaght yerrinagh 'sy theihll. Ta
tarmaynys ny çheerey feer lhiasit, lesh Lane Troar Sthie yn dooinney s'yrjey
rere y TAE (IMF) as Banc y Theihill. Ta'n scansh shendeeagh as strateyshagh
goaill toshiaght ec y vunneeaght eck myr doon ass yn eash Romanagh as myr ynnyd
cashtal da eearley Frankagh ayns ny Mean Eashyn Leah V'ee ny doon scanshoil er y
raad Spaainagh nar va'n Spaainey ny cummaght Oarpagh s'troshey as ee cleayney y
lieh heear jeh'n theihll er feie car ny 16-oo as ny 17-oo eashyn.

Ta Lucsemburg ny bun-oltey jeh'n Unnaneys Oarpagh, RCAH, RCTL, ny h-Ashoonyn
Unnaneysit, Benelux, as yn Unnaneys Oarpagh Heear, as eh shen aahoilshey magh
tuarym politickagh er son co-hymey cahnagh, politickagh as tarmaynagh. Ta balley
Lucsemburg, y preeu-valley as y balley smoo, kione-cherroo shiartanse dy
undinyssyn as jantyssyn jeh'n Unnaneys Oarpagh.

Ta Lucsemburg ny soie er scarrey cultooragh eddyr yn Oarpey Romanagh as yn
Oarpey Ghermaanagh, as ee yeeassaghey cliaghtaghyn veih ny tradishoonyn shen er
lheh. Ta Lucsemburg ny çheer tree-hengagh; ta staydys oikoil ec Germaanish,
Frangish as Lucsemburgish. Faagail magh dy vel Lucsemburg ny steat neuvonnagh,
ta'n çheer ny çheer Chatoleagh son y chooid smoo.



https://gv.wikipedia.org/wiki/Lhiass-chiannoort

She ynnydagh persoonagh Hiarn Vannin eh Lhiass-chiannoort Vannin ny
Fo-chiannoort Vannin (Baarle: Lieutenant Governor of the Isle of Man). Myr shen,
she ynnydagh Ard-Ree ny Reeriaght Unnaneysit t'ayn. Ta'n Lhiass-chiannoort er ny
phointeil liorish barrant yn Ard-Ree, lesh coyrle Screeudeyr Steat son Cooishyn
Bunraghtoil. Ta traa yn oik choud's saillish yn Ard-Ree, agh shen queig
bleeantyn dy cadjin. Ta'n barrant soilshaghey y paart dy lheead as loayrt er
feme y Lught Thie Reeoil as yn Ard-Ree yn chur er oaie, chammah's maynrys y
theay.

She E Ooilley-Niartallys y Lhiass-Ardmarragh y Reejerey Paul Haddacks KCB y
Lhiass-chiannoort t'ayn, veih 17oo Jerrey Fouyir 2005.

Haink Slattys Aaghreim Ellan Vannin 1765 lurg co-unnaneys Nalbin as Sostyn ayns
1707 as skeaylley ard-whaiyl ny h-Albey. Ayns 1800 cho-unnanee Bretyn Vooar as
Nerin, lesh skeaylley ard-whaiyl ny h-Erin myrgeddin.

Lesh creck parteeas Duke Atholl da'n Chrooin eddyr 1826 as 1829, v'ad jannoo eab
Mannin y hayrn stiagh 'sy steat unnaneyssit noa. Agh va undinyssyn as
cliaghtaghyn ard-whaiylagh ny h-ellan shassoo noi lheid y chaghlaa. Kyndagh rish
shen, 'sy 19oo eash, ren y Reeriaght Unnaneyssit eab dy chur yn ellan fo corys
reiltagh cadjin ny h-Ellanyn Goaldagh liorish caghlaa ny saaseyn coloinagh v'ayn
er-e-hon.

Va laue mooar ec paart y Lhiass-chiannoort 'syn eab, ga dy row Y Kiare as Feed
shassoo noi, as shen ny smoo ny rieau lurg da çheet dy ve reiht ec y theay ayns
1867.

Ayns 2004, choyrlee Bing ny Reillyn Bunraghtoil dy lhisagh ad aaenmys yn oik myr
Barrantagh ny Benrein (Baarle: Queen's Commissioner) (ny Barrantagh ny Ree,
King's Commissioner, rere feme) er y fa dy beagh yn ennym
Lhiass-chiannoort/Lieutenant Governor "cur sleih çheumooie er lheh er shaghryn",
bentyn rish pooar as currym y Lhiass-Chiannoort, as corys reiltagh Vannin.

Erreish da'n Slattys Aaghreim, phointeil y Chrooin Kiannoort er son dy stiurey
yn Ellan. Va fer ynnyd ec yn oikagh as ad cur "Lhiass-chiannoort" er, agh
neayr's 1830 haink enmys oikoil y Chiannoort hene y ve "Lhiass-chiannoort", ga
dy row ad shen y ghiarrey dys "Kiannoort" dy mennick. Rish pointeil, va oardagh
er y Chiannoort as Lhiass-chiannoort as eshyn soilshaghey magh ny va ry-yerkal
oc, er son dy hickyraghey reiltys mie ny h-Ellan.

Shimmey pooar v'ec ny Kiannoortyn, as myr shen, she ard-reiltee ny h-Ellan
v'ayn. Myr sampleyr, v'adsyn:

Haink eab mooar dy injillaghey phooar y Lhiass-chiannoort ayns 1907, tra hug y
Kiare as Feed rolley aggyrtyn da'n Oik Sthie. V'adsyn goaill stiagh:

Haghyr beggan aachummey lesh shen, myr sampleyr, cur traa oik soit dy hiaght
bleeantyn er yn oik, as aachummey y Choonceil Slattyssagh liorish cur stiagh fir
er nyn reih ec y Chiare as Feed (lesh thannaghey cummaght y Lhiass-chiannoort
orroo). Agh cha jagh ny pooaryn oc er injillaghey monney derrey ny 1960yn.
Haghyr adsyn kyndagh rish brialtys er bunraght Ellan Vannin, er ny chur er bun
liorish Lhiass-chiannoort Dundas ayns 1958. Ghow adsyn stiagh:

Ayns 1970, hug ad Bing Hinvaal er bun er son dy resoonaghey paart y
Lhiass-chiannoort, as ren eh briwnys dy nod Oik Thie ny Reeriaght Unnaneyssit
goaill ny smoo coyrle jeh Reiltys Vannin bentyn rish nyn bointeil; dy nod y traa
oikagh goll er giarrey da queig bleeantyn; dy nod y Lhiass-chiannoort faagail
dagh currym argidoil; as dy nod ny currymyn reiragh echey goll er cur da Buird
Hinvaal.

Cha daink caghlaa çhelleeragh, agh daag y Lhiass-chiannoort pooar liorish
caghlaaghyn ny 1970yn anmagh as ny 1980yn leah. Ghow ad stiagh:

Eer ny yei ny caghlaaghyn shen, va feer phooar ec y Lhiass-chiannoort. Myr
sampleyr, v'eh reill harrish Quaiyl Tinvaal, pointeil shiartanse dy h-oikee, va
stiurey ny meoir-shee echey, as v'eh freggyrtagh er son arraghey stiagh, kiedyn
troailt as ashoonaght.

Ayns 1990, lesh cur er bun y corys reiltagh shirveishagh, d'injillee cummaght y
Lhiass-chiannoort reesht. Hie y Choonceil Chiannoortagh er astyrt, as hug ad
Coonceil ny Shirveishee 'syn ynnyd echey, gyn kiart erbee ec y Lhiass-chiannoort
y ghoaill ayrn aynjee. Chammah's shen, ghow y Slattys Bunraght 1990 eaghtyrys
Hinvaal ayns Doolish jeh, as hug ad Eaghtyrane Tinvaal 'syn ynnyd echey. Ayns
1992, hug ad y chooid smoo jeh ny paartyn reiragh echey da ny rheynnyn reiltys
cooiey. Ayns 1993, hug y Slattys Poleen lane stiurey er as freggyrtys er son ny
meoiryn-shee fo Rheynn Cooishyn Sthie.

Ayns Jerrey Fouyir 1993, hug magh Bing Bunraght as Kianglaghyn Mooie Choonceil
ny Shirveishee y nah choontys shallidagh oc er cooishyn bunraghtoil ry-heet. Er
lhieu, b'ghoillee eh fakin dy beagh vondeish erbee ry-gheddyn liorish scughey
pooar erbee jeh'n Lhiass-chiannoort.

Ga dy vel shiartase dy h-obbraghyn reiragh ec y Venrein as y Lhiass-chiannoort,
ta obbyraghyn jeant ec Reiltys Vannin dy feer, er y fa dy vel kione y steat jean
coyrle Choonceil ny Shirveishee ayns dagh cooish, faggys.

Ta pooar y Lhiass-chiannoort currit er ec y Chrooin; liorish Slattyssyn
Parlamaid Vretyn Vooar bentyn rish kuse dy h-obbraghyn er lheh (myr sampleyr,
arraghey stiagh); as liorish Slattyssyn Tinvaal ny Leigh chadjin Vannin. Bun y
phaart jesh-chliaghtagh echey, shen cummal seose cairys as sheerid reiltys, as
adsyn bun hee chadjin er nyn gummal seose ec y leigh.

Ta'n Lhiass-chiannoort pointeil briwnyssyn ny h-Ellan, er lhimmey jeh'n Ard-vriw
as y Nah Vriw, liorish obbraghey neuchrogheydagh. Chammah's shen, t'eh pointein
Turneyr Theayagh Vannin as kuse dy h-oikee chrooinagh 'syn Agglish Hostyn. T'eh
er coyrle y chur (er son ny Manninee) da Onnoryn vees goll er fogrey magh ayns
Rolley Onnoryn y Vlein Noa as Rolley Onnoryn Laa Ruggyree ny Benrein, as ta
currym echey bentyn rish enmys da Aundyr ny Benrein er son Shirveish Arryltagh
as Aundyr ny Benrein er son Greinney Ventyraght.



https://gv.wikipedia.org/wiki/Kiaull_Ellan_Vannin

Ta kiaull Vannin ny cur sheese er begnagh dagh sorçh dy chiaull t'ayn jiu ayns
Mannin. Ta Mannin coontit myr nane jeh ny Çheeraghyn Celtiagh, gollrish Nerin,
Nalbin, Bretyn, y Chorn, as y Vritaan, as myr shen, ta blass Celtiagh er chooid
vooar jeh'n chiaull çheerey ta ry-chlashtyn er yn ellan, agh ta cleanaghyn
Loghlynagh as Sostynagh ry-chlashtyn 'sy chiaull chammah. Agh ta'n chiaull ayns
Mannin goaill stiagh sorçhyn elley dy chiaull lheid as craa-chiaull,
pop-chiaull, as snag-chiaull. Hie kiaull hradishoonagh Vannin magh ass foayr
ayns ny 19oo eash yeianagh gys ny 1970yn, tra haghyr aavioghey 'sy chiaull
hradishoonagh liorish feailley kiaullee enmyssit Yn Chruinnaght ayns Rhumsaa.

Ta kiaulleyderyn ard-ghooagh jeh'n aavioghey Manninagh goaill stiagh lheid as
King Chiaullee, Skeeal, The Mannin Folk, Mactullagh Vannin, Moot as shiartanse
dy vannyn elley. Ta Undinys Eiraght Vannin kiarail ynnyd Myspace meanagh da
kiaull as da daunse Vannin, as kianglaghyn gys kiaulleyderyn elley ayn. Ta
ellyneyryn elley t'er ghientyn JCyn goaill stiagh Emma Christian (goo, cruitçh
as feddan millish) as y cruitçheragh Charles Guard, reireyder ayns Undinys
Eiraght Vannin.



https://gv.wikipedia.org/wiki/Keeill_(hradishoonagh)

Ayns shenndaaleeaght, ta keeill çheet er sorçh dy chabbal veg ayns Mannin hie er
troggal ayns ny Mean Eashyn. Ta laaree elley ry-akin ayns Islay.

T'ad credjal nagh vel lorg erbee jeh ny kialteenyn s'leaie ayn foast. Ny t'ayn
jiu, v'ad currit ayns ynnyd ny shenn cheeillyn, as va ymmyd jeant jeu 'sy 8oo
eash as y 12oo eash. T'ad goaill stiagh troggalyn ass claghyn anghiarit, scraa
as boallaghyn cloaie coonee echey, ny rubbyl as fuygh ayn. Hooar ad lorg daah
cray as plaastyr boalley fo kuse jeu . Foddee dy daag sleih ymmyd jeh y yannoo
tra haink ny Loghlynee dys Mannin, agh dy aahrog ad ad erreish daue jannoo
Creestee jeh ny Loghlynee, ayns ny laaree cheddin ny keayrtyn.

Va kuse dy cheeillyn soit er carnaneyn, as adsyn laaree oayeyn as
claghyn-cooinaghtyn s'leaie dy mennick, myr sampleyr, carnaneyn oanluckee yn
Eash Ooha (Lowe and Reilly 1988). Ny keayrtyn elley, v'ad soit faggys da
çhibbraghyn nooey. Ta ruillick ec ymmodee jeu, as bun paganagh ocsyn, foddee. Ta
boalley scaa mygeayrt kuse dy cheeillyn, as ta'n eaghtyr çheusthie ny boallaghyn
feer cheaghlagh.

Ta 174 kialteenyn 'syn Ellan ec y chooid sloo, ga nagh vel agh 35 yn-enneydagh
dy aashagh jiu. Ta ny recortyssyn er bun laaree er mayrn, fooillee foddee ve
kialteenyn, enmyn vuill as cooinaghtyn theayagh. Ta'n chooid smoo jeh er nyn
stroie liorish troggal kialteenyn s'anmey 'sy laare cheddin, ny liorish
graihderyn shenn reddyn Victorianagh as Edardagh shirrey linneeaghtyn hallooin
as cooid leagharagh.

Ta fys ain dy row anchaslys mooar eddyr moaadys ny kialteenyn, ga dy row ny
cummaghyn oc casley rish y cheilley.Ren Carl J. S. Marstrander, ny olloo
Loghlynnagh, towshan smoo ny kialteenyn ayns ny 1930yn. Rere eh: "Ta mooadys 10
trieyn x 6 trieyn ec çheusthie Cheeill Vallachrink ayns Marooney. Er lhimmey jeh
shen foddee ad ve 23 trieyn x 13 trieyn (Keeill Vian, Lonan), eer 57 trieyn × 18
trieyn (St Patrick's Chapel, Ellan Noo Pherrick), ny 75 trieyn × 24 trieyn (St.
Trinian's, Marooney). Ta ny boallaghyn oc eddyr 2 hrie 4 oarleeyn as 4 trieyn 8
oarleeyn, as cleigh thallooin as cloaie coadey ad, 2-5 trieyn er yrjid, 4-10
trieyn er diunid... Ta cummey kiare-chuilleigagh oc, gyn rheynn erbee eddyr
carrick as corp ny killag. Ta'n dorrys keyl cour y chione echey, as soit 'sy
ghaabyl sheear son y chooid smoo. Cha nel agh un uinnag dy cadjin, as eshyn mysh
2-3 trieyn harrish y laare. Ta'n altar rish y voalley shiar, as cha nel eh agh 2
hrie er yrkid."

Ta Lower (1987) er gosoylaghey ny kialteenyn lesh laaree ayns ny h-Ellanyn
Twoaie, as Swift lesh fir Islay (1987).

Ren Time Team toaghailtey keeill ec Speke Keeill ayns 2007. V'eh rere'n chlowan
hug roish Marstrander.



https://gv.wikipedia.org/wiki/Kathleen_Faragher

By ard-ughtar Baarle Vanninagh ny 20oo eash veanagh ee Kathleen Faragher (1904 –
1974). T'ee mie er enney son bardaght hie er cur magh 'sy Ramsey Courier, as
screeu ee ymmodee skeealyn giarey as dramaghyn. Ta'n obbyr eck currit da bea as
pobble Vannin.

Rug Kathleen Faragher ayns Rhumsaa ayns 1904. She Joseph as Catherine Anne
Faragher yn ayr as moir eck, nyn shellooderyn sheshaght-dellal groseyragh er
Approach Road. Va tree braaraghyn as shuyr shinney eck. V'ee troggit ayns
Rhumsaa, as darraghee ish dys Lunnin mysh 1924 son keird ghellal.

Dobbyr ee ayns Lunnin rish 25 bleeaney, derrey hug anlheiltys ort goll magh dy
leah. Hie ee erash dys Mannin ayns Jerrey Souree 1949. Chumm ee ayns Rhumsaa
hoshiaght, as scugh ee dys Skyll Maghal. She Glion Shuin y balley s'jerree eck.

Hie kied daan Faragher er cur magh 'sy Ramsey Courier er 14 Jerrey Souree 1949.
She 'Blue Point' v'ayn, er ny screeu tra v'ee ayns Kent. Ghow ee yindys dy ghow
rish y phabyr eh, ga nagh jagh eh er cur magh derrey haink ee erash da'n Ellan.
Nee yn aght screeuee eck caghlaa rish traa as cliaghtey, as myr shen cha ren
Faragher cur eh mastey y chied ny'n nah heihys daanyn eck. Hie eh er cur magh
reesht 'sy treeoo heihys daanyn, Where Curlews Call, ayns 1959, er ny aascreeu
trooid as trooid.

Hug magh ad y nah ghaan ec, 'Maughold Head', ayns Toshiaght Arree 1950, as v'ad
cur magh yn obbyr eck dy mennick ny yei shen.

Ayns Mean Fouyir 1950, ren ad cur magh 'A Lament' ayns Baarle Vanninagh. Dennee
sleih dy row blass er lheh Vannin er y vardaght eck, as b'oallagh da Sheshaghtyn
Manninagh aaloayrt ad cho leah as 1951, marish daanyn Bard Ashoonagh Vannin, T.
E. Brown. Ren C. Sydney Marshall screeu kiaull son 'Maughold Head' as 'In
Exile', as v'ad ry-gheddyn myr recortys gramafone rish Toshiaght Arree 1960.

Ren The Ramsey Courier Ltd. cur magh teihys daanyn, Green Hills by the Sea, ayns
Toshiaght Arree 1955. Ta'n ennym çheet er yn daan as arrane ard-ghooagh 'Ellan
Vannin' liorish Eliza Craven Green. Dooyrt George Bellairs dy ren ny daanyn
soilshaghey magh "deep insight into Manx feelings and a nostalgic love of the
old folk and ways" v'ec Faragher.

Hug magh ee lioar elley, This Purple-Misted Isle, ayns Mee Houney was published
in October 1957. Ta'n ennym çheet er obbyr T. E. Brown, as ren ee cummal seose y
kiangley shoh ayns daan 'The Immortal "Kitty"' ta bentyn rish 'Kitty o' the
Sherragh Vane' ass Fo'c's'le Yarns Vrown. Screeu Lhiass-chiannoort Ambrose Flux
Dundas y goan foslee. Chreck ee dy mie, ad v'eh orroo y lioar y aachur magh daa
cheayrt ayns daa vlein. Ta'n teihys shoh goaill stiagh 'The Homecomer', as blass
cowreydagh Baarle Vanninagh Faragher echey:



https://gv.wikipedia.org/wiki/Julius_Caesar

Va Jool Kaesar (Ladjyn: Gaius Julius Caesar, ASE: [ˈɡaː.i.ʊs ˈjuː.lɪ.ʊs
ˈkaj.sar]; J. Souree 100 RC — 15 Mayrnt 44 RC) ny ghineraal, ny pholitickeyr, ny
chonsyl as ny screeudeyr Raueagh. Va paart mooar echey ayns ny taghyrtyn ren cur
rish tuittym Phobblaght ny Raue as irree Impiraght ny Raue. 'Sy vlein 60 RC, ren
Kaesar, Crassus as Pompei cur cochaarjys politickagh er bun va feer phooaroil as
ren kioneyssaghey politickaght ny Raue er feie shiartanse dy vleeantyn. Ren y
lught ooasle cumaadagh jeh Shannad ny Raue, Cato Aeg lesh pohlldey veih Cicero
ny mast'oc, shassoo noi ny h-eiyrtyssyn v'ec y trooraght pooar y gheddyn liorish
croutyn foayroil. Ren barriaght Chaesar er Goal, va creaghnit 'sy vlein 51 RC,
sheeyney magh thalloo yn Raue gys y Vooir Eeaght as y Rhine. Haink er Kaesar dy
ve ny chied ghineraal Raueagh ren goll tessen y daa ushtey shen tra ren eh croo
droghad harrish y Rhine as tra ren eh cur stiagh er y Vretyn Vooar.

Ren ny cooilleenaghyn shen cur pooar cahnagh da as ren ad baggyrt er shassoo
Pompei, as eh er ve aa-heughit rish y Çhannad lurg baase Crassus 'sy vlein 53
RC. Tra haink jerrey rish ny Caggaghyn Goalagh, ren y Shannad oardaghey Kaesar y
kioneys cahnagh v'echey as çheet er ash gys y Raue. Yiooldee Kaesar, as ren eh
goll tessen y Rubico marrish leejoon, as eh faagail e wheiggey as goll stiagh
'sy Raue lesh armyn. Haghyr caggey theayagh er eiyrtys er shen, as dirree Kaesar
magh myr reilleyder y Raue gyn coghrialtagh.

Lurg ren eh goaill stiurey er y reiltys, chur Kaesar claare lhiasseeyn sheshoil
as reiltyssagh er bun, goaill stiagh doltey feaillere Jool. Ren eh laaraghey
rheynneydys y Phobblaght as fy yerrey v'eh fogrit magh myr "jaghteyr son dy
bragh". Ansherbee, cha row ny fo-streeuyn kiarit, as er Idus Mayrnt (15 Mayrnt)
44 RC, va Kaesar marrooit liorish possan dy hannadeyryn fo kioneys Marcus Junius
Brutus. Vrish straih noa dy chaggaghyn theayagh magh as cha row reiltys
bunraghtoil y Phobblaght currit er bun reesht. Dirree mac doltit Chaesar,
Octavian (va goll er enney fo'n ennym Augustus ny s'anmey), myr eiraghtagh er e
ayr. By hoshiaght Impiraght ny Raue v'ayn.



https://gv.wikipedia.org/wiki/John_Kelly_(scoillar)

By scoillar, fockleyreyder as hirveishagh agglishagh eh John Kelly ny Juan y
Kelly (1 Sauin 1750 – 12 Sauin 1809). By vac lesh yn eirinagh as y chubeyr
William Kelly as e ven heshee Alice Kewley. V'eh ruggit er shellooderys yn ayr
echey ayns Algaar, Boaldyn, faggys da Doolish.

V'eh ynsit ec yn Arrymagh Philip Moore, Mainshtyr y Scoill Ghrammar Heyr ayns
Doolish. T'eh raait dy row cooieaght vooar echey ayns dagh red bentyn rish yn
ynsaghey, agh ayns e hengey ghooie er lheh. Er-yn-oyr shen, ren yn Aspick roie,
Mark Hildesley, reih eshyn myr peiagh cooie da'n obbyr v'er goll rish çhyndaa yn
Vible Chasherick, veih'n Vaarle dys y Ghaelg. S'leayr tra nagh row eh agh shey
bleeaney jeig d'eash dy ren eh gobbraghey marish yn Arr. Moore er aavriwnys,
kiartaghey, as aarlaghey y nah ym-lioar jeh'n Çhenn Chonaant (veih Job gys yn
jerrey, goaill stiagh yn Apocryphey). Ren Kelly mac-screeu y trass ym-lioar, va
cummal yn Conaant Noa, as ren eh kiartaghey ny prowallyn da'n chlou da'n slane
Shenn Chonaant. Ayns Mean Souree 1768 hie eh ayns ny curmyn echey as ayns Mee
Averil 1770 ren eh ymmyrkey y chied chooid jeh'n obbyr gys Whitehaven dy
phrental. Tra v'eh gymmyrkey lesh y nah chooid hie yn lhong er ny brishey as,
son dy choadey yn laue-screeuyn, dreill eh yn obbyr harrish yn ushtey feie queig
ooryn derrey v'eh sauit. Va'n slane red creaghnit fo'n stiurey echey ayns Mee ny
Nollick 1772, tammylt beg lurg baase Hildesley.

'Sy vlein 1776 ny lurg hooar Kelly cuirrey veih'n Chohionnal Aspickagh ayns
Inver Ayre dy ve nyn mochilley anmey. Hie eh er n'oardaghey myr jaghin liorish
Aspick Carlisle. Ren eh beaghey ayns Inver Ayre derrey'n vlein 1779, tra hoshee
eh gobbraghey myr ynseyder da mac yn Duic Gordon, markys Huntley. Ren eh stiurey
studeyryssyn y varkys ayns Eton as ayns Cambridge, as hie eh er turrys marish
gys vooar-rheynn. Tra haink eh erash 'sy vlein 1791, hooar Kelly y saggyrtys
ayns Ardleigh faggys da Colchester, Sostyn. Dirree eh myr Reiltagh ayns Copford,
faggys da Ardleigh 'sy vlein 1800. Ren eh tannaghtyn ayns Ardleigh derrey 1807.

Myrane lesh yn obbyr echey myr fer crauee as myr ynseyder, by scoillar as
hengoayllee eh. Ren Kelly eiyrtys dy screeu sheese reillyn grammeydys y Ghaelg
as fockleyr y çhengey. By obbyr neuaashagh v'ayn, er-yn-oyr dy row eh shen y
chied eiyrtys e lheid obbyr shen y yannoo. Cha row echey myr cooney agh y
Sushtal scruit liorish yn Noo Mian v'er ny chur magh liorish yn Aspick Wilson
'sy vlein 1748. Ren eh creaghney yn grammeydys 'sy vlein 1780, agh cha row eh
currit magh agh 'sy vlein 1804 fo'n ennym A Practical Grammar of the ancient
Gaelic, or language of the Isle of Man, usually called Manks. Hie eh gynsaghey
ayns Colaashtey Noo Eoin, Cambridge raad hooar eh LL.B. 'sy vlein 1794 as LL.D.
'sy vlein 1799. Eddyr ny bleeantyn 1779 as 1790 ren eh creaghey yn chooid smoo
jeh'n magnum Opus echey - fockleyr tree-hengagh jeh'n Ghaelg myr va goll er
loayrt ayns Nalbin, Nerin as ayns Mannin - lesh çhyndaa Baarlagh echey fo'n
ennym A Triglot Dictionary of the Celtic tongue, as spoken in the Highlands of
Scotland, Ireland, and the Isle of Man;. Ren eh cuirrey treealtyssyn dy phrental
'sy vlein 1805, as hoshee clou magh 'sy vlein 1807. 'Sy vlein 1808 va 63
duillagyn prentit as va dagh lettyr gys y lettyr L prentit tra vrish aile magh
'syn oik, as va begnagh dagh coip caillt. Hie yn chooid Vanninagh-Baarlagh er ny
aachlou lesh caghlaaghyn, as marish cooid Vaarlagh-Manninagh, 'sy vlein 1866.

Ren Kelly poosey rish Louisa Dolland, inneen lesh Peter Dolland, as oe 'neen
John Dolland, 'sy vlein 1784 ny 1785 Va un vac oc, Gordon William Kelly. By eh
Gordon William Kelly ren cur yn "Aundyr Manninagh" ayns Colleish Ree Illiam.



https://gv.wikipedia.org/wiki/Istv%C3%A1n_S%C3%A1ndorfi

Va István Sándorfi (Frangish: Étienne Sandorfi; 12 Mean Souree 1948 - 26 Nollick
2007) ny pheinteyr Ungaaragh. Rug eh ayns Budapest ny h-Ungaar as hooar eh baase
ayns Paarys ny Frank.

Va Sándorfi ruggit ayns Budapest 'sy vlein 1948 nar va'n ayr echey gobbraghey
lesh colught Americaanagh. 'Syn eash shen va ny cummynee reirey yn çheer, as er
yn oyr shen, v'eh currit ayns pryssoon ayns 1950 er feie 5 bleeaney. V'eh
skeaylt magh agh laaghyn ennagh roish irree magh ny bleeaney 1956. 'Sy vlein
shen, hreig y lught thie echey yn Ungaar, as hie ad dys yn Austeyr toshiaght,
dys y Ghermaan ny s'anmey, as ayns 1958 dys y Rank. Hoshee Sándorfi jallooaghey
nar v'eh 8 bleeaney d'eash, as nar v'eh 12 vleeaney d'eash, hoshee eh daahghey
lesh peintyn ooill. Hooar eh e cheim 'syn École nationale supérieure des
Beaux-Arts ayns Paarys. Myrane lesh shen, ren eh studeyrys 'syn École nationale
supérieure des arts décoratifs.

Hooar eh baase lurg çhingys giare er 26 Mee ny Nollick 2007, as v'eh oanluckit,
ayns coardailys rish y toill echey, ayns Budapest.

Ayns ny 1970yn ren Sándorfi ymmyd ass eh hene myr mannakeen, er yn oyr nagh row
eh jargal ve gobbraghey tra va joarree jeeaghyn er. Va'n chied haishbynys echey
ayns galleree beg ayns Paarys, agh va'n chied haishbynys mooar echey taishbynit
ayns 1973 'sy Musée d'Art Moderne de la Ville de Paris. Lurg eh shen, va ny
h-obbraghyn echey ry-akin ayns thieyn tashtee ass y çheer ayns baljyn lheid as
København, y Raue, München, y Vrussyl, Basel, York Noa, Los Angeles as San
Francisco.

Er e obbraghyn ren eh ymmyd ass nheeghyn quaagh, ny gleashaghtyn as soiaghaghyn
quaagh. V'ad ny daaghyn gorrym, laylac as y mestey jeu, daaghyn yn eash
1970-1980 echey. Ayns ny 1980yn ren eh peintal ayns cummey mraane as seihll
feagh. Veih'n vlein 1988, cha ren eh peintal agh er mraane ynrican.

Haghyr y chied haishbynys Ungaaragh echey ayns 2006 ayns Budapest. Haghyr
taishbynys reesht ayns 2007 ayns Debrecen. V'eh shen y chied cheayrt er ash dys
yn Ungaar veih'n vlein shen ayns 1956.



https://gv.wikipedia.org/wiki/Isle_of_Man_Purchase_Act_1765

She slattys Parlamaid ny Bretyn Mooar eh Isle of Man Purchase Act 1765 (c. 26)
(Gaelg: Slattys Kionnaghey Ellan Vannin), ny Act of Revestment (Slattys
Aa-ghreim). Chionnee eh kiedyn eiraghtoil Diucyn Atholl myr Çhiarnyn Vannin, as
hug ad da Crooin ny Bretyn Mooar.

Hug y Slattys greim da coardailys s'leaie eddyr Charlotte Murray, Benduic
Atholl, as reiltys Reeriaght ny Bretyn Mooar, dy chreck kiedyn ny h-Athollyn er
yn Ellan da Bretyn Vooar er son £70,000. Va kied y coonrey y yannoo ec y reiltys
fo Slattys Preevaadjagh Parlamaid ayns 1726, agh er y fa dy row kiedyn
eiraghtagh er ny h-Athollyn liorish Slattys Parlamaid 1609, va feme er
bun-slattyssyn er son ny kiedyn shen y ghoaill jeu.

Ghow y Slattys toshiaght liorish Kied Reeoil er 10 Mee Vayrnt 1765. Va'n argid
ry-chur da Benduic Atholl er 1 Mean Souree 1765 ny ny s'leaie.

As eshyn er ny yannoo lesh kionnaghey ny h-Ellan, hie y Slattys er aagherrym
liorish y Statute Law (Repeals) Act 1976.

Rere'n Slattys shoh, va kiedyn mannoragh ec ny Athollyn foast, chammah's
patroonys er oik Aspick Sodor as Mannin, as vondeishyn elley. Hie adsyn er creck
ayns 1828 er son £417,144, liorish daa Slattys Preevaadjagh Parlamaid:



https://gv.wikipedia.org/wiki/Isle_of_Man_Purchase_Act

She slattys Parlamaid ny Bretyn Mooar eh Isle of Man Purchase Act 1765 (c. 26)
(Gaelg: Slattys Kionnaghey Ellan Vannin), ny Act of Revestment (Slattys
Aa-ghreim). Chionnee eh kiedyn eiraghtoil Diucyn Atholl myr Çhiarnyn Vannin, as
hug ad da Crooin ny Bretyn Mooar.

Hug y Slattys greim da coardailys s'leaie eddyr Charlotte Murray, Benduic
Atholl, as reiltys Reeriaght ny Bretyn Mooar, dy chreck kiedyn ny h-Athollyn er
yn Ellan da Bretyn Vooar er son £70,000. Va kied y coonrey y yannoo ec y reiltys
fo Slattys Preevaadjagh Parlamaid ayns 1726, agh er y fa dy row kiedyn
eiraghtagh er ny h-Athollyn liorish Slattys Parlamaid 1609, va feme er
bun-slattyssyn er son ny kiedyn shen y ghoaill jeu.

Ghow y Slattys toshiaght liorish Kied Reeoil er 10 Mee Vayrnt 1765. Va'n argid
ry-chur da Benduic Atholl er 1 Mean Souree 1765 ny ny s'leaie.

As eshyn er ny yannoo lesh kionnaghey ny h-Ellan, hie y Slattys er aagherrym
liorish y Statute Law (Repeals) Act 1976.

Rere'n Slattys shoh, va kiedyn mannoragh ec ny Athollyn foast, chammah's
patroonys er oik Aspick Sodor as Mannin, as vondeishyn elley. Hie adsyn er creck
ayns 1828 er son £417,144, liorish daa Slattys Preevaadjagh Parlamaid:



https://gv.wikipedia.org/wiki/Islam

She craueeaght un-jeeagh Abrahamagh eh yn Islam (Arabish: الإسلام‎ al-ʾislām
fockley magh 'syn Arabish: [ælʔɪsˈlæːm]). Ta'n Islam bunnit er fockley yn
Qur'an, as y teks shen coontit ec y lught eiyrtyssagh echey myr goo firrinagh
Jee (الله‎ Allāh), as er ynseeyn as sampleyr (y Sunnah, as eh jeant seose jeh
Hadith) Mohammed. Ta'n lught eiyrtyssagh coontey Mohammed myr faihder jerrinagh
Jee. She Moslymagh yn ennym ta currit er dooinney eiyrtyssagh yn Islam.

Ta Moslymee credjal dy nee jee ynrick, slane as neuchosoylagh eh Jee as dy nee
graihaghey as tendeil Jee cooish y vea. Ta Moslymee credjal dy nee yn Islam y
lhieggan slane as co-chadjin jeh credjue bunneydagh hie er ny haishbyney dooin
dy mennick as ayns ram buill, goaill stiagh trooid Abraham, Moses as Yeesey, as
ny tree fir shen coontit myr faihderyn. T'ad cummal seose yn eie dy row
mee-vaght currit er ny çhaghteraghtyn as ny h-ashlishyn roish shoh, as dy vel
'sy Qur'an goo neu-cheaghlit as jerrinagh Jee. Ta cliaghtaghyn as smooinaghtyn
crauee yn Islam goaill stiagh queig colloonyn yn Islam as goaill rish leigh yn
Islam. She smooinaghtyn bunneydagh as aghtyn bunneydagh yn ooashlaghey t'ayn
ayns ny queig colloonyn, as ta leigh yn Islam bentyn er begnagh dagh ayrn jeh'n
theihll as jeh'n çheshaght, goaill stiagh y vankeyraght, lhiass, y caggey as y
çhymmyltaght.

Ta'n chooid smoo jeh Moslymee goll er rheynn magh ayns daa ard-rheynnyn: yn
Islam Sunni as yn Islam Shia. Ta'n chooid smoo jeh Moslymee cummal 'syn Aishey
Yiass, 'sy Niar Meanagh as 'syn Affrick, as ta Moslymee ry-gheddyn 'sy Çheen,
'sy Roosh as ayns mooar-rheynn America. Ta mysh 1.57 billioon Moslymee ayn 'sy
theihll, as, rere shen, t'eh ny nah chraueeaght smoo er y theihll.



https://gv.wikipedia.org/wiki/Hanzi

She possan dy chowraghyn screeu fockle eh Hànzì, haink rish 'sy Çheen ayns yn
Eash Ooha, myr Screeuyn craueyn oracle. Ga dy vel ny cowraghyn er gaghlaa rish
ny keeadyn, ta'n corys hene er varraghtyn. Chammah's ymmyd 'sy Çheen, skeeayll
ny cowraghyn dys çheeraghyn elley. Foddee yn ennym "Hànzì" çheet er cowraghyn
ymmodee eashyn ny Sheen, as ny keayrtyn, er Hànzì ayns çhengaghyn elley; agh dy
mennick, t'eh çheet er screeuyn jeianagh ny Sheen (tradishoonagh ny aashagh).

Ta'n chooid smoo jeh çhengaghyn Sheenagh goll er screeu liorish Hànzì (ga dy vel
coryssyn elley ec fir jeu, myr sampleyr, Pe'h-ōe-jī son Min Nan).

Ta Kanji Shapaanagh jeh sliught Hànzì. Ta ymmyd jeant jeu mastey ymmodee
coryssyn screeuee elley (Hiragana, Katakana as ny keayrtyn, rōmaji).

Shoh sampleyr jeh kione-linney pabyr naight (ass Asahi Shimbun er 19 Averil,
2004) as eshyn jannoo ymmyd jeh'n chiare coryssyn: : kanji (jiarg), hiragana
(gorrym), katakana (geayney), as yn Abbyrlhit Romanagh as earrooyn Arabagh
(doo):

'Sy Vietnam, v'ad cliaghtey jannoo daa ymmyd jeh. V'ad screeu obbraghyn
ard-scollairagh ayns Sheenish Chlassicagh liorish Hán tự (yn ennym v'oc er
Hànzì), as lettyraght Vietnamish ayns Chữ Nôm (corys jeant liorish Hànzì as
cowraghyn gollrish Hànzì). Rish reill ny Frank, haink quốc ngữ y ve ny screeyn
oikoil ayns 1910, as rish mean y 20oo eash va dagh ooilley red screeut liorish,
faggys.



https://gv.wikipedia.org/wiki/Gassyn_ooasle

Ta ny gassyn ooasle ayns possan 0 (ta shin gra possan VIII rish shen neesht) ta
ry-gheddyn er y laue yesh jeh taabyl ny bunstooghyn. Ta ooiley ny gassyn ooasle
feer neu-ymobbreeagh (ta'n fockle 'argon' çheet veih fockle Greagish as y
cheeall 'litçheragh' echey) - ta ny gassyn ooasle jeant ass un vreneen ny
lomarcan.

By eh William Ramsay (1852-1916) y kemmigagh Albinagh ren feddyn magh queig jeh
ny gassyn ooasle. Rug eshyn ayns Glaschu, as ren eh studeyrys er kemmig 'sy
Ghermaan fo stiurey Robert Bunsen. Ta sleih cooinaghtyn er Ramsay er yn oyr dy
dooar eh magh argon (1894), hailium (1895), neoin (1898), krypton (1898) as
xenon (1898). Scarr eh neoin, krypton, as xenon veih aer va jeant ny ushlagh.
Chossyn William Ramsay Aundyr Nobel ayns 1904 son geddyn ny queig gassyn ooasle
imraait heose.

Hoshiaght, va sleih gra 'ny gassyn taaue' rish ny gassyn ooasle, son dy row ad
cho neu-ymobbreeagh. Agh eisht v'eh feddynit magh dy noddagh krypton as xenon
ymobbraghey ny keayrtyn. Foddee nagh vel co-vunstoo jeh hailium, jeh neoin ny
jeh argon feddynit foast. Er y fa dy vel ny gassyn ooasle cho neu-ymobbreeagh,
t'ad ymmydoil. Myr sampleyr, foddee hailium goll er ymmydey dy hauçhey ayns
mollagyn aeragh as ayns lhongyn-aer. S'gaueagh mollag aeragh ny lhong-aer ta
lheent lesh hiddragien. 'Sy vlein 1937, y lhong-aer Ghermaanagh Hindenburg va
lheent lesh hiddragien, ren ee sheidey seose ayns lossanyn erskyn New Jersey. Va
mysh lieh-cheead troailtagh marrooit kyndagh rish shen as, son y chooid smoo, va
shen y jerrey jeh ny lhongyn-aer myr saase-arraghey. Bentyn da neoin, ta ymmyd
jeant jeh ayns cowraghyn-soilsheydys. Ta fillamad tungsten ayns bolgan ta
lhieent lesh neoin. Tra ta stroo lectragh roie trooid y fillamad, ta'n argon
gymobbraghey lesh y tungsten, ta çheet dy ve ny vrasnag vane-çheh (2500°C) ta
cur magh ram soilshey. Ta ymmyd jeant jeh krypton as xenon ayns londeyryn
niartal ayns thieyn-soilshey as fotografeeaght.



https://gv.wikipedia.org/wiki/Gass_(%C3%A7hengoaylleeaght)

Ayns çhengoaylleeaght, ta gass ny ayrn fockle ta crogheydyssyn goll er kiangley
ree. Ta daa ymmyd eck.

Rere un ymmyd, ta gass ny cummey nodmayd kiangley croghedyssyn ree. Myr
sampleyr, ta prindeysaghtyn goaill stiagh prindeys, ny gass ta'n crogheydys
gientynagh -aght goll er kiangley ree dys croo gass noa, prindeysaght. Ta'n
crogheydys yn-filleydagh -yn goll er kiangley reeish. Ny keayrtyn, cha nel sleih
coontey fraue yn 'ockle (prindeys) myr gass.

Rere ymmyd elley, ta gass fockle ennagh yn ayrn jeh ta er mayrn ayns dagh cummey
yn-fillit jeh. Aght soilshee elley, she y rheynn jeh fockle ta ayn roish my vees
crogheydys yn-filleydagh erbee (m.s. earroo, keintys as emshir) goll er kiangley
rish.. Rere'n ymmyd shoh, ta crogheydyssyn gientynagh nyn ayrnyn ny gass. Myr
sampleyr, ta gass prindeysaghtyn prindeysaght, as ta'n crogheydys yn-filleydagh
-yn goll er kiangley ree.

Ny keayrtyn, ta gass ny fraue (myr sampleyr, roie). Ny keayrtyn elley, she
cummey crampit jalloo-oaylleeagh t'ayn; myr sampleyr, co-ockle ny fockle jeant
liorish breneen-grammeydys gientyn. Ta fraue yn ennymockle crampit photographer
("fotographee") 'sy Vaarle photo·graph·er, cha nel photo. Ta fraue destabilized
("jee-ondit") stabil-'', ny chummey stable nagh vel ayn ny lomarcan; she
de·stabil·ize eh y ghass, as t'ee goaill stiagh ny crogheydyssyn de- as -ize,
agh cha nel crogheydys yn-filleydagh ny h-emshir chooilleeinit, -(e)d.

Ta ymmyd er lheh gass croghey er jalloo-oaylleeaght ny çhengey er lheh. Myr
sampleyr, ayns çhengaghyn Athabaskagh, ta gass vreear ny fraue nagh dod ve ayn
ny lomarcan, as ta gymmyrkey toan yn 'ockle. Rere shen, ta daa ghass ec breear
Athabaskagh dy cadjin, as meeryn roie ec dagh fer.

Ta breeocklyn gass ceaghey ny keayrtyn; myr sampleyr, ayns Germaanish, liorish
Ablaut as Umlaut. T'eh croghey er y çheiltynys çhengoaylleeagh t'ayn my t'ad
goaill rish lheid ny gish myr un ghass ny ghaa. Myr sampleyr, ta Träume
(ashlishyn) ny chummey ennymagh yl-rey yn 'ockle Traum (ashlish). My t'ou
credjal dy vel yn-filley cur crogheydyssyn as ceaghley breeockle er gass dys
jannoo yn yl-rey, myr shen, ta gass yn yl-rey y red cheddin as gass yn
unnaneagh: Traum. My t'ou credjal nagh vel cummaghyn fockle goll er troggal agh
liorish cochiangley breneenyn-grammeydys, t'eh ort cur roish daa ghass: Traum as
Träum

Ayns çhengaghyn as beggan yn-filley oc (m.s. Baarle, ny çhengaghyn Sheenish),
ta'n ghass y red cheddin as cummey "cadjin" yn 'ockle son y chooid smoo: dy ghra
myr shen, cummey enmys ta ry-akin ayns fockleyryn. Ny keayrtyn, t'ad cur "lemma"
er y chummey shoh. Ayns çhengaghyn elley, s'goan ad gish nyn lomarcan. Myr
sampleyr, ta gass roie lane ghollrish cummaghyn laaragh as chaie yn 'ockle. Ayns
Spaainish, she corr- ee y ghass corrym rish roie, agh cha nel ee ry-akin ny
lomarcan rieau. T'ee goll er enmys 'syn infinnidagh er ny yn-filley myr correr,
as ayns feer ghlare, t'ee çheet magh myr cummey neuheorit ny cummey yn-fillit.
T'ad cur breneenyn-grammeydys cochianglt er lheid ny gish nagh vel ry-chlashtyn
nyn lomarcan.

Ayns çhengoaylleeaght cho-earrooagh, ta gass fockle ennagh y rheynn jeh nagh vel
ceaghey eer liorish yn-filley jalloo-oaylleeaght. T'ad geddyr-scarrey y ghass
jeh'n lemma, as meenaghey'n lemma myr cummey bunneydagh yn 'ockle. Myr sampleyr,
"produced ("troarit"): she "produce" eh lemma'n 'ockle, agh she "produc" ee y
ghass. Shen er y fa dy vel focklyn myr production ayn.



https://gv.wikipedia.org/wiki/Gaeltaght_Heer_Chonnal

Ayns Nerin, she Gaeltacht (focklit magh myr [ˈɡeːɫ̪t̪ˠəxt̪ˠ]; yl-rey
Gaeltachtaí) ee ard as y Yernish goll er loayrt ayn myr çhengey ny mayrey. Ayns
Nerin, ta An Ghaeltacht çheet er ny slystyn er lheh, as er ny slystyn ry
cheilley raad dy vel y reiltys cur er enney dy vel y Yernish ayndaue myr
preeu-çhengey ny cummaltee, t'eh shen çhengey ghooie 'sy valley. Ta'n fockle
Gaelgagh, "Gaeltaght" çheet magh as y vun cheddin, as myr shen, ta Gaelgeyryn
cur yn ennym "Gaeltaght" er ny h-ardjyn shen chammah. Va ny h-ardjyn shen currit
er enney son y chied cheayrt dy oikoil ayns bleeantyn leah jeh Steat Seyr Nerin,
lurg yn Aavioghey Gaelgagh, myr chooid jeh polasee y reiltys dys y Yernish y
chur er bun reesht.

Ta Gaeltacht Dhún na nGall, ny Gaeltaght Ghoon ny Ghoal, soit da'n chooid smoo
ayns sheear y choontae rish y vooir, as t'ee ny Gaeltacht smoo ayns Nerin. Rere
coontey-pobble ny bleeaney 2006, va 23,783 cummaltee ayn, earroo ta jannoo seose
25% jeh sleih-earroo slane ny Gaeltacht. Ta'n Ghaeltacht 1,502 km² er eaghtyr,
as she unnane yn earroo shen as 26% jeh thalloo ooilley ny Gaeltacht. Ta tree
skeeraghyn jannoo seose ny preeu-vuill chummaltit 'sy Ghaeltacht - na Rosa,
Gaoth Dobhair, as Cloich Cheann Fhaola. Myrane lesh ny skeeraghyn shen, ta'n
Ghaeltacht goaill stiagh ny baljyn beggey Gleann Cholm Cille, Cill Charthaigh,
na Gleannta, Baile na Finne, An Clochán Liath, Ailt an Chorráin, an Bun Beag,
Gort a' Choirce, as an Fál Carrach, as ny h-ellanyn Aran Vooar as Toraigh.



https://gv.wikipedia.org/wiki/Fwee_(grammeydys)

She ronney grammeydagh eh fwee, bentyn rish eddyr-obbraghey breear as ny
h-arganeyn echey.

Ta daa 'wee ec y Ghaelg: fwee jantagh as fwee surransagh. My ta kione y raa ny
"yantagh" y vreear (dy ghra myr shen, ta'n kione "jannoo" y breear), she fwee
jantagh t'ayn. My ta kione y raa ny "hurransagh" y vreear (dy ghra myr shen,
ta'n breear "jeant da"') , she fwee surransagh t'ayn.

Ta'n fwee surransagh ec breearyn neuchaghlaaee. T'eh gardjaghey cass y raa dy ve
ny chione, as ginjilaghey (dys argane cleaynt) ny scryssey magh ny va kione y
raa. T'eh jannoo olt neuchaghlaaee jeh olt aistragh. 'sy 'wee surransagh, ta
cass y ta cummey cowrit ec breear ennagh, as ta kione y vreear ny hurransagh. Ta
cowraghey case caghlaa rere paartyn noa ny h-arganeny. Myr shen (ayns çhengey
ennymagh-cassidagh):

Ta 4a taishbyney cummey fwee jantagh y raa. Ta çheu çheerey (kione y raa) çheet
er ny ta goll er stroie, as myr shen, she surransagh t'ayn. Ayns 4b, ta'n
troggal cowrit goll er stroie ec y vreear, as ta çheu çheerey er ny h-ardjaghey.
Foddee oo faagail magh y raa roie-ocklagh "liorish raadyn".

Ta'n fwee eddyr ec kuse dy hengaghyn. Ayns y 'wee shoh, cha nod oo gra dy vel y
chione ny yantagh ny ny hurransagh - ta troyn y ghaa echey.

Ta'n fwee noi-hurransagh ry-akin ayns çhengaghyn ergatagh-jeeragh. T'eh
cosoylaghey rish y 'wee surransagh agh ta'n obbyr echey slane hoal noi. Gollrish
y 'wee surransagh, t'eh jannoo olt neuchaghlaaee jeh olt aistragh. Agh t'eh
jannoo shen liorish ardjaghey cass y raa (argane A) dys commagh y vreear
neuchaghlaaee (argane S), as scryssey magh ny injilaghey shenn chione y raa
(argane O).

Ayns çhengey ergatagh-jeeragh, 'sy fwee jantagh, ta'n surransagh jeeragh as ta'n
jantagh ergatagh. Myr shen:



https://gv.wikipedia.org/wiki/Dalrymple_Maitland

By ghelleyder as hirveishagh theayagh ass Mannin eh Dalrymple Maitland, BS (22
Mart 1848—25 Mart 1919). V'eh ny oltey 'sy Chiare as Feed veih'n vlein 1890, as
ny Loayreyder er y Chiare as Feed veih'n vlein 1909, derrey'n laa baaish echey
'sy vlein 1919.

Rug Maitland ayns Lerphoyll, Sostyn, as by vac John Maitland, reagheyder y
Liverpool Mercury eh. V'eh ynsit 'sy scoill Crescent Academy dy chooid Dr.
Steele, as lurg shen ren eh gobbraghey 'sy thie dellal ec y naim echey. Hooar eh
yn shelloo rere eiraght er yn Liverpool Mercury, agh 'sy vlein 1887, nar hie eh
stiagh 'sy theihll theayagh marish y naim echey, chreck eh ny mwyllinyn as ny
thieyn dellal elley.

Lurg baase y naim echey v'eh kianglt rish ram oikyn theayagh as traghtee, as y
chooid smoo jeu er ny ghoaill echey trooid eiraght. V'eh reiht myr OKF son
Medall 'sy vlein 1890 as haink er dy ve ny Loayreyder ayns 1909. V'eh ayns
shelloo yn oik shen derrey dirree eh magh ass oik 'sy vlein 1919, y vlein
yerrinagh echey.

Haink er dy ve ny Vriw Shee ayns 1892 as dy ve Captan ny Skeerey son Skeerey
Marooney ayns 1909. Myrane lesh shen by Chaairliagh Raaidyn-Yiarn Vannin,
Cholught Paggad Gaal Ellan Vannin as Vanc Vannin.

Hooar Maitland baase tree laaghyn lurg y laa ruggyree echey tra v'eh 71 bleeaney
d'eash rere geu-ghorley aadiugh 'sy valley ayns Mwyllin Doo Aah. V'eh oanluckit
er 28 Mart 1919 ayns Skeerey Braddan. Hooar y ven heshee echey, Frances Caley,
va poost rish veih 16 Mean Souree 1879, baase ayns 1891, tammylt beg lurg ruggyr
yn un vac oc, John Dalrymple Maitland. Hooar eh shen baase er y vagher caggee
car y Chied Chaggey Dowanagh ayns 1916.



https://gv.wikipedia.org/wiki/Cryss_yn_Arctagh

Ta Cryss ny Cruinney nane jeh queig kiarkil ghowan-lheead ta cowrit er caslyssyn
çheerey yn theihill. T'ee ny dowan-lheead ta roie 66° 33′39″ (ny 66.56083°) çheu
hwoaie jeh Cryss ny Cruinney. Ta'n ennym, yn Arctagh, currit er y thalloo ta ny
lhie heose veih'n linney shoh as ta'n ennym Cryss Honderagh y Twoaie currit er y
chryss da'n jiass j'ee. She Cryss yn Antarctagh en ennym ta currit er kiarkil yn
ard corrym 'sy lieh-chruinney yiass.

Ta Cryss yn Arctagh cowrey magh feegan smoo jiass y laa phoullagh (laa 24-ooryn
dy ghrian, lesh yn ennym "grian mean oie" currit er) as oie phoullagh (laa
24-ooryn gyn grian). Çheu hwoaie jeh'n linney ta'n ghrian ny lhie heose veih bun
ny speyrrey er feie 24 ooryn gyn vrishey un cheayrt 'sy vlein er y chooid sloo.
Er Cryss yn Arctagh ta ny taghyrtyn shen taghyrt keayrt 'sy vlein, ec shassyn
greiney Mean Souree as Mee ny Nollick.

Ta Cryss yn Arctagh goll trooid Mooir yn Arctagh, Lieh-innys Loghlinagh, yn
Aishey Hwoaie, Twoaie America Hwoaie as Greenlynn. Ta thalloo Chryss yn Arctagh
rheynnit eddyr hoght çheeraghyn, Norlynn, y Toolynn, Finnlynn, y Roosh, ny
Steatyn Unnaneysit (t'eh shen Alaska), y Chanadey, y Danvarg (t'eh shen
Greenlynn) as yn Eeslynn.

Lesh y toshiaght ec y Linney Vunlaa as goll shiar, ta Cryss yn Arctagh goll
trooid:

Cha nel mooarane sleih nyn gummal çheu hwoaie jeh Cryss ny Cruinney er oyr y
speyr Arctagh t'ayn. Ta ny tree baljyn smoo heose jeh'n Chryss nyn lhie 'sy
Roosh; Murmansk (325,100 cummaltee), Norilsk (135,000 cummaltee), as Vorkuta
(85,000 cummaltee). Ta 62,000 cummaltee ayns Tromsø ayns Norlynn, agh cha nel
agh beggan ny sloo na 58,000 cummaltee ayns Rovaniemi ayns Finnlynn as eh ny
lhie beggan heese jeh'n Chryss.



https://gv.wikipedia.org/wiki/Copenhagen

She København (ASE: [kʰøb̥m̩ˈhɑʊ̯ˀn]), ny Copenhagen, preeu-valley ny Danvarg.
T'eh ny chaayr smoo ayn lesh 1,230,728 dy 'leih 'syn ard baljagh as 1,954,411 dy
'leih 'syn ard moirvaljagh. Ta København ny hoie er coose hiar y Teelynn as t'eh
sheeyney magh harrish paart jeh Amager. Ta earroo dy ghroghadyn as dy hiollaneyn
kiangley ny paartyn jeh'n chaayr rish nyn geilley.

Va'n chaayr bunnit ec ny Wiggynee myr balley beg eeasteyragh 'sy 19oo eash as
haink er dy ve ny phreeu-valley er y Danvarg ayns toshiaght y 15oo eash. Car y
17oo eash, fo reirey Christeen IV, dirree yn chaayr myr ynnyd ardjynagh
scanshoil. Haghyr lhiassaghey mooar baljagh as cultooragh 'sy chaayr veih cassey
yn villey-bleeaney er coontey yn ynesteeaght vooar ayns caaghyn cultooragh as
'sy vun-troggalys. Ta'n daa chaayr, København as Malmö 'sy Toolynn, er jeet dy
ve feer vestit rish nyn geilley veih creaghney yn droghad eddyr-ashoonagh
Droghad Øresund. She un ard moirvaljagh t'ayn nish fo'n ennym Ard Øresund.

She cree cultooragh, tarmaynagh as reiltyssagh y Danvarg eh København as t'eh
coontit myr fer jeh ny h-ynnydyn argidoil smoo scanshoil 'syn Oarpey Hwoaie myr
ynnyd Voorse København. T'eh er ooley dy vel begnagh 90,000 dy scollagyn er
rollaghyn ny h-undinyssyn ynsee 'sy chaayr.

S'cast y bun-troggalys t'ayn 'sy chaayr as eh lhiggey da arraghey daa-wheeylagh,
gleashtanyn, as arraghey theayagh. Ta Metro København goaill shirveish er mean y
chaayr as ta'n S-tog (S-Traen) kiangley ny fo-valjyn. She Purt Aer København y
phurt aer smoo ayns ny çheeraghyn Nordagh. 'Sy vlein 2012 ren 23.3 millioon dy
hroailtee goll ny trooid.



https://gv.wikipedia.org/wiki/Coontae_Nowy_Dw%C3%B3r_Gda%C5%84ski

She unnid reirey thallooinagh as gurneilys ynnydagh (powiat) ayns Queiggey
Pomorze, twoaie yn Pholynn, eh Coontae Nowy Dwór Gdański (Polynnish: powiat
nowodworski). Va'n coontae currit er bun er 1 Jerrey Geuree 1999 rere
lhiassaghey gurneilys ynnydagh ny Polynn 'sy vlein 1998. She Nowy Dwór Gdański y
toiag reirey as y balley smoo ayn as eh ny lhie 36 km çheu hiar yiass veih'n
phreeu-valley queiggagh Gdańsk. She Krynica Morska yn un valley elley 'sy
choontae as eh ny lhie 29 km çheu hiar hwoaie veih Nowy Dwór Gdański er Gob
Wisła.

Ta Coontae Kartuzy çhemmal rish Mooirlagh Wisła 'sy niar, rish Coontae Elbląg
'sy niar yiass, rish Coontae Malbork 'sy jiass, rish Coontae Gdańsk as caayr
Gdańsk 'sy neear, as rish y Vooir Valtagh 'sy twoaie. Myrane lesh shen, ta
joarey beg giare ec y choontae rish y Roosh (Queiggey Kaliningrad) 'sy niar
hwoaie er Gob Wisła.

Ta'n coontae goll er rheynn magh ayns queig slystyn (gmina) (un lyst valjagh, un
lyst valjagh-çheerey, as tree slystyn çheerey). T'ad ry-akin 'sy taabyl shoh
heese, rere earroo yn phobble.



https://gv.wikipedia.org/wiki/Coontae_Malbork

She unnid reirey thallooinagh as gurneilys ynnydagh (powiat) ayns Queiggey
Pomorze, twoaie yn Pholynn, eh Coontae Malbork (Polynnish: Powiat malborski).
Va'n coontae currit er bun er 1 Jerrey Geuree 1999 rere lhiassaghey gurneilys
ynnydagh ny Polynn 'sy vlein 1998. She Malbork y toiag reirey as y balley smoo
ayn as eh ny lhie 46 km çheu hiar yiass veih'n phreeu-valley queiggagh Gdańsk.
She Nowy Staw yn un valley elley 'sy choontae, as eh ny lhie 12 km çheu hwoaie
veih Malbork. Derrey yn vlein 2002 va ny h-ardjyn ta jannoo seose y coontae
noa-emshyragh Coontae Sztum coontit myr cooid jeh Coontae Malbork.

Ta Coontae Tczew çhemmal rish Coontae Nowy Dwór Gdański 'sy twoaie, rish Coontae
Elbląg 'sy niar, rish Coontae Sztum 'sy jiass, rish Coontae Tczew 'sy neear, as
rish Coontae Gdańsk 'sy neear hwoaie.

Ta'n coontae goll er rheynn magh ayns 6 slystyn (gmina) (un lyst valjagh, un
lyst valjagh-heerey as kiare slystyn çheerey). T'ad ry-akin 'sy taabyl shoh
heese, rere earroo yn phobble.



https://gv.wikipedia.org/wiki/Colleish_Ellan_Vannin

Ta Colleish Ellan Vannin son Ynsagh Sodjey as Syrjey (ny Colleish Ellan Vannin)
ny laare ynsee b'yrjey as s'odjey ayns Mannin. Ta'n cholleish ny shassoo er Raad
Homefield ayns Doolish as ee jeeaghyn magh er Baie Ghoolish. Ta'n cholleish
goaill feeaghyn ashoonagh ass Rheynn Ynsee Vannin. Ta'n cholleish stiurey ram
coorseyn er dagh keim acadoil as t'ee garral coorseyn ynsee s'odjey ayns
co-whingaghey lesh shiartanse d'ollooscoillyn as colleishyn Goaldagh lheid as
Ollooscoil ny Shaayr, Ollooscoill John Moores Lerphoyll, Scoill Dellal
Eddyr-ashoonagh Vannin, Ollooscoill Volton as undinyssyn elley.

By Scoill Ellyn Ghoolish ee ec toshiaght ny colleish, ayns 1880. 'Sy 20oo
cheead, va Buird Ynsee ny h-Ellan garral coorseyn oie, goaill stiagh sheanse,
dellal, ynsaghey çhaghnoil as lettyraght, as eisht farrys-thie, lhongeydys as
çhaghnoaylleeaght. Rish ny 1930yn dynsee ad 'sy laa myrgeddin. Rish Slattys
Ynsee 1944, haink y scoill dy ve Scoill Çhaghnoaylleeaght, Ellyn as Keirdey ayns
1947, as eisht Colleish son Ynsagh Sodjey ayns 1960. Rish ny 1970yn, scugh ee
voish Straid y Çhiarn dys Raad Homefield. Ayns 1991 daaenmys ad ish myr Colleish
Ellan Vannin. Ayns 2012, chovesht ee marish Scoill Dellal Eddyrashoonagh Ellan
Vannin, myr Colleish Ellan Vannin son Ynsagh Sodjey as Syrjey, yn ennym oikoil
t'ayn nish.



https://gv.wikipedia.org/wiki/Cnobha

Ta Cnobha (fockley magh ny Yernish: /ˈknɔːvɘ/; Baarle: Knowth, focklit magh myr
/ˈnaʊθ/) ny oaye limmer Noa-littagh as ny voayl shenndeeagh ayns Brú na Bóinne
ayns glion An Bhóinn, Coontae ny Mee, Nerin.

Ta Cnobha ny oaye limmer smoo mastey ny h-oayghyn limmer çheusthie jeh
co-hroggalys Brú na Bóinne. Ta'n boayl jeant seose jeh carnane mooar (enmyssit
Boayl 1) as 17 fo-hommanyn beggey. Ta Boayl 1 ny charnane mooar ta coodaghey 1
hectare as ta cummal daa limmer, as ad soit er linney niar-sheear. T'eh cruinnit
liorish 127 claghyn cribbanagh (lesh 3 jeu ass eanish, as 4 jeu lesh jeeyl vooar
orroo). Cha nel ny limmeryn kianglt ry-cheilley, agh t'ad goll gys shamyryn
oanluckee. Ta'n limmer hiar goll gys shamyr chroshagh, cosoylagh rish y limmer
ayns Sí an Bhrú. Ta tree buill 'adanagh ayn as claghyn tobbyr-oonlee raad dy row
fooillagh lostit ny merriu currit.

Ta'n boayl fadanagh er y çheu jesh ny smoo er mooadys as ny smoo jesheenit lesh
ellyn vooar-chlaghagh na ny buill 'adanagh elley, red ta sampleyragh jeh oayghyn
limmer Yernagh jeh'n torçh shen. Ta'n limmer heear goaill creaghney ayns shamyr
neuchronnalagh. Ta'n çhamyr shoh scarrit magh veih'n limmer liorish clagh
leacagh. Va clagh tobbyr-oonlee ayn rieau, agh v'eh scughit ny s'anmey as nish
t'eh ny hoie daa hrass heese y limmer.



https://gv.wikipedia.org/wiki/Cheder

She bunscoill hradishoonagh ta gynsaghey bun yn Ewaghys as yn Ewnish eh cheder
(ny cheider; Ewnish: חדר, "shamyr").

Va chederyn ry-gheddyn er feie yn Oarpey roish cassey yn 18oo eash. Haghyr ny
lessoonyn ayns thie ynseyder, er enney myr Melamed, as hooar yn ynseyder e
chooid argid veih'n voodeeys Ewagh ny veih ny paarantyn. Dy cadjin, cha jagh agh
guillyn gys y scoill as hooar ny caillinyn nyn gooid ynsagh veih nyn moiraghyn
'sy valley. Tra cha row mooarane argid ayn, va ny guillyn ynsit ayns un phossan.

Dy tradishoonagh, hoshee guillyn gynsaghey yn abbyrlhit Ewagh tra v'ad tree
bleeaney d'eash, cha ren ad goll stiagh 'sy cheder derrey v'ad queig bleeaney
d'eash. Lurg ren ad toshiaghey yn Ewnish y lhaih, hoshee ad ad gynsaghey yn
Torah, goaill toshiaght rish y Vayikra as queig lioaryn Voses. Hoshee ad
gynsaghey yn Mishna tra v'ad mysh shiaght bleeaney d'eash as y Torah (Mishna,
Gemara, as tooilley coontyssyn) tra va'n Mishna ynsit oc. Ren ad ynsaghey as ad
lhaih er ard as gaaraa. Tra v'eh 13 ny 14 bleeaney d'eash, va jerrey ynsee yn
ghuilley cowrit magh lesh y bar mitzvah.



https://gv.wikipedia.org/wiki/Celtiee

Ta Celtiee ny fockle noa-emshiragh t'er ny ymmyd son dy yannoo cur sheese er un
sleih Oarpagh as çhengey Cheltiagh goll er loayrt oc, ny va goll er loayrt oc
derrey kuse dy vleeantyn er dy henney. Ta'n enmys ymmydit son dy yannoo cur
sheese ny smoo reamyssagh er sluight noa-emshiragh ny pobbylyn shen, as er adsyn
ta goaill paart ayns cultoor Celtiagh.

Va ny Celtiee henndeeagh nyn bossan neuchasley dy heshaghtyn eggyssagh ayns yn
Oarpey Yiarn-eashagh. Ghow cultoor Proto-Cheltiagh toshiaght 'syn Eash Yiarn
Leah (1200 RC - 400 BNJ) 'syn Oarpey Veanagh (eash Hallstatt - ennym y voayl
noa-emshiragh 'syn Austeyr). 'Syn Eash Yiarn yeianagh (eash La Tène), va ny
Celtiee er ny sheeyney magh harrish thallooyn reamyssagh: sheear dys Nerin as
Lieh-innys ny h-Ibeir, shiar dys Galatia (yn Aishey Veg veanagh) as twoaie dys
Nalbin.

She'n feanish yeeragh s'leah jeh çhengey Cheltiagh ayn na ny cowraghyn grainnit
Lepontagh, ta goaill toshiaght veih'n 6oo cheead-bleeaney RC. Cha nel feanish
ayn er ny çhengaghyn Celtiagh mooarheeragh agh ayns cowraghyn grainnit as
buill-enmyn. Ta feanish ayn jeh'n Cheltish ellanagh veih'n chiarroo
cheead-bleeaney BNJ ayns cowraghyn grainnit ogham. Ta'n tradishoon lettyragh
goaill toshiaght 'sy Çhenn Yernish veih'n hoghtoo cheead-bleeaney BNJ. Ta teksyn
colhiantynagh dy lettyraght Yernish leah, lheid as Táin Bó Cúailgne, er mayrn
ayns aavaghtyn y 12oo cheead-bleeaney.

'Sy chied cheead-bleeaney BNJ leah, eaisht bishaghey yn Impiraght Romanagh as
Eash Arraghee ny Germaanee, haink er y chultoor Celtiagh dy ve lhiettalit dys ny
h-Ellanyn Goaldagh (Celtiagh ellanagh), as haink jerrey lesh ny çhengaghyn
Celtiagh mooarheeragh myr çhengaghyn reamyssagh 'sy çheyoo cheead-bleeaney. Ta'n
ennym "yn Oarpey Cheltiagh" çheet jiu er ny thallooyn ta cruinnlaghey Mooir
Vannin (Mannin, Nerin, Nalbin, Bretyn, as, ny keayrtyn, Sostyn), myrane lesh y
Chorn as y Vritaan er dagh çheu jeh Mooir yn Eeaght. Ta'n Ghaleesh as yn Astoor
'sy Spaainey Hwoaie coontit mastit ny thallooyn Celtiagh ny keayrtyn, ga nagh
vel çhengey Cheltiagh vio ayndaue.



https://gv.wikipedia.org/wiki/Caslys-earishlioar

She cummey caslys-skeeal Americaanagh caslys-earishlioar, as skeeal(yn) goll er
harrish straih, cabdil ny ghaa ayns dagh ym-lioar jeh. Son y chooid smoo ta’n
slane daahit (neychosoylagh rish manga Shapaanagh) as jannoo ymmyd jeh scadooyn
(neuchosoylagh rish ymmodee bandes dessiné Europagh). Ta’n chummey shoh mie er
enney son y skeeal ard-feniagh.

Va sleih çhaglym scheimyn aitt myr lioaryn cho leah as 1833, as ayns 1842 va The
Adventures of Obadiah Oldbuck (çhyndaa jeh “Histoire de M. Vieux Bois”) y chied
hie er soilshaghey magh ‘sy Vaarle. Cha row ad rere’n aght caslys-skeeal
jeianagh, lesh bolganyn glare, agh caslyssyn as meer screeuyn foue.

Y chied lioar chaslys-skeealyn slane jeant ayns ny Steaytyn Unnaneysit, she The
Yellow Kid in McFadden's Flats ve ayns 1897, as eshyn jannoo y chied ymmyd jeh’n
fockle comic book (“lioar caslys-skeealyn”). Agh cha daink caslys-earishlioaryn
dy ve nyn cummey ym-fysseraght derrey ny 1930yn, lesh Famous Funnies: A Carnival
of Comics,. Er lesh screeudeyryn shennaghys, shen y chied feer
chaslys-earishlioar Americaanagh; myr sampleyr, ta Goulart gra dy row eh "clagh
chorneilagh da nane jeh ny banglaneyn smoo vondeishagh ayns çhymskylagh
soilshaghey magh earishlioaryn".

Tra va’n tasht jeh scheimyn aitt v’ayn hannah lheie ersooyl, ghow toshiaght ny
earishlioaryn leah goaill stiagh beggan obbyr noa. Ren yn çhaglym New Fun #1
(Toshiaght Arree. 1935) mestey obbraghyn aitt, myr "Pelion and Ossa" as "Jigger
and Ginger", marish obbraghyn dramadagh myr skeealyn Heear (m.s. "Jack Woods")
as contoyryssyn "gaue bwee".

Ayns 1938, haink rish Superman er coodagh Action Comics #1 (Mean Souree 1938).
Er chroo liorish Siegel & Shuster, v’eh ny ard-chaslys da ny "ard-feniee" haink
lurg. Roish daa vlein lurg shen, va possan dy straihyn ard-feniagh ec y chooid
smoo jeh soilsheyderyn chaslys-earishlioaryn. T’ad cur “Eash Airhey
chaslys-earishlioaryn” ec yn eash shoh.

Lurg y chaggey, leodee ennoilid chaslys-skeealyn ard-feniagh. Mysh 1945, ‘syn
ynnyd oc, haink stiagh skeealyn aitt, scheimyn aitt rere’n aght Disney,
far-skeealaght sheanse, Heearyn, skeealyn graih, as grinderys. Er lhimmey jeh
Superman, Batman, as Wonder Woman, cha row monney bree ec ard-feniee rish 1952.

Anmagh ayns ny 1940yn as car ny 1950yn, shimmey caslys-skeeal scoagh as feer
loght v'ayn, as ram raghlid as fuilltaght ayndaue. Va’n fer lhee aigney Fredric
Wertham boirit mychione blass sadee as homocheintys v’oc caslys-skeealyn scoagh
as ard-feniagh, er lesh, as hug magh eh y lioar Seduction of the Innocent
myechione. Kyndagh rish shen, va croshaid moralagh ayn, goaill stiagh tastey y
Senate Subcommittee on Juvenile Delinquency, as kyndagh rish shen, leodee y
çhynskyl dy trome. Yn eiyrtys, she’n Comics Code v’eh, ayns 1954, jeant liorish
y çhynskyl hene. Hug y coad shoh lhiettalyssyn lajer er cooishyn, skeealyn as ny
foddee ad tayrn. Lurg tammylt beg, va seal lowallys y Comic Code er dagh ooilley
caslys-earishlioar v’ayn, faggys.

Yn Eash Argid, shen y traa haink ard-feniee erash da caslys-earishlioaryn ny
ard-soilsheyderyn Marvel as DC, er y fa dy row claareyn çhellveeish myr The
Adventures of Superman ennoil.

Ayns 1961, ren screeudeyr Stan Lee as ellyneyr Jack Kirby croo y Fantastic Four
da Marvel Comics, as adsyn nyn glagh veilley. Ren y straih shoh croo sorçh dy
ard-feniee cadjin as dooghyssagh, as failleilys, aggle as hene-ourys oc myr ec
sleih cadjin. V’ad boirey mychione doilleeidyn cadjin as jannoo arganey rish
cheilley.

Rish ny 1960yn as 1970yn, haink rish earishlioaryn folliaghtagh. V’ad goll er
soilshaghey magh gyn soilsheyderyn mooar, as va blass noi-chultoor aegid as
cultoor druggey oc. Va aght neulhiettrimit as neuammyssagh oc.

Yn Eash Ooha, ghow eh toshiaght mysh 1970 as va ymmodee caghlaaghyn da
caslys-earishlioaryn Americaanagh, ga nagh row dagh earishlioar nyn jannoo ec y
traa cheddin. Ren ny caghlaaghyn goaill stiagh:

Ayns ny 1970yn, foslee shappyn currit da caslys-earishlioaryn, harrish America
Hwoaie. V’ad feer ymmydoil son ard-jeeaneyderyn as earishlioaryn oirragh; agh
hug ad er y theay yn eie dy row caslys-earishlioaryn nyn geau traa da possan
beg, ayns ynnyd jeh farrail cadjin. Haink skeealyn y ve ny s’lhiurey as ny smoo
co-chast, as v’eh er lhaihderyn ny smoo ym-lioaryn y chionnaghey son çheet dys
jerrey y skeeal.

Ayns mean ny 1980yn, soilshee magh DC Comics daa straih beagh jannoo er y
çhynskyl dy trome, Batman: The Dark Knight Returns as Watchmen. V’ad ennoil as
ghow ad ram tastey veih ny ym-fysseree cadjin; ry-cheilley marish caghlaaghyn
sheshoil, haink blass ny s’appee, ny s’dorree er caslys-earishlioaryn. Myr
sampleyr, haink noi-feniee myr Wolverine y ve ennoil, as va blass s’dorree er
kuse dy soilsheyderyn neuchroghey myr First Comics as Dark Horse Comics. Va’n
dorraghys as neunheeys ry-akin ayns skeealyn DC hie er fograghey dy trome, myr
"A Death in the Family" ayns y straih Batman (as ayn, ta cooneyder Batman Robin
goll er marroo liorish The Joker). Marvel, as y straih X-Men oc ennoil dy
liooar, v’ad cur magh skeealyn mychione kynney-ghunverys jeh “caghlaaderyn” as
ard-pooaryn oc, cosoylaghey tranlaase crauee ny kynneeagh.

Ga nagh row ny earishlioaryn hene cho cadjin as dy row ad, ta ymmodee
karracteyryn ny smoo ennoil as ard-ghooagh na rieau, er coontey lhiggey as cooid
hraghtee. Ta filmyn as gammanyn co-earrooder ayn mychione karracteyryn
earishlioaryn, as hug ny ym-fysseree ram tastey er taghyrtyn myr poosey
Spider-Man, baase Superman as baase Captain America.

Ta kuse dy ellyneyryn chaslys-earishlioaryn er ngeddyn aundyr çheumooie jeh’n
chummey hene. Myr sampleyr, Maus liorish Art Spiegelman ( Pulitzer Prize) as The
Sandman liorish Neil Gaiman ( World Fantasy Award myr "Best Short Story").



https://gv.wikipedia.org/wiki/Caisht

She feailley as laa seyr ee yn Chaisht (veih Cásc y Çhenn Yernish) ta kelloorey
aa-irree Yeesey Chreest. Rere y Chonaant Noa, daa-irree eh tree laa lurg e
chrossey ec Calvary as she mullagh Phaish Chreest t'ayn. T'eh taghyrt jeeragh
lurg y Chargys, imbagh daaeed laa er lhiurid jeh trostey, padjeryn as pennys.

She Shiaghtin ny Caisht yn ennym ta currit er y çhiaghtin jerrinagh jeh'n
Chargys as t'eh goaill stiagh Tree Laaghyn ny Caisht, goaill stiagh Jerdein
Caisht ta kelloorey yn Shibber Jerrinagh as niaghan ny cassyn, as Jeheiney
Caisht ta kelloorey Crossey as baase Yeesey.

She feailley yn-astreeaghey ee yn Chaisht. Rere shen, cha nel ee tuittym er y
laa cheddin dagh blein. T'ee tuittym er y chied Doonaght lurg y lane-eayst lurg
laa lieh yn Arree. Rere earrooaghey ny h-agglishyn, ta laa lieh yn Arree tuittym
er 21 Mayrnt (ga dy nee 20 Mayrnt yn laa rollageydagh 'sy chooid smoo jeh ny
bleeantyn) as keayrtyn cha nel y lane-eayst tuittym er y laa chiart rere y
rollageydys. Rere shen, foddee yn Chaisht tuittym er laa ennagh eddyr 22 Mayrnt
as 25 Averil.

Ta'n Chaisht goll er enney myr an Cháisc 'sy Yernish as A' Chàisg ayns Gaelg ny
h-Albey. Ta'n tree fockle Gaelgagh çheet magh ass Cásc y Çhenn Yernish. Haink y
fockle shen gys ny çhengaghyn Gaelgagh veih Pascha yn Ladjyn. Hooar ny Rauee yn
fockle ass πάσχα paskha yn Çhenn Ghreagish. By hyndaa ad ny focklyn shen er yn
'eailley Ewagh, Feailley ny h-Eaynchaisht, ny פצחא pəsḥa yn Aramaaish as פסחא
pasḥa yn Ewnish. Jiu, she פֶּסַח pesakh yn ennym Ewnish noa-emshyragh ta currit
er yn 'eailley Ewagh.



https://gv.wikipedia.org/wiki/Cadee_lheeanagh

She lus 'sy ghenus Eriophorum ee Cadee lheeanagh (Eriophorum angustifolium).
T'ee dooghyssagh da'n Oarpey Hwoaie, yn Aishey Hwoaie as America Hwoaie. Share
lhee thalloo moaney ny geayragh, curree as reeastane.

She shiast raisoamagh sheer-vio t'ayn, as ymmodee fraueyn jiarg-bane
trooid-hoilshagh gyn banglane eck. Ta gish ard ny shassoo jeeragh eck, gollrish
faiyr reen, as ymmodee gaase ass y bun cheddin. Ta cummey prismey trooraneagh ny
rollian ec y ghass ghlass rea. T'ee mysh 2-6mm rish y 'raue, as coonaghey dys
birr ruy.

Cha nel feanish fondagh er yn yrjid eck: ta coontaghyn jeh 60cm, 15-75cm, ny
wheesh as 100cm.

Ta wheesh as shiaght blaachassyn as coaughyn mysh 4-10mm er liurid gaase ass
umbyl ec kione ny gish. Ta'n umbel jannoo achene rish torraghey, as un phappus
eck. T'adsyn covestey myr ym-blaa bane mysh 5cm er liurid..

Ta'n ymmodee blaaghyn as raisoamaghys scarrey cadee lheeanagh voish
E. vaginatum, as un vlaa echey. T'ee ry-scarrey voish E. gracile ta currit da
curree nagh vel sharroo, as er y fa dy vel blaachassyn E. gracile garroo.



https://gv.wikipedia.org/wiki/Caaylag

She troarag yn-ee 'sy phossan Gemmifera dy Brassica oleracea ee caaylag. Ta'n
buinney yn-ee eck mysh 2.5–4 cm (0.98–1.6") er crantessen, ayns cummey cabbash
vane. She bee ennoil t'ayn ayns Brussel rish foddey, as foddee dy daink ad
assjee.

She daa-vleintag t'ayn. Mannagh jed ny buinnaghyn aegey er giarrey, aasagh ad
rish y vlein noa dys buinnaghyn blaaghey ta cur magh blaaghyn 'sy tourey.

Ta'n chied imraa er son troarey caaylagyn voish 1587 'sy Velg. Hug eh Choux de
Bruxelles ("caayl Brussel") orroo. Rish toshiaght ny 19oo eash, haink ad dy ve
nyn lus geuree ennoil er feie ny h-Oarpey, as eisht ayns SUA myrgeddin.

T'ad gaase eddyr 7–24 °C (45–75 °F), agh ny share eddyr 15–18 °C (59–64 °F).
T'ad gappaghey mysh 90-180 laa erreish dhyt soiaghey. Ta ny caaylagyn gaase ayns
shlig chassee rish gish liauyrey, mysh 60-120cm er yrdjid. T'ad gappaghey dy
moal rish ymmodee shiaghteeyn voish bun dys kione. Foddee oo ad y hroggal er
laue beggan er veggan rere appaghey, ny liorish y lane ghass y yiarrey, ny lesh
jeshaght. Ta gass gaase wheesh as 1.4kg, agh son y chooid smoo traghtee, mysh
900g er y ghass.



https://gv.wikipedia.org/wiki/Buighag

She lus lussagh sheer-vio ee buighag (Ranunculus repens). T'ee dooghyssagh da'n
Oarpey, yn Aishey as yn Affrick heear hwoaie.

T'ee gaase wheesh as 50cm er yrjid. T'ee sthollaneagh. Ta gish snauee cur magh
fraueyn as lossreeyn noa; ta gish yeeragh cur magh blaaghyn. Ta ny duillagyn
s'inshley eck rheynnit ayns tree duillageenyn lheead babbanagh, mysh 1.5-8cm er
lhiurid, er cass wheesh as 20cm er lhiurid. Ta ny duillagyn s'yrjey ny sloo as
ta duillageenyn s'keylley oc. Ta gish as duillagyn renaigagh. Ta blaaghyn
buighey queig-petyllagh eck, mysh 2-3cm er crantessen. She acheneyn ad ny messyn
eck, mysh 2.5-4mm er lhiurid. Share jee thalloo bog.

Hie buighag er creck er feie ny cruinney myr lus yesheenagh, as t'ee ny lus
ruegyssagh ayns ymmyodee buill nish. T'ee nieunagh rere cliaghtey y ghenus, agh
ta'n nieu lheie liorish çhirmaghey marish traagh. Foddee sapp buighag ny
volgeyder. Cha nel ollee dy ee er coontey'n vlass garg eck; myr shen, t'ee
jannoo ymmyd jeh'n thalloo fassit dys skeeaylley ny sthollaneyn eck. T'ee goll
er skeaylley liorish arraghey traagh myrgeddin.



https://gv.wikipedia.org/wiki/Bugogue

She lus 'sy chynney Rhamnaceae ee bugogue (Rhamnus cathartica). T'ee dooghyssagh
da'n Oarpey, yn Affrick heear hwoaie, as yn Aishey heear. T'ee ry-akin ayns
America Hwoaie myr lus jesheenagh.

She crouw yn-lhoamey t'ayn. T'ee gaase wheesh as 8m er yrjid. Ta roost dhone
lheeah eck as banglaneyn jialgagh. Ta duillagyn eelipsagh dys oohchrooagh
glassey eck, mysh 2.5–9 cm er lheead as 1.2–3.5 cm er yrjid; t'ad maylartey. Ta
blaaghyn buighey-ghlassey kiare-petyllagh eck. T'ad dioecious, as t'ad goll er
pollnaghey ec shey-chassee. She droop doo eh y mess eck, mysh 6–10 mm er
crantessen, as ta daa dys kiare rassinyn ayn. T'eh nieunagh da sleih, agh ta ein
ad y ee gyn doilleeid, as skeaylley ny rassinyn 'sy check oc.

Ta bugogue gaase dy tappee, agh t'ee neuveayn. T'ee surral scaa dy mie, as t'ee
tramylt. T'ee ny lus ruegyssagh as ta'n scaa eck lhiettal aase dooieyn
dooghyssagh. S'doillee eh ish y 'reayll fo; t'ee cur magh buinnaghyn dy breeoil
erreish jee goll er giarrey ny lossey.

Hug Linnaeus Rhamnus catharticus urree, agh ren ad kerraghey yn ennym myr
cathartica er y fa dy nee ennym genus bwoirrinagh ee Rhamnus.

Ren ad ymmyd purgaidagh jeh roost as messyn ny lus traa dy row, agh s'goan shen
nish er coontey fo-eiyrtyssyn gaueagh. Ta'n fuygh creoi, agh cha nel monney
ymmyd jeant jeh. She lus bee foillycanyn 'sy ghenus Gonepteryx t'ayn, as oltey
da noidyn scanshoil troaryn: Puccinia coronata as Aphis glycines.



https://gv.wikipedia.org/wiki/Brian_Stowell

She screeudeyr as cooidjeyder ny Gaelgey eh Brian Stowell (ny Brian Mac Stoyll
ny Brian y Stoyll ny keayrtyn), t'er chur magh daa lioar ayns Gaelg. Ta
Contoyrtyssyn Ealish ayns Çheer ny Yindyssyn (ny Alice in Wonderland ayns
Baarle) çhyndaait ayns y Ghaelg, agh ta Dunveryssyn yn Tooder-Folley ny
noaskeeal noa, y chied hie er screeu 'sy çhengey.

Roish my daag eh Mannin son dy yannoo studeyrys ec Ollooscoill Lerphoyll, dynsee
eh Gaelg liorish goll mygeayrt yn ellan rish possan va jannoo recortyssyn
eishtagh jeh ny shenn loayreyderyn. Ayns 1991, haink eh erash son dy ghoaill
staartey noa Manx Language Officer 'sy Rheynn Ynsee. Lurg da lhiggey sheese
jeh'n Rheynn, t'eh goaill ayrn mooar ayns aavioghey ny Gaelgey foast. T'eh
co-choyrt Moghrey Jedoonee er Manx Radio marish Bob Harrison, as jannoo oltyn
ayns "Gaelic News" er y laaragh. Screeu eh Y Coorse Mooar, Abbyr Shen as
Bun-Choorse Gaelgagh screeut echey, chammah's ny lioaryn Gaelg trooid jallooyn,
Dunveryssyn yn Tooder-Folley as A Short History of the Manx Language marish
Diarmuid Ó Breaslain.

Ayns 2008, hug ad da y Reih Bleeaney Vanannan son ny ta jeant echey son bea
cultooragh Vannin. Reih eh argid yn aundyr (£500 da sheshaght-ghiastyllagh) y
chur da Mooinjer Veggey.

Er Laa Tinvaal 'sy vlein 2010, va Aundyr Tinvaal, yn aundyr s'yrjey ayns Mannin,
bronnit er er son yn obbyr lesh y Ghaelg.



https://gv.wikipedia.org/wiki/Brattagh_Nerin

She brattagh ashoonagh Nerin eh brattagh Nerin (Yernish: An Bhratach Náisiúnta,
"Y Brattagh Ashoonagh" dy lettyragh), as she brattagh ny shenn-steatyn, Seyr
Steat Nerin as kied Phobblaght Nerin eh. Ta'n ennym treeghaagh currit er as eh
ny treeghaagh pontreilagh ta jeant seose jeh ny daaghyn eayney (ec y heise),
bane, as oranje-vuigh. Ta'n lhiurid echey daa cheayrt ny smoo na'n lheead echey.
Ta'n eayney shassoo seose son y tradishoon Gaelgagh choud's ta'n oranje-vuigh
shassoo seose son cooidjeyderyn Illiam ass Orange. Ta'n bane 'sy çheshvean
shassoo seose son shee eddyr ny "h-Eaynaghyn" as ny "h-Oranjeyn".

Va'n brattagh currit stiagh gys Nerin son y chied cheayrt liorish Thomas Francis
Meagher ayns 1848, agh cha row eh ry-akin derrey Irree magh ny Caisht ayns 1916,
tra v'eh troggit harrish Ard-oik y Phost ayns Divlyn, myrane lesh brattagh
eayney lesh ny Irish Republic screeuit er. Haghyr er y vrattagh dy ve coontit
myr y brattagh ashoonagh ec y traa shen. Mac meoir Phurt Largey, Thomas Meagher,
Jr., va ruggit ayns Thalloo yn Eeast as Labrador, v'ayns Meagher, as va'n
brattagh echey cur ardsmooinaght da treeghaagh Halloo yn Eeast as eh hene bunnit
ayns 1843.

Va'n brattagh doltit ayns 1919 liorish y chied Phobblaght Yernagh car caggey ny
seyrsnys, as ny yei shen liorish Seyr Steat Nerin (1922–1937). Hooar y brattagh
staydys bunraghtoil fo Bunraght Nerin 'sy vlein 1937. Ta'n brattagh coontit myr
brattagh ashoonagh yn ellan er feie liorish ashooneyderyn. Lesh shen t'eh
croghit (dy arganagh dy mennick) liorish ram ashooneyderyn ayns Nerin Hwoaie as
liorish Commyn Roortaghys Gaeil



https://gv.wikipedia.org/wiki/Bibi_Baskin

She eear-hebbeyder claare radio as çhellveeish marish Raidió Teilifís Éireann
(RTÉ) ee Olive "Bibi" Baskin. Myrane lesh yn obbyr eck marish RTÉ ren ee
obbraghey myr earisheyr as screeudeyr son earishlioaryn as pabyryn-naight. Ec y
traa t'ayn t'ee stiurey thie oast as thie goaldagh eiraghtagh ayns Alleppey,
Kerala, yn Injey.

Daag Baskin RTÉ ayns ny 1990yn as ren ee goll gys Sussex Heear, Sostyn, raad ren
ee tannaghtyn ayn feie queig bleeaney gobbraghey er shaleeyn eigsoylagh as, tra
v'ee smooinaghtyn er y chied cheim elley, ren ee toshiaghey lioar y screeu. Va
anaase mooar eck 'sy vedshin as 'sy teaystey Ayurvedagh as ren ee goll er turrys
gys Kerala, faggys da Madras, raad ren ee feddyn shellooghys va jeeaghyn magh er
traie aalin. Jiu, t'ee cummal ayn as t'ee coontey dy vel Kerala ny voayl mie er
yn oyr dy vel ram keimyn as boodeeyssyn ayn, goaill stiagh Hindooyn, Creesteenyn
as Ewnyn, red nagh vel cosoylagh rish y voayl dooie eck ayns Ard an Rátha,
Coontae Ghoon ny Ghoal.

Ta'n Yernish ghlen eck as ren ee obbraghey myr ynseyder y çhengey ec toshiaght y
choorse-bea eck. By vriw ee er claare RTÉ, Fáilte Towers, 'sy vlein 2008. She
pohllder y çheshaght-ghiastyllagh Plan Ireland ee.



https://gv.wikipedia.org/wiki/Beih

She lus erbee 'sy yenus Betula beih, 'sy chynney Betulaceae. Ta mooinjerys
faggys eddyr beih, feih as darragh.

Ta ymmodee ushagyn croghey er beih; myr sampleyr, ta sheel as buinnaghyn veih
nyn stoo-beaghee scanshoil da corkanyn airhey as kellee doo. Ta'n billey hene ny
'astee er son ymmodee fungyssyn, crottalyn as keynnee, chammah's beisteigyn as
sheeintee. Ta kuse jeu cummal myr sheadaneyn ny shimboshee er as ayns y villey.

She biljyn beggey dys lieh-vooarey t'ayn 'sy chooid smoo, as ad cummal ayns
ardjyn tempreilagh. Ta duillagyn cadjin oc, as foddee ve birr ny aggyn orroo.
She samara beg eh y mess oc, ga nagh vel ny skianyn ry-akin dy mie ayns kuse dy
ghooie.

Ta lenticellyn liauyrey co-chruinnagh er roost beih, as dy mennick, t'eh rheynn
ayns brattyn keylley, er y veih phabyragh er lheh. Ta ooill rosinagh ayn, as er
coontey shen, t'eh beayn-hassooagh dy liooar. Ta daah baghtal dur enmyn cadjin
er dooieyn ny beih.

Ta duillagyn ny dooieyn casley rish y cheilley. T'ad gaase er cor-heuyn y
vanglane; ta feeacklyn oc as feeacklyn sloo orroo (aa-eeacklagh); ta cuishlinyn
fedjagagh, cass duillag, as stipuleyn oc.



https://gv.wikipedia.org/wiki/Aspickys_Vannin

Ta Sodor as Mannin (Baarle: Sodor and Man), ny Aspickys Vannin (Baarle: Diocese
of Sodor and Man), ny aspickys ayns Agglish Hostyn. 'Sy toshiaght va'n aspickys
foddey ny smoo, agh, jiu, cha nel eh coodaghey agh Mannin hene as ny
h-ellaneenyn beggey ry heu.

Va'n aspickys Norlynnagh, Sodor, currit er bun 'sy vlein 1154, as eh coodaghey
Inshyn Goal as ny h-ellanyn elley rish coose heear ny h-Albey. V'eh Suðreyjar
("Ellanyn y Jiass") yn ennym Loghlinish va currit er yn aspickys, ayns
cosoylaght rish Norðreyjar ("Ellanyn y Twoaie"), va goaill stiagh yn Orkaid as
Shetlynn. Va Mannin goit stiagh ry cheilley lesh ny h-ellanyn jiass shen. Va'n
aspickys shoh ny fo-aspickys jeh chooid jeh ard-aspickys Trondheim.

Va ny h-ellanyn shoh dy lieragh stiurit ec Norlynn derrey 1266, tra v'ad lhiggit
da Nalbin. Va Mannin rheynnit magh as ny h-ellanyn Albinagh as haink urree dy ve
currit fo stiurey Reeaghyn Hostyn 'sy vlein 1334. Lurg shen v'ee ayns greim ec
Çhiarnyn Vannin (ny Stanleeyn, Eearlaghyn Derby, veih 1406 derrey 1736 as Duicyn
Atholl veih 1736) derrey'n traa nar va'n çhiarnaght kionnit ec y Chrooin
Ghoaldagh ayns 1765. Va'n kiart dys Aspick Vannin ry reih ayns shellooderys ec
Çhiarnyn Vannin, as dreill Duicyn Atholl y kiart shen lurg yn aa-ghreim ayns
1765 derrey'n traa dy row eh lhiggit seose dys y Chrooin ayns 1828. Cha row
Mannin goit stiagh ayns Reeriaght Hostyn, ny 'sy Reeriaght Unnaneysit, agh t'ee
ny Croghane-chrooin. Myrane lesh y chooid elley jeh Agglish Hostyn, daag yn
Aspickys yn Agglish Chatoleagh Raueagh fo Inry VIII car yn Aachummey Sostynagh.
Cha row yn aspick Thomas Stanley saasit lesh ny h-aachummaghyn (yn aa-rheynn
jeh'n Aspickys echey veih Queiggey Chanterbury dys Queiggey York) as va'n oik
echey goit ass liorish Inry, agh v'eh lhiggit stiagh er feie tammylt giare 'syn
oik reesht fo Moirrey Hostyn. Er yn oyr nagh row Mannin ny cooid jeh Reeriaght
Hostyn, cha row Slattys Un-chummey 1662, v'er ny ghoaill rish ec yn Aachroo
Sostynagh, currit ayns bree ayns Mannin. Lesh shen, chur yn Aspick Thomas Wilson
ooashlaghey ayns Gaelg stiagh 'syn ellan car yn aspickaght echey (1697–1755).

Va'n voir-agglish vunneydagh jeh Aspickys Vannin ny soie er Ellan Noo Perick
ayns Purt ny h-Inshey. Huitt y voir-agglish shen ayns neu-ymmyd car y 18-oo eash
as er feie ram bleeantyn cha row agh Lhiass ard-cheeill ayns Doolish. 'Sy vlein
1980, va moir-agglish roie jeh Aspickys Vannin, Skyll Noo Charmane ayns Purt ny
h-Inshey, enmyssit liorish Slattys Tinvaal.

Er yn oyr nagh vel Mannin ny cooid jeh'n Reeriaght Unnaneysit, cha nel yn Aspick
coontit myr Çhiarn Spyrrydoil, as cha nel eh soiaghey ayns Quaiyl ny Çhiarnyn
jeh'n Reeriaght Unnaneysit. Er y laue elley, t'eh coontit myr oltey jeh'n
Choonseil Slattyssagh ayns Mannin. Myr t'ayn lesh Pointeilyn Crooinagh Agglish
Hostyn elley, ta reihys yn aspick jeant lesh coyrle Ard-vinishter y Reeriaght
Unnaneysit, ga nagh vel ughtarys echey ayns Mannin.



https://gv.wikipedia.org/wiki/Arthur_William_Moore

By screeudeyr shennaghys, hengoayllee, as pholitickeyr Manninagh eh Arthur
William Moore CVO LKF BS MA (6 Toshiaght Arree, 1853 - 12 Sauin, 1909). By
Loayreyder y Chiare as Feed eh eddyr 1898 as laa e vaaish 'sy vlein 1909. Myrane
lesh y choorse politickagh echey, va sym as paart mooar echey ayns cooishyn
Gaelgagh, as by vunneyder y Çheshaght Ghailckagh eh. Screeu eh fo'n ghiare-ennym
A. W. Moore.

Rug eh ayns Strooan y Chrink, Skeerey Braddan, Mannin. By vac lesh William Fine
Moore OKF as Hannah Christian eh as v'eh jeh'n sluight fuilleeaght veih Illiam
Dhone. V'eh ynsit ayns scoillyn preevadjagh ayns Doolish as ayns scoill aarlagh
ayns Weybridge, Surrey 'Sy vlein 1867, as eh 14 bleeaney d'eash, hie eh stiagh
sy scoill ayns Rugby School as 'sy vlein 1872 hie eh stiagh ayns Colleish ny
Trinaid, Cambridge. Lurg shen, ren eh cooney yn ayr echey ayns reireydys y thie
obbree va cur eaddagh shiaullee ry-cheilley. Dirree eh 'sy thie obbree lurg
baase e ayr ayns ny hoghtadyn. By sporteyr mooar eh chammah, as eh ny 'er gorrym
ayns Cambridge, ny ymmyrtagh lheiltagh, as ny vunneyder er Club Criggad Strooan
y Chrink. Ghow eh y slane costys er cummey as greighey yn chlub ersyn hene,
myrane lesh soiaghey yn thalloo.

Lurg haink jerrey lesh y thie obbree rere cleayney ny baataghyn gaal, hie eh
stiagh 'sy Cholught Paggad Gaal myr stiureyder, as v'eh ny stiureyder er Colught
Bancagh Ellan Vannin.

Phoose Moore rish Elizabeth Wynn, 'neen Ard-Jaghin Vannin yn arrymagh Joshua
Hughes-Games, er 24 Toshiaght Arree 1887. Va kiare paitçhyn oc - Helena
Christian Wynn Moore (r. 1888), Margery Christian Moore (r. 1889), William
Arnold Christian Moore (1893 - 1894), as Arthur Hughes Games Christian Moore.



https://gv.wikipedia.org/wiki/Argane_(grammeydys)

Ayns çhengoaylleeaght ny grammeydys, ta argane vreear ennagh çheet er raa as
mooinjerys co-ordrailagh eddyr eshyn as y breear ayns olt. Dy tradishoonagh, she
kione as cass (ny cass jeeragh as cass neuyeeragh ayns raa aistragh) y raa
t'ayn, agh ta çhengoayllee meenaghey ad ny smoo cruinn.

Rere çhengoaylleeaght, ta un argane ec breear neuchaghlaaee as daa argane ec
breear aistragh. T'ad cur "commagh" er argane vreear neuchaghlaaee (as eshyn ny
chione dy tradishoonagh), as freayll "kione" as "cass" er son arganeyn breearyn
aistragh. Ta'n eddyrscarrey shoh er coontey anchaslysyn eddyr çhengaghyn. Ayns
çhengaghyn ennymagh-cassidagh, myr sampleyr Baarle ny Frangish, cha nel
anchaslys eddyr kione vreear aistragh as commagh vreear neuchaghlaaee, as myr
shen t'ad cliaghtey cur kione er y jees oc. Agh ayns çhengaghyn
ergatagh-jeeragh, myr sampleyr, Dyirbal, t'ad cur cass vreear aistragh as
commagh vreear neuchaghlaaee ry-cheilley, as ta kione vreear aistragh anchasley
roo. Ta corysyn elley ayn myrgeddin. Myr shen, t'eh er çhengoayllee ny tree
arganeyn y eddyrscarrey. Ny keayrtyn, t'ad cur S er y chommagh, A er y chione,
as O er y chass, rere shenn ymmyd Baarle ny focklyn "Subject", "Agent" as
"Object".

Ta'n chooid smoo dy hengaghyn cowraghey paartyn argane dagh olt ayns raa ennagh.
Dy ghra myr shen, t'ad cowraghey cre'n olt ta ny chione y raa, cre'n olt ta ny
chass, as myr shen. Foddee ad jannoo ymmyd jeh cowraghey case er ny arganeyn
(myr Ladjyn), taah-ocklyn (myr Shapaanish), oardagh ny focklyn (myr sampleyr,
Gaelg), ny mestey ennagh jeu. Ta fir elley cur barrant er co-heks son dy
reddaghey y cooish (m.s. Sheenish).



https://gv.wikipedia.org/wiki/Ard_y_Niar_Veanagh,_Nerin

She ard NUTS jeh'n trass cheim (Baarle: NUTS Level III) ta goll er reirey ec
Lught-Reill Ardjynagh y Vean-Hiar eh Ard y Vean-Hiar (Yernish: Réigiún an
Lár-Oirthir, Baarle: Mid-East Region). Ta'n ard cummal coondaeghyn Cheeill
Darey, Cheeill Mantan, as ny Mee. T'eh çhemmit liorish Ard Ghivlyn 'sy niar,
liorish Ard y Joarey 'sy twoaie, liorish Ard ny Mean-çheerey 'sy neear, as
liorish Ard y Niar-Yiass 'sy jiass. Ta'n ard 6059 km2 er eaghtyr (y nah ard
sloo) agh ta 530,437 deiney cummal ayn rere coontey-pobble ny bleeaney 2011. She
IE022 y coat NUTS echey.

Ta'n ard goll er reirey as er stiurey ec Lught-reill Ardjynagh y Vean-Hiar
(Yernish: Údarás Réigiúnach an Lár-Oirthir, Baarle: Mid-East Regional Authority
ny Mera ny MERA dy cadjin). Ta'n lught-reill shen jeant seose jeh 22 oltey as
t'ad goll er pointeil ec ny tree coonseilyn coontae. Ta Coonseil Choontae ny Mee
as Coonseil Choontae Cheeill Mantan pointeil 7 olteynyn y choonseil, as ta
Coonseil Choontae Cheeill Darey pointeil 8 olteynyn. Ta Caairliagh pointit dagh
blein mastey ny h-olteynyn.

A list of the ten largest settlements in the mid-east. County capitals are
included and are shown in bold.



https://gv.wikipedia.org/wiki/Ard_y_Joarey

She ard jeh Keim III fo skeim NUTS ayns Nerin eh Ard y Joarey (Yernish: Réigiún
na Teorann; Baarle: Border Region). T'eh goll fo stiurey as reirey Lught Reill
Ardjynagh y Joarey. T'eh jeant seose jeh ny coondaeghyn Doon ny Ghoal, y Cavan,
y Lhoo, Lheeahtrim, Muinaghan as Shliggagh. Ta Ard y Joarey 12,156 km2 er
eaghtyr, ny 17.3% jeh eaghtyr slane y steat, as ta ny smoo na 432,500 deiney
cummal ayn. She IE011 y coad NUTS echey.

Rere Oik Ardjyn Nerin ta queig preeu-valjyn ardjynagh ec yn ard: y Cavan, Doon
Jialgan, Littyr Kennain, Muinaghan, as Shliggagh.

Ta'n ard sheeyney veih'n Cheayn Sheear 'sy neear dys Mooir Vannin 'sy niar. Ta
farraneyn yn daa awin s'liurey 'sy çheer (y Çhannon as an Éirne) soit ayn as
t'ad kianglt ry-cheilley myr Ushtey-vollagh ny Shannon as an Éirne. She çheu
çheerey eirinagh as ram cummaghyn thallooin çheer-oaylleeagh ayn eh yn ard. Ta
ram slieau-reaynyn as eayninyn marrey ardjey ry-gheddyn ayns Coontae Ghoon ny
Ghoal, lheid as na Cruacha Gorma, Cnoic Dhoire Bheatha, as Sliabh Liag. Ta jees
jeh ny tree keyllyssyn sailley ayns Nerin ry-gheddyn 'syn ard foast: Loch Súilí
as Loch Cairlinn.

Ta Ard y Joarey goll fo stiurey as reirey Lught-Reill Ardjynagh y Joarey. Ta 38
ynnydee reiht er bing y Lught-Reill, goaill stiagh ynnydagh y Lught-Reill ta
goaill shirveish er Bing Ardjyn yn UO. Ta ny h-ynnydee shen cruinnaghey laa 'sy
vee as t'ad pointit veih ny shey coonseilyn 'syn ard:

Rolley ny jeih baljyn smoo ayns Ard y Joarey. Ta ny preeu-valjyn coontae currit
er y rolley ayns clou trome.



https://gv.wikipedia.org/wiki/Arctium_lappa

She lus daa-vleeanagh 'sy ghenus Arctium eh bollan dhoa, bollan ghoa, boaghan
doa ny cramman sooree (Arctium lappa). T'eh goll er troarey er son y fraue yn-ee
echey.

Ny keayrtyn, ta boaghan doa ny boagandoa çheet er dooie mooinjerey da, Arctium
minus.

T'eh gaase wheesh as 2m er yrjid. Ta duillagyn maylartey cree-chrooagh echey. Ta
blaaghyn gorrym-jiargey echey. Ta kiarkyl dy vraghtyn mygeayrt oc, as t'adsyn
dooanagh dys croghey er fynney beiyn. She achene eh y mess oc. Ta'n fraue yn-ee
wheesh as 1m er liurid er 2cm er lheead.

Ta fraue bollan dhoa goll er troarey my bee 'syn Çhapaan, yn Taiwaan, yn Chorea,
yn Iddaal, y Vrasseel as yn Phortiugal. Ny keayrtyn, t'ad çhaglym gish neuappee
myrgeddin, anmagh 'syn arree roish my hig ad my vlaa.

Er lesh lusseyryn, ta bree brasneyder moon, gientyn ollish as glenney folley
echey. Ta ymmyd tradishoonagh jeant jeh noi gorlaghyn crackanagh myrgeddin. Ta
arctigenin 'sy rassyn echey ta bentyn rish cooinaghtyn aght ennagh. Ta feanish
ennagh dy vel arctigenin shassoo noi veerys floo A as loshtaght in vitro
myrgeddin.



https://gv.wikipedia.org/wiki/Animalia

She possan mooar jeh bioagyn yl-chillagagh, eukaryotagh y reeriaght Animalia (ny
Metasoa), as baagh yn ennym cadjin ec fer jeu. Ta’n cummey corp oc çheet dy vel
soit tra t’ad gaase, ga dy vel kuse jeu (myr sampleyr, daa-veaghee) caghlaa ny
cummaghyn oc ny s’anmey ‘sy vea oc. Y chooid smoo dy veiyn, t’ad hene-raghidey.
T’ad nyn heterotrophyn chammah, dy ghra myr shen, t’eh orroo bioagyn elley y
ghee son beaghey.

Y chooid smoo jeh phyla baaghtagh, haink rish ad ‘sy recortys fossylagh myr
dooieyn marrey rish y bleastey Cambriagh, mysh 542 millioon bleeantyn
er-dy-henney.

Ta kuse dy hroyn ec beiyn nagh vel ec bioagyn elley. Ta killaghyn eukaryotagh
oc, as son y chooid smoo, t’ad ym-chillagagh chammah. Ta shen nyn eddyrscarrey
veih bacteyryn as y chooid smoo jeh protistyn. She heterotrophyn t'ayn, as t’ad
lheie bee ayns shamyr sthie. Myr shen, t’ad anchasley rish lossreeyn as
algaghyn. Cha nel boallaghyn killag ec beiyn elley, as adsyn ec lossreeyn, algee
as fungyssyn. Ta dagh ooilley baagh hene-raghidey, agh kuse jeu, cha nel agh ec
keimyn bea er lheh. Y chooid smoo jeh beiyn, ta keim bea blastula ec y wane, as
cha nel y lheid ec cretooryn elley.



https://gv.wikipedia.org/wiki/Angiospermae

She possan smoo anchasley dy lossreeyn thallooin ad Magnoliophyta (ny
Angiospermae, lossreeyn blaaghey). Marish gymnospermyn, t'adsyn ny lossreeyn
ynrickan ta cur magh rassyn (Spermatophyta), agh ta magnoliophyteyn cur magh
blaaghyn as mess, anchasley rish ny gymnospermyn.

Rere rang-oardraghey cadjin, ta lossreeyn blaaghey nyn bossan colhiantynagh. Ta
ymmodee enmyn currit orroo. Cha nel Angiospermae kianglt rish keim
rang-oardraghey er lheh. Ta coryssyn rang-oardraghey corys Wettstein as corys
Engler jannoo ymmyd jeh myr fo-phylum. Hug corys Reveal fo-phylum
Magnoliophytina orroo, agh rheynn ad eh ayns Magnoliopsida, Liliopsida as
Rosopsida ny s'anmey. T'ad cur Magnoliophyta orroo rere coryssyn myr corys
Chronquist as corys Hakhtajan, as ad dellal rish lheid ny lossreeyn myr rheynn.
T'ad cur Magnoliopsida orroo rere coryssyn Ghahlgren as Horne, as ad dellal rish
lheid ny lossreeyn myr rang. Er y laue elley, ta corrysyn corys APG as corys APG
II dellal rish myr clade gyn ennym formoil lus-oaylleeagh, as myr shen t'ad cur
"angiospermyn" orroo.



https://gv.wikipedia.org/wiki/Aghaue_veg

She lus nieunagh ee aghaue veg (Cicuta virosa). She lus sheer-vio lussagh t'ayn,
wheesh as 2 veader er yrjid. Ta gish reaey, banglaneagh eck. T'ad follym as
rimmeigagh; ta un eddin rea oc as ny çheuyn elley cruinn. Ta duillagyn maylartey
feeacklagh tree-'edjagagh eck, as blaaghyn beggey baney ayns dhossan gollrish
fascaidagh. T'ee gaase ayns lheeanntyn fliughey, rish stroanyn, as ayns buill
'liughey elley. Ta beamyn drigey magh fliughid ooillagh buigh. Ta fraueyn baney
moylagh eck.

T'ee ry-akin 'syn Europey hwoaie as meanagh, 'syn Aishey hwoaie as 'syn
Americkey Hwoaie heear-hwoaie.

Ta cicutoxin 'sy lus, as ish boirey er obbraghyn y chorys nearag meanagh. Da
deiney, t'eh cur orrin çhingys gailley, skeahrey as pian boldagh, roish oor ny
lurg ee. Ta craaghyn as teaymyn myrgeddin ny keayrtyn. She'n fraue y rheynn smoo
nieunagh j'ee, as ta meer dy liooar dy varroo. Da beiyn, vees 60 gramme marroo
keyrrey as 230 gramme marroo cabbyl. Er y fa dy vel ny cowraghyn soiagh orroo dy
tappee, ta lheeys gyn raah dy cadjin.



https://gv.wikipedia.org/wiki/Aavioghey_ny_Gaelgey

Ta aavioghey ny Gaelgey, ny aavioghey yn Ghaelg, çheet er yn obbraghey dy
aavioghey çhengey ta goll er shooyl ayns Mannin ‘sy Ghaelg. She çhengey
Cheltiagh ‘sy chrouw Ghaelgagh ee yn Ghaelg, goll rish yn Yernish as y Ghaelg
Albinagh ta goll er loayrt ayns Mannin son y chooid smoo, as cosoylagh rish ny
çhengaghyn shen, ta'n Ghaelg er ny gholl stiagh ayns paase d'aavioghey. Cha nee
obbraghey çhengoaylleeagh ny lomarcan t’ayn ‘syn aavioghey, agh obbraghey ta
goaill stiagh begnagh dagh ayrn jeh’n chultoor Gaelgagh lheid as y chiaull
Vanninagh hradishoonagh, y daunse Manninagh, as ny skeealyn as y veeal-arrish
Vanninagh. Ta coontyssyn ennagh gra dy ren toshiaghey yn aavioghey ‘sy 19oo eash
yeianagh lesh cur er bun y Çheshaght Ghailckagh, agh s’foddee dy ren toshiaghey
yn aavioghey ‘sy 17oo eash yeianagh as 'sy 18oo eash leah lesh çheet magh ny
chied teksyn Gaelg, y Vible Chasherick as Coyrle Sodjey, v’er nyn gur magh ec yn
aspick Manninagh Thomas Wilson (1663 - 1755), ga nagh row aavioghey yn çhengey
er laccal oc agh aght son dy skeayley fys y Chreestiaght harrish yn ellan.

Veih’n traa shen gys y 20oo eash yeianagh va ram obbraghyn screeuee currit magh
‘sy Ghaelg, as ad cur sheese er coorseyn crauee, coorseyn dy hennaghys, as
coorseyn lettyragh, as ad ny mastey obbraghyn elley. Rere shen, va farraneyn
jeh’n çhengey screeuee ayn son dy chooney lesh ny h-aaviogheyderyn cur y çhengey
reesht er yn ardan, ga nagh row lettyraght ghooie ayndaue agh çhyndaaghyn crauee
as carvallyn.

Jiu, ta staydys oikoil ec y çhengey, ga nagh vel ee coontit myr çhengey oikoil
yn ellan, as t’ee goll er n’ynsaghey ayns bunscoillyn, meanscoillyn, as
ollooscoillyn ennagh, as t’ee goll er ymmyd ec y reiltys as myr enmyssyn ec
shiartanse dy lughtyn-reill ayns Mannin, lheid as Lught-Reill Lectraghys
Manninagh as Undinys Eiraght Vannin.

Cosoylagh rish y Ghaelg Albinagh, dirree yn Ghaelg magh ass y Çhenn Yernish va
goll er loayrt ayns Nerin, Nalbin as Mannin. Haink y çhengey shen gys yn ellan
marish sushtallee as cummaltee veih Nerin as veih'n Ghallioo 'sy 4oo, 'sy 5oo as
'sy 6oo eashyn BNJ. Ec y traa shen ren y Yernish ymmyd jeh'n abbyrlhit Romanagh
son dy screeu sheese y çhengey as ta ny screeuyn shen ry-akin ayns imraaghyn
oirragh er çheughyn jeh laue-screeuyn Ladjyn. Ansherbee, cha nel sampleyryn jeh
ny laue-screeuyn shen ry-gheddyn ayns Mannin.

Goaill toshiaght 'sy 9oo eash, ren ny Loghlynee soiaghey er yn ellan, as ny yei
shen, ren ad cummal 'syn ellan as ghow ad laueyn y chummaght stiagh hucsyn. Ta
cleayney ny Loghlynee ry-akin er ny h-undinyssyn politickagh as leighoil, as ta
reiltys yn ellan, Tinvaal, bunnit er y whaiyl oc. Ansherbee, gyn y wooise da'n
chummaght as y chleayney v'ayn ec ny Loghlynee, cha row cleayney mooar ec y
Loghlynish er y Ghaelg. Da'n chooid smoo, ta cleayney yn Loghlynish ry-akin ayns
boayl-enmyn ta goaill jerrey lesh y veer yerree -by ("balley") as -aa ("ellan";
-ey y Vaarle), lheid as Colby, Delbee, Sulby, Rhumsaa, as Laksaa. T'eh er
credjal ec çhengoaylleeyn as screeudeyryn shennaghys dy row yn Ghaelg myr
çhengey ny mayrey ec y vooar-chooid jeh cummaltee yn ellan 'sy lhing shen, as ee
goll er loayrt ec ny deiney cadjin myr y chied çhengey, as ec yn lught ooasle
Loghlynagh myr y nah hengey.

Hie yn ellan stiagh ayns laueyn ny Norlynee tra va Reeriaght Vannin as ny
h-Ellanyn currit er bun 'sy vlein 1079, as hoshee lhing noa jeh neu-chrogheydys,
seyr veih ny Gaeil elley, as seyr veih cummaghtyn joarree elley, fo reirey yn
ree Gorree Crovan. 'Sy lhing shen va'n Ghaelg shickyr veih cleaynaghyn joarree
as bree er y çhengey veih çhengaghyn elley. Agh haink jerrey lesh y çhickyrys
shen tra hooar y ree Magnus III baase 'sy vlein 1265. Lurg y baase echey, hie yn
reeriaght stiagh ayns laueyn Alistair III ny h-Albey, as harrish y daa
cheead-bleeaney shen ny lurg, hie yn ellan eddyr laueyn ny h-Albinee as ny
Sostynee. 'Syn eash shen, dirree yn Ghaelg magh ass ny çhengaghyn Gaelgagh elley
myr çhengey er lheh.

Lurg y veereiltys shen hie shickyrys er ny lhiasaghey ayns staydys reiragh yn
ellan. Veih'n vlein 1334 er y chooid sloo, hie yn ellan stiagh ayns laueyn ny
Sostynee. Hug y ree Edard III Hostyn shellooderys yn ellan hug y Chied Eearley
Salisbury. Veih'n eash shen, va'n Ghaelg er ny scarrey magh ass ny çhengaghyn
Gaelgagh elley ayns Nerin as Nalbin, as va'n ellan nish fo reirey ny
Baarleyderyn. Va shellooderys yn ellan giootit gys y lught thie Stanlagh,
Eearlaghyn Derby, veih'n vlein 1405 derrey yn vlein 1736. Er feie'n eash shen
va'n chooid smoo jeh pobbyl yn ellan foast loayrt y Ghaelg, as va'n Vaarle ec y
lught ooasle. Er-yn-oyr nagh row yn Ghaelg ec y lught ooasle, as nagh row ad
cummal er yn ellan son y chooid smoo, cha row gialdyneryn-argid ayn son dy
chooney lesh cur magh clouyn as lettyraght 'sy Ghaelg. Son dy chooney lesh
skeayley yn Chreestiaght er feie'n ellan, va Lioar y Phadjer Chadjin çhyndaait
gys y Ghaelg ayns 1610. Roish jerrey'n cheead-bleeaney shen va'n Vible
Chasherick çhyndaait gys y Ghaelg, as reesht 'sy vlein 1707, va'n chied lioar
phrentit 'sy Ghaelg currit magh - Coyrle Sodjey liorish yn Aspick Wilson. Fo
laueyn yn eiyrtyssagh ec Wilson, Mark Hildesley (1695 - 1772), dirree staydys y
Ghaelg. Va co-ennaghtyn ec Hildesley rish y Ghaelg, as ren eh shirrey stooghyn
ynsee dy ve ry-gheddyn ayns ny scoillyn 'sy Ghaelg, as ren eh yeearree yn Ghaelg
dy chur ayn myr aght ynsee ayns ny scoillyn. Va rah ayn 'sy pholasee shen as eh
pohlldit ec Aspick York, as beggan er gherrid lurg shen va begnagh dagh scoill
gynsaghey trooid y Ghaelg. Ansherbee, ga dy row mooadaghey ayns earroo ny
h-obbraghyn va currit magh 'sy Ghaelg 'sy lhing shen, va ymmyd y Ghaelg tuittym.

Lurg baase Hildesley, haink er shassooyn dy ve ny smoo obballagh da'n çhengey,
as ren Agglish Hostyn tayrn magh y pohlldey da'n ynsagh trooid y Ghaelg ayns ny
scoillyn. 'Sy vlein 1782, cha row yn Ghaelg myr çhengey ynsee ayns dagh scoill
faagail magh queig jeu. Va'n ynsagh 'sy Ghaelg currit stiagh reesht ayns ny
scoillyn Doonee car ny 1820yn. Ayns 1825 ren yn Aspick Murray cur fys da'n
Çheshaght ry hoi Cur er Oaie y Fys Creestiagh, y farrane son cur magh stooghyn
crauee 'sy Ghaelg roish shen, nagh row feme ayn ny smoo er stooghyn 'sy çhengey.

Lurg y Çhialg Vooar ayns 1765, va ard-chioneys yn ellan astreeit veih Duic Athol
gys y Chrooin Ghoaldagh. Rere coayl y çheet stiagh myr eiyrtys haghyr bishaghey
ayns earroo ny deiney boghtey, as va ooashley as ymmyd y Vaarle yrjit ayns
Mannin. Va stayd y Ghaelg towlit fo voalley liorish arraghey stiagh veih Nalbin
as Sostyn as arraghey magh ny Manninee gys Sostyn, America as çheeraghyn elley.
Haink er y Vaarle dy ve ny çhengey valjagh, as hie ee magh er feie'n ellan lesh
troggal ny raaidyn noa. Agh by eh çheet stiagh yn turrysid y baggyrt smoo er y
Ghaelg. Ayns ny 1830yn haink mysh 20,000 deiney gys yn ellan myr turrysee, agh
ayns ny 1890yn haink ny smoo na 250,000 dy hurrysee. Ta shennockle Manninagh
veih'n eash shen gra "Tra haink ny skibbyltee boghtey stiagh, hie yn Ghaelg
magh". Haink er y Ghaelg dy ve kianglt rish y voghtinys, y vellid, as yn
anoayllys, myr y cheilley ec ny Gaelgeyryn pene. Ren ny paraantyn loayrt rish
nyn cloan ayns Baarle, ga dy row ad loayrt ayns Gaelg eddyr oc hene myr çhengey
roonagh.

Cha nel staydraa oikoil ayn mychione earroo ny Gaelgeyryn ayns Mannin roish y
choontey-pobble 'sy vlein 1871. Rere y choontey-pobble shen va 190 Galegeyryn
un-hengagh, as 12,340 Gaelgeyryn daa-hengagh ass 54,042 cummaltee yn ellan, t'eh
shen 22.8% jeh pobble yn ellan. Agh rere coontey-pobble 'sy vlein 1901 cha row
agh 59 Gaelgeyryn un-hengagh as 4,598 Gaelgeyryn daa-hengagh, ny 8.5% jeh pobble
yn ellan; 'sy vlein 1911 cha row yn Ghaelg agh ec 4.6% jeh pobble yn ellan. 'Sy
vlein 1951 cha row agh 355 Gaelgeyryn ayn, as 'sy vlein 1974 hooar y Gaelgeyr
jerrinagh Ned Maddrell baase.

Cha row gleashaght reaghit ayn ayns aavioghey yn Ghaelg 'sy 18oo eash, agh 'syn
eash shen va'n Chreestiaght coontit myr tosheeaght ec y lught ooasle. Ec y traa
v'ayn va'n chooid smoo jeh cummaltee yn ellan foast loayrt 'sy Ghaelg. Va ram
lioaryn as clouyn currit magh 'sy cheead-bleeaney shen, y chooid smoo jeu currit
magh liorish arrymee as shirveishee. B'eh Thomas Wilson yn aspick er yn ellan ec
y traa shen, as, son dy chooney lesh ny shirveishee fockle Yee dy skeayley
feie'n ellan, ren eh cur magh y lioar Principles and Duties of Christianity ny
Coyrle Sodjey 'sy vlein 1707.. 'Sy vlein 1748, liorish cooney veih ny
h-ard-viggaryn Curghey as Walker tra v'ad er nyn bryssoonaghey ayns Cashtal
Rosien 'sy vlein 1722, ren yn Aspick Williams çhyndaa yn Sushtal Scruit liorish
yn Noo Mian va screeuit ec Ean Oliver.

'Sy vlein 1755 hooar Wilson baase as va Aspick noa, Mark Hildesley, reiht da
Aspickys Sodor as Vannin, agh cha row jerrey currit er ny clouyn Gaelgagh. 'Sy
vlein 1765 va çhyndaa jeh The Book of Common Prayer, ny Lioar ny Padjeryn Cadjin
currit magh, ga dy ren yn Aspick John Phillips y chied çhyndaa er 'sy vlein
1610, çhyndaa nagh row currit er clou. 'Sy vlein 1763 va'n chied chooid jeh'n
Chonaant Noa currit magh ec y Society for the Propogation of Christian Knowledge
fo cleaynaghey yn Aspick Hildesley, as va'n nah chooid currit magh kiare
bleeantyn ny lurg. 'Sy vlein 1771 haink y chied ym-lioar jeh'n Çhenn Chonaant
magh as yn obbyr v'ayn 'sy çhyndaa shen er ny scarrey eddyr kiare çhyndaaderyn
as feed. Haink y nah chooid jeh'n Çhenn Chonaant magh 'sy vlein 1773 as haink y
lane Chonaant Noa magh 'sy vlein 1775. Ansherbee, cha vaik Hildesley eiyrtyssyn
yn obbyr echey v'er cur magh lurg y vlein 1772, blein vaaish Hildesley. 'Sy traa
shen va'n Ghaelg failleil.

'Sy vlein 1766 cha row ayn agh un skeerey nagh row kiarail ynsagh trooid y
Ghaelg. Agh 'sy vlein 1782 cha row agh 5 scoillyn feie'n ellan kiarail ynsagh
trooid y Ghaelg, as y chooid elley nish kiarail yn ynsagh ayndaue trooid y
Ghaelg, gyn y wooise da çhengey ghooie ny cummaltee. Er y laue elley, va
mooarane dy stooghyn er ny chur magh feie'n cheead-bleeaney, stooghyn scanshoil,
goaill stiagh çhyndaa jeh Paradise Lost (Pargys Caillit) liorish John Milton 'sy
vlein 1796, gyn leagh da aavioghey yn çhengey ayns ny keead-bleeantyn elley.

Ec toshiaght y 19oo eash cha row mooarane scansh currit er staydys y Ghaelg, as
v'eh shen ry-akin da'n chooid smoo 'sy chorys ynsee as ayns ny kialteenyn er yn
ellan. Cha row ynsagh 'sy Ghaelg ry-gheddyn agh ayns kuse veg dy scoillyn, agh
va'n ynsagh 'sy Ghaelg currit stiagh reesht ayns scoillyn Doonee ayns ny 1820yn.
Ansherbee, hie yn sorçh d'ynsagh shen er ny lhaggaghey mygeayrt y vlein 1872.
Va'n staydys er ny vroojey liorish y Clattys Ynsee 1872 tra va corys dy ynsagh
ashoonagh currit er bun. Ga nagh row feme er ny scoillyn jannoo ynsaghey trooid
y Vaarle, cha ren ny scoillyn jannoo nyn ynsaghey trooid y Ghaelg, agh trooid y
Vaarle. Hie yn corys shen er ny niartaghey rere y Clattys Ynsee 1892.

Agh ga nagh row scansh currit er y Ghaelg ayns ny scoillyn as ny kialteenyn ny
smoo, cha row lhiettalys currit er cur magh reddyn 'sy Ghaelg, as ad cur cooney
da'n aavioghey ayns ny bleeantyn s'anmey. 'Sy vlein 1804 hie A Practical Grammar
of the Antient Gael[i]c; or Language of the Isle of Mann, Usually Called Manks
("Lioar Grammeydys ny Gaelgey") er ny chur magh liorish yn Arrymagh John Kelly.
Va shalee echey fockleyr tree-hengagh dy chur magh 'sy vlein 1805, agh va'n
lioar scrysst ayns aile 'syn oik prental. 'Sy vlein 1822 hie Banglanyn y
Chredjue Chreestee magh liorish y Prayer-book and Homily Society as ayns 1835
hie A Dictionary of the Manx Language er ny chur magh liorish Archibald Cregeen
(1774 - 1841), fockleyr ta coontit dys y laa t'ayn myr nane jeh ny fockleyryn
smoo scanshoil 'sy Ghaelg.

'Sy nah lieh jeh'n 19oo eash v'eh so-leayr ec pohllderyn y chultoor Manninagh dy
row yn cultoor shen ayns gear-ghaue fo cleayney yn arraghey stiagh veih Sostyn,
as ayns Toshiaght Arree 'sy vlein 1858 ren fir jeu cur er bun sheshaght ry hoi
cur magh, ny aa-chur magh dagh red bentyn rish shennaghys as cultoor yn ellan
fo'n ennym "The Manx Society for Publication of National Documents" ny "The Manx
Society". Harrish ny 25 bleeantyn va'n çheshaght gobbraghey, ren ee cur magh 33
ym-lioaryn bentyn rish Mannin, as clouyn elley goaill stiagh Recortyssyn
Reeaghyn Vannin as ny h-Ellanyn (1859-60), y Fockleyr Manninagh as Baarlagh
liorish Juan y Kelly v'er ny reaghey ec yn Arrymagh William Gill (1866), çhaglym
jeh shennocklyn, raaghyn, bannagyn, a.r.e fo'n ennym Mona Miscellany (1869),
aa-chur magh A Practical Grammar of the Antient Gael[i]c liorish John Kelly
(1870), as Coontey-Ghiare jeh Ellan Vannin, ayns Gailck v'er ny chur magh ec y
Çheshaght 'sy vlein 1872, agh v'er ny screeu ec Joseph Bridson mygeayrt y vlein
1760. Ansherbee, ayns ny bleeantyn jeianagh jeh'n çheshaght hie ee er ny
sheebey, as 'sy vlein 1908 haink jerrey lesh y çheshaght. Va ny lioaryn, clouyn,
docamadyn as nyn lheid astreeit gys y Thie Tashtee Manninagh as Treishteilee ny
Lhiaghtyn Shenndeeagh.

Agh gyn y wooise da obbyr y Manx Society, va earroo ny Gaelgeyryn foast tuittym,
as v'eh shen ry-akin ayns ny staydraa: ny smoo na 12,300 Gaelgeyryn ayns ny
1870yn leah, agh ny sloo na 5,000 Gaelgeyryn ec toshiaght y 20oo eash. Dirree
garrey son çheshaght Ghaelgagh car y lhing shen, as fo yerrey va'n Çheshaght
Ghailckagh currit er bun 'sy vlein 1899 ry hoi freayltys as ardjaghey yn Ghaelg.

S'foddee yn 20-oo eash dy vrishey sheese ayns daa rheynn 'sy ghleashaght
aavioghey. Ren y chied rheynn 'sy ghleashaght shen sheeyney veih bunneeaght y
Çheshaght Ghailckagh ayns 1899 gys ny 1920yn tra ren Mona Douglas cur Aeglagh
Vannin er bun as tra va Caarjyn Vannin currit er bun. Ren y nah rheynn sheeyney
veih ny 1970yn gys y laa t'ayn nish, lesh staydys oikoil ec y Ghaelg,
bunscoillyn Gaelgagh, as nyn lheid. Va'n chied rheynn kianglt rish freayltys y
Ghaelg myr çhengey ashoonagh as bio yn Ellan as, dy kinjagh, va Gaelgeyryn
dooghyssagh ayn ayns ny bleeantyn shen rere ny coontaghyn-pobble. Ansherbee,
va'n nah rheynn 'sy ghleashaght aavioghey kianglt rish pohlldal y Ghaelg as yn
aalaanaghey eck.

'Sy chied lieh jeh'n 20oo eash va anaase mooar ec ram deiney ayns dagh red
Gaelgagh, goaill stiagh y çhengey hene. Son dy chooney lesh yn aavioghey hie
First Lessons in Manx liorish Edmund Goodwin er ny chur magh 'sy vlein 1901. 'Sy
vlein shen va 59 Gaelgeyryn un-çhengagh foast ayn er yn Ellan, myrane lesh 4,419
Gaelgeyryn elley. Agh v'eh so-leayr ec graihderyn y Ghaelg dy row yn çhengey
geddyn baase. Ny deiney nagh row jargal lhiettalys dy chur er eh shen, ren ad
stiurey nyn eabyn oc ayns troaghyn Gaelgagh elley lheid as clubyn aegey, kiaull,
a.r.e. Ayns 1921 haink y Cohaglym Celtiagh gys yn Ellan marish Douglas Hyde,
chied Eaghtyrane Nerin. 'Sy vlein 1924 va'n Chruinnaght Vanninagh Ashoonagh
currit er bun ec William Cubbon. Ansherbee, gyn y wooise da ny h-eabyn v'ec ny
deiney shen 'sy traa shen, cha row Gaelgeyryn un-hengagh da'n chied cheayrt er
yn ellan rere y choontey-pobble ayns 1921, as cha row agh 529 Gaelgeyryn ayns
1931.

Eddyr yn obbyr shen ayns ny 1920yn as ny 1970yn cha daghyr monney ayns aavioghey
yn çhengey. Va ny kied recortyssyn rheaymyssagh jeant jeh'n çhengey 'sy vlein
1933 liorish yn Olloo Carl J. S. Marstrander veih'n Rheynn Cheltiagh ayns
Ollooscoill Oslo, Ren Coimisiún Béaloideasa Éireann ("Commishoon Beeal-Arrish
Nerin") (1948) as y Manx Museum Folklife Survey (1949-51) jannoo straih jeh
recortyssyn jeh ny Gaelgeyryn jerrinagh. 'Sy vlein 1952 ren Douglas C. Fargher
(1926 - 1987) guee er sleih Vannin 'sy phabyr-naight Mona's Herald raad screeu
eh:

Ga dy dooar y Gaelgeyr jerrinagh, Ned Maddrell, baase 'sy vlein 1974, va'n
anaase 'sy Ghaelg er ny vleaystey veih toshiaght ny 1970yn, as 'sy vlein 1976 va
Clubyn Gaelgagh currit er bun ayns scoillyn ennagh. 'Sy vlein 1979 hie yn
fockleyr Baarle-Gaelg liorish Douglas C. Fargher er ny chur magh, y chied
fockleyr Gaelgagh jeh'n 20-oo eash. Myrane lesh y çhengey, va anaase mooar
ry-akin ayns kuse vooar dy reddyn Gaelgagh, lheid as y chiaull Vanninagh, y
daunse Manninagh as reddyn elley lheid as shen. 'Sy vlein 1977 va Feailley
Vanninagh Rhumsaa reaghit ec Mona Douglas, feailley v'er kelloorey dagh red
bentyn rish y tradishoon Gaelgagh. Va'n feailley aachummit blein ny lurg shen
son dy 'reayll tradishoon y Chruinnaght Vanninagh Ashoonagh va currit er bun
ayns ny 1920yn. Agh, 'sy chooish shoh, v'ee aachummit myr y Chruinnaght as ee ny
feailley queig-laa as Eddyr-Cheltiagh nish.

Hie taghyrtyn bentyn rish y Ghaelg er oaie dy tappee ayns ny 1980yn as ny
1990yn. Va bunneydys yn ynsaghee as y staydys oikoil ec y Ghaelg currit sheese
ayns ny 1980yn, as 'sy vlein 1982 va teisht y GCE O Level scruit da'n Ghaelg, ga
dy row'n aarlagh jee er n'gheddyn ayns brastylyn fastyragh. Va enney nish ec ny
lughtyn-reill as va feme ec ny h-ynseyderyn sheshaght, bing ny corpane oikoil dy
chur er bun da femeyn y voodeeys Gaelgagh, lheid as soilsheanyn, fockleyryn,
termeeaght noa, a.r.e., dy chur er oaie as er bun. 'Sy vlein 1985 va Coonceil ny
Gaelgey, fo-ving jeh Undinys Eiraght Vannin as bing slattyssagh jeh'n Reiltys,
currit er bun ry hoi kiarail enmyssyn da rheynnyn reiltyssagh, enmyn straidey,
as crooaght focklyn as abbyrtyn noa.

Ayns ny 1990yn hie yn ghleashaght er troa noa, as ynsagh trooid y Ghaelg ayns
aignaghyn ec ny paraantyn. Va'n Chied Chesmayd, possan cloie va currit er bun
liorish paraantyn son dy chiarail çhymmyltaght raad dy row yn Ghaelg goll er
loayrt mastey ny paitçhyn, currit er bun. Son dy chur co-oardraghey 'syn ynnyd
ynsee, ren y reiltys cur y chied Manx Language Officer, ny Oaseir Gailckagh, er
bun, oik noa fo currym y Rheynn Ynsee, as by eh Brian Stowell y chied oikagh.
'Sy vlein cheddin va'n Ghaelg currit stiagh ayns ny scoillyn da'n chied cheayrt,
ga nagh row egin ayn, as 'sy vlein 1997 va'n Teisht Chadjin Ghaelgagh currit
ayns ynnyd y GCE O Level (cochorrym rish y GCSE). As, ec jerrey yn
villey-bleeaney, ayns 1998 va Phil Gawne, fer mooar ayns skeeal y Ghaelg,
pointit myr y Greinneyder, oik noa fo currym Undinys Eiraght Vannin as Eiraght
Ashoonagh Vannin.

Ta'n Ghaelg er jeet er turrys liauyr veih toshiaght y failleil eck gys y laa
t'ain. Rere y choontey-pobble 'sy vlein 2001 va mysh 2.2% jeh pobble yn ellan
jargal loayrt, lhaih ny screeu 'sy Ghaelg. 'Sy vlein 1990 cha row yn Ghaelg
loayrit agh ec 0.9% y phobble ayns cosoylaght rish y 2% jeh'n phobble ayns 2001.
Myrane lesh y vishaghey ayns earroo ny Gaelgeyryn, ta barel foayroil ayn nish
rish y Ghaelg, as rere towse-barel Gallup ayns 1991 ren 36% jeh'n lught freggyrt
cur fys dy row barel foayroil oc rish cur stiagh y Ghaelg myr vrastyl reihyssagh
ayns ny scoillyn. 'Sy vlein 2001 va'n chied vrastyl lane-Ghaelgagh currit er bun
ayns commeeys marish Mooinjer Veggey as Sheshaght ny Paarantyn çheusthie jeh
Bunscoill Valley Vac Ottar ayns Doolish. Ayns 2003 ren y Vrastyl Ghaelgagh
scughey gys thie noa ayns Balley Keeill Eoin fo ennym noa, y Vunscoill
Ghaelgagh. Hoshiaght, cha row agh nuy paitçhyn recortyssit 'sy scoill, agh 'sy
vlein 2009 va 65 paitçhyn 'sy scoill, myrane lesh 4 ynseyderyn. Ec y traa t'ayn
ta coorseyn ayns Gaelg as trooid y Ghaelg nish ry-gheddyn ayns ram bunscoillyn,
meanscoillyn as ayns scoillyn as undinyssyn jeh'n trass cheim, lheid as y
Laare-Studeyrys Manninagh ayns Lerphoyll, Sostyn.

'Sy vlein 2003 ren yn Reeriaght Unnaneysit, er son Mannin, shickyraghey y Chaart
Oarpagh son Çhengaghyn Ardjynagh ny Mynçhengaghyn. Ta'n Ghaelg nish ry-akin er
cowraghyn baayrey as straidey lesh çhyndaaghyn 'sy Vaarle as 'sy Ghaelg. Yn
chooid smoo jeh baljyn as baljyn beggey, t'ad goaill shelloo er enmyn Gaelgagh
as Baarlagh, as t'ad ry-akin er cowraghyn failt, er barooseyn, as er earrooyn
traa baroose. Ta enmyn Gaelgagh ec rheynnyn y reiltys nish as ad ry-akin er
cowraghyn, pabreydys as gleashtanyn.



https://gv.wikipedia.org/wiki/%C3%87hengaghyn_ny_h-Oarpey

She fir jeh ny çhengaghyn Ind-Oarpagh y chooid smoo jeh çhengaghyn yn Oarpey.
Ta'n kynney shen goll er rheynn magh ayns ram crouwyn, goaill stiagh ny crouwyn
Romanagh, Germaanagh, Baltagh, Slavagh, yn Albaanish as y Ghreagish. Ta faare
mooar chammah ec ny çhengaghyn Ooralagh, crouw ta goaill stiagh yn Ungaarish, yn
'innlynnish, as yn Estaanish. Ta olteynyn ny çhengaghyn Turkagh as ny çhengaghyn
Mongoilagh ry-gheddyn 'syn Oarpey chammah, as ta scansh vooar ec ny çhengaghyn
Coagaashagh Hwoaie as ny çhengaghyn Kartvelagh 'syn Oarpey hiar yiass. She
çhengey anerit y Vascish ta ry-gheddyn ayns ny Sleityn Pyreanagh as she yn
Valtish yn un çhengey Hemittagh 'syn Oarpey as staydys ashoonagh eck.

Ta'n kynney Ind-Oarpagh çheet magh as y Phroto-Ind-Oarpish. T'eh er credjal dy
row yn çhengey shen goll er loayrt thousaneyn dy vleeantyn er-dy-henney. Ta
çhengaghyn Ind-Oarpagh goll er loayrt er feie yn Oarpey, as ta scansh vooar er
lheh 'syn Oarpey Heear.

Ta daa abbyrt vooar ec yn Albaanish: yn Albaanish Gheg yn Albaanish Tosk. T'ee
goll er loayrt 'syn Albaan, ayns Pobblaght ny Massadoan, ayns Kosovo as ayrnyn
jeh Montenegro, jeh'n Terb, jeh'n Turkee, jiass yn Iddaal (yn Albaanish
Arbëresh), as jeh'n Ghreag (Arvanitika). T'ee goll er loayrt ec arreyderyn magh
ayns ram çheeraghyn elley.

Ta daa abbyrt vooar ec yn Armeainish: yn Armeainish Heear as yn Armeainish Hiar.
T'ee goll er loayrt 'syn Armeainish raad t'ee ny çhengey oikoil. Myrane lesh
shen, t'ee goll er loayrt 'sy Çhorshey, 'syn Eeraan as 'syn Asserbajaan. T'ee
goll er loayrt 'sy Turkee ec mynlagh beg (yn Armeainish Heear as Homshetsi), as
ec mynlee veggey ayns çheeraghyn raad ta olteynyn yn eebyrtys Armeainagh cummal.

Ta ny çhengaghyn Baltagh goll er loayrt 'sy Litaan (Litaanish, Samogitish) as
'sy Latvey (Latvish, Latgalish). Ta'n Tamogitish as y Latgalish coontit dy
mennick myr abbyrtyn y Litaanish as y Latvish er lheh.

Ta'n Noa Churonish begnagh marroo: v'eh goll er loayrt er Gob Curonia ta
rheynnit magh jiu eddyr y Litaan as Queiggey Kaliningrad. Ta ram çhengaghyn
Baltagh marroo elley ayn chammah, goaill stiagh y Çhenn Phrooshish as y
Tudovish.

Haink er ny çhengaghyn Celtiagh Mooarheeragh dy ve marroo 'sy chied villey
bleeaney BNJ, agh v'ad goll er loayrt er feie'n Oarpey veih'n Ibeir as Goal gys
yn Aishey Veg hannah hene. Ta ny çhengaghyn Celtiagh noa-emshyragh goll er
rheynn magh myr:

She ny çhengaghyn Germaanagh y preeu-chynney çhengagh 'syn Oarpey Heear Hwoaie,
as ad goll er loayrt veih'n Eeslynn gys y Toolynn as veih'n Reeriaght Unnaneysit
as Nerin gys yn Austeyr. Ta daa vooar-rheynn ayn 'sy chynney çhengey shen:
çhengaghyn Germaanagh y Neear as çhengaghyn Germaanagh y Twoaie. Va mooar-rheynn
elley ayn, çhengaghyn Germaanagh y Niar, agh cha nel ee foast er mayrn; cha nel
screeuynyn foast er mayrn ayns çhengaghyn Germaanagh y Niar goaill magh adsyn ta
screeuit 'sy Ghothish.

Ta tree mooar-rheynnyn ayn jeh çhengaghyn Germaanagh y Niar: ny çhengaghyn
Anglo-Freeshlannagh, ny çhengaghyn Franconagh Eeghtyragh (yn Ollanish er y
chooid smoo) as Germaanish Eeghtyragh (Saksonagh); ta'n daa rheynn s'jerree
goaill stiagh sorçhyn jeh'n Ghermaanish yl-veanagh, goaill stiagh y Ghermaanish
Chadjinit.

Ta'n Ghermaanish goll er loayrt er feie'n Ghermaan, yn Austeyr, Liechtenstein,
Cantoonyn Hiar ny Belg as ayrn mooar jeh'n Elveeish (goaill stiagh ny h-ardjyn
hiar hwoaie ta bentyn rish y Ghermaan as yn Austeyr).

Ta çhengaghyn Germaanagh y Twoaie goll er loayrt ayns ny çheeraghyn Loghlinagh
as t'ad goaill stiagh y Danvargish (y Danvarg, Greenlynn as Ellanyn ny
Geyrragh), y Norlynnish (Norlynn), y Toolynnish (y Toolynn as ayrnyn ayns
Finnlynn), Elfdalish ny Övdalish (ayns rheynn veg 'sy Toolynn veanagh), yn
Aaroish (Ellanyn ny Geyrragh), as yn Eeslynnish (yn Eeslynn).

Ta daa vooar-phossan ayns ny çhengaghyn Ind-Eeraanagh: ny çhengaghyn
Ind-Ayreeanagh (goaill stiagh y Romanish) as ny çhengaghyn Eeraanagh (ta goaill
stiagh y Churdish, y Phershish, as yn Ossetish).

Ren ny çhengaghyn Romanagh çheet magh ass y Ladjyn Chadjin va goll er loayrt
harrish y chooid smoo jeh Impiraght ny Raue. Ta staydys oikoil ec fir jeh ny
çhengaghyn Romanagh 'syn Unnaneys Oarpagh as 'syn Unnaneys Ladjynagh as ta ny
fir smoo scanshoil goll fo studeyrys ayns ram undinyssyn ynsee er feie yn
Chruinney. Ta billioon dy loayreyderyn ec tree jeh ny çhengaghyn Romanagh (y
Spaainish, y Rangish, as y Phortiugish). Ta cooid vooar jeh çhengaghyn Romanagh
as nyn abbyrtyn ynnydagh goll er loayrt er feie yn Oarpey, feeu as staydys
ardjynagh ec fir jeu.

Ta ny çhengaghyn Slavagh goll er loayrt harrish ardjyn mooarey 'syn Oarpey
Veanagh, 'syn Oarpey Yiass as 'syn Oarpey Hiar, goaill stiagh y Roosh.

She çhengey anerit ee yn Vascish (Euskara) as çhengey vayrey ny Bascee ta cummal
'sy Çheer Vascagh, ard ayns ny Sleityn Pyreneagh heear ayns iar hwoaie yn
Spaainey as eear yiass y Rank. T'ee goll er loayrt myr çhengey flaaoil ec mysh
750,000 deiney as er toiggal ec ny smoo na 1.5 millioonyn dy 'leih.

Ta kiangley jeeragh eddyr y Vascish as y Çhenn Aquitaanish, as s'liklee dy row
cummey leah yn Vascish goll er loayrt 'syn Oarpey Heear roish çheet ny
çhengaghyn Ind-Oarpagh. Foddee dy row yn Vascish goll er loayrt veih'n Eash
Henn-chlaghagh.

Ta'n Vascish goll er loayrt ec arreyderyn stiagh 'syn Austrail, 'sy Choose
Verçhagh, ayns Meksico, ayns ny h-Ellanyn Philippeenagh as ayns ny Steatyn
Unnaneysit, as ayns ny steatyn Nevada, Idaho, as California er lheh.

Ta ny çhengaghyn Kartvelagh goaill stiagh y Çhorshish as ny çhengaghyn kianglee
Svanish, Mingrelish, as Lazish. T'eh er credjal dy nee y Phroto-Kartvelish
shennvayr chadjin er dagh çhengey Chartvelagh. Haghyr y chied rheynn magh 'sy
çhengey 'sy nah villey-bleeaney RC ny ny s'leah tra hie yn Svanish er ny
lhiassaghey. Ren y Vegrelish as y Lazish rheynn magh as y Phroto-Chartvelish
mysh thousane dy vleeantyn ny lurg ec toshiaght y chied villey-bleeaney RC
(m.s., Klimov, T. Gamkrelidze, G. Machavariani).

Ta ny çhengaghyn Coagaashagh coodaghey daa phossan dy hengaghyn ta goll er
loayrt Ard ny Coagaash as 'sy Turkee — ny çhengaghyn Coagaashagh Heear Hwoaie
(goaill stiagh yn Abcaaishish, ta goll er loayrt 'syn Abcaaish as y çhengey
Adyghe) as ny çhengaghyn Coagaashagh Hiar Hwoaie, ta goll er loayrt 'syn ard
joaree jeh'n Roosh yiass (goaill stiagh y Dagestaan, Chechnya, as Ingushetia).

Ta ram çhengoaylleeyn, Sergei Starostin as Sergei Nikolayev er lheh, credjal dy
ren y daa phossan çheet magh ass shennvayr chadjin mysh 5,000 bleeaney er dy
henney.

Ta shiartanse dy hengaghyn Ooralagh ry-chlashtyn 'syn Oarpey, goaill stiagh yn
Estaanish, yn Innlynnish as yn Ungaarish.

Hie ny çhengaghyn Mongoilagh er nyn lhiassaghey 'syn Aishey as cha ren y chooid
smoo jeu cur stiagh er yn Oarpey. Ansherbee, ta un çhengey ry-chlashtyn 'syn
Oarpey ta ny çhengey Vongoilagh: y Chalmykish ta goll er loayrt ayns Kalmykia
'sy Roosh.

She sorçh jeh'n Arabish ta goll er loayrt ec ny Maroneetee 'sy Cheeprey ee yn
Arabish Varoneetagh Chypragh. Ta'n chooid smoo jeh ny loayreyderyn cummal ayns
Lefkosia, agh ta fir elley ry-gheddyn ayns Kormakitis as Limassol. Chur ny
Maroneetee yn çhengey gys yn ellan ny smoo na 700 bleeaney er dy henney tra ren
ad çhea veih'n Livaan. Ta cleayney mooar y Ghreagish rere sheeanchoryssaghtys as
tasht-fockle ry-chlashtyn 'sy çhengey, agh ta troyn shenn-emshiragh er lheh
ry-chlashtyn chammah.

Ta'n Ewnish er ny ve screeuit sheese as loayrit ec boodeeyssyn Ewagh 'syn Oarpey
ayns co-heksyn liturgagh, ynsee, as coloayrtyssagh veih çheet ny h-Ewnyn stiagh
'syn Oarpey car y çhenneraght yeianagh. Ren aachur y çhengey myr çhengey oikoil
Israel siyraghey yn ymmyd j'ee myr çhengey neuvonnagh. V'ee ymmydit ec rheynnyn
er lheh jeh'n phobbyl Creestee ayns co-heksyn ynsee as liturgagh. Ta abbyrlhit
corocklagh ec yn Ewnish raad foddee ny breeocklyn y chowraghey lesh scarreydee
ta goll er enney myr pointal 'sy Ghaelg as dagesh as mappiq 'syn Ewnish. Va'n
abbyrlhit Ewnish ymmydit dy screeu sheese yn Ewdish, çhengey Ghermaanagh y
Neear, as y Ladinish, çhengey Romanagh, as ad goll er loayrt ec Ewnyn ayns
twoaie as jiass yn Oarpey er lheh.

She çhengey Hemittagh as cleaynaghyn Romanagh as Germaanagh eck ee yn Valtish.
T'ee goll er loayrt 'sy Valta. T'ee bunnit er yn Arabish Hisslagh, as
cleaynaghyn eck veih'n Iddaalish (as veih'n Çhisslish er lheh), veih'n Rangish,
as, er y gherrid, veih'n Vaarle.

She çhengey er lheh ee er-yn-oyr dy nee yn Valtish yn un çhengey Hemittagh ta
screeuit 'syn abbyrlhit Romanagh 'sy chummey cadjinit. T'ee ny çhengey oikoil
sloo 'syn Unnaneys Oarpagh rere earroo ny loayreyderyn as yn un çhengey
Hemittagh oikoil ayn.



https://gv.wikipedia.org/wiki/%C3%87heer-oaylleeaght_Vannin

Ta Mannin ny h-ellan ayns Mooir Vannin, eddyr y Vretyn Vooar as Nerin 'syn
Oarpey Heear. T'ee 52 km (33 mi) er lhiurid veih'n twoaie da'n jiass, as 22 km
(13 mi) er lhiurid veih'n sheear dys y shiar. Ta ny smoo na 75,000 cummaltee er
yn ellan. T'ee ny Croghane-crooin Ghoaldagh. Ta ellaneen beg eck ec jiass Vannin
- y Cholloo.

Ta Mannin ny h-ellan cronkagh lesh ram cruink as thallooyn ardey ta sheeyney
harrish jiass as mean yn ellan, lesh glion meanagh ta roie eddyr Doolish as
Rhumsaa. She Sniaul yn un slieau er yn ellan as ee 621 m er yrjid. She Baarool
Twoaie y nah vullagh s'yrjey er yn ellan as she y co-ennymagh Baarool Jiass y
mullagh s'yrjey 'sy jiass. Myrane lesh ny cruink, ta queig marilynyn (cronk ny
slieau lesh yrjid chosoylagh ta ny s'yrjey na 150 m, gyn scansh er yn yrjid
yarroo echey ny gyn scansh er red elley erbee) er yn ellan - Sniaul, Baarool
Jiass, Cronk Vradda, Slieau Freoghane as Cronk Meayll. Ta cruink yn ellan
mie-veenit as t'ad scarrit ass y cheilley liorish glionteeyn, lheid as Glion
Muigh, Glion Mooar as Glion Phurt Soderick. Agh, ayns neu-chosoylaght rish y
chooid elley jeh'n ellan, ta'n twoaie jeant seose jeh cruink injil as thalloo
rea as ad hene jeant seose jeh thalloo gleayragh rioee as drundinyn marrey.

Er oyr nagh vel ayns Mannin agh çheer veg chronkagh, cha nel ram coorseyn ushtey
ry-akin ayn. She Awin Sulby yn awin s'liurey er yn ellan as ee 32 km (20 mi) er
lhiurid as t'ee roie stiagh 'sy vooir ec Rhumsaa. Ta awinyn giare elley er yn
ellan goaill stiagh y Glass, yn Awin Doo, (ta çheet ry-cheilley myr Awin
Ghoolish faggys da Doolish), as y Neb.

Cha nel loghyn er yn ellan magh veih ny doouryn ayns ny cruink, lheid as Doour
Sulby as Doour Voaldyn Heear.

Ta coose Vannin skahit lesh ellanyn beggey. T'ad dy lieragh nyn ellanyn
neu-chummaltit goaill magh yn ellan smoo - y Cholloo - raad dy vel daa
chummaltee ayn dy ammoil. Ta tree ellanyn elley goaill stiagh Kione y Sker ayns
Baie Ghoolish, Innys Vael, Ellan Noo Perick as ny h-ellaneenyn Famman
Kitterland, as Carrick ny Kirkey. Myrane lesh ny h-ellanyn shen, ta un
eear-ellan ayn ta kianglt rish y çheer vooar dy slane - Langlish. Ta 30 deiney
cummal urree.

She speyr hempreilagh y speyr chadjin t'er gheddyn ayns Mannin, lesh souraghyn
fynnyr as geuraghyn boggey. Ta ny smoo fliughey ayns Mannin ayns cosoylaght rish
y chooid vooar jeh ny h-Ellanyn Goaldagh, kyndagh rish y hoiaghey eck ayns Mooir
Vannin magh veih coose heear y Vretyn Vooar as magh veih coose hiar Nerin. Dy
mennick ta ny geayaghyn neear yiass çheet veih troa Nerin as ad çhaglym fliughid
er y vollagh. Ta'n ard-fliughid veanagh smoo ry-gheddyn ec Sniaul, raad dy vel
eh 1900 mm er mooad.

Cha nel çhiassidyn ardey ry-gheddyn er yn ellan, as she 28.9 °C y çhiassid
s'yrjey va recortyssit er yn ellan ec Roonysvaie. Ta enney er Mannin er son ny
speyryn bodjallagh as keimyn grianagh injil.



https://gv.wikipedia.org/wiki/Yn_ghrianchryss

She ard mygeayrt Cryss ny Cruinney ee yn Ghrianchryss ny yn Chryss Heh. T'ee
roshtyn Çhyndaa yn Phartan 'sy twoaie ec 23° 26′ 16″N (ny 23.4378°) N as Çhyndaa
yn Ghoayr 'sy jiass ec 23° 26′ 16″ (ny 23.4378°) S. Ta'n Ghrianchryss goaill
stiagh dagh ooillay ynnyd 'sy teihll raad ta'n Ghrian dy jeeragh er-dty-skyn
keayrt ennagh 'sy vlein (poynt fo-ghreiney).

T'ad scarrey yn Ghrianchryss veih daa chryss elley ny cruinney: dowan-lheeadyn
meanagh as ardjyn ardoil.

Dy mennick ayns ymmyd cadjin, ta "grianchryssagh" cowraghey emshyraght
ghrianchryssagh, dy ghra myr shen, çheh as tash er fud ny bleeaney, as ram
glassyraght ayn.

Ta imbaghyn çhirrmey as fliughey ec ymmodee ynnydyn grianchryssagh. Ayns lheid
yn ynnyd, ta cooid smoo jeh fliaghey ny bleeaney goll er ceau 'syn imbagh
fliaghee. Cha nel feer imbagh fliaghee ec keyllyn fliaghee grianchryssagh, son
ta fliaghey kinjagh oc er fud ny bleeaney. Ayns kuse d'ardjyn as imbagh fliaghee
oc, ta brishey 'sy 'liaghey tra ta cryss cho-chleaynagh geayghyn ny grianchryss
scughey çheu-ard oc (eddyr oc as ard ny twoaie ny ard y jiass, rere y
lieh-chruinney).

My ta'n imbagh fliaghee taghyrt 'syn imbagh çheh, ny 'sy tourey, ta fliaghey
tuittym 'syn 'astyr son y chooid smoo. 'Syn imbagh shoh ta quallid aer çheet as
quallid ushtey millish çheet dy ve ny share, as ta glassyraght gaase dy tappee,
myr shen ta baair anmagh 'syn imbagh. Er y laue elley, ta thooillaghyn ayns
awinyn as ta kuse dy veiyn shirrey thalloo ard. Ta quallid thallooin leodaghey
er y fa dy vel stoo beaghee goll er laistey ass y thalloo, as ta crimmey ayn.
Ayns ardyn as malaarey ayndaue, ta mennickaght ny smoo 'syn imbagh shoh. Dy
cadjin, ta dolley bee leah 'syn imbagh shoh kyndagh rish yn imbagh çhirrym
roish, son nagh vel y maair aarloo foast.

Cha nel emshyraght ghrianchryssagh ec dagh ard 'sy Ghrianchryss. Ta tundrey
alpagh as sleityn sniaghtagh ayn, goaill stiagh Mauna Kea, Slieau Kilimanjaro,
as ny h-Andeeyn eddyr y Veneswaaley as ardjyn hwoaie ny Shillee ny ny
h-Argenteen. Rere rang-oardraghey emshyraght Köppen, shimmey ard 'sy
Ghrianchryss t'ad cur "çhirrym" ny "breck-hirrym" er, goaill stiagh yn Sahara,
faasagh Atacama as eear-chooyl ny h-Austrail.

Ta lossreeyn grianchryssagh dooghyssagh da'n Ghrianchryss. Ta eggochoryssyn
grianchryssagh goaill stiagh keyll 'liaghee, keyll yn-lhoamey hirrym, keyll
yialgagh, faasagh as ynnydyn elley. Dy cadjin, ta bea-neuchaslys vooar ayn,
chammah's dooieyn dooghyssagh, ayns keyljyn son y chooid smoo. Cha nel monney
stoo beaghee ayns thalloo keyljyn grianchryssagh, as myr shen t'ad surranse
jee-cheyllaghey giarrey as lostey, ny keayrtyn fo chorys troarey arraghee.



https://gv.wikipedia.org/wiki/Yn_Toolyn

Ta'n Toolynn (Soolynnish: Sverige), ny Reeriaght ny Soolynn dy h-oikoil
(Soolynnish: Konungariket Sverige (cooney·fysseree)), ny çheer Nordagh er
Lieh-innys Loghlin 'syn Oarpey Hwoaie. Ta joaraghyn thallooin eck lesh Norlynn
da'n sheear as y twoaie, as lesh Finnlynn da'n shiar hwoaie, as t'ee kianglt
rish y Danvarg 'sy jiass liorish Droghad Öresund.

Ta'n Toolynn ny treeoo çheer smoo 'syn Unnaneys Oarpagh rere eaghtyr as ee
450,000 km² (173,746 mi ker), as ta ny smoo na 9.2 millioon dy 'leih cummal 'sy
çheer. Ta glooaght y phobble feer injil 'sy çheer - 21 dooinney 'sy chilometer
kerrinagh (53 'sy veeiley cherrinagh) - lesh glooaght ny s'yrjey ayns lieh yiass
ny çheerey. Ta 85% jeh sleih-earroo cummal ayns ardjyn baljagh, as t'eh er
credjal dy bee ardjaghey ayns ny h-earrooyn shen rere loaghtey cruinneydaght.
She Stockholm y preeu-valley, as t'ee ny balley smoo 'sy çheer lesh 1.3 villioon
dy 'leih 'syn ard baljagh as 2 villioon 'syn ard moir-valjagh. T'ad Gothenburg
as Malmö y nah as y treeoo balley smoo.

Ta'n Toolynn ny reeriaght vunraghtoil lesh reiltys ta jeant seose jeh corys
ard-whaiylagh. Ta tarmaynys ard-lhiasit eck. T'ee rang-oardit 'sy chied ynnyd
'sy thiehll ayns Ayndagh Deynlaghys jeh cooid The Economist as 'sy çhiaghtoo
ynnyd ayns Ayndagh Lhiasaghey Deiney jeh cooid ny h-Ashoonyn Unnaneysit. Ta'n
Toolynn ny h-oltey jeh'n Unnaneys Oarpagh veih 1 Jerrey Geuree 1995 as t'ee ny
h-oltey jeh'n RCTL.

Dirree lesh y Toolynn dy ve ny çheer neuchroghagh as unnaneysit car ny Mean
Eashyn. 'Sy 17-oo eash ren y çheer sheeyney magh jeh ny thallooyn eck son
Impiraght ny Soolynn y chur er bun. Agh va'n chooid smoo jeh'n thalloo eck
caillt car ny 18-oo as ny 19-oo eashyn. Va'n lieh hiar jeh'n Toolynn, Finnlynn
noa-emshiragh, caillt dys y Roosh ayns 1809. Haghyr y caggey jerrinagh as y
Toolynn ayn dy jeeragh ayns 1814, tra ren y Toolynn imman er Norlynn çheet
stiagh ayns unnaneys persoonagh lhiee. Va'n unnaneys shen er tannaghtyn derrey
1905. Vaih'n traa shen, va'n Toolynn ayns stayd shee, as polasee joarree
neu-çheughit ayns traa shee as neu-chommeeaght ayns traa caggee.



https://gv.wikipedia.org/wiki/Yn_Nah_Caggey_Dowanagh

By chaggey dowanagh eh yn Nah Chaggey Dowanagh. Dy cadjin, t'eh er coontey dy
doshee eh 'sy vlein 1939 as dy daink jerrey lesh 'sy vlein 1945. Ansherbee, va
caggaghyn ayn hannah hene 'syn Aishey as, lurg tammylt, v'ad coontit myr paart
jeh'n Nah Chaggey Dowanagh. Va tromlagh jeh ashoonyn y dowan troiddey 'sy
chaggey as ad rang-oardit ayns daa phossan jeh cochaarjyssyn cahnagh: ny Forseyn
Cochaarjagh as ny Forseyn Essylagh. V'eh ny chaggey smoo lheeadagh v'ayn rieau
as ny smoo na 100 millioon dy gheiney goaill shirveish ayns unnidyn cahnagh. Va
ny commee vooarey ayns staydys slane chaggey, as va jargaghtyn tarmaynagh,
çhynskyllagh as oaylleeagh currit rish yn eab caggee. Ayns ny çheeraghyn va'n
anchaslys eddyr y chooid heayagh as y chooid chahnagh dollit magh. By eh yn
eiyrtys smoo baghtal ayn na mooad ny guintee hivoilagh, goaill stiagh adsyn va
currit gy baase 'sy Deherree as yn ymmyd va jeant jeh bleaystanyn çheshveanagh.
T'eh er ooley dy dooar eddyr 50 millioon as 85 millioon dooinney baase 'sy
chaggey.

V'eh yn dean ec Impiraght ny Shapaan na yn Aishey Hiar y chur fo'n chosh eck,
as, ec toshiaght y chaggey, v'ee troiddey noi Pobblaght ny Sheen veih'n vlein
1937. Jiu, t'eh coontit dy doshee yn Nah Chaggey Dowanagh er 1 Mean Fouyir 1939
tra ren y Ghermaan ruegey yn Pholynn. Ren y Reeriaght Unnaneysit as y Rank
fogrey magh dy row ad ayns staydys caggey noi'n Ghermaan myr eiyrtys er y ruegys
er y Pholynn. Myr eiyrtys er faghtyssyn as conaantyn, chur y Ghermaan y
cochaarjys Essylagh er bun marish yn Iddaal, as ren ad cur cooid vie jeh'n
Oarpey vooarheeragh fo smaght. Lurg Conaant Molotov-Ribbentrop, ren y Ghermaan
as yn Unnaneys Soveidjagh rheynn magh as goaill stiagh thallooyn jeh ny
çheeraghyn gerroil eddyr oc, goaill stiagh y Pholynn as ny çheeraghyn Baltagh.
Cha row çheer elley, faagail magh y Reeriaght Unnaneysit as çheeraghyn elley
jeh'n Cho-unnaneys Goaldagh, troiddey noi ny Forseyn Essylagh, as caggaghyn
taghyrt 'syn Affrick Hwoaie as Cah yn Atlantagh. Ayns Mean Souree 1941, ren ny
Forseyn Essylagh ruegey yn Unnaneys Soveidjagh, red ren cur cribbag er y chooid
smoo jeh ny Forseyn Essylagh derrey jerrey yn chaggey. Ayns Mee ny Nollick 1941,
ren y Çhapaan çheet er çheu ny Forseyn Essylagh, soiaghey ny Steatyn Unnaneysit
as thallooyn Oarpagh harrish y Cheayn Sheealtagh as, dy tappee, va'n chooid smoo
jeh ard heear y Cheayn Sheealtagh fo smagh ec ny Shapaanee.

Va stadd currit er gleashaghey ny Forseyn Essylagh 'sy vlein 1942. Chaill y
Çhapaan caggey criticoil er Midway, faggys da Hawaiʻi, as cha ren ad cosney yn
ghleashaght reesht. Va'n Ghermaan castit 'syn Affrick Hwoaie as, dy briwnyssagh,
ayns Stalingrad 'sy Roosh. 'Sy vlein 1943, lurg straih taartyssyn ec ny
Germaanee 'syn Oarpey Hiar, y ruegys Cochaarjagh er yn Iddaal as eh cur rish
livrey seose eck, as barriaghtyn Americaanagh 'sy Cheayn Sheealtagh, ren ny
Forseyn Essylagh cooyllaghey dy ro-inçhynagh er dagh çheu. 'Sy vlein 1944, ren
ny Forseyn Cochaarjagh ruegey yn Rank, as ren yn Unnaneys Soveidjagh aaghoaill
dagh cooid jeh'n thalloo va caillt as ren ny forseyn Soveidjagh ruegey yn
Ghermaan as ny cochaarjyn eck. Car ny bleeantyn 1944 as 1945, ren ny
h-Americaanee cur Lhuingys Chaggee Impiroil ny Shapaan fo haart as ghow ad
smaght er ram ellanyn ogheragh 'sy Cheayn Sheealtagh Heear.

Haink jerrey lesh y chaggey 'syn Oarpey tra ren ny Forseyn Cochaarjagh ruegey yn
Ghermaan as y ruegys shen çheet gys mullagh lesh goaill Verleen ec forseyn
Soveidjagh as Polynnagh. Ren y Ghermaan livrey seose gyn conaant er 8 Boaldyn
1945. Lurg Fogrey Potsdam ec ny Cochaarjee er 26 Averil 1945, ren ny Steatyn
Unnaneysit ceau bleaystanyn breneenagh er daa chaayr Shapaanagh, Hiroshima as
Nagasaki, er y 6 Luanistyn as y 9 Luanistyn er lheh. Ren y Çhapaan livrey seose
er 15 Luanistyn 1945 er yn oyr do row ruegys er yn Ellanragh Shapaanagh er
gerrey as er yn oyr dy ren yn Unnaneys Soveidjagh fogrey magh staydys caggey
noi'n Çhapaan roish dy ren ad ruegey y Vançhoor.

Ren y Nah Chaggey Dowanagh caghlaa çheughey politickagh as strughtoor sheshoil y
dowan. Va ny h-Ashoonyn Unnaneysit currit er bun ry-hoi co-obbraghey
eddyr-ashoonagh as son caggaghyn y haghney. Haink er ny pooaryn barriaghtagh—ny
Steatyn Unnaneysit, yn Unnaneys Soveidjagh, y Çheen, y Reeriaght Unnaneysit, as
y Rank—dy ve nyn olteynyn beayn er Coonseil Hickyrys ny h-Ashoonyn Unnaneysit.
Dirree ny Steatyn Unnaneysit as yn Unnaneys Soveidjagh magh myr mooar-phooaryn
trughanagh as eh cur rish toshiaght y Chaggey Feayr. Ec y traa cheddin, hoshee
niart as cleayney ny pooaryn Oarpagh goll sheese as hoshee lesh jee-choloinaghey
ny h-Aishey as ny h-Affrick. Dirree co-hymey politickagh magh, 'syn Oarpey er
lheh, myr eab son mooinjerys eear-chahnagh y hickyraghey as dy cho-obbraghey ny
s'breeoil car y Chaggey Feayr.

Ta screeuderyn shennaghys smooinaghtyn dy nee 1 Mean Fouyir 1939 date toshee yn
chaggey tra ren y Ghermaan ruegey er y Pholynn. Ren y Reeriaght Unnaneysit as y
Rank fogrey magh staydys caggee daa laa ny lurg. Ansherbee, ta dateyn elley ayn
son toshiaght y chaggey, goaill stiagh 7 Jerrey Souree 1937 - date toshee yn nah
chaggey eddyr y Çheen as y Çhapaan.

Ta deiney elley goll rish barel y screeudeyr shennaghys Goaldagh A. J. P.
Taylor. T'eh coontey dy row daa chaggey ayn 'syn Oarpey as ny coloinyn eck as
'syn Aishey as dy daink ad ry cheilley 'sy vlein 1941. Ta dateyn elley son
toshiaght y chaggey goaill stiagh y ruegys Iddaalagh er yn Abysseen er 3 Jerrey
Fouyir 1935. Ta'n screeudeyr shennaghys Goaldagh Antony Beevor coontey dy doshee
yn Nah Chaggey Dowanagh ec Cahyn Khalkhin Gol eddyr y Çhapaan er un çheu as y
Vongoil as yn Unnaneys Soveidjagh er y çheu elley veih Boaldyn derrey Mean
Fouyir 1939. Ta'n art shoh goll rish ny dateyn cadjinchliaghtagh.

Cha nel coardailys ayn mychione jerrey yn chaggey chammah. Ta deiney ennagh gra
dy nee yn aash caggee er 14 Luanistyn 1945 (Laa V-J) y laa jerrinagh, gyn
bwooise da livrey seose formoil jeh'n Çhapaan er er 2 Mean Fouyir 1945; ayns
shennaghyssyn Oarpagh er lheh t'eh coontit dy nee 8 Boaldyn 1945 (Laa V-E)
jerrey lesh y chaggey. Ansherbee, cha row Conaant cour Shee lesh y Çhapaan
fo-screeuit agh 'sy vlein 1951, as cha row y conaant son shee lesh y Ghermaan
fo-screeuit agh 'sy vlein 1990.



https://gv.wikipedia.org/wiki/Yn_Esthoin

Ta'n Estaan (Estoinish: Eesti), ny Pobblaght ny h-Estaan (Estoinish: Eesti
Vabariik) dy h-oikoil, ny çheer 'syn Oarpey Hwoaie. T'ee çhemmit da'n twoaie
liorish Lhoob Finnlynn, da'n sheear liorish y Vooir Valtagh, da'n jiass liorish
y Latvey (er feie 343 km), as da'n shiar liorish y Roosh (er feie 338.6 km). Ta
thalloo ny h-Estaan coodaghey 45,227 km2 (17,462 mi ker) as t'ee fo cleayney
speyr imbee honderagh.

Ta ny h-Estoinee nyn sleih Finnagh, as ta ram cosoylaghtyn eddyr yn Estoinish as
y Finnlynnish. T'eh er credjal dy vel yn ennym noa-emshyragh Estaan çheet magh
ass y lioar Germania liorish y screeudeyr shennaghys Romanagh Tacitus (m. 98
BNJ) as eh jannoo cur sheese er sleih as yn ennym Aestii orroo. Dy cosoylagh,
ren ny shenn feniagh-skeealyn Loghlinagh cur sheese er thalloo fo'n ennym
Eistland, as y fockle shen cosoylagh rish yn enmys Danvargish, Germaanish,
Ollanish, Soolynnish as Norlynnish - Estland. Ta shenn lhiagganyn jeh'n ennym
goaill stiagh Estia as Hestia.

Ta'n Estaan ny pobblaght pharlamaidagh gheynlagh as t'ee rheynnit magh ayns
queig coondaeghyn jeig. She Tallinn y preeu-valley as y balley smoo 'sy çheer.
Cha nel agh 1.34 millioonyn cummaltee 'sy çheer, as she nane jeh çheeraghyn
beg-phobbylagh yn Unnaneys Oarpagh ee. Va'n Estaan ny h-oltey jeh Commeeys ny
h-Ashoonyn veih 22 Mean Fouyir 1921, as t'ee ny h-oltey jeh ny h-Ashoonyn
Unnaneysit veih 17 Mean Fouyir 1991. Ta'n Estaan ny h-oltey jeh'n Unnaneys
Oarpagh veih 1 Boaldyn 2004, as ny h-oltey jeh'n RCAH veih 29 Mart 2004.

Hoshee coloinaghey ny h-Estaan noa-emshyragh mygeayrt ny bleeaney 8500 RC,
jeeragh lurg yn Eash Rioee. Harrish ny h-eashyn, va ny h-Estoinee currit fo
smaght ec ny Danvargee, ny Teutonee, ny Soolynnee as ny Rooshee. Hoshee reirey
joarree 'syn Estaan ayns 1227. Ayns eiyrtys ny Croshaid Livonagh va'n çheer
ruegit ec ny Danvargee as ny Germaanee. Veih 1228-1562, va ayrnyn ny yn chooid
smoo jeh'n Estaan covestit 'sy steat croshaidagh Terra Mariana, as haink y çheer
shen dy ve ny cooid jeh'n Ordensstaat. Lurg tuittym y steat shen va'n Cochiangle
Livonagh currit er bun. Car y lhing shen va gastidyn tarmaynagh bunnit er y
Chommeeys Hanseatagh. Ayns ny 1500yn hie yn Estaan dy ve ny cooid jeh Impiraght
ny Soolynn, as va'n çheer currit fo smaght eck derrey 1721, traa haink urree dy
ve lhiggit da Impiraght ny Roosh. Hoshee moostey ashoonagh ayns y 19-oo eash
veanagh lurg Eash Hoilsheraght Ghraih ny h-Estaan. Ayns 1918 va fogrey magh
seyrsnys ny h-Estaan soilshit magh, as haghyr Caggey Seyrsnys ny h-Estaan
(1918-1920). Rere Conaant Shee Tartu va seyrsnys ny h-Estaan soilshit magh as
currit er enney dy beayn. Car y Nah Chaggey Dowanagh va'n Estaan ruegit liorish
yn Unnaneys Soveidjagh da'n chied cheayrt, liorish y Treeoo Reich ny yei shen,
as liorish yn Unnaneys Soveidjagh reesht ayns 1944.

Hooar yn Estaan e neuchrogheydys reesht er 20 Luanistyn 1991. Veih'n traa shen
chur yn Estaan claare aachummey theayagh as tarmaynagh er bun. Jiu, ta enney
eddyrashoonagh ec y çheer er son y teyrsnys tarmaynagh eck, cochormys
çhaghnoaylleeaghtyn noa as va cormid lhiasaghey tarmaynagh smoo tappee eck er
feie ram bleeantyn.



https://gv.wikipedia.org/wiki/Yn_Americkey_Veanagh

She America Veanagh (Spaainish: América Central ny Centroamérica) ard
çheer-oaylleeagh meanagh America. Ta'n ard shoh jannoo seose y chooid whingagh
smoo jiassagh jeh mooar-rheynn America Hwoaie as t'eh kiangley rish America
Yiass 'sy niar yiass. My vel eh coontit myr cooid jeh cummey co-unnaneit ny
mooar-rheynnyn, t'eh coontit myr fo-vooar-rheynn. Ta America Veanagh jeant seose
jeh shiaght çheeraghyn: y Coose Berçhagh, y Ghuatemaley, ny Hondooraghyn, y
Nickeraag, y Phanamaa, y Salvador, as y Veleesh. Ta America Veanagh ny chooid
jeh biovoayl bea-neuchaslid Vesoamerica ta sheeyney veih'n Ghuatemaley Hwoaie
gys y Phanamaa veanagh. T'eh caglit 'sy twoaie liorish Meksico, liorish y Vooir
Charibagh 'sy niar, liorish y Cheayn Sheealtagh Hwoaie 'sy neear, as liorish y
Cholombey 'sy niar yiass.

Ta America Veanagh 524,000 km2 ((202,000 mi ker) er eaghtyr, ny begnagh 0.1% jeh
eaghtyr y Chruinney. 'Sy vlein 2009, v'eh oolit dy row 41,739,000 deiney cummal
ayn. Myr shen, ta 77 deiney cummal ayns dagh kilomeader kerrinagh.



https://gv.wikipedia.org/wiki/Yn_%C3%87hialg_Vooar

She slattys Parlamaid ny Bretyn Mooar eh Isle of Man Purchase Act 1765 (c. 26)
(Gaelg: Slattys Kionnaghey Ellan Vannin), ny Act of Revestment (Slattys
Aa-ghreim). Chionnee eh kiedyn eiraghtoil Diucyn Atholl myr Çhiarnyn Vannin, as
hug ad da Crooin ny Bretyn Mooar.

Hug y Slattys greim da coardailys s'leaie eddyr Charlotte Murray, Benduic
Atholl, as reiltys Reeriaght ny Bretyn Mooar, dy chreck kiedyn ny h-Athollyn er
yn Ellan da Bretyn Vooar er son £70,000. Va kied y coonrey y yannoo ec y reiltys
fo Slattys Preevaadjagh Parlamaid ayns 1726, agh er y fa dy row kiedyn
eiraghtagh er ny h-Athollyn liorish Slattys Parlamaid 1609, va feme er
bun-slattyssyn er son ny kiedyn shen y ghoaill jeu.

Ghow y Slattys toshiaght liorish Kied Reeoil er 10 Mee Vayrnt 1765. Va'n argid
ry-chur da Benduic Atholl er 1 Mean Souree 1765 ny ny s'leaie.

As eshyn er ny yannoo lesh kionnaghey ny h-Ellan, hie y Slattys er aagherrym
liorish y Statute Law (Repeals) Act 1976.

Rere'n Slattys shoh, va kiedyn mannoragh ec ny Athollyn foast, chammah's
patroonys er oik Aspick Sodor as Mannin, as vondeishyn elley. Hie adsyn er creck
ayns 1828 er son £417,144, liorish daa Slattys Preevaadjagh Parlamaid:



https://gv.wikipedia.org/wiki/Yn_%C3%87heer_Vascagh

Ta'n Çheer Vascagh (Bascish: Euskal Herria), ny Çheer ny Bascee, ny thalloo
shendeeagh ta soit ayns ny Pyreanagh Sheear as ee goll harrish y joarey eddyr y
Rank as y Spaainey, as ta sheeyney heese coose Baie ny Biscaayn. T'ee freggyrt
liorish çheer ny Bascee as nyn jengey oc, y Vascish.

Ta'n Çheer Vascagh rheynnit ayns shiaght cummaghtyn tradishoonagh. Ta kiare jeu,
ta soit 'sy Spaainey, ny Laurak Bat, da'n jiass (Hegoalde), as tree jeu da'n
twoaie (Iparralde) 'sy Rank.

Ta'n Çheer Vascagh Yiass (Spaainish: País Vasco, Bascish: Hegoalde) rheynnit
ayns ny cummaghtyn shoh:

Chaill ny cummaghtyn Frangagh nyn gooishyn reiragh ny yei Irree magh ny Frank
'sy vlein 1789. Ta'n Çheer Vascagh Hwoaie ny cooid jeh'n département Frangagh
Pyrénées Atlantiques lesh y shenn-chummaght Bearn. Ta'n département ny chooid
jeh'n ard Aquitaine.

Ta ny Bascee nyn glein paleo-chlaghagh smoo neuheit ayns yn Oarpey Sheear. Va
cleinyn Bascagh, cur stiagh ny Vascones as ny h-Aquitani 'sy earroo, imraait
ayns lhing ny Romanee ec Strabo as Pliny. Ta mie dy lioar feanish dy row ee
Bascish nyn jengey oc ec y traa v'ayn (jeeagh er Aquitanish as Iruña-Veleia). Va
ny cleinyn elley er lieh-inshey ny h-Ibeir lheit rere çhengey as cultoor ec
jerrey ny lhing Romanagh.

Ayns ny Mean Eashyn dy lheah, v'eh Vasconia yn ennym va currit er y thalloo
eddyr ny h-awinyn Ebro as Garonne. Ny keayrtyn, va'n thalloo unnaneysit fo
duicyn Vasconia. Ny yei ruegysyn ny Mooree as mooadaghey ny Frankee fo Çhalse
Mooar, va'n thalloo brisht as haink er Reeriaght Phamplona dy ve n'ard-steat
ayns y 9oo eash.

Va'n steat shoh, currit er enney myr Navarre ny s'anmey, unnaneysit dy paartagh
liorish Reeriaght ny Cashteel ayns yn 11oo eash as y 12oo eash as erreish ayns
1512-21. Va'n chooid elley dy Navarre unnaneysit liorish y Rank. Va ny tree
cummaghtyn elley (Araba, Biscaayn, Gipuzkoa), rere conaantyn, unnaneysit lesh y
Chashteel, as hug eh cooney da Cashteel Navarre y cho-unnanaghey lesh.

Ny yei shen as ooilley, va mie dy lioar hene reiltys ec ny cummaghtyn Bascagh
derrey Irree magh ny Frank ayns y twoaie, as derrey jerrey ny Caggaghyn Carlagh
ayns y jiass. Veih'n traa shen, va possan ny sheshaght Bascagh geearree seyrsnys
myr steat seyr (jeeagh er Ashoonaghys ny Bascee).

'Sy vlein 2006 va 3,007,661 dy 'leih nyn gummal 'sy Çheer Vascagh. T'eh
143.5/km² glooaght y phobble as yn earro shen ny s'yrdjey na 'sy Rank ny 'sy
Spaainey, agh ta rheynn y phobble neuchorrym as ta'n chooid smoo dy 'leih nyn
gummal mygeayrt ny baljyn mooarey. Ta un hrass y phobble soit ayns Bilbao Mooar,
as ta'n chooid smoo jeh'n çheusthie ny Çheerey Bascagh Frangagh goan.

Ta 682 valjaght 'sy Çheer Vascagh. Dy cadjin ta ny baljaghtyn sloo ayns Biscaayn
as Gipuzkoa (mygeayrt 10 as 15 km2). Ta ny baljaghtyn smoo ayns Araba as
Navarre.



https://gv.wikipedia.org/wiki/Yn_%C3%87heer_Bascagh

Ta'n Çheer Vascagh (Bascish: Euskal Herria), ny Çheer ny Bascee, ny thalloo
shendeeagh ta soit ayns ny Pyreanagh Sheear as ee goll harrish y joarey eddyr y
Rank as y Spaainey, as ta sheeyney heese coose Baie ny Biscaayn. T'ee freggyrt
liorish çheer ny Bascee as nyn jengey oc, y Vascish.

Ta'n Çheer Vascagh rheynnit ayns shiaght cummaghtyn tradishoonagh. Ta kiare jeu,
ta soit 'sy Spaainey, ny Laurak Bat, da'n jiass (Hegoalde), as tree jeu da'n
twoaie (Iparralde) 'sy Rank.

Ta'n Çheer Vascagh Yiass (Spaainish: País Vasco, Bascish: Hegoalde) rheynnit
ayns ny cummaghtyn shoh:

Chaill ny cummaghtyn Frangagh nyn gooishyn reiragh ny yei Irree magh ny Frank
'sy vlein 1789. Ta'n Çheer Vascagh Hwoaie ny cooid jeh'n département Frangagh
Pyrénées Atlantiques lesh y shenn-chummaght Bearn. Ta'n département ny chooid
jeh'n ard Aquitaine.

Ta ny Bascee nyn glein paleo-chlaghagh smoo neuheit ayns yn Oarpey Sheear. Va
cleinyn Bascagh, cur stiagh ny Vascones as ny h-Aquitani 'sy earroo, imraait
ayns lhing ny Romanee ec Strabo as Pliny. Ta mie dy lioar feanish dy row ee
Bascish nyn jengey oc ec y traa v'ayn (jeeagh er Aquitanish as Iruña-Veleia). Va
ny cleinyn elley er lieh-inshey ny h-Ibeir lheit rere çhengey as cultoor ec
jerrey ny lhing Romanagh.

Ayns ny Mean Eashyn dy lheah, v'eh Vasconia yn ennym va currit er y thalloo
eddyr ny h-awinyn Ebro as Garonne. Ny keayrtyn, va'n thalloo unnaneysit fo
duicyn Vasconia. Ny yei ruegysyn ny Mooree as mooadaghey ny Frankee fo Çhalse
Mooar, va'n thalloo brisht as haink er Reeriaght Phamplona dy ve n'ard-steat
ayns y 9oo eash.

Va'n steat shoh, currit er enney myr Navarre ny s'anmey, unnaneysit dy paartagh
liorish Reeriaght ny Cashteel ayns yn 11oo eash as y 12oo eash as erreish ayns
1512-21. Va'n chooid elley dy Navarre unnaneysit liorish y Rank. Va ny tree
cummaghtyn elley (Araba, Biscaayn, Gipuzkoa), rere conaantyn, unnaneysit lesh y
Chashteel, as hug eh cooney da Cashteel Navarre y cho-unnanaghey lesh.

Ny yei shen as ooilley, va mie dy lioar hene reiltys ec ny cummaghtyn Bascagh
derrey Irree magh ny Frank ayns y twoaie, as derrey jerrey ny Caggaghyn Carlagh
ayns y jiass. Veih'n traa shen, va possan ny sheshaght Bascagh geearree seyrsnys
myr steat seyr (jeeagh er Ashoonaghys ny Bascee).

'Sy vlein 2006 va 3,007,661 dy 'leih nyn gummal 'sy Çheer Vascagh. T'eh
143.5/km² glooaght y phobble as yn earro shen ny s'yrdjey na 'sy Rank ny 'sy
Spaainey, agh ta rheynn y phobble neuchorrym as ta'n chooid smoo dy 'leih nyn
gummal mygeayrt ny baljyn mooarey. Ta un hrass y phobble soit ayns Bilbao Mooar,
as ta'n chooid smoo jeh'n çheusthie ny Çheerey Bascagh Frangagh goan.

Ta 682 valjaght 'sy Çheer Vascagh. Dy cadjin ta ny baljaghtyn sloo ayns Biscaayn
as Gipuzkoa (mygeayrt 10 as 15 km2). Ta ny baljaghtyn smoo ayns Araba as
Navarre.



https://gv.wikipedia.org/wiki/Yakthungish

She çhengey Tibetagh-Burmagh ee Yakthungish (Yakthung Pan; ta sleih joarree cur
Limbu urree). T'ee goll er loayrt ayns Nepaal as yn Injey ec y sleih Yakthung.
Ta queig abbyrtyn eck: Panthare, Phedape, Chatthare as Tambar Khole. She
Panthare eh yn abbyrt cadjinit, agh ta Phedape ec y theay son y chooid smoo. Ta
Yakthungish mastey çhengaghyn smoo Nepaal, Sikkim as in Injey Hwoaie.

Ta corys screeuee ee hene ec Yakthungish, ass bun Devanagiri as corys screeuee
Tibetagh. She abugida t'ayn. Ta ny smoo Yakthungee lettyragh ayns Nepaalish na
Yakthungish, as myr shen, ta cloughyn Yakthungish daa-hengagh marish lhieggan
Nepaalish dy cadjin.

Ta Yakthungish geddyraghey bleaystee ayns kiare rere ennalaghey as cronnaneaght:
ennalit gyn cronnane, gyn cronnane, cronnaneagh as cronnaneagh ennalit. Cha nel
y wheiggoo horçh ry-chlashtyn agh ayns focklyn joarree. Ayns y taabyl heese, cha
nel myn-heeanyn ayns eddyraishnee ry-chlashtyn agh ayns focklyn joarree. Er lesh
van Dries nagh nee myn-heeanyn dooghyssagh t'ayn, agh fir eeassit.



https://gv.wikipedia.org/wiki/Y_Vritaan_(%C3%A7heer)

She ard cultooragh ee yn Vritaan (Britaanish: Breizh, focklit magh myr [bʁɛjs]
ny [bʁɛχ]; Frangish: Bretagne, focklit magh myr [bʁə.taɲ]; Galloish: Bertaèyn,
focklit magh myr [bəʁ.taɛɲ]). She nane jeh ny h-Ashoonyn Celtiagh ee. Roish dy
daink urree dy ve ny cooid jeh Reeriaght ny Frank 'sy vlein 1532 myr queiggey,
by reeriaght as, eisht, ghiucaght neuchrogheydagh ee.

Ta'n Vritaan coodaghey y lieh-innys heear hwoaie jeh mooar-heer yn Oarpey ayns
shiar hwoaie y Rank. T'ee çhemmit liorish Mooir yn Eeaght 'sy twoaie, liorish y
Vooir Cheltiagh as y Cheayn Sheear 'sy neear as liorish Baie ny Biscaayn 'sy
jiass. T'ee 34,023 km2 er eaghtyr. T'ee goll er rheynn magh ayns queig rheynn:
Penn-ar-Bed 'sy neear, Aodoù-an-Arvor 'sy twoaie, Il-ha-Gwilen 'sy niar hwoaie,
Liger-Atlantel 'sy jiass as Mor-Bihan 'sy jiass.

'Sy vlein 1956, va gurneilys ynnydagh y Rank aachummit as va ny h-ardjyn currit
er bun. Va Ard y Vritaan currit er bun ec y traa shen, agh cha nel yn ard
coodaghey agh 80% jeh eaghtyr yn ard cultooragh. Va Liger-Atlantel, mygeayrt y
chaayr Naoned, scarrit magh ass y Vritaan as currit stiagh 'syn ard Broioù al
Liger.

Ayns Jerrey Geuree 2006 va 4,300,500 dooiney cummal ayn. Ta 72% jeh'n phobble
cummal ayns Ard y Vritaan as 28% ayns Ard Broioù al Liger. 'Sy vlein 1999 v'ad
Naoned (711,120), Roazhon (521,188) as Brest (303,484) ny caayryn smoo ayn.

She çheer ghooie ny Britaanee ee yn Vritaan as ta'n çheer coontit myr fer jeh ny
h-Ashoonyn Celtiagh as ee freill enney cultooragh ta aahoilshaghey e shennaghys.
Ta deiney ennagh cur feysht er staydys bunraghtoil roie yn Vritaan, as ta
gleashaght ashooneyragh shirrey ny smoo hene-reiltys da'n Vritaan çheusthie
jeh'n Rank.

Ren ny chied deiney cummal 'sy Vritaan 'syn eash Henn-Chlaghagh Lheah. Va ny
chied chummaltee nyn Neanderthalee. S'goan va'n boodeeys shen as v'ad feer
chosoylagh rish ny Neanderthalee v'er gheddyn feie yn Oarpey Heear ec y traa
shen. Cha row agh tro er lheh oc: nyn gultoor ta enmyssit "Colombagh". Ta fer
jeh ny çhiollee shinney 'sy theihll er ve feddynit ayns Ploeneg ayns
Penn-ar-Bed. T'eh mysh 450,000 bleeaney d'eash.

Ren ny chied homo sapiens cummal 'sy Vritaan mysh 35,000 RC. Ren ad cur adsyn
hene ayns ynnyd ny maanal ny Neanderthalee as ren ad lhiassaghey çhynskylyn
ynnydagh, gollrish y Châtelperronagh ny yn Valainagh. Lurg yn eash rioee
yerrinagh, lhig yn emshir ny s'çhoe da keyllaghey gloo 'syn ard. Ec y traa shen,
va'n Vritaan cummaltit lesh boodeeyssyn mooarey ren toshiaghey nyn goorseyn bea
y hyndaa veih'n theihll rouailtagh va jeant ass y çhelgeyrys as y çhaglymys gys
seihll eirinagh. Haink yn eirinys gys yn ard car y 5oo villey-bleeaney RC ec
arreyderyn stiagh daink veih'n jiass as y niar. Ansherbee, cha daghyr y Çhyndaa
Noalittagh 'sy Vritaan er oyr ceaghley bunneydagh, agh er oyr yn arraghey stiagh
moal as maylartey schleiyn.

She yn tro smoo scanshoil jeh'n Vritaan Noalittagh na'n jeeillaght
vooar-chlaghagh, as, keayrtyn, t'ee coontit myr "cree" yn chultoor
mooar-chlaghagh. Va ny lhiaghtyn shinney nyn garnyn as cha voddey lurg shen va'n
lught ynnydagh troggal tommanyn flahoil as straihyn claghagh. Shimmey strughtoor
jeh ny sorçhyn shen ta ry-gheddyn er y choose yiass 'sy rheynn Mor-Bihan, goaill
stiagh Lhiaghtyn Karnag as y Menhir Brisht jeh Er Grah ayns Lokmaria-Kaer, yn un
chlagh smoo va currit er ny shassoo ec deiney Noalittagh.

Va kianglaghyn lajer ec ny h-eggyssyn shen rish ny Celtiee Ellanagh, ayns
traghtey yn stainney er lheh. Va fir jeh ny h-eggyssyn nyn olteynyn jeh'n
"chochiangle Armoiragh". Er lesh Jool Kaesar, ren y cochiangle shen cur ny
Curiosolitae, ny Redones, ny Caletes, ny Osismii, ny Lemovices, ny Unelli as ny
Ambibarii stiagh ayns cochaajys.

Haink er yn ard dy ve ny chooid jeh Pobblaght ny Raue 'sy vlein 51 RC. V'eh goit
stiagh 'sy wheiggey Gallia Lugdunensis 'sy vlein 13 RC. Va ny baljyn as ny
baljyn beggey Goalagh aalhiassit rere stundayrtyn Raueagh as va shiartanse dy
chaayryn currit er bun. Ta ny caayryn Raueagh shen goaill stiagh Condate
(Roazhon), Vorgium (Karaez-Plougêr), Dariotirum (Gwened) as Condevincum
(Naoned). Myrane lesh Fanum Martis (Kersaout), by phreeu-valjyn ad jeh ny
civitates ynnydagh. Va cummey moggyllagh as forym ec dagh fer jeu, as, keayrtyn,
çhiamble, ard-cheeill, thermae ny ammyr ushtey, gollrish Karaez. Ren ny Rauee
troggal tree preeu-raad trooid yn ard. Ansherbee, hannee y chooid smoo jeh'n
phobbyl cummal çheu çheerey. Ren ny boddee heyrey cummal ayns bwaaneyn beggey
tra va ny shellooderyn thallooin as nyn obbreeyn cummal ayns villae rusticae.
Ren y pobbyl freayll y cooilleeiney as yn ooashlaghey roish ny jeeghyn Goalagh
as dy mennick v'ad sooit rish ny jeeghyn Raueagh. Cha row agh kuse veg dy
yallooyn ta soilshaghey jeeghyn Raueagh feddynit 'sy Vritaan as, er y chooid
smoo, t'ad goaill stiagh troyn Celtiagh.

Car y 3oo eash, ren ny Frankee, ny Alamanni as roosteyryn-marrey ruegey yn ard.
Ec y traa cheddin, huitt y tarmaynys ynnydagh as va cooid vie jeh ny h-obbraghyn
treigit. Son shassoo noi ny ruegyssyn, va baljyn as caayryn eigsoylagh niartit,
gollrish Naoned, Roazhon as Gwened.

Ec jerrey yn 5oo eash, hoshee ny Brythonee garraghey stiagh gys Armorica. Cha
nel shennaghys y chooylree leayr, agh ta farraneyn Britaanagh as Bretnagh
kiangley yn arraghey stiagh shen rish persoonid va enmyssit Conan Meriadoc. Ta
farraneyn lettyragh Bretnagh jeean-loayrt dy daink Conan gys Armorica marish yn
'ar-ghoaillagh Raueagh Magnus Maximus, ren goaill e hidooryn Goaldagh gys Goal
son e aggyrtyssyn e hickyraghey as ren eh cummal ad ayns Armorica. Gyn scansh er
firrinys y skeeal shen, s'liklee dy row bishaghey ayns earroo ny cummaltee car
ruegys Anglo-Hacsonagh er y Vretyn Vooar 'sy 5oo eash. Ta ard-scoillaryn lheid
as Léon Fleuriot cur sannish da clowan daa-honnagh jeh'n arraghey stiagh veih'n
Vretyn Vooar as, rere shen, dirree pobbyl Britaanagh seyr as hie yn Vritaanish
er ny kioneysaghey ayns Armorica. Car ny bleeantyn hie yn choloin Vrythonagh
Armoricagh er ny lhiassaghey as ny vooadaghey as va possan dy reeriaghtyn beggey
crooit. Va ny reeriaghtyn shen unnaneysit ayns ny 840yn fo Nominoe noi'n reirey
Frankagh. Mastey ny h-arreyderyn stiagh Brythonagh, va saggyrtyn as jedyn ayn
ren cooney rish sushtallaghey yn ard as eh foast ny ard paganagh ec y traa shen,
ayns ny h-ardjyn çheerey er lheh.

Ec toshiaght yn eash vean-eashagh, va'n Vritaan goll er rheynn magh ayns tree
reeriaght: Domnonea, Kerne as Bro-Ereg. Beggan er veggan haink ny reeriaghtyn
shen ry-cheilley myr un steat car y 9oo eash. Haghyr yn unnaneyssey fo reirey
Nominoe, y ree v'ayn eddyr ny bleeantyn 845 as 851. T'eh coontit jiu myr y pater
patriae Britaanagh. Ren e vac, Erispoe, shickyraghey seyrsnys y reeriaght noa as
chossyn eh Cah Jengland noi Çhalse Meayll. Chossyn ny Britaanee cah elley 'sy
vlein 867 tra ren y reeriaght roshtyn y reamys smoo eck rieau: va ayrnyn jeh'n
Norman, Maine as Anjou as Ellanyn Vooir Eeaght.

Ren ny Loghlynee rueggey yn Vritaan dy mennick ec toshiaght y 10oo eash. Chaill
y reeriaght ny thallooyn eck 'sy niar, goaill stiagh y Norman as Anjou as va
coontae Naoned currit da Fulk I veih Anjou 'sy vlein 909. Ansherbee, va Naoned
goit ec ny Loghlynee 'sy vlein 914 as v'eh seyrit ec Alan II y Vritaan 'sy vlein
937. Cheau Alan II ny Loghlynee slane magh ass y Vritaan as ren eh aachroo steat
Britaanagh reesht. Hug eh ammys da Louisagh IV ny Frank as, myr shen, haink
jerrey lesh y Vritaan myr reeriaght as haink urree dy ve ny duicaght.

Hug çhiarnyn Britaanagh ennagh cooney da Illiam y Mainshtreilagh cur stiagh er
Sostyn as hooar ad thallooyn mooarey ayn. Va pooar mooar ec fir jeh ny çhiarnyn
Britaanagh shen as s'odjey va'n Vritaan veih steat unnaneysit. Ren y ree
Frangagh freayll çhaghteryn 'sy Vritaan; va ny cochaarjyssyn conaantit ec
çhiarnyn ynnydagh as s'mennick v'ad lhie harrish y cheilley; as cha row enney
Britaanagh er lheh ayn. Myr sampleyr, ren y Vritaan cur y Rangish stiagh ayns
ynnyd y Ladjyn myr çhengey oikoil 'sy 13oo eash, 300 bleeaney roish cur stiagh y
Rangish myr çhengey oikoil ec y Rank hene, as cha row staydys oikoil rieau ec y
Vritaanish. Va polasee joarree yn duicaght ceaghlit dy mennick; dy cadjin va ny
duicyn seyr agh ren ad conaantey cochaarjyssyn dy mennick marish Sostyn ny yn
Rank. Va scansh vooar ec nyn bohlldey rish dagh ashoon car y 14oo eash er yn oyr
dy row ny reeghyn Sostynagh gaggyrt er crooin y Rank.

Ayns Caggey Eiyrtys ny Britaan, paart ynnydagh jeh'n Chaggey Keead Bleeaney, ren
Reeraghtys Blois, lesh cooney veih ny Frangee, caggey noi Reeraghtys Montfort,
lesh cooney veih ny Sostynee. Hooar ny Montforts barriaght 'sy vlein 1364 as va
lhing seyrsnys ec yn ard derrey jerrey yn Chaggey Keead Bleeaney er yn oyr dy
row yn Rank lag as chur ad stadd lesh cur stiagh çhaghteryn reeoil gys Cooyrt ny
Britaan. Ansherbee, chaill y Vritaan y Caggey Ommidjagh noi'n Rank 'sy vlein
1488, er coontey ny streeuyn ynveanagh er y chooid smoo. Dy jarroo, va fir jeh
ny çhiarnyn caggey er y çheu Frangagh.

Lurg y Chaggey Ommidjagh, cha row yn duic Frank II jargal e neen y phoosey gyn
coardailys veih Ree ny Frank. Gyn bwooise da shen, ren ee pposey rish yn Impir
Raueagh Bannee 'sy vlein 1490, agh lig eh da geyre-ghaue lesh y Rank. Ren Çhalse
VIII ny Frank çhionney stiagh er Roazhon as va'n poosey dollit. Fy yerrey, ren
eh poosey rish Anna ny Britaan. Lurg hooar eh baase gyn paitçhyn, va egin er y
ven-duic e eirey as e vac braar ayrey Louisagh XII. Ren Anna prowal seyrsnys y
Vritaan y reayll gyn rah as hooar ee baase 'sy vlein 1514. Va'n unnaneyssey
formoil eddyr y daa heer creaghnit 'sy vlein 1532 ec Frank I. Ren eh gialdyn cur
ard-chied eigsoylagh da'n Vritaan, lheid as seyrsnys veih'n gabelle, keesh va
currit er sollan as ee gyn foayr cadjin 'sy Rank hene.

Ren y Vritaan roshtyn lhing airhey eddyr y 15oo as y 18oo eash. Va'n ard soit er
ny bollee varrey eddyr y Spaainey, Sostyn as y Çheer Injil as by vooar y
vondeish v'eck rere crooaght impiraght choloinagh ny Frank. Va ny puirt varrey
ynnydagh, lheid as Brest as Sant-Brieg, mooadit dy mooar as va an Oriant currit
er bun 'sy 17oo eash. Va ennym mooar er Sant-Maloù er son ny lhongyn roosteyrys,
as va purt vooar ayns Brest son y Lhuingys Frangagh. Daase Naoned dy tappee lesh
cochionneeaght sleab yn Atlantagh. Er y laue echey, ren yn antraie kiarail
teadyn kennipey as bratyn carmeish as lieen. Ansherbee, cha lig y Cholbertaghys
da rahys y Vritaan as eh greinnaghey bunneeaght ram mwylljyn çhynskyllagh er yn
oyr dy row y chooid smoo jeu foshlit ayns queiggaghyn elley. ayns bishaghey
marish shen, va shiartanse dy chahyn ayn eddyr y Rank as Sostyn as ad cur rish
streeanaght 'sy chochionneeaght as 'sy traght as huitt tarmaynys y Vritaan
ergooyl car y 18oo eash.

Haghyr daa irree magh mooar car y 17oo as y 18oo eash: Irree Magh ny Bonnadyn
Ruy (1675) as Co-chialg Pontkalleg (1719). Haghyr y daa irree magh myr eiyrtys
er y streeu v'ec y reiltys ayns Paarys dys meanaghey y chur er bun as er ny
h-ard-chiedyn bunraghtoil v'ec y Vritaan er çheu keeshyn y jeean-loayrt.

Va jerrey leighoil currit rish y Duicaght car Irree Magh ny Frank. 'sy vlein
1789, as v'ee rheynnit magh eddyr queig rheynn. Myrane lesh shen, chaill y
Vritaan dagh fer jeh ny h-ard-chiedyn v'eck. Tree bleeaney ny s'anmey, haink er
yn ard dy ve chree jeh'n sthaagey reeoilagh as Catoleagh noi'n Irree Magh car y
Chouannerie. Car y 19oo eash, hannee yn Vritaan ayns goll ergooeyl er çheu yn
tarmaynys as shimmey Britaanagh ren arraghey magh gys ardjyn elley jeh'n Rank,
as gys Paarys er lheh. Hannee yn beoyn shen ayn derrey toshiaght y 20oo eash.
Gyn bwooise er shen, hoshee yn ard jeianaghey as va raaidyn as raaidyn yiarney
troggit marish y çhynskylaghey ayns buill ennagh. By ad troggalys lhongyn as
obbraghyn bee (shugyr, messyn as glassraghyn anghooghyssagh, eeastyn, a.r.e.) ny
çhynskylyn smoo scanshoil ayns Naoned, jeeillaght glenney as greaseeaght ayns
Felger as va'n veaineraght ry-gheddyn ayns baljyn beggey lheid as Kastell-Briant
as Zinzag-Lokrist as enney mooar orroo son ny gleashaghtyn obbree ayndaue.

Hannee yn ard dy ve feer Chatoleagh as, car Nah Impiraght ny Frank, va ny
leaghyn cumaadagh aahickyrit. Tra va'n Phobblaght aavunnit 'sy vlein 1871 va
skeealyn ayn dy row ny sidooryn Britaanagh ayns Camp Conlie car y Chaggey
Frangagh-Prooshagh meehreishtit, oltooanit as soit er er yn oyr dy ren y lught
reill smooinaghtyn dy nee baggyrtys noi'n Phobblaght v'ayndaue.

Car y 19oo eash, hoshee yn Vritaanish failleil er coontey polasee yn Rangaghey
va stiurit fo Treeoo Pobblaght ny Frank. Er un laue, cha row ny paitçhyn lowit y
Vritaanish y loayrt ayns ny scoillyn as ren ny fir ynsee kerraghey ad my row ad
goit as ad loayrt y Vritaanish. Va fograghyn croghit ayns ny scoillyn as ad gra:
"T'eh mee-lowit y Vritaanish y loayrt as shelley y hilgey" ("Il est interdit de
parler breton et de cracher par terre"). Er y laue elley, va'n Vritaanish
(gollrish y Ladjyn) coontit myr çhengey feer-chianglt rish yn Agglish Chatoleagh
Raueagh as dy row eh ny share y Rangish y loayrt er yn oyr dy row ee lowal da'n
vooinjer, as da mraane er lheh, ad y heyrey veih cleayney yn agglish. Myr
eiyrtys er shen, daase sheeloghey dy Vritaanisheyryn as ad coontey nyn jengey
myr red nearit as wheesh as myr va jargal cha loayr ad y çhengey marish nyn
baitçhyn. Chur ny faghteyryn shen rish failleil y Vritaanish.

Ec y traa cheddin, ren yn Aavioghey Celtiagh cur rish bunneeaght Unnaneys
Ardjynagh ny Britaan as, ny s'anmey, rish gleashaghtyn seyrsnys va kianglt rish
parteeyn seyrsnys Yernagh, Bretnagh as Albinagh 'syn RU as rish yn
ooilley-Cheltiaghys. Ansherbee, s'beg va cleayney as tayrnys ny gleashaghtyn
shen as cha ren ny h-eieyn oc roshtyn y phobbyl cadjin derrey yn 20oo eash. Lig
da'n ghleashaght Seiz Breur, va crooit 'sy vlein 1923, lowal da aavioghey
ellynagh Britaanagh agh ren ny kianglaghyn v'eck rish y Natseeaghys as
co-obbraghys Phartee Ashoonagh ny Britaan car y Nah Chaggey Dowanagh laggaghey
yn ashoonaghys Britaanagh 'sy lhing lurg y chaggey.

Hooar 240,000 dooinney baase 'sy Vritaan car y Chied Chaggey Dowanagh. Smoo yn
cragh da'n ard v'ayn car y Nah Chaggey Dowanagh. Va'n Vritaan goit ec y Ghermaan
Natseeagh 'sy vlein 1940 as v'ee seyrit ayns Mee Luanistyn 1944 lurg Obbraid
Cobrey. Ansherbee, cha ren ny h-ardjyn mygeayrt Sant-Nazer as an Oriant livrey
seose agh er y 10oo as y 11oo Boaldyn 1945, shiartanse dy laaghyn lurg tuittym y
Ghermaan. Va'n daa valley scrysst dy lane ec ruegyssyn aeragh, gollrish Brest as
Sant-Maloù, as va jeeyl jeant ayns baljyn elley lheid as Naoned as Roazhon.

'Sy vlein 1956, va'n Britaan currit er ash dy leighoil myr Ard ny Britaan, agh
cha row yn preeu-valley duicagh Naoned as yn ard mygeayrt-y-moo coontit stiagh.
Gyn bwooise da shen, dreill y Vritaan y leayraght chultooragh er lheh, as dirree
aavioghey cultooragh magh car ny 1960yn as ny 1970yn. Va scoillyn daa-hengagh
foshlit; hoshee screeudeyryn arrane screeu arranyn 'sy Vritaan; as ren craghyn
eggoaylleeagh lheid as deayrtey ooill Amoco Cadiz ny deayrtey ooill Erika as
sollaghey ushtey rere eirinys muickey liggey da bunneeaght gleashaghtyn noa son
yn eiraght najooragh y choadey.

She yn Vritaan y lieh-innys smoo 'sy Rank. T'ee mysh 34,030 km2 er eaghtyr as
t'ee sheeyney magh gys y neear hwoaie as y Cheayn Sheear. T'ee çhemmit 'sy
twoaie liorish Mooir yn Eeaght, 'sy jiass liorish Baie ny Biscaayn as ta ny
h-ushtaghyn eddyr y choose heear as yn ellan Eusa coontit myr Hirwazh.

Shimmey jingey as brishey t'ayn ayns coose y Vritaan, as ta ram eayninyn,
inveryn as king-çheerey ayn. Ta Lhoob Mor-Bihan ny purt najooragh vooar as mysh
daeed ellan ayn. Ta'n lhoob begnagh doont da'n 'aarkey vooar. 'Sy clane, ta mysh
800 ellan nyn lhie magh veih coose y lieh-innys. She ar Gerveur, 'sy jiass, yn
ellan smoo ayn. Ta coose y Vritaan mysh 2,860 km er lhiurid.

Dy cadjin, ta'n ard cronkanagh er yn oyr dy vel eh co-reggyrt da çheu heear
glout-sleitagh Armorica, shenn-reayn ta sheeyney magh 'sy Norman as
Broioù-al-Liger. Er coontey yn çheerid shen, cha nel tro çheer-oaylleeagh er
lheh ayn myr joarey eddyr y Vritaan as y Rank, faagail magh yn awin Kouenon ta
scarrey yn Vritaan veih'n Norman.

Ta glout-sleitagh Armorica roshtyn y boayl s'yrjey çheu mooie jeh'n Vritaan ayns
Mayenne as eh 417 m er yrjid as t'eh lhargaghey gys y neear roish t'eh çheet dy
ve rea 'sy voayl smoo eearagh rish Menez Du as Menez Are. She Roc'h Ruz ayns
Menez Are y cronk s'yrjey as eh 384 m er yrjid.

Ta'n ennym Armor ny Arvor ("rish yn 'aarkey", "er mooir" ny "er y vooir" 'sy
Vritaanish) currit er ardjyn slystagh dy mennick as ta'n ennym Argoad ("rish y
cheyll") currit er yn antraie. Va ny thallooyn share coodit lesh keylljyn
mooarey agh roish ny Mean Eashyn va bocage currit ayns nyn ynnyd. Ta'n bocage
Britaanagh, marish e vagheryn beggey va cruinnit liorish cleiyee hiu, begnagh
immeeit veih ny 1960yn as yn eirinys nish croghey er saaseyn eirinagh
noa-emshyragh, goaill stiagh y jeshaghtey.

Ta keylljyn ennagh foast ayn jiu, lheid as keyll Pempont. Ta ny thallooyn
creggagh coodit lesh freoagh as moanee, as ta curree ennagh ayn 'sy Vritaan
lheid as ar Briwer ta coontit stiagh ayns pairk ashoonagh ardjynagh. Ta pairk
ardjynagh elley goaill stiagh Menez Are as coose Hirwazh.

Dirree lieh-innys ny Britaan car yn ard-ghientyn Chadomagh ren croo yn coose
hwoaie eddyr Gwengamp as Felger. Dirree yn lieh yiass car yn ard-ghientyn
Herkynagh. Ec y traa cheddin, ren bioys mooar volcaanagh faagail mooadys mooar
dy chlagh hryal ayn. Eddyr ny lhingyn Cadomagh as Herkynagh, va'n ard currit fo
ushtey shiartanse dy cheayrtyn as daag y vooir fossylyn as clagh ghrundinagh,
schist as clagh gheinnee er y chooid smoo. Er coontey shaghrynys y chlagh eayil
ta'n ooir 'sy Vritaan jeh cummey geayr dy cadjin. Hie glout-sleitagh Armorica er
ny yeeraghey shiartanse dy cheayrtyn car crooaght ny Sleityn Pyreanagh as ny
Beinnyn Alpagh. Ren caghlaaghyn ayns corrymyn y vooir as yn emshir cur rish
crimmey lajer as crooaght ny smoo claghyn drundinagh. Ta'n ceaghley-cummey
freggyrtagh son y schist lheeah-ghorrym as son y fo-ooir verçhagh ta ry-gheddyn
er yn ellan Groe as ee goaill stiagh glaacafaan as epidote.

Car ny riojaghyn Kiaroil, va'n Vritaan coodit lesh loess as hoshee ny h-awinyn
lhieeney ny glionteenyn marish fooillee awinagh. By eiyrtys er immeeaghtyn
tectonagh lajer v'ayn eddyr ny plaityn Affrickagh as Oaraishagh ad ny
glionteenyn hene. Cha dooar y reayrtys çheerey Britaanagh e chummey jerrinagh
roish millioon dy vleeantyn er dy henney. Ta fo-ooir y Vritaan cowrit marish
cooid vie dy vrishaghyn as ad croo tashtaghyn mooarey d'ushtey.

Ta'n Vritaan ny lhie 'sy chryss honderagh hwoaie. Ta speyr vooiragh cheaghlagh,
gollrish y Chorn, eck. Ta'n fliaghey çheet neose dy mennick, agh s'mennick ta
laaghyn grianagh ayn gyn bodjallyn. Ayns ny meeghyn souree, fodee ny çhiassidyn
'syn ard roshtyn 30°C (86°F), agh ta'n speyr tannaghtyn gerjoilagh. Ta ny
çhiassidyn ayns ny meeghyn souree mysh queig keim jeig ny s'çhoe na ny t'ayn
ayns ny meeghyn geuree, agh t'eh croghey er foddeeaght y vooir. Ta'n emshir ny
s'buiggey er y choose na 'syn antraie agh ta'n fliaghey çheet cha mennick er y
choose as t'eh 'syn antraie. Gyn bwooise da yrjid injil Menez Are, ta ny smoo
fliaghey çheet neose ayn na 'sy chooid elley jeh'n ard. Ta'n coose yiass, eddyr
an Oriant as Pornizh geddyn ny smoo na 2,000 oor dy hoilshey ny greiney.

Ta ushagyn marrey eigsoylagh ry-akin faggys da'n choose. Ta coloinyn jeh
fannagyn marrey, foillanyn, coltragyn, Gantyn Hwoaie, stronnagyn dooey as
pibbinyn Atlantagh. Ta'n chooid smoo jeh ny h-ushagyn shen sheelraghey er
ellanyn anerit as creggyn as, rere shen, s'doillee tastey y ghoaill jeu. She
çheer ghooie ram dooieyn Oarpagh cadjin yn antraie: kellee cheylley, gollanyn
geayee, ushagyn rhennee, gollanyn cadjin, kiarkyn rhennee as dooieyn elley.

Gollrish y Chorn, Bretyn as Nerin, ta ushtaghyn y Vritaan tayrn sharkee houree,
raunteeyn glassey, turtylyn dreeym liareagh, doraidyn, perkynyn, smugyn rauney,
partanyn as gimmee. Ta micropterus feer chadjin rish y choose, ta gobbargyn goal
cummal er yn ymmyr vooarheeragh, as ta grenaidee as gaillaghyn pern cummal ayns
ny h-ushtaghyn dowiney. Ta eeastyn awiney goaill stiagh brick, braddanyn
Atlantagh, gaddyssyn, argyrosomus regius as lampraghyn. Ta ny h-awinyn goaill
stiagh dooarchooyn as moddee ushtey myrane lesh dooieyn rueggyssagh Americaanagh
lheid as y coypu ta scryssey yn eggochorys as chur rish anvioys yn assag Rangagh
Oarpagh.

Mastee ny neuvertebree, she ynnyd dooie ee yn Vritaan da crammag Kemper, gob doo
peearley awiney as gimmagh Voirrey bane-inginagh. Hooar ny sheeintee Vritaanagh
vooarey baase car yn eash noa-emshyragh, goaill stiagh y moddey oaldey. Jiu, ta
ny sheeintee scanshoil goaill stiagh feeaihee ruy, collee vuc oaldey, shynnee,
mwaaee as dooieyn ennagh jeh craitnagyn.

Ta enney mooar er y Vritaan son y chabbyl Britaanagh, aalaght ynnydagh jeh'n
chabbyl draghtey, as son y voddey gunney Britaanagh. Ta aalaghtyn er lheh jeh
ollee ry-gheddyn ayn, agh ta fir jeu er oirr yn anvioys: y pie noir bretonne, y
froment dy Léon, yn Armoragh as y Naonedagh.

Ta lossreeyn jallooagh ry-gheddyn ayns keylljyn, dreeymyn geinnee, mooiree,
reeastyn y Vritaan, goaill stiagh y anchaslyssyn dooghyssagh jeh cistus, aster
as linaria, y fetçh crou chabbil as y lotus maritimus.

Hie yn Vritaan er ny scryssey magh myr unnid politickagh 'sy vlein 1790 tra v'ee
rheynnit magh ayns queig rheynn. Ta ny rheynnyn Britaanagh co-reggyrt, er y
chooid smoo, rish ny nuy ard-aspickyssyn Catoleagh v'ayn ec toshiaght ny Mean
Eashyn. V'ad enmyssit bro 'sy Vritaanish ny pays 'sy Rangish ("çheer") as v'ad
ymmydit myr slystyn argidoil as cahnagh. Ta'n Vritaan rheynnit magh eddyr
Breizh-Izel ("y Vritaan Eeaghtyragh"), ta co-reggyrt rish y lieh heear raad ta'n
Vritaanish goll er loayrt dy tradishoonagh, as Breizh-Uhel ("y Vritaan
Eaghtyragh"), ta co-reggyrt rish y lieh hiar raad ta'n Ghalloish goll er loayrt
dy tradishoonagh. V'ad ny h-ard-aspickyssyn ny ny queiggaghyn shendeeagh 'sy
Vritaan na:

Car Irree Magh ny Frank va kiare ard-aspickys dollit magh as va ny queig
ard-aspickyssyn elley ceaghlit son co-reggyrt rish ny rheynnyn.

Car Irree Magh ny Frank, va'n Vritaan rheynnit magh eddyr queig rheynn as dagh
fer jeu jeant ass tree ny kiare slyst. Ta ny slystyn goll er rheynn magh ayns
cantoonyn as adsyn hene jeant ass commyoonyn. Ta coonseil ynnydagh, ta reiht ec
ny seyraanee, ec dagh commyoon as rheynn, agh cha nel ynnydee reiht ec ny
slystyn as ny cantoonyn. Ta ny cantoonyn ymmydit myr slyst reihdagh son ny
coonseilyn rheynnagh as ta ny slystyn stiurit ec fo-veoir ta doltit ec
Eaghtyrane ny Frank. Ta'n Eaghtyrane doltey meoir ayns dagh rheynn.

Er yn oyr dy vel ram rheynnyn ayn as dy vel ad feer beg er mooadys, ren y
reiltys Frangagh prowal ardjyn ny smoo y chroo car y 20oo eash. By chooish da
aa-chroo yn Vritaan myr unnid politickagh as reiragh eh da ny h-ashooneyryn
Britaanagh, agh va ny pooaryn ayns Paarys credjal dy lhisagh da'n ard noa ve
fondagh er çheu yn tayrmaynys. Ren y reiltys Frangagh as politickeyryn ynnydagh
smooinaghtyn dy row Naoned as e rheynn Liger-Atlantel ny smoo kianglt rish Glion
Loire na rish y lieh-innys as dy beagh cohirrey jeeyllagh ayn lesh y vooinjerys
rish Roazhon.

Va ny joaraghyn currit sheese 'sy vlein 1956. Va kiare rheynn currit stiagh 'sy
Vritaan noa as va Liger-Atlantel currit stiagh ayns Broioù al Liger marish
ayrnyn jeh Anjou, Maine as Poitou. 'Sy vlein 1972, hooar ny h-ardjyn nyn
gooieidyn roie, marish coonseil ardjynagh reiht. Veih'n traa shen, ta coonseil
as colughtyn reiragh ec y ard y Vritaan.

Shimmey preeu-valley shendeeagh t'ec y Vritaan. Tra v'ee ny duicaght heyr, ren
Steatyn ny Britaan, sorçh ennagh dy pharlamaid, çhaglym ry-cheilley ayns baljyn
eigsoylagh: Dinan, Ploermael, Redon, Roazhon, Gwitreg, Gwenrann, as, er y chooid
smoo, ayns Naoned, raad haink ad ry-cheilley 17 keayrt, as ayns Gwened, raad
haink ad ry-cheilley 19 keayrt. Va'n Chooyrt as y reiltys feer hroailt as ren
dagh reeraghtys cur foayr da nyn gashtallyn as nyn steatyn hene. Ren ny duicyn
cummal er y chooid smoo ayns Naoned, Gwened, Redon, Roazhon, Felger, Dol, Dinan
as Gwenrann. Gyn fakin er Gwened, va dagh fer jeh ny baljyn shen soit ayns
Breizh-Uhel.

Mastey ny baljyn shen, cha row agh tree jeu, Gwened, Naoned as Roazhon, jargal
aggyrt er son staydys preeu-valjagh. Va ny duicyn crooinit ayns Roazhon as va
cashtal mooar ayn oc. Ansherbee, v'eh scrysst ayns aile car y 15oo eash. Er e
heu hene, by hoiag da Shamyr ny Coontyssyn as da'n Pharlamaid eh Gwened derrey
yn unnaneyssey rish y Rank. Va'n Pharlamaid astreeit gys Roazhon as Shamyr ny
Coontyssyn gys Naoned. By eh Naoned ynnyd beaghee beayn da ny duicyn s'jerree.
Ta Cashtall Ghuicyn ny Britaan foast ny hassoo ayns çheshvean y chaayr. Jiu, she
Roazhon preeu-valley ard y Vritaan as y wheiggey agglishagh ta goaill stiagh ard
y Vritaan as ard Broioù al Liger.

Cha nel mooarane pohlldey ec parteeyn politickagh Britaanagh as s'beg y rahys
t'oc ayns ny reihyssyn. Ansherbee, s'mooar yn enney cultooragh t'ec ny
Britaanee. Rere towse 'sy vlein 2008, ta 50% jeh pobble ard y Vritaan coontey
adsyn hene cho Britaanagh as Frangagh; ta 22.5% jeh'n phobble coontey adsyn hene
ny smoo Britaanagh na Frangagh; as ta 15.4% coontey adsyn hene ny smoo Frangagh
na Britaanagh. Ta 1.5% coontey adsyn hene myr Britaanee ny lomarcan tra ta 9.3%
smooinaghtyn nagh vel ad nyn Mritaanee er chor erbee.

Ren 51.9% jeh lught freggyrtagh y towsh coardail rish y smooinaght dy lhisagh ny
smoo pooar pholitickagh ve currit da'n Vritaan, as ren 31.1% jeu freggyrt dy
lhisagh dagh red tannaghtyn myr v'ayn ec traa yn towsh. Cha row agh 4.6% er son
y teyrsnys as cha row tuarym ec 9.4% jeu.

Ren towse veih'n vlein 2012 va jeant ayns queig rheynn hradishoonagh y Vritaan
taishbyney dy vel 48% jeh'n lught freggyrtagh coontey dy row ad kianglt rish y
Rank er y chooid smoo, dy row 37% jeu kianglt rish y Vritaan, as dy row 10%
kianglt rish yn Oarpey. Haishbyn eh dy row yn enney Britaanagh ny s'troshey
mastey ny deiney ta ny s'aa na 35 bleeaney d'eash as 53% coontey dy vel ad
kianglt rish y Vritaan er y chooid smoo tra va 50% jeh'n lught freggyrtagh va ny
shinney coontey dy vel ad kianglt rish y Rank er y chooid smoo. Ta'n enney
Britaanagh ny sloo mastey yn lught freggyrtagh va ny shinney na 65 bleeaney
d'eash: va 58% jeu coontey dy row ad kianglt rish y Rank er y chooid smoo. Ta'n
enney Oarpagh ny s'troshey mastey yn possan cheddin, as 21% jeu coontey dy row
ad kianglt rish yn Oarpey er y chooid smoo. Fy yerrey, ta'n enney Britaanagh ny
s'troshey mastey ny deiney jeh'n çheu clee as mastey ny deiney as ard-cheimyn
oc.

Ta'n Rangish, yn un çhengey oikoil ayns Pobblaght ny Frank, goll er loayrt ec
dagh peiagh 'sy Vritaan as she çhengey ny mayrey ec y chooid smoo jeh ny
Britaanee ee. Ansherbee, roish y 19oo eash, cha row yn Rangish er fys ec y
chooid smoo jeh'n phobbyl. Ta daa hengey ardjynagh ayn: y Vritaanish as y
Ghalloish. T'ad scarrit veih nyn geilley liorish joarey çhengey t'er goll
ergooyl harrish ny bleeantyn veih traa ny Mean Eashyn. Ta'n joarey roie veih
Plouha er Mooir yn Eeaght gys Lieh-innys Rewiz er Baie ny Biscaayn. Er coontey
nyn munyn as nyn ymmyd, ta'n soiaghey feer chosoylagh rish y toiaghey ayns
Nalbin raad ta Gaelg ny h-Albey as y Vaarle Albinagh goll er loayrt. Ta'n enney
Langues de Bretagne ("Çhengaghyn ny Britaan") currit orroo ec Coonseil Ardjynagh
ny Britaan veih'n vlein 2004.

She çhengey Cheltiagh ee yn Vritaanish haink magh ass y Vrythonish, as ta
mooinjerys gloo eck foast rish y Chornish as y Vretnish. Agh veih'n 13oo eash,
foddey roish unnaneyssey yn Vritaan rish y Rank, by ee yn Rangish çhengey
reiragh Ghuicaght ny Britaan as ee currit ayns ynnyd y Ladjyn. Va'n Vritaanish
myr çhengey yn phobble çheerey agh, veih ny Mean Eashyn, va'n lught ooasle as ny
h-ard-haggyrtyn loayrt Frangish.

Ren polaseeyn reiltys car y 19oo as y 20oo eash jannoo yn ynsagh eginagh as, ec
y traa cheddin, yiooldee ad ymmyd y Vritaanish ayns ny scoillyn dys ad y hyndaa
myr Frangisheyryn noa. Gyn bwooise er shen, va'n Vritaanish loayrit derrey ny
1960yn ec y chooid smoo jeh'n phobbyl 'sy Vritaan Heear (ny Breizh-Izel). Car ny
1970yn, va scoillyn Britaanish foshlit as hoshee ny reiltyssyn ynnydagh y
Vritaanish y ghreinnaghey. Ec y traa shen va'n Vritaanish er oirr y vaaish.

Car ny 1950yn va ny smoo na millioon Britaanisheyr agh 'sy chied jeihaght jeh'n
21oo eash cha nel agh mysh 200,000 Britaanisheyr as 61% jeu ny shinney na 60
bleeaney d'eash. Ta'n Vritaanish coontit myr çhengey ayns "geyre-ghaue" ec
UNESCO. Er y laue elley, ta earroo ny paitçhyn ta taaghey brastylyn daa-hengagh
er jeet 33% eddyr ny bleeantyn 2006 as 2012 as jiu ta 14,709 paitçhey goll ayn.

Ta shiartanse d'abbyrtyn ec y Vritaanish agh cha nel joarey shickyr eddyr oc.
Ta'n chooid smoo jeu feer chosoylagh rish nyn geilley as cha nel agh
anchaslyssyn sheeanagh as focklagh ennagh eddyr oc. T'ad ny tree abbyrtyn ta
loayrit 'sy Vritaan heear na Kernish (ta goll er loart mygeayrt Kemper), Leonish
(mygeayrt Kastell-Paol) as Tregerish (mygeayrt Landreger), as t'ad currit
ry-cheilley myr "possan KLT" (Kerne-Leon-Treger). Ta abbyrt elley er lheh ayn ta
ny s'odjey veih ny tree abbyrtyn elley as ee enmyssit Gwenedish (ta goll er
loayrt mygeayrt Gwened).



https://gv.wikipedia.org/wiki/Y_Velg

Ta'n Velg, ny Reeriaght y Velg (Ollanish: Koninkrijk België, Frangish: Royaume
de Belgique, Germaanish: Königreich Belgien) ny çheer 'syn Oarpey Heear. T'ee ny
bun-oltey jeh'n Unnaneys Oarpagh as ta kione-cherroo yn unnaneys ny hoie aynjee,
myrane lesh kione-cherrooyn sheshaghtyn eddyrashoonagh mooarey elley, goaill
stiagh RCAH (NATO). Ta'n Velg 30,528 kilometeryn kerrinagh (11,787 mi ker) er
eaghtyr as ta 10.7 millioonyn dy chummaltee 'sy çheer.

Ta'n çheer goalscarrey harrish y joarey cultooragh eddyr yn Oarpey Ghermaanagh
as Ladjynagh, as ta'n çheer ny balley da daa phreeu-phossan çhengoaylleeagh, ny
Flandrynee as ny Frangisheyryn, Walloonee son y chooid smoo, myrane lesh possan
beg dy Ghermaanisheyryn. T'ad y daa ard smoo 'sy Velg na'n ard Ollanish - yn
Flandyryn - 'sy twoaie lesh 59% jeh sleih-earroo ny çheerey, as yn ard Frangish
- yn Walloon - ayns jiass ny çheerey as lesh 31% jeh sleih-earroo ny çheerey. Ta
Ard Preeuvaljagh ny Brussyl, daa-hengagh dy h-oikoil, ny h-ard Frangish son y
chooid smoo as eh ny hoie çheusthie jeh'n Ard Flandrynagh. Ta 10% jeh
sleih-earroo ny çheerey ayn. Ta possan beg dy Ghermaanisheyryn ry-gheddyn ayns
shiar ny Walloon myrgeddin. Ta neuchaslid hengoaylleeagh y Velg as ny streeuyn
cultooragh as politickagh ta bentyn reeish aahoilshit ayns shennaghys
politickagh ny çheerey as ta corys cast dy reiltys aynjee.

Ta'n fockle 'Belg' çheet magh ass Gallia Belgica, queiggey Romanagh ayns shiar
hwoaie Ghoal as y boayl shen cummaltit liorish ny Belgae, mestey Celtiee as
Germaanagh. Dy shendeeagh, va'n Velg, y Çheer Injil as Lucsemburg er enney ain
myr ny Çheeraghyn Injil, as ad coodaghey ard beggan ny smoo na'n ard Benelux
jeh'n laa t'ain jiu. Veih jerrey ny Mean Eashyn derrey'n 17-oo eash, v'ee ny
h-ynnyd raahagh son traght as cultoor. Veih'n 16-oo eash derrey irree magh y
Velg ayns 1830, va shiartanse dy chaggaghyn eddyr cummaghtyn Oarpagh cosnit ayns
ard y Velg, as er yn oyr shen hooar y çheer yn ennym "magher caggee ny h-Oarpey"
— ambee va niartit liorish y daa Chaggey Dowanagh. Nar hooar y Velg e
neuchrogheydys, ren ee commeeys 'sy Çhyndaa Çhynskylagh as, ec jerrey'n nuyoo
eash jeig, va shiartanse dy choloinyn eck. Va'n nah lieh jeh'n 20-oo eash cowrit
lesh irree streeuyn co-phobbylagh eddyr ny Flandrynee as ny Frangisheyryn as ad
lhieenit marish anchaslidyn cultooragh er un çheu as aafilley tarmaynagh
sprangagh ny Flandyryn as ny Walloon er y çheu elley. Er ny h-oyryn shen cha nel
y Velg ny steat unnaneagh ny smoo, agh ny steat conastagh.



https://gv.wikipedia.org/wiki/Y_Danvarg

Ta'n Danvarg (Danvargish: Danmark, focklit magh myr [ˈd̥ænmɑɡ̊],
shenn-emshiragh: [ˈd̥anmɑːɡ̊]) ny çheer Loghlinagh 'syn Oarpey Hwoaie as t'ee ny
h-oltey shinsharagh jeh Reeriaght ny Danvarg. T'ee ny çheer smoo jiassagh jeh ny
Çheeraghyn Nordagh; çheu heear yiass veih'n Toolynn as çheu yiass veih Norlynn,
as t'ee çhemmit da'n jiass liorish y Ghermaan. Ta'n Danvarg caglit liorish y
Vooir Valtagh da'n shiar as Mooir Hostyn da'n sheear myrgeddin. Ta'n çheer jeant
seose jeh lieh-innys mooar Jylland (ny Jutland) as ram ellanyn, y Teelynn
(Sjælland), Fyn, Vendsyssel-Thy, Lolland, Falster as Bornholm, chammah as
keeadyn dy ellanyn beggey elley as yn ennym yn Ellanragh Danvargagh currit
orroo. Ta beeal dys y Vooir Valtagh stiurit as fo smaght ec y Danvarg er feie
traa liauyr, er oyr nagh vel entreilys dys y Vooir harrish ushtey jargal agh
trooid nane jeh tree ammyryn, er enney lhien myr "Keyllyssyn ny Danvarg".

Ta'n Danvarg ny reeriaght vunraghtoil lesh corys ard-whaiylagh myr corys reiltys
eck. Ta reiltys ec keim y steat eck as reiltyssyn ynnydagh ayns 98 baljaghtyn.
Ta'n Danvarg ny h-oltey jeh'n Unnaneys Oarpagh veih'n vlein 1973, agh cha nel y
çheer ny cooid jeh Cryss yn oarey. Ta'n Danvarg ny bun-oltey jeh'n RCAH (NATO)
as yn RCTL.

Ta'n Danvarg, lesh tarmaynys capitlagh seyr-vargagh as steat lhiassee mooar ayn,
rang-oardit rere un towse, myr y chied çheer 'sy theihll lesh y cheim s'yrdjey
dy cho-chormid çheet stiagh. Rere yn earishlioar dellal Americaanagh Forbes,
ta'n çhymmyltaght dellal share 'sy theihll ec y Danvarg. Veih 2006 dys 2008,
chur towshanyn y Danvarg myr "y boayl s'maynrey 'sy theihll," as ny h-eiyrtyssyn
shen bunnit er towshanyn slaynt, lhiassee, as ynsee. Ta Ayndagh Shee Dowanagh ny
bleeaney 2009 rang-oardraghey yn Danvarg myr y nah çheer 'sy theihll er cooishyn
shee, lurg y Teelynn Noa. Ayns Ayndagh Tastidyn Sollaghey-Laue ny bleeaney 2008
va'n Danvarg rang-oardit myr y çheer lesh y chooid by loo jeh sollaghey-laue 'sy
theihll, as y stayd shen rheynnit lesh y Toolynn as y Teelynn Noa.

Ta'n çhengey ashoonagh, y Danvargish, cosoylagh rish y Toolynnish as y
Norlynnish, as ta kianglaghyn shendeeagh as cultooragh lajer eddyr ny tree
cultooryn. Ta 82.0% jeh cummaltee ny Danvarg as 90.3% jeh ny Danvargee nyn
olteynyn jeh agglish Lutheragh y steat. Ta seyraanaght joarree ec mygeayrt 9%
jeh sleih-earroo ny çheerey - ta'n chooid smoo jeu çheet ass çheeraghyn
Loghlinagh elley.

Ta ennym mooar er ram Danvargee 'sy theihll cultooragh, lheid as y skeeandagh
Ole Rømer, y fallsoonagh Søren Kierkegaard, y screeudeyr Hans Christian
Andersen, y fishigagh Niels Bohr, as Lars Ulrich ass Metallica.



https://gv.wikipedia.org/wiki/Y_Cohaglym_Celtiagh

Ta'n Cohaglym Celtiagh ny y Cohaglym Celtiagh Eddyr-ashoonagh ny reagheydys
cultooragh ta shirrey ny çhengaghyn Celtiagh dy chur er oiae, as ny çhengaghyn
shen goaill stiagh Gaelg, Gaelg Albinagh, Yernish, Bretnish, Cornish as
Britaanish. V'eh currit er bun lurg çheet ry-cheilley jeh ny reagheydyssyn lheid
as y Çheshaght Cheltiagh as y Cohaglym Ooilley-Cheltiagh. Hie daa chruinnaght
jeh Cohaglym Eddyr-Cheltiagh ry cheilley ayns 1838 as 1867.

Haghyr y chied chruinnaght ec Eisteddfod Chione Beih 'sy vlein 1917, as t'eh er
çheet ry-cheilley son cruinnaghtyn begnagh dagh vlein neayr's shen. Ta crouw er
lheh ayns dagh fer jeh ny çheeraghyn Celtiagh, agh cha row crouw ec y Chorn
derrey ny 1920yn, ga dy row paart eck 'sy Çheshaght Cheltiagh veih'n vlein 1904.
Ta dagh crouw lhiantyn rish deanyn y Chohaglym 'sy çheer hene oc.

Cha nel y çheshaght ny sheshaght pholitickagh, faagail magh dy ren Partee
Ashoonagh ny h-Albey (roie-haghter y Phartee Ashoonagh Albinagh) eiyrtys paart
dy ghoaill 'sy Chohaglym, as dy ren Taoiseach Nerin ec y traa shen, Éamon de
Valera, coardail rish dy ve ny phatroon er y Chohaglym ayns ny 1930yn.



https://gv.wikipedia.org/wiki/Y_Boalley_Heear

Ta Boalley yn Accan, y Boalley Heear, ny Kotel (Ewnish: הַכֹּתֶל הַמַּעֲרָבִי
HaKotel HaMa'aravi; Arabish: حائط البراق‎ Ḥā'iṭ Al-Burāq) ny hoie ayns
Jerusalem, Israel, ec bun y çheu heear jeh Cronk y Çhiamble. She remlad jeh'n
çhenn-voalley va cruinnaghey close y Çhiamble Ewagh, as, rere tradishoon, t'eh
coontit myr y boayl smoo scanshoil 'syn Ewaghys magh veih Cronk y Çhiamble hene.
Ta beggan ny smoo na lieh chooid jeh'n voalley, goaill stiagh ny 17 straih fo
corrym y traid, cha shenndeeagh as jerrey eash y Nah Hiamble as eh er credjal dy
row eh troggit mysh 19 RC ec Herod Mooar. Ansherbee, rere toghailtyn s'noa, ta'n
'eanish taishbyney nagh row yn boalley creaghnit roish baase Herod. Va ny
straihyn jerrinagh currit rish y voalley veih'n 7oo eash as ny s'anmey. Ta
Boalley yn Accan cur sheese er y veer vooie ta jeeaghyn magh er plaase mooar 'sy
Cherroo Ewagh, myrane lesh ny meeryn ta follit çheu chooylloo jeh strughtooryn
feie lhiurid slane Chronk y Çhiamble, lheid as y Boalley Beg Heear — meer 25 tr
(8 m) er lhiurid 'sy Cherroo Moslymagh.

Co-ordnaidyn: 31°46′36″N 35°14′03″E﻿ / ﻿31.77667°N 35.23417°E﻿ / 31.77667;
35.23417



https://gv.wikipedia.org/wiki/William_Kennish

By feelee, yeshaghteyr, ronseyder, oayllee as ynlaghteyr Manninagh eh William
Kennish (r. ayns Maghal, Mannin 'sy vlein 1799, as hooar baase er 19 Mayrnt 1862
ayns Caayr York Noa). V'eh ny chied pheiagh va failt ec Reiltys ny Steatyn
Unnaneyssit son bollagh da Ammyr ny Panamaa y gheddyn magh.

Rug Kennish ayns thie beg ayns Skylley Maghal, Mannin, er y raad eddyr Doolish
as Rhumsaa. By Ghaelgeyr v'ayn as cha row agh beggan dy Vaarle echey derrey dy
jiagh eh stiagh ayns Lhuingys-marrey Hostyn tra v'eh 22 vleeaney d'eash. D'ynsee
eh yn Vaarle as ren eh roshtyn rhenk yn Ard-Heyr Lhuingey tra v'eh 27 bleeaney
d'eash. Ayns Mean Fouyir ny bleeaney 1826 ren eh poosey Mary Byford ass
Gillingham, Chatham, Kent, Sostyn.

Eddyr ny bleeantyn 1827 as 1832, tra v'eh foast gobbraghey 'sy Lhuingys-marrey,
ren eh ynlaghtey corys noa son dy chiartaghey aght jeeree ny gunnaghyn marrey er
cam-leighaltys as corys son gunnaghyn marrey y scughey gys y thalloo. Ren eh
jeshaghey cummey yn uillin towsheyder.

Tra d'irree anaase ec Lhuingys-marrey Hostyn 'sy ghaal-imman, eddyr ny bleeantyn
1832 as 1840, ren eh kiaddey as cummey shiartanse dy ghaal-ghreienyn as sampleyr
leah jeh'n scrod-heiyeyder.

D'irree eh ass Lhuingys-marrey Hostyn 'sy vlein 1840 as hoshee eh screeu daanyn.
Hie yn obbyr echey, Mona's Isle and Other Poems, er ny hoilshaghey magh ayns
Lunnin 'sy vlein 1844. Blein ny s'anmey hoshee eh lessoonyn y choyrt.

'Sy vlein 1849 hie eh gys America as hoshee eh towshan thallooyn airhey 'sy
Cholombey as ayns 1855 ren eh plannal bollagh da Ammyr ny Panamaa er son y
reiltys Americaanagh. Va'n coontys echey goit stiagh 'syn obbyr The Practicality
and Importance of a Ship Canal to Connect the Atlantic and Pacific Oceans va
soilshit magh 'sy vlein 1855 liorish George F. Nesbitt & Co. ass York Noa.



https://gv.wikipedia.org/wiki/UO

Ta'n Unnaneys Oarpagh (UO) ny heshaght harmaynagh as pholitickagh eddyr 28 steat
Oarpagh. V'eh bunnit 'sy vlein 1993 rere Conaant Maastricht. T'eh ny luightagh
jeh'n Chohionnal Oarpagh. 'Sy vlein 2008 va begnagh 500 millioonyn dy chummaltee
ayn.

Va'n Unnaneys bunnit myr Cohionnal Oarpagh ry-hoi Geayl as Staillin rere Conaant
Phaarys 'sy vlein 1951, as ayns 1957 va Conaant ny Raue screeuit. V'eh shen
bunnoo y Chohionnal Tayrmanagh Oarpagh. V'ad y Rank, Pobblaght Chonastagh ny
Germaan, yn Iddaal, y Velg, Lucsemburg as y Çheer Injil ny çheeraghyn v'ayn ec y
traa shen.

Ta'n Unnaneys Oarpagh jeant seose jeh 28 çheer seyr as yn ennym steat-oltey
currit orroo: yn Austeyr, y Cheeprey, y Çheer Injil, y Chroit, y Clovack, y
Clovean, y Danvarg, yn Estaan, Finnlynn, y Ghermaan, y Ghreag, yn Iddaal, y
Latvey, y Litaan, Lucsemburg, Nerin, y Pholynn, y Phortiugal, y Phobblaght
Çheck, y Rank, Reeriaght Unnaneysit, y Romaain, y Spaainey, y Toolynn, yn
Ungaar, y Valta, y Velg as y Vulgeyr.

Ta daa heer geearree çheet stiagh dy h-oikoil 'syn Unnaneys, Shenn-phobblaght
Yugoslaavagh ny Massadoan (SPYM), as y Turkee. Ta ny çheeraghyn Balkanagh heear,
yn Albaan, Bosnia as Herzegovina, Montenegro as y Serb, er enney dy h-oikoil myr
yeeareyderyn jargagh. Ta Kosovo er rolley ny çheeraghyn yeearreeagh ec y
Chommishoon Oarpagh agh cha nel ee er y rolley myr çheer heyr er-yn-oyr nagh vel
ee er enney myr çheer heyr ec dagh çheer yn UO.

Son çheet stiagh 'syn Unnaneys, shegin er çheer roshtyn gys slatyn towse
Copenhagen, as ad meenit ec y Choonseil Oarpagh ayns København 'sy vlein 1993.
T'ad shirrey deynlaghys shickyr as ee ammyssagh da kiartyn deiney as reill
leigh; tarmaynys lesh margey obbragh as eh jargal cohirrey çheusthie jeh'n UO;
as goaill lesh currymyn olteynys, goaill leigh yn UO stiagh. Ta'n Coyrle Oarpagh
freggyrtagh son leagh y chur er cooilleeney slatyn towse çheerey.



https://gv.wikipedia.org/wiki/Tir_na_n-Og

She fer jeh ny Neuheillyn smoo ennoil ayns feayn-skeealleydaght Nerin ee Çheer
ny Aeg ny Çheer nyn Aeg (veih Tír inna n-Óc y Çhenn Yernish; Yernish: Tír na
nÓg). She skeeal Oshin, fer jeh kuse veg dy varvaanee ren cummal ayn, y skeeal
smoo ennoil mastey skeealyn Heer ny Aeg. 'Sy skeeal shen t'eh raait dy row eh
currit gys y Çheer shen liorish Niau Folt Airhey. By ayn ren Tuatha Dé Danann
cummal tra ren ad faagail eaghtyr Nerin, as ren fir jeh fenee Nerin keayrt gys y
Çheer shen. Ta cosoyllaght vooar ayn eddyr Çheer ny Aeg as thallooyn
feayn-skeealleydagh Yernagh elley lheid as Mag Mell as Ablach.

V'eh er credjal dy row Çheer ny Aeg soit çheu hoal jeh ymmyl y theihll foddey
magh er ellan 'sy neear. My row deiney laccal goll gys yn ellan shen v'eh orroo
goll er turrys doccaragh ny cuirrey y gheddyn veih fer jeh ny ferrishyn va
cummal ayn. Ren fenee as maynaghyn keayrt er yn ellan ayns skeealyn ny h-echtrae
(contoyrtyssyn) as ny h-immrama va feer ennoil car ny Mean Eashyn. Cha nee boayl
da'n theihll ry-heet v'ayn ayns Çheer ny Aeg, agh sorçh dy 'launys raad va
deiney farghooghyssagh cummal. Cha row aacheoid ny baase ry-gheddyn 'syn ellan
shen. By voayl yn aegid veayn as yn aalid v'ayn. By ayns shen haink kiaull,
troshid, bea, as dagh shelg taitnyssagh ry-cheilley. Ta cosoyllaghtyn mooar ayn
eddyr Çheer ny Aeg as Magheryn Eleeysagh ny Greagee ny Valhalla ny Loghlynee, ga
dy row anchaslyssyn mooarey er lheh ayn.

Ta paart mooar ec Çheer ny Aeg ayns skeeal Oshin as Niau Folt Airhey. Ta'n jees
oc goll gys Çheer ny Aeg er cabbyl druiaghtagh as y cabbyl shen jargal roie er
eaghtyr yn ushtey. T'ad tannaghtyn ayns Çheer ny Aeg er feie tammylt beg, agh fy
yerrey s'mooar y feme er filley er Nerin e chaarjyn y 'akin. Ta Oshin tuittym
stiagh 'sy dooghid tra t'eh feddyn magh nagh row eh ayns Çheer ny Aeg er feie un
vlein agh er feie tree keead bleeaney rere tra Nerin. T'eh filley er Nerin er
cabbyl druiaghtagh Niau lesh raaue voee: ny lhig da ny cassyn bentyn y thalloo
er nonney huittagh eash ny tree keeadyn bleeaney er dy siyragh. Tra t'eh er
roshtyn dys Nerin t'eh feddyn magh dy vel dagh fer jeh ny Fenee marroo. Tra t'eh
er e cham-cheayrt ta kuse veg d'ir geearree er cooney lhieu clagh vooar y
scughey. Agh, tra t'eh croymmey sheese t'eh tuittym er y thalloo as t'eh jeant
ny henn-dooinney er y chooyl. Roish da baase y gheddyn t'eh ginsh y skeeal echey
da Perick Noo.



https://gv.wikipedia.org/wiki/The_Goon_Show

By chlaare aitt radio Ghoaldagh eh The Goon Show, v'er ny leayrey as ny
scaalheaney liorish y BBC Home Service veih'n vlein 1951 derrey'n vlein 1960, as
lesh aachreelaghyn er y BBC Light Programme. Va'n chied straih, va scaalheanit
eddyr Mee Voaldyn as Mee Vean Fouyir 1951, enmyssit Crazy People; va dagh straih
elley enmyssit The Goon Show, enmys va lhiggit da persoonid Popeye rere Milligan
hene.

By eh Spike Milligan ard-chrooder as ard-screeudeyr y chlaare. Ren ny screeuyn
mestey co-chialgyn gannidagh marish aittys far-rieughagh, raaghyn daa foyragh,
raaghyn tayrnagh, as ym-yiense dy chowryn-sheean anoayshagh. Ren fir jeh ny
h-episodeyn ny s'anmey ymmyd jeh cowryn lectraneagh v'er nyn gummey ec y BBC
Radiophonic Workshop aeg, as va chooid vooar jeu aa-ymmydit liorish claareeyn
elley harrish jeihaghtyn nyn lurg. Ren meeryn jeh'n chlaare skittal er y theihll
co-emshyragh 'sy Vretyn Vooar, as ad goaill arrish er reayrtyssyn jeh'n dellal
chloie, jeh'n chochionneeaght, jeh'n çhynskyl, jeh ny h-ellynyn, jeh'n
pholitickaght, jeh'n çheshaght chaggee, jeh'n ynsagh, jeh strughtoor keint,
jeh'n lettyraght as jeh scannaneyn.



https://gv.wikipedia.org/wiki/Ten_Canoes

She fillym eh Ten Canoes (Jeih Finneigyn), as eshyn mie er enney myr kied fillym
lane jeant ayns çhengey dooghyssagh ny h-Austrail (abbyrtyn Yolŋu Matha). Hie eh
er stiurey ec Rolf de Heer as Peter Djigirr, as by Crusoe Kurddal eh yn
ard-chloieder. Haink yn ennym ass coloayrtyssyn eddyr de Heer as David Gulpilil
mychione caslys-soilshey jeh jeih finneigee puntal tessen y Churragh Arafura.
Hie y chaslys-soilshey er nyannoo ec yn antrapoayllee Donald Thomson ayns 1936.

Ta'n fillym soit 'sy Çheer Arnhem, 'syn eash roish daink ny sleih baney. Ta'n
'er caggee Dayindi (Jamie Gulpilil) shelg oohyn guiy lesh nuy fir elley. Ta
sooill echey er ben saa e vraar shinney. Myr shen, ta'n braar echey ginsh skeeal
da er ny shennayraghyn oc, foddey er-dy-henney, as fer elley as sooill echey er
trass ven e vraar.

Ta'n skeeal mooie, bentyn rish Dayindi, doo as bane, agh ta skeeal ny
shennayraghyn lane daahit. T'ad loayrt abbyrtyn Yolŋu Matha, lesh fo-heidylyn,
as ta'n insheyder loayrt Baarle.

Ta Crusoe Kurddal ass Maningrida as ta Gunwinggu echey. Ta ny cloiederyn elley
ass Ramingining as t'ad loayrt abbyryn 'sy phossan Yolŋu Matha.

Chosnee Ten Canoes aundyr Un Certain Regard ec y Cannes Film Festival 2006. Hie
eh er enmys da shiaght aundyryn yn Australian Film Institute, as chosnee eh shey
jeu: Fillym Share (Julie Ryan & Rolf de Heer er son stiureydys), Stiureyder
Share (Rolf de Heer & Peter Djigirr), Script Noa Share - (Rolf de Heer),
Scannaneaght Hare (Ian Jones), Reagheydys Share (Tania Nehme) as Sheean Share
(James Currie, Tom Heuzenroeder, Michael Bakaloff & Rory McGregor). Chosnee eh
tree aundyryn jeh Film Critics Circle of Australia: Fillym Share, Reagheydys
Share (Tania Nehme) as Scannaneaght Hare (Ian Jones).

Ta'n fillym goaill stiagh claare beg feer-skeealagh er taghyrtyn yn obbyr
fillym, The Balanda and the Bark Canoes ("y Fer Bane as ny Finneigyn Roostey").
Chosnee eshyn aundyr Claare Beg Feer-Skeealagh Share ny h-Austrail da de Heer,
Tania Nehme as Molly Reynolds. T'eh bentyn rish eddyr-obbraghey ny cultooryn
ayns obbyr fillym, eiyrtys coryssyn clein er yn obbyr, as streeuyn sthie ny
sleih bun-dooghyssagh eddyr eiraght, tradishoon as bea jeianagh.

Ayns Mee Houney 2006, reih ad Ten Canoes myr skeeal oikoil ny h-Austrail 'sy
rheynn Fillym Çhengey Joarree Share da ny Academy Awards ayns 2007.

Ren de Heer jiooldey yn eie dy vel eh ny stiureyder bane jannoo skeeal
bun-dooghyssagh: "Ta sleih gra, c'red ta fo ny stiureyder bane jannoo skeeal
bun-dooghyssagh? T'ad ginsh y skeeal son y chooid smoo, as ta mee my haase daue
shen y yannoo."



https://gv.wikipedia.org/wiki/TD

Ta Teachta Dála (Focklit magh myr: [ˈtʲaxtə ˈdɑːlə]; çhyndaait fockle er fockle
myr "Çhaghter y Çhionnal") çheet er oltey jeh Dáil Éireann, y thie s'inshley
ayns Oireachtas (Parlamaid) Nerin. She TD yn aagherrid ta currit er yn enmys
ayns Baarle as ayns Yernish.

Va'n enmys er ny ymmyd da'n chied cheayrt dy yannoo cur sheese er ny
h-ard-whaiylee Yernagh va reiht ayns ard-reihys ny bleeaney 1918. Haink ny
h-ard-whaiylee shen ry-cheilley ayns Teach an Ard-Mhéara, Divlyn er 21 Jerrey
Geuree 1919 dy chur parlamaid Yernagh noa er bun (Dáil Éireann), ayns ynnyd
jeh'n çheet ry-cheilley oc ayns Quaiyl y Reeriaght Unnaneysit, Lunnin, as adsyn
er nyn reih da'n pharlamaid shen. Va'n enmys freillt jei'n "Chied Dáil" shen, as
v'eh ymmydit da olteynyn Dáil Éireann (1919-1922), da olteynyn Dáil Éireann ayns
Steat Seyr Nerin (1922-1937), as da Dáil Éireann ayns Pobblaght Nerin
(1937-jiu).

Dy cadjincliaghtit ta ny h-aagherridyn "TD" currit sheese lurg sliennoo y TD
reiht. Myr sampleyr, she "Enda Kenny, TD" y cur sheese kiart er y Taoiseach
roie. She yn ymmyd cadjincliaghtit dy chur sheese er TD ennagh car arganeyssyn
ny resoonaghtyn ayns Dáil Éireann na ennym yn oltey y chur 'sy nah ynnyd as y
fockle Baarle Deputy (Yernish: an Teachta) dy chur roish: m.s. "Deputy Kenny",
"an Teachta Ó Cionnaith".



https://gv.wikipedia.org/wiki/T%C3%ADr_na_n%C3%93g

She fer jeh ny Neuheillyn smoo ennoil ayns feayn-skeealleydaght Nerin ee Çheer
ny Aeg ny Çheer nyn Aeg (veih Tír inna n-Óc y Çhenn Yernish; Yernish: Tír na
nÓg). She skeeal Oshin, fer jeh kuse veg dy varvaanee ren cummal ayn, y skeeal
smoo ennoil mastey skeealyn Heer ny Aeg. 'Sy skeeal shen t'eh raait dy row eh
currit gys y Çheer shen liorish Niau Folt Airhey. By ayn ren Tuatha Dé Danann
cummal tra ren ad faagail eaghtyr Nerin, as ren fir jeh fenee Nerin keayrt gys y
Çheer shen. Ta cosoyllaght vooar ayn eddyr Çheer ny Aeg as thallooyn
feayn-skeealleydagh Yernagh elley lheid as Mag Mell as Ablach.

V'eh er credjal dy row Çheer ny Aeg soit çheu hoal jeh ymmyl y theihll foddey
magh er ellan 'sy neear. My row deiney laccal goll gys yn ellan shen v'eh orroo
goll er turrys doccaragh ny cuirrey y gheddyn veih fer jeh ny ferrishyn va
cummal ayn. Ren fenee as maynaghyn keayrt er yn ellan ayns skeealyn ny h-echtrae
(contoyrtyssyn) as ny h-immrama va feer ennoil car ny Mean Eashyn. Cha nee boayl
da'n theihll ry-heet v'ayn ayns Çheer ny Aeg, agh sorçh dy 'launys raad va
deiney farghooghyssagh cummal. Cha row aacheoid ny baase ry-gheddyn 'syn ellan
shen. By voayl yn aegid veayn as yn aalid v'ayn. By ayns shen haink kiaull,
troshid, bea, as dagh shelg taitnyssagh ry-cheilley. Ta cosoyllaghtyn mooar ayn
eddyr Çheer ny Aeg as Magheryn Eleeysagh ny Greagee ny Valhalla ny Loghlynee, ga
dy row anchaslyssyn mooarey er lheh ayn.

Ta paart mooar ec Çheer ny Aeg ayns skeeal Oshin as Niau Folt Airhey. Ta'n jees
oc goll gys Çheer ny Aeg er cabbyl druiaghtagh as y cabbyl shen jargal roie er
eaghtyr yn ushtey. T'ad tannaghtyn ayns Çheer ny Aeg er feie tammylt beg, agh fy
yerrey s'mooar y feme er filley er Nerin e chaarjyn y 'akin. Ta Oshin tuittym
stiagh 'sy dooghid tra t'eh feddyn magh nagh row eh ayns Çheer ny Aeg er feie un
vlein agh er feie tree keead bleeaney rere tra Nerin. T'eh filley er Nerin er
cabbyl druiaghtagh Niau lesh raaue voee: ny lhig da ny cassyn bentyn y thalloo
er nonney huittagh eash ny tree keeadyn bleeaney er dy siyragh. Tra t'eh er
roshtyn dys Nerin t'eh feddyn magh dy vel dagh fer jeh ny Fenee marroo. Tra t'eh
er e cham-cheayrt ta kuse veg d'ir geearree er cooney lhieu clagh vooar y
scughey. Agh, tra t'eh croymmey sheese t'eh tuittym er y thalloo as t'eh jeant
ny henn-dooinney er y chooyl. Roish da baase y gheddyn t'eh ginsh y skeeal echey
da Perick Noo.



https://gv.wikipedia.org/wiki/Susan_Cooper

She screeudeyr Baarle Goaldagh ee Susan Mary Cooper (ruggit 23 Boaldyn 1935).
Ta’n ard-obbyr eck The Dark Is Rising, straih queig-lioaryn sheiltynagh t’er
gosney aundyryn. Ta’n skeeal soit ayns Bretin as Sostyn, as t’ee goaill stiagh
cooishyn ass feayn-skeealleydaght Goaldagh tradishoonagh, Adhagh er lheh,
chammah as eieyn noa. T’ee er screeu son paitçhyn, sleih aeg as aasit.

Chammah as screeuyn, ta Susan Cooper ny h-olteyr coonceil jeh’n National
Children's Book and Literacy Alliance, commyn gyn vondeish ayns ny Steatyn
Unnaneysit America ta coyrlaghey son lettyraght, screeuaght as lioar-hashtyn.

Ayns 1935, rug Susan Cooper ayns Burnham, Buckinghamshire. Darree y lught-thie
dys Aberdyfi ayns Bretin, raad va’n çhennvoir eck cummal. Ren ee cosney keim
ayns Baarle ec Ollooscoill Aah yn Ollee.

Lurg d’ee geddyn keim, v’ee gobbraghey son y Sunday Times marish Ian Fleming, as
screeu lioaryn ‘sy hraa soccar v’eck. Ec y traa t’ayn, ghow ee toshiaght screeu
The Dark Is Rising as hug ee jerrey er y chied lioar eck, y noaskeeal far-skeeal
sheanse Mandrake.

Ayns 1963 daag ee Bretin Vooar son poosey olloo ec Massachusetts Institute of
Technology, as v’ad cummal ayns ny Steatyn Unnaneysit. Ghow ee toshiaght screeu
lane-emshiragh. Haink yn obbyr eck dy ghoaill stiagh far-skeealaght, lioaryn
yallooyn, skeealyn fillym as cloieyn son ny thieyn-cloie.

Ayns Jerrey Souree 1996, phoosee Cooper cloieder as screeudeyr Hume Cronyn, agh
hooar eh baase ayns Mean Souree 2003. Ta Cooper cummal nish ayns Marshfield,
Massachusetts ayns ny Steatyn Unnaneysit.



https://gv.wikipedia.org/wiki/Sniaull

Ta Sniaul (ny Sniaull ny y Slieau Mooar; Baarle: Snaefell) y slieau s'yrjey as
yn un vullagh ny s'yrjey na 2,000 trieghyn (610 m) ayns Mannin as eh 620 m
(2,034 tr) er yrjid. Ec mullagh y clieau ta stashoon traenagh, thie ooree, as
kuse dy chroanyn çhellinsh ry-gheddyn.

Ta shennockle ry-chlashtyn ayns Mannin graa dy vel shey reeriaghtyn ry-akin veih
mullagh Sniaul er laa glen: Mannin, Sostyn, Nerin, Nalbin, Bretyn as Niau. Ta
lhiegganyn ennagh cur shiaghtoo reeriaght lesh y çhennockle: Reeriaght Manannán,
(ny yn Vooir).

She Raad-Yiarn Sniaul y çhirveish tram lectragh imbee, veih Mee Averil gys Mee
Yerrey Fouyir, ta drappal ny kiare meeilaghyn veih Laksaa gys y vullagh.

Ta'n A18 (Raad Volley) goll harrish liargee Sniaul, as t'eh ny rheynn s'yrjey
jeh Coorse y Clieau, cooid jeh Ratçhyn TT Ellan Vannin. Dy mennick ta
shooilleyderyn jannoo ymmyd jeh'n charrlann er y raad shoh faggys da stashoon
traenagh y Vungalow (y stashoon traenagh jerrinagh roish y vullagh). Ta cassan
garroo goll veih'n voayl shoh gys y vullagh. Ta rheynnyn dy gharvel, dy chlaghyn
sclate, dy faiyr, as dy chreg er y vollagh. Ga dy vel y bollagh girree ny
s'eaynee er gerrey da'n vullagh, cha nel greienys drappal er lheh ry-laccal.
Ansherbee, ta arrey goll er laccal er ny rheynnyn s'eaynee myr dy mennick ta ny
rheynnyn faiyragh, creggagh, as crayee feer shliawinagh. Foddee yn drappeyder
drappal y slieau er cassan çhirrym ayns 45 minnidyn dy meanagh.

Ta cowrey geodesagh, ta jeenysit 'syn obeel choncraidagh veg, taishbyney feer
vullagh y clieau. Ta'n leac fysseree gleiyit er baare y charn creggagh ry-laue.



https://gv.wikipedia.org/wiki/Shey-Lhiattaghan

Ayns towse-oaylleeaght, ta'n shey-lhiattaghan ny yl-lhiatteean lesh shey oirryn
as shey mullee. She {6} y cowrey Schläfli ta currit er shey-lhiattaghan cadjin.

Ta ny h-uillinyn sthie jeh shey-lhiattaghan cadjin (raad dy vel co-lhiurid ec
dagh çheu) 120° er uillin, as ta 720 keimyn T ec y shey-lhiattaghan. Ta 6
shimmeadraghtyn kiarklagh as 6 shimmeadraghtyn aahoilshagh echey, as ad jannoo
seose y possan daa-heedragh D6. Ta ny tessenaneyn s'liurey jeh shey-lhiattaghan
cadjin, ta kiangley mullee chondaigagh chrantessenagh, daa cheayrt ny s'liurey
na ny h-oirryn. Ayns cosoylaght rish kerrinyn as trooraneyn co-lhiatteeagh, ta
shey-lhiattaghanyn kiangley rish y cheilley dys plaaney y çheeley gyn baarnaghyn
(ta tree shey-lhiattaghanyn cruinnaghey ec dagh mullagh), as lesh shen t'ad
so-ymmydagh son mosaicyn y hroggal. Son yn oyr shen, ta killagyn shelleig jeant
seose ayns cummey shey-lhiattagh as er oyr dy vel y cummey oc jannoo ymmyd
fondagh jeh reamys as cooid hroggee. She mosaic kere volley jeh
shey-lhiattaghanyn y diagram Voronoi jeh cleeah trooraneagh cadjin.

Ta eaghtyr jeh shey-lhiattaghan cadjin lesh liurid oirr t {\displaystyle t\,\!}
currit liorish A = 3 3 2 t 2 ≃ 2.598076211 t 2 . {\displaystyle A={\frac
{3{\sqrt {3}}}{2}}t^{2}\simeq 2.598076211t^{2}.}

Myrane lesh shen, foddee eh y gheddyn magh lesh y formley A=ap/2, raad dy vel a
yn apothem as p yn ym-linney.

Ta ym-linney y shey-lhiattaghan cadjin lesh liurid oirr t {\displaystyle t\,\!}
currit sheese myr 6 t {\displaystyle 6t\,\!} , y crantessen smoo 2 t
{\displaystyle 2t\,\!} , as y crantessen sloo t 3 {\displaystyle t{\sqrt
{3}}\,\!} .



https://gv.wikipedia.org/wiki/Shenn-Loghlynish

By hengey Ghermaanagh y Twoaie va goll er loayrt ec cummaltee Loghlin as ec
cummaltee ny baljyn va bunnit oc harrish ny faarkaghyn car Eash ny Loghlynee ee
yn Çhenn Loghlynish.

Hie yn Phroto-Loghlynish er ny lhiassaghey myr y Çhenn Loghlynish roish y 8oo
eash, as hie yn Çhenn Loghlynish er ny lhiassaghey myr ny çhengaghyn Germaanagh
Hwoaie 'sy 14oo eash veanagh ny yeianagh. Ren yn aght shen cur jerrey rish y
Çhenn Loghlynish. Er y laue elley, ta sampleyryn y Çhenn Loghlynish screeuit
foast ry-gheddyn as ad screeuit sheese 'sy 15oo eash.

Va'n Çhenn Loghlynish rheynnit magh ayns tree abbyrtyn: Shenn Loghlynish y Niar,
Shenn Loghlynish y Neear, as y Çhenn Ghutnish. By reayn abbyrtagh ad Shenn
Loghlynish y Niar as y Neear gyn joarey baghtal eddyr oc. Myr sampleyr, va troyn
Loghlynish y Niar ry-gheddyn ayns Norlynn hiar, as troyn Loghlynish y Neear
ry-gheddyn 'sy Toolynn heear. By ee Shenn Loghlynish y Niar çhengey vooinjer y
Danvarg as y Toolynn. Er cooishyn y çheer-oaylleeaght, ta'n Çhenn Ghutnish
currit ry cheilley lesh Shenn Loghlynish y Niar, ga dy row troyn er lheh eck
anchasley rish ny Loghlynishyn elley.

Jiu, ta sluightyn y Çhenn Loghlynish, çhengaghyn so-hoiggalagh rish nyn geilley,
foast goll er loayrt: yn Eeslynnish, yn Aaroish, y Norlynnish, y Danvargish, as
y Toolynnish.



https://gv.wikipedia.org/wiki/Rolley_lioaryn_ny_Gaelgey

Shoh rolley lioaryn ny Gaelgey. Lioaryn ad ta scruit 'sy Ghaelg ny lioaryn ayns
çhengaghyn elley ta cur sheese er y Ghaelg, goaill stiagh lioaryn grammeydys,
fockleyryn, a.r.e. Ta ny lioaryn dy liooar ayns oardagh abbyrlhitagh rere ennym
yn ughtar. Mannagh vel 'sy rolley agh lioar v'er ny cur magh hannagh hene fo
ennym ughtar elley cha nel ennym yn ard-ughtar scruit sheese, agh ennym y
çhyndaader, m.s. ta Contoyrtyssyn Ealish ayns Çheer ny Yindyssyn rang-oardit fo
Stowell, ga dy row ee scruit liorish Lewis Carroll. Son dy yeeaghyn er
bun-screeuder lioar er lheh, lhisagh shiu jeeaghyn er ny noteyn.

Broderick, George (1979). Apocrypha. Andreas: Yn Çheshaght Ghailckagh. ISBN 1
870029 20 8.  Broderick, George (1994-2004). Placenames of the Isle of Man.
Tübingen: Niemeyer. 

Clarke, J. T. (1820). Paart dy Homileeyn ny Sharmaneyn Oikoil - Agglish Hostyn. 
Crebbin, P. (1998). Yn Fer-raauee Creestee (1763) / The Christian Monitor
(1686). Andreas: Yn Çheshaght Ghailckagh.  Cregeen, Archibald (1910). Fockleyr
ny Gaelgey. Andreas: Yn Çheshaght Ghailckagh. ISBN 1 870029 08 9.  Crellin, L.,
et al. (1976). Skeealaght. Andreas: Yn Çheshaght Ghailckagh. 

Davies, A. S. B. (1935). Juan Doo Shiaulteyr. Andreas: Yn Çheshaght Ghailckagh.
ISBN 1 870029 22 4.  Davies, A. S. B. (1952). Skeealyn-Cheeil Chiollee. Quine as
Cubbon. ISBN 1870029216.  Douglas, Mona (1935). Beginning Manx Gaelic. 

Faragher, Edward [1948] (1973). Skeealyn 'sy Ghailck. Andreas: Yn Çheshaght
Ghailckagh. ISBN 1 870029 23 2. Fargher, Douglas C. (1973). Cur Ennym Gaelgagh
er dty Hie. Andreas: Yn Çheshaght Ghailckagh.  Fargher, Douglas C. (1979).
Fockleyr Baarle-Gaelg. Doolish: Shearwater Press. ISBN 0904980235. 

Gell, John (1989). Conversational Manx. Andreas: Yn Çheshaght Ghailckagh. ISBN 1
87 0029 10 0.  Gell, John (1977). Cooinaghtyn my Aegid as Cooinaghtyn Elley.
Andreas: Yn Çheshaght Ghailckagh. ISBN 1 870029 17 8.  Goodwin, Edwin (1909).
First Lessons in Manx. Andreas: Yn Çheshaght Ghailckagh. ISBN 1 870029 03 8. 

Jerry, Colin (1979). Kiaull yn Theay 1. Andreas: Yn Çheshaght Ghailckagh. ISBN
21 870029 I 15 1.  Jerry, Colin (1979). Kiaull yn Theay 2. Andreas: Yn Çheshaght
Ghailckagh. ISBN 21 870029 I 15 1.  Jerry, Colin (1996). Shey Skeealyn Jeig.
Andreas: Yn Çheshaght Ghailckagh. 

Kelly, Juan y (1866). Fockleyr Manninagh as Baarlagh. Doolish: The Manx
Society.  Kelly, Phil (1991). Fockleyr Gaelg-Baarle. Keyll Coull, Balley Fadine:
Liorishyn hene.  Kelly, Phil (1992). A Guide to Mann's Placenames. Keyll Coull,
Balley Fadine: Liorishyn hene.  Kewley Draskau, Jennifer (2008). Practical Manx.
Lerphoyll: Liverpool University Press. ISBN 1846311314.  Kneen, J. J. (1938).
Fockleyr fockley-magh Baarle-Gaelg. Andreas: Yn Çheshaght Ghailckagh. ISBN 1
870029 26 7.  Kneen, J. J. (1973). A Grammar of the Manx Language. Thie Tashtee
Vannin fo scaa Tinvaal son Yn Çheshaght Ghailckagh.  Kneen, J. J. (1978). Manx
Idioms & Phrases / Idiomyn as Raaghyn Gaelgagh. Balley Chashtal: Castletown
Press son Yn Çheshaght Ghailckagh. 

Lewin, Christopher (2007). Jough-laanee Aegid as Skeealyn Elley. Doolish: Yn
Çheshaght Ghailckagh. 

Naylor, Graham (2006). Te Scruit. Fedjag Screeuee Vannin. ISBN 0955282306. 
Naylor, Graham (2008). Brann Foillycan. Fedjag Screeuee Vannin. ISBN
0955282314. 

Stowell, Brian (2010). Contoyrtyssyn Ealish ayns Çheer ny Yindyssyn. Caair ny
Mart: Evertype. ISBN 978-1-904808-48-0.  Stowell, Brian (2005). Dunveryssyn yn
Tooder-Folley. Andreas: Yn Çheshaght Ghailckagh. ISBN 1870029313.  Stowell,
Brian (1968). Gaelg Trooid Jallooyn. Andreas: Yn Çheshaght Ghailckagh. ISBN 1
870029 13 5.  Stowell, Brian & Ó Breasláin, Diarmuid (1996). A Short History of
the Manx Language. Cambridge, MA: Schoenhof's Foreign Books, Inc.. ISBN 1 900286
02 5. 

Thomson, R. L. (1979). Bible Chasherick Yn Lught Thie. Doolish: Shearwater
Press. ISBN 0 904980 34 0.  Thomson, R. L. (1979). Lessoonyn Sodjey 'sy Ghailck
Vanninagh. Andreas: Yn Çheshaght Ghailckagh. ISBN 1 870029 12 7.  Thomson, R. L.
(1995). Pargys Caillit. ISBN 1-899338-02-0.  Thomson, R. L. & Pilgrim, A.
(1988). Outline of Manx Language and Literature. Andreas: Yn Çheshaght
Ghailckagh. ISBN 1 870029 04 6. 

Wilson, Thomas (1707). Coyrle Sodjey. Andreas: Yn Çheshaght Ghailckagh. ISBN 1
870029 09 7. 

YCG (1971). Lioar dy Hymnyn. Andreas: Yn Çheshaght Ghailckagh. ISBN 1 870029 16
A. 



https://gv.wikipedia.org/wiki/Rolley_caayryn_ayns_Israel

Ta'n duillag shoh soilshghey caayryn Israelagh ta soit ayns Israel myrane lesh
ny buill chummaltagh ta fo stiurey Israel çhesthie jeh'n Vroogh Heear. Ta'n
rolley bunnit er yn ayndagh roie ta currit magh ec Ard-Oik Staydraa Israel
(AOS). Rere corys gurneilys ynnydagh Israel foddee coonseil chaayragh ve bronnit
er baljaght valjagh tra ta ny smoo na 20,000 dooinney cummal ayn.

Ta 14 caayr ayns Israel as ny smoo na 100,000 dooinney cummal ayndaue, goaill
stiagh Jerusalem (ny smoo na 500,000 as goaill stiagh Jerusalem Hiar) as Tel
Aviv. 'Syn ym-lane, ta staydys "caayragh" bronnit er 75 baljaght Israelagh ec
Rheynn y Çheusthie. Va staydys caayragh bronnit er Kafr Qasim 'sy vlein 2008.

Ta'n rolley shoh goaill stiagh kiare boayl 'sy Vroogh Heear, ard nagh vel soit
çheusthie jeh Israel hene. Ta Coonseil Shickyrys ny h-Ashoonyn Unnaneysit,
Ard-Hionnal ny h-Ashoonyn Unnaneysit, Quaiyl Eddyr-Ashoonagh y Vriwnys, as Bing
Eddyr-Ashoonagh y Chrosh Yiarg cur yn enmys Thalloo ny Palasteen fo Cummaltys.
Ta eaghtyr as earroo pobble Jerusalem goaill stiagh Jerusalem Hiar va goit
stiagh ayns Israel hene de facto fo conaantyn Leigh Jerusalem. Ansherbee, cha
nel eh shen er enney ec y phobble eddyr-ashoonagh.

Ta'n taabyl shoh heese rang-oardraghey dagh caayr Israelagh rere ennym, slyst,
eaghtyr, as earroo yn phobble, rere coontey-pobble 2009 jeh Ard-Oik Staydraa
Israel:



https://gv.wikipedia.org/wiki/Rolley_baljyn_ayns_Pobblaght_Nerin

Shoh duillag kianglagh ard-valjyn as baljyn ayns Pobblaght Nerin, goaill stiagh
baljyn beggey as baljysyn, chamah as slystyn ayns Divlyn. Ta ard-valjyn ayns
clou trome.

Aah ny Mooa, Aah yn Ree, An Abhainn Bheag, An Abhainn Dubh, An tAbhallort,
Abhóca, Achadh an Iúir, Achadh Bhó, Achadh Bolg, Achadh Ghobhair, Achadh Úr,
Achair, Ail Finn, Na hAilichí, An Aill, Ailt an Chorráin, Aird Mhór, Almu,
Anagaire, An tAonach, Na hAoraí, Ard an Rátha, Ard Fhearta, Ard Lios, Ard
Raithin, Ármhach, Áth an Chláir, Áth an Chóiste, Áth an Choite, Áth an Chorráin,
Áth an Chuilinn, Áth an Ghainimh, Áth an tSléibhe, Áth Cinn, Áth Dara, Áth
Garbháin, An tÁth Leacach, Áth Liag, Áth na Fuinseoige, Áth na gCasán, Áth na
nUrlainn, Áth na Sceire, Áth na Sráide, Áth Tíomáin, Áth Trasna

Bá na hEornan, An Bábhún Buí, Baile an Bhiataigh, Baile an Bhiocáire, Baile an
Bhóthair (Divlyn), Baile an Bhóthair (Yn Vee), Baile an Bhric Óig, Baile an
Bhuinneánaigh, Baile an Chaisil, Baile an Chaisleáin (Corkee), Baile an
Chaisleáin (Leesh), Baile an Chaistil, Baile an Chillín, Baile an Chinnéidigh,
Baile an Chollaigh, Baile an Daighin, Baile an Dúlaigh, Baile an Ghaill, Baile
an Gharraí, Baile an Ghearlánaigh, Baile an Ghoirtín, Baile an Londraigh, Baile
an Mhanaigh, Baile an Mhóta, Baile an Mhuilinn, Baile an Phóirtéaraigh, Baile an
Phúcaigh, Baile an Ridire, Baile an Róba, Baile an Scotaigh, Baile an Tobair,
Baile an tSratha, Baile Átha an Róine, Baile Átha Fhirdhia, Baile Átha Í, An
Baile Beag, Baile Bhlainséir, Baile Bhuirne, Baile Brigín, Baile Briotáis, Baile
Chaisleáin an Róistigh, Baile Chaisleáin Bhéarra, Baile Chathail, Baile Cholla,
Baile Choitín, Baile Chruaich, Baile Coimín, Baile Deasumhan, An Baile Dubh
(Kerree), An Baile Dubh (Logh Garman), An Baile Dubh (Purt Largey), Baile Easa
Dara, Baile Eoin, An Baile Fionn, An Baile Gallda (Corkee), An Baile Gallda
(Keeill Darey), Baile Garbháin, Baile Ghearóid, Baile Haicéid, Baile Héil, Baile
Hiobaird, Baile Iúiliáin, Baile Locha Riach, Baile Liam, Baile Mharascail, Baile
Mhic Ádaim, Baile Mhic Andáin, Baile Mhic Gormáin, Baile Mhic Íre, Baile Mhic
Mhaoilir, Baile Mhic Scanláin, Baile Mhistéala, Baile Mhúráin, Baile Mór na
nIústasach, Baile Munna, Baile na Caillí, Baile na Carraige, Baile na Coille,
Baile na Cúirte, Baile na Finne, Baile na gCailleach, Baile na gCros, Baile na
hInse, Baile na Lorgan, Baile na Manach, Baile na Martra, Baile na nGabhar,
Baile na nGallóglach, Baile Níos, An Baile Nua (Çhybbyrt Aarey), An Baile Nua
(Doon ny Ghoal), An Baile Nua (Leesh), Baile Phámar, Baile Phóil, Baile Sheáin
(Divlyn), Baile Sheáin (Keeill Chennee), Baile Sheáin (Keeill Darey), Baile
Shéamais Dhuibh, Baile Sheinicín, Baile Shláine, Baile Uí Aodha, Baile Uí
Bheoláin, Baile Uí Bhróithe, Baile Uí Chonnmhaí, Baile Uí Dhálaigh (Shliggagh),
Baile Uí Fhiacháin, Baile Uí Laigheanáin, Baile Uí Mhatháin, Baile Uí Mhurchú,
Baile Uí Shé, Baile Uí Thaidhg, Balana, Balley Aah Luain, Balley Aah Trim,
Bántír, Barr na Rinne, Bealach an Doirín, Bealach Bhaile an Mhuilinn, Bealach an
Tirialaigh, Bealach Caorthainn, Bealach Conglais, Bealach Féich, An Bealach Mór,
Béal an Átha Móir, Béal an Dá Chab, Béal an Mhuirthead, Béal Átha an Cheasaigh,
Béal Átha an Fhóid, Béal Átha an Tuair, Béal Átha Beithe, Béal Átha Bhearaigh,
Béal Átha Fhínín, Béal Átha hAmhnais, Béal Átha Liag, Béal Átha Leice, Béal Átha
Longfoirt, Béal Átha Lúbaigh, Béal Átha Mó, Béal Átha na Muice, Béal Átha na
Muille, Béal Átha na nEach, Béal Átha Póirín, Béal Átha Ragad, Béal Átha
Seanaidh, Béal Deirg, Béal Easa, Béal na mBuillí, Béal Tairbirt, Beannchar (May
Eo), Beannchar (Uíbh Fhailí), Beanntraí, Bearna, Bearna na Gaoithe, Beeal Aah ny
Sluigh, Beeal yn Aah (May Eo), Beeal yn Aah (Çhybbyrt Aarey), An Bháinseach, An
Bhlarna, An Bhroclais, An Bhuiríos, Binn Éadair, Biorra, An Blaic, An Bóthar
Buí, Bray, Bréachmhaigh, Bréantrá, An Briotás, Brosnach (Kerree), Brosnach (Uíbh
Fhailí), An Brú, Buiríos Léith, Buiríos Mór Osraí, Buiríos Uí Chéin, Bun an
Phobail, Bun an Tábhairne, Bun Cranncha, Bun Dobhráin, Bun Machan

Caair ny Mart, Cábán tSíle, Cairlinn, Caiseal Mumhan, Caisleán an Chomair,
Caisleán Cnucha, Caisleán Ghriaire, Caisleán Laighnigh, Caisleán na Finne, An
Caisleán Nua (Divlyn), An Caisleán Nua (Doon ny Ghoal), An Caisleán Nua (Keeill
Mantan), An Caisleán Nua Thiar, Caisleán Ó Liatháin, An Caisleán Riabhach,
Caisleán Uí Chonaill, An Caladh, Caladh na Sionainne, Callainn, An Caol,
Caonach, Caorthannán, Carn Domhnach, Carn na Ros, An Carnán, Carraig Álainn,
Carraig an Chabhaltaigh, Carraig an Droichid, Carraig an Ime, Carraig an
tSionnaigh, Carraig Mhachaire Rois, Carraig Mhaighin, Carraig na Siúire, Carraig
Uí Leighin, An Carraigín, Cashtal y Varrey, Cathair Bó Sine, Cathair Dónall,
Cathair Saidhbhín, Yn Cavan, Cé na Cille Móire, Na Cealla Beaga, Ceanannas,
Ceann Chlochair, Ceann Poill, Ceann Toirc, Na Ceapóga Sú Talún, Ceara,
Ceatharlach, Ceathrú Thaidhg, Céideadh, Ceis Charraigín, An Charraig Dhubh, An
Chárthach, An Chathair, An Cheapach Mhór, An Cheathrú Rua, An Chéim, An Chill
(Keeill Darey), An Chill (Purt Largey), An Chlais, An Chloch, An Chluain, An
Choill Mhór Thiar, An Chorrchoill, An Chreatlach, An Chrois, An Chrois Dhearg,
An Chúlóg, Çhybbyrt Aarey, Cill Aichidh, Cill Ala, Cill an Dísirt, Cill an
Mhuilinn, Cill Bheagáin, Cill Bhearaigh (Keeill Darey), Cill Bhearaigh (Yn Vee),
Cill Bhriotáin, Cill Chaoi, Cill Cheallaigh, Cill Chiaráin, Cill Chisín, Cill
Choca, Cill Chóige, Cill Choirín, Cill Choirne, Cill Cholgáin, Cill Chomhghaill,
Cill Chormaic, Cill Chuillinn, Cill Dalua, Cill Damháin, Cill Dhéagláin, Cill
Díoma, Cill Droichid, Cill Fhearga, Cill Fhíonáin, Cill Fhionntain, Cill Flainn,
Cill Iníon Léinín, Cill Liúcainne, Cill Mheáin, Cill Mhucraise, Cill Mocheallóg,
Cill na hOmnaí, Cill na Mallach, Cill na Seanrátha, Cill na Sí, Cill Náile, Cill
Odhráin, Cill Orglan, Cill Pheadair, Cill Rois, Cill Seanchua, Cill Srianáin,
Cill Téile, Cill Tíle, Cill Uird, Cill Uisean, Cillín an Chrónáin, Cillín
Chaoimhín, Cinn Mhara, Cionn Átha Gad, Cionn Eitigh, An Cladach Dubh, An
Cláirín, Claonadh, Clár Chlainne Mhuiris, Cloch an Mhíle, Cloch na Rón, Cloch
Shiurdáin, Na Clocha Liatha, An Clochán (Doon ny Ghoal), An Clochán (Uíbh
Fhailí), An Clochán Liath, Cloich na Coillte, Clóirtheach, Cluain, Cluain Aodha,
Cluain Bolg, Cluain Cearbán, Cluain Damhna, Cluain Dá Ráth, Cluain Dolcáin,
Cluain Eidhneach, Cluain Eois, Cluain Fada, Cluain Maine, Cluain Meala, Cluain
Mhic Nóis, Cluain Mhór, Cnoc Lín, Cluain Sceach, Cluain Tarbh, Cluainín, Cnoc an
Chrochaire, Cnoc an Iúir, Cnoc an Línsigh, Cnoc an Tóchair, An Cnoc Breac, Cnoc
Ghleann na gCaorach, Cnoc Mhuire, Cnoc na gCaiseal, Cnoc na Góla, Cnocán na
Biolraí, Cobh, Coill an Chollaigh, Coill an Iarainn, Coill Bheithne, Coill
Bhreacán, Coill Mhic Thomáisín, Coill na Silíní, Coillte, Coillte Mach, An
Coireán, Cois Bá, Cois Eidhní, Collann, Conga, Cora Chaitlín, Cora Droma Rúisc,
Cora Finne (Yn Claar), Cora Finne (Galliu), Corclach, Corkee, An Corrdhaingean,
Corr na Móna, Na Creagacha Dubha, An Creagán Bán, Crochta Ard, Crochta na
Gréine, Crois Mhaoilíona, Cromadh, Cros Domhnaigh, Crosaire Uí Dhalaigh, An
Cruachán, Cuan Dor, Cuas an Ghainimh, Cúil an tSúdaire, Cúil Darach, Cúil Mhín,
Cuinche, Cúirt Mhic Shéafraidh, An Currach Buí, Currach Cló, Cúrsa an Ráis

Daingean, Damhliag, An Damhshraith, Darú (Leesh), Darú (Uíbh Fhailí), Dealbhna,
Deilginis, Yn Dein, Divlyn, Doire an tSoirn, An Doladh, Domhnach Bat, Domhnach
Míde, Domhnach Mór, Doon Jialgan, Doon Laoire, Doon ny Ghoal, Draighneach,
Droghad Aah, Droichead Abhann Ó gCearnaigh, Droichead an Bhuitléaraigh,
Droichead an Chláir, Droichead Binéid, Droichead Chaisleán Loiste, Droichead na
Bandan, Droichead na Sionainne, Droichead Nua, An Droichead Nua (Keeill
Chennee), Droichead Uí Bhriain, Droim Conrach (Divlyn), Droim Conrach (Yn Vee),
Droim Dhá Thiar, Droim Ineasclainn, Droim Lis, Droim Seanbhó, An Drom Ard, Drom
Atháin, Drom Ólainn, Dubhaille, An Dúcharraig, Dúglas, Dúlainn, Dumhach Thrá,
Dún an Rí, Dún ar Aill, Dún Bleisce, Dún Búinne, Dún Canann, Dún Chormaic,Dún
Droma (Çhybbyrt Aarey), Dún Droma (Divlyn), Dún Fionnachaidh, Dún Garbháin, Dún
Guairne, Dún Luáin, Dún Léire, Dún Mánmhaí, Dún Mór, Dún Mór Thoir, Dún
Seachlainn, Dún na Séad, Na Dúnaibh, Durlas, Dúrus

Eachléim, Eachroim (Keeill Mantan), Eachroim (Galliu), Éadan Doire, Eas Géitine,
Eidhneach, An Éill

Faarney, Faing, An Fál Carrach, An Fearann Fuar, An Féar Bán, An Fhairche, An
Fhianait, Fiodh an Átha, Fiodh Ard, Fíonach, Fionnmhach, Na Forbacha

An Gabhailín, Gabhailín an Bháite, Gabhalmhaigh, Gabhrán, An Gallbhaile, Galliu,
Gaoth Dobhair, Gaoth Sáile, Garraí na Deirce Thuaidh, Garraí Uí Spealáin, An
Ghaobhach, An Ghráig, An Ghráinseach, Glas Naíon, Na Glasáin, Glasán, An Gleann
Garbh, Gleann Ghaibhle, Gleann Fhaidhle, Gleann Maghair, Na Gleannta (Doon ny
Ghoal), Na Gleannta (Kerree), An Gleanntán, Glinsce, Gob an Choire, An Góilín,
An Gort, Gort na hUamha, Gráig na Manach, Gráinseach an Déin, Gráinseach Choinn,
Gránard, An Grianán, An Grianfort, Guagán Barra, Guaire

Iascaigh, Imleach Iubhair, Inbhear, Inis Cara, Inis Céin, Inis Córthaidh, Inis
Crabhann, Inis Díomáin, Inis Tíog, Innys, An Inse, Inver Mooar, Ioma, Iostáin
Chrois Araild

An Lathaigh, Leac an Anfa, An Leacht, An Leadhb Gharbh, An Leacht Mór, Leamhcán,
An Leathcheathrú, Leffyr, An Léim, Léim an Bhradáin, Leithghlinn an Droichid,
Lheeahtrim, Lhongfort, Limmeragh, An Lios Breac, Lios Ceannúir, Lios Dúin
Bhearna, Lios Lachna, Lios Póil, Lios Ruanach, Lios Tuathail, Lios Uí
Chathasaigh, Lis Mooar, Littyr Kennain, Loch Cheann, Log an Churraigh, Logh
Garman, Lusca

Maanoot, Magh, Maigh Bhachla, Maigh Chairce, Maigh Chromtha, Maigh Cuilinn,
Maigh Dearmhaí, Maigh Locha, Maigh Mheáin, Maigh nEalta, Maigh Thamhnach,
Maighean Rátha, Mainistir Eimhín, Mainistir Laoise, Mainistir Leathrátha,
Mainistir na Búille, Mainistir na Corann, Mainistir na Croiche, Mainistir na
Féile, Mainistir Ó dTorna, Mainistir Shruthla, Mala, Mannishter 'er Maigh,
Maolán na nGabhar, Maoin, Maolla, Maothail, An Marcach, May Eo, Meathas Troim,
An Mhaighean, An Mhala Raithní, Mín an Lábáin, Míseal, Móin Choinn, Móin na
Saighead, Móinteach Mílic, Montpelier, Móta, An Móta, Muiceanach idir Dhá
Sháile, Muileann an Bhata, Muileann Fúca, Muileann na hUamhan, Muileann Uí
Cheallacháin, Muilte Farannáin, Muinaghan, Muinchille, Muine Bheag, Muine Gall,
Muine Moling, Mullach Eadrad, Mullach Íde, An Mullach Mór, Muraisc, Yn Mwyllin
Kiarr,

Ó Méith, An Obair, Oileán Chiarraí, Oileán Éadaí, Yn Ooive, Órán Mór, An
tOspidéal

Pailís Chaonraí, Paiteagó, Partraí, An Phailís, Poll an Phúca, Pontún, Port
Lách, Port Mearnóg, An Port Thoir, An Port Thuaidh, An Port Rua, Purt Largey,
Purt Leesh

Raghnallach, Ráistín, An Ráithín, Ráth Ara, Ráth an Chuilinn, Ráth Caola, Ráth
Conarta, Ráth Chormaic, Ráth Cúil, Ráth Domhnaigh, Ráth Eanaigh, Ráth Eoghain,
Ráth Fearnáin, Ráth Fhearna, Ráth Garbh, Ráth Iomgháin, Ráth Luirc, Ráth
Maoláin, Ráth Maonais, Ráth Mealtáin, An Ráth Mhór, Ráth Tó, Réileán, Rinn an
Scidígh, Rinn na Spáinneach, An Ros, Ros Comain, Ros Cré, Ros Dumhach, Ros
Fhionnghlaise, Ros Laar, Ros Muc, Ros Ó gCairbre, Ros Vic Treoin, Ruibh
Fhorraigh, Rúscaigh

An Scairbh, Scairbh na gCaorach, An Sciobairín, An Scoil, An Scrín (Shliggagh),
An Scrín (Yn Vee), An Seanbhaile, An Seanchaisleán, An Seangharraí, Seantrabh,
Searcóg, Séipéal na Carraige, Shliggagh, Sionainn, Ny Skeryn, An tSnaidhm, Na
Solláin, Sord, An Spá, Yn Spittal, An tSráid, Sráid an Mhuilinn, Sráid na
Cathrach, An Sráidbhaile, An tSráidbhaile, Sraith an Domhain, Srath an Urláir,
Sruthair, Stigh Lorgan, Súmhaí

Yn Taagher, Tamhlacht, Teach Mealóg, Teach na Giúise, Teach Sagard, Teach
Sinche, Teach Srafáin, Teampall an Ghleanntáin, Teampall Baoith, An Teampall
Geal, An Teampall Mór, An Teampall Uachtarach, An Teanga, Tearmann Bearaigh,
Tearmann Feichín, Tiarna Mhúscraí, Tigh an Raoilinn, Tigh Damhnata, Tigh Mochua,
Tigh Mo Linne, Tigh Molaige, Tigh na hÉille, An Tigh Rua, Tír an Iúir, Tír
Ghamhainín, Tobar an Choire, Tobar Chláir, Tobar Phádraig, Traie Lee, Traie
Mooar, Tuaim, Tuaim Uí Mheára, Tuar Mhic Éadaigh, Tuar na Fola, Tuilsce, An
Tulach (Ceatharlach), An Tulach (Yn Claar), Tulach an Iarainn, Yn Tullagh Vooar



https://gv.wikipedia.org/wiki/Rhisoom

Ayns lus-oaylleeaght, she gass lus eh raisoam (ass Greagish ῥίζωμα, rhízōma
"dhossan dy 'raueyn",, ass ῥιζόω, rhizóō "cur er goaill ynnyd"). T'ad
co-chruinnaghagh as fo-halloo son y chooid smoo, as t'ad cur magh fraueyn as
stholeyn ass ny noadyn oc dy mennick. T'eh ny haase gientyn neucheintyssagh
lossreeyn.

Ta sthollane casley rish raisoam, agh ta sthollane gobbey ass gass t'ayn hannah,
ta eddyr-noadyn liauyrey echey, as t'eh cur magh stholeyn noa ass y chione. She
ard-ghass y lus eh raisoam, as ta eddyr-noadyn beggey echey; t'eh cur magh
fraueyn ass eaghtyr s'inshley ny noadyn, as stholeyn ass eaghtyr s'yrdjey ny
noadyn. Ta moyllyn myr praaseyn nyn raisoamyn ny sthollaneyn er nyn mooadaghey
dys tashtey cooid.

Ta raisoamyn erskyn thallooin ec kuse dy lossreeyn, goaill stiagh cliogee
ennagh, as ta renniee skeaylley liorish raisoamyn. Ta lossreeyn as raisoamyn
fo-halloo oc goaill stiagh jinsharyn, cuirtlee ennagh, Dionaea muscipula, lus y
lhionney, as gollianee vooarey. Ta raisoamyn ayns un vrat dy mennick, agh ta fir
yl-vrattagh ec gollianee vooarey.

My ta raisoam er ny vrishey ayns peeshyn, foddee dagh peesh gaase dys lus noa.
Shen gientyn losseragh, as ta eirinee as gareyderyn jannoo ymmyd jeh dys
sheelraghey lossreeyn ennagh. T'adsyn goaill stiagh jinsharyn, lus y lhionney,
cliogee, blaa Boaldyn as asparag.



https://gv.wikipedia.org/wiki/Rhamnus_cathartica

She lus 'sy chynney Rhamnaceae ee bugogue (Rhamnus cathartica). T'ee dooghyssagh
da'n Oarpey, yn Affrick heear hwoaie, as yn Aishey heear. T'ee ry-akin ayns
America Hwoaie myr lus jesheenagh.

She crouw yn-lhoamey t'ayn. T'ee gaase wheesh as 8m er yrjid. Ta roost dhone
lheeah eck as banglaneyn jialgagh. Ta duillagyn eelipsagh dys oohchrooagh
glassey eck, mysh 2.5–9 cm er lheead as 1.2–3.5 cm er yrjid; t'ad maylartey. Ta
blaaghyn buighey-ghlassey kiare-petyllagh eck. T'ad dioecious, as t'ad goll er
pollnaghey ec shey-chassee. She droop doo eh y mess eck, mysh 6–10 mm er
crantessen, as ta daa dys kiare rassinyn ayn. T'eh nieunagh da sleih, agh ta ein
ad y ee gyn doilleeid, as skeaylley ny rassinyn 'sy check oc.

Ta bugogue gaase dy tappee, agh t'ee neuveayn. T'ee surral scaa dy mie, as t'ee
tramylt. T'ee ny lus ruegyssagh as ta'n scaa eck lhiettal aase dooieyn
dooghyssagh. S'doillee eh ish y 'reayll fo; t'ee cur magh buinnaghyn dy breeoil
erreish jee goll er giarrey ny lossey.

Hug Linnaeus Rhamnus catharticus urree, agh ren ad kerraghey yn ennym myr
cathartica er y fa dy nee ennym genus bwoirrinagh ee Rhamnus.

Ren ad ymmyd purgaidagh jeh roost as messyn ny lus traa dy row, agh s'goan shen
nish er coontey fo-eiyrtyssyn gaueagh. Ta'n fuygh creoi, agh cha nel monney
ymmyd jeant jeh. She lus bee foillycanyn 'sy ghenus Gonepteryx t'ayn, as oltey
da noidyn scanshoil troaryn: Puccinia coronata as Aphis glycines.



https://gv.wikipedia.org/wiki/Rennes

Ta Roazhon (Frangish: Rennes; Gallo: Resnn; Ladjyn: Condate, Condate Redonum) ny
chaayr as ny chommyoon 'sy Vritaan ayns sheear hwoaie ny Frank. T'eh ny
phreeu-valley er ard Bretagne, as préfecture y rheynn Il-ha-Gwilen.

'Sy vlein 1999 va 206,229 cummaltagh ayns Roazhon, agh ny smoo na 520,000 'syn
ard moirvaljagh. Ta'n ennym Frangagh Rennais currit er ny cummaltee.

She Nathalie Appéré, oltey jeh'n Phartee Soshiallagh, meoir roie y valley. By eh
Daniel Delaveau yn meoir jerrinagh as roish eshyn by eh Edmond Hervé yn meoir,
fer v'ayns oik feie 30 bleeaney, veih 1977 derrey 2008. Ta Oik y Veoir soit ayns
çheshvean y valley.

Ta Roazhon goll er rheynn magh ayns 11 chantoon (earroo yn phobble 'sy vlein
1999 ayns lhoobeenyn):

Ta shenn-vean y chaayr troggit er cronk as ta'n çheu hwoaie ny s'yrjey na'n çheu
yiass. T'eh soit er çheet ry-cheilley daa awin: yn Il as y Gwilun.

Ta daa hengey ardjynagh goll er loayrt 'sy Vritaan: y Vritaanish as Gallo.
Mygeayrt Roazhon, by eh Gallo yn çhengey hradishoonagh va goll er loayrt, agh
va'n Vritaanish loayrit chammah er coontey deiney haink gys yn ard veih'n neear
son yn obbyr. Jiu, ta'n Vritaanish goll er ynsaghey ayns un Diwan, ayns scoillyn
daa-hengagh pobbylagh as Catoleagh ennagh, ayns coorseyn fastyragh as 'syn
ollooscoill.

Ren y valjaght cur plan er shiaulley trooid Ya d'ar brezhoneg er 24 Jerrey
Geuree 2008.

'Sy vlein 2008 va 2.8% jeh paitçhyn bunscoillagh er rollaghyn ayns scoillyn
daa-hengagh as ta earroo ny paitçhyn ayns ny bunscoillyn shen gaase.



https://gv.wikipedia.org/wiki/Reiltagh_(%C3%A7hengoaylleeaght)

Ayns çhengoaylleeaght, ta reiltagh raa ennagh y fockle vees soiaghey sorçh
co-ordrailagh y raa, ny y ghass vees soiaghey ronney co-ordrailagh y fockle t'eh
ayn. Ta olteyn elley (biallee) y raa ceaghley y reiltagh.

Myr sampleyr, ayns moddey mooar doo, she moddey reiltagh y raa, as eshyn
soiaghey dy nee |abbyrt ennymocklagh t'ayn. Ta ny marenmyn mooar as doo caghlaa
yn ennym reiltagh shoh. Dy ghra myr shen, y raa moddey mooar doo, she ennymockle
t'ayn ec y vun, cha nee marennym myr mooar ny doo. Ayns yn aght cheddin, ayns yn
ennymockle covestit lioar-hasht, she'n bun tasht reiltagh y raa, as lioar
caghlaa y keeall echey. Dy ghra myr shen, ta lioar-hasht cowraghey sorçh dy
hasht, cha nel sorçh dy lioar (veagh tasht-lioar red lane anchasley rish
lioar-hasht). Ayns kuse dy hengaghyn, myr sampleyr Baarle, foddee oo cur enney
er reiltagh focklyn covestit er coontey yn oardagh oc; ayns y Ghaelg ta'n ghaa
oardagh ry-akin. Myr sampleyr, lioar-hasht (tasht jeh lioaryn), agh tasht-fockle
(tasht jeh focklyn).



https://gv.wikipedia.org/wiki/Ranunculus_repens

She lus lussagh sheer-vio ee buighag (Ranunculus repens). T'ee dooghyssagh da'n
Oarpey, yn Aishey as yn Affrick heear hwoaie.

T'ee gaase wheesh as 50cm er yrjid. T'ee sthollaneagh. Ta gish snauee cur magh
fraueyn as lossreeyn noa; ta gish yeeragh cur magh blaaghyn. Ta ny duillagyn
s'inshley eck rheynnit ayns tree duillageenyn lheead babbanagh, mysh 1.5-8cm er
lhiurid, er cass wheesh as 20cm er lhiurid. Ta ny duillagyn s'yrjey ny sloo as
ta duillageenyn s'keylley oc. Ta gish as duillagyn renaigagh. Ta blaaghyn
buighey queig-petyllagh eck, mysh 2-3cm er crantessen. She acheneyn ad ny messyn
eck, mysh 2.5-4mm er lhiurid. Share jee thalloo bog.

Hie buighag er creck er feie ny cruinney myr lus yesheenagh, as t'ee ny lus
ruegyssagh ayns ymmyodee buill nish. T'ee nieunagh rere cliaghtey y ghenus, agh
ta'n nieu lheie liorish çhirmaghey marish traagh. Foddee sapp buighag ny
volgeyder. Cha nel ollee dy ee er coontey'n vlass garg eck; myr shen, t'ee
jannoo ymmyd jeh'n thalloo fassit dys skeeaylley ny sthollaneyn eck. T'ee goll
er skeaylley liorish arraghey traagh myrgeddin.



https://gv.wikipedia.org/wiki/Randolph_Quirk

She çhengoayllee Manninagh eh Charles Randolph Quirk, y Barran Quirk, CBE, FBA
(r. 1920). Va Quirk ruggit ayns Lammal, Skylley Maayl, Mannin 'sy vlein 1920.
She mac lesh e phaarantyn Thomas as Amy Randolph Quirk t'ayn. Ren eh goll dys
Colleish Ree Illiam, as lurg eh shen, hie eh dys Colleish Ollooscoill Lunnin son
y Vaarle y lhaih fo currym Albert Hugh Smith. Hoshee e studeyryssyn 'sy vlein
1939, agh hie ad er nyn groghey car y Nah Chaggey Dowanagh, as ren eh creaghney
ad eddyr ny bleeantyn 1945 as 1947. Hooar eh MA, PhD, as D. Lit as haink er dy
ve ny olloo jeh'n Vaarle ayns Colleish Ollooscoill Lunnin veih 1947 derrey 1954.
Haink er dy ve ny lhaihder ayns Ollooscoill Durham 'sy vlein 1954, as haink er
dy ve ny olloo ayn 'sy vlein 1958. Hie eh er ash gys Colleish Ollooscoill Lunnin
myr Olloo 'sy vlein 1960 as 'sy vlein 1968 ren eh goaill eiyrtys er Smith myr
Olloo Quain derrey yn vlein 1981.

Ren eh lhaih leaghtyn as ynsaghey sheminaareyn ayns Colleish Ollooscoill Lunnin
'sy Çhenn Vaarle as ayns Shennaghys y Vaarle.



https://gv.wikipedia.org/wiki/Quiggal_ny_ben-shee

She lus lussagh 'sy ghenus Typha eh bossan doo ny quiggal ny ben-shee (Typha
latifolia). T'eh dooghyssagh da'n Oarpey, yn Affrick, America Hwoaie as Yiass,
as yn Aishey. T'eh coontit myr sarkyl ruegyssagh 'syn Austrail as Hawaii. Ta
feanish ayn dy vel eh ry-akin 'syn Indoneesh, yn Valaysia, Yn Teelynn Noa,
Papooey Guinea Noa as ny h-Ellanyn Philippeenagh, agh cha nel eh dooghyssagh
'syn ardjyn shen.

T'eh ry-akin ayns ymmodee emshyraghtyn çhirrym ny fliugh. T'eh gaase eddyr
ardjid ny marrey as 2,300m er yrjid. Ta feme echey er ushtey, myr egintagh
thalloo fliugh. T'eh gaase ayns buill baiht raad nagh vel ushtey erskyn 0.8m,
son y chooid smoo. Ny keayrtyn, t'eh gaase myr breshag snauee ayns ushtey dowin.
Share da ushtey millish, agh t'eh surranse beggan sailjys. My ta'n sailjys
lhaggaghey, foddee eh goaill yn ynnyd jeh dooieyn dooghyssagh reeastyn gortey,
as myr shen ve ny harkyl ruegyssagh.

Va dooghyssee America gee raisoamyn bossan doo, chammah's binn ny duillagyn as
dhossanyn blaaghey aegey. Ta raisoamyn yn-ee erreish daue goll er coagyrey as
speeiney; ta ny gish as duillagyn yn-ee aw ny coagyrit. T'eh soo stiagh broid
ass yn ushtey, myr shen, cha nel eh sauçhey ee adsyn ya gaase ayns ushtey
broighit.



https://gv.wikipedia.org/wiki/Queiggaghyn_ny_Polynn

She aarheynn reiragh jeh'n cheim s'yrjey 'sy Pholynn veih'n 14oo eash eh yn
queiggey (Polynnish: województwo, focklit magh myr [vɔjɛˈvut͡stfɔ]). Ren
lhiasseeyn gurneilys ynnydagh y Pholynn, hie er nyn noltey 'sy vlein 1998 as hie
magh er bree er 1 Jerrey Geuree 1999, cur shey queiggaghyn jeig er bun. V'ad
currit er bun ayns ynnyd henn wheiggaghyn Phobblaght Heayagh y Pholynn hie magh
er nyn groo er 1 Jerrey Souree 1975.

Ta'n eaghtyrys reiragh er keim ny queiggaghyn rheynnit magh eddyr kiannoort
(voivode ny wojewoda y Pholynnish) ta goll er pointeil ec y reiltys ashoonagh,
çhionnal reiht (sejmik), as coonseil chiannoortagh ta reiht ec y çhionnal shen.
She marszałek województwa (marshyl y wheiggey) yn ennym ta currit er fer ny ben
toshee y choonseil chiannoortagh. Ta ny queiggaghyn hene goll er rheynn magh
ayns coondaeghyn (powiat) as baljaghtyn (gmina).

Ta currymyn as cummaghtyn er keim y wheiggey goll er rheynn magh eddyr y
chiannoort, y sejmik as y choonseil chiannoortagh. Er y chooid smoo, ta ny
h-undinyssyn shen nyn soie ayns un chaayr, agh ayns Queiggaghyn Kujawy-Pomorze
as Lubusz ta oikyn y chiannoort soit ayns caayryn raad nagh vel oikyn y
choonseil chiannoortagh as y sejmik. Ta preeu-valjyn ny queiggaghyn enmyssit 'sy
taabyl shoh heese.

Ta'n voivode, ny kiannoort, pointit ec yn Ard-Hirveishagh as she ynnydagh
ardjynagh yn ard-reiltys t'ayn. T'eh gobbraghey myr fer toshee undinyssyn yn
ard-reiltys er y cheim ardjynagh (lheid as shirveishyn ny meoiryn-shee as y
çhirveish vooghee, oikyn kiedyn troailt, as scruteyraghtyn elley er lheh).
Myrane lesh shen, t'eh stiurey shellooghyssyn yn ard-reiltys 'syn ard,
goaseiraghey obbragh y reiltys ynnydagh, co-ordaghey immeeaghtyn ayns sauçhys y
theay as coadey yn çhymmyltaght, as ta cummaghtyn er lheh echey ayns traa
gear-cheimyn. Ta'n ennym urząd wojewódzki currit er oikyn y chiannoort.

Ta'n sejmik goll er reih dagh kiare bleeaney, ec traa cheddin ny reihyssyn da ny
coondaeghyn as ny baljaghtyn. T'eh cur magh fo-leighyn, goaill stiagh
strateyshyn lhiassaghey as claare argidoil y wheiggey. Myrane lesh shen, t'eh
reih yn marszałek as olteynyn elley y choonseil chiannoortagh.

Ta'n choonseil chiannoortagh (zarząd województwa), fo stiurey y marszałek,
draghtey yn chlaare argidoil as strateyshyn lhiassaghey, cooilleeney briwnyssyn
y sejmik, stiurey shellooghys y wheiggey, as dellal lesh cooid vie jeh'n
pholasee ardjynagh, goaill stiagh stiurey argid veansal yn Unnaneys Oarpagh. She
urząd marszałkowski yn ennym ta currit er ny h-oikyn shen.



https://gv.wikipedia.org/wiki/Pobblaght_Gheynlagh_ny_Germaan

Va Pobblaght Gheynlagh ny Germaan (PGG) (Germaanish: Deutsche Demokratische
Republik nyDDR), ny yn Ghermaan Hiar myr va'n steat enmyssit liorish y neear, ny
steat soshiallagh crooit ec yn UPSS ayns cryss chummaltagh Hoveidjagh ny Germaan
Cummaltagh as cryss chummaltagh Hoveidjagh Verleen. V'ee ayn veih 7 Jerrey
Fouyir, 1949 derrey 3 Jerrey Fouyir, 1990 traa haink Aachiangley ny Germaan
eddyr ee as Pobblaght Chonastagh ny Germaan myr y Ghermaan noa-emshiragh.

Derrey 1952, va'n PGG jeant sheose jeh ny steatyn Germaanagh Mecklenburg,
Brandenburg, Sachsen-Anhalt, Thuringia, Sachsen as y preeu-valley, Berleen. Va
ny steatyn shen co-reggyrtagh lesh ny steatyn roie-chaggee (Länder) as
cummaghtyn (Provinzen) ayns eaghtyr ny Germaan Hiar fo stiurey yn UPSS rere
çheoraghyn Choardailys Photsdam.

Ayns aachummey reiragh ny bleeaney 1952, va ny steatyn scrysst, as va 14 slystyn
beggey currit er bun. Va ny steatyn enmyssit ny yei nyn breeu-valjyn oc:
Rostock, Neubrandenburg, Schwerin, Potsdam, Frankfurt (Oder), Magdeburg,
Cottbus, Halle, Leipzig, Erfurt, Dresden, Karl-Marx-Stadt (Chemnitz derrey 1953
as reesht ny yei 1990), Gera as Suhl. Va Berleen Hiar currit er enney myr slyst
'sy vlein 1961.



https://gv.wikipedia.org/wiki/Pobblaght_Gheynlagh_Ghermaanagh

Va Pobblaght Gheynlagh ny Germaan (PGG) (Germaanish: Deutsche Demokratische
Republik nyDDR), ny yn Ghermaan Hiar myr va'n steat enmyssit liorish y neear, ny
steat soshiallagh crooit ec yn UPSS ayns cryss chummaltagh Hoveidjagh ny Germaan
Cummaltagh as cryss chummaltagh Hoveidjagh Verleen. V'ee ayn veih 7 Jerrey
Fouyir, 1949 derrey 3 Jerrey Fouyir, 1990 traa haink Aachiangley ny Germaan
eddyr ee as Pobblaght Chonastagh ny Germaan myr y Ghermaan noa-emshiragh.

Derrey 1952, va'n PGG jeant sheose jeh ny steatyn Germaanagh Mecklenburg,
Brandenburg, Sachsen-Anhalt, Thuringia, Sachsen as y preeu-valley, Berleen. Va
ny steatyn shen co-reggyrtagh lesh ny steatyn roie-chaggee (Länder) as
cummaghtyn (Provinzen) ayns eaghtyr ny Germaan Hiar fo stiurey yn UPSS rere
çheoraghyn Choardailys Photsdam.

Ayns aachummey reiragh ny bleeaney 1952, va ny steatyn scrysst, as va 14 slystyn
beggey currit er bun. Va ny steatyn enmyssit ny yei nyn breeu-valjyn oc:
Rostock, Neubrandenburg, Schwerin, Potsdam, Frankfurt (Oder), Magdeburg,
Cottbus, Halle, Leipzig, Erfurt, Dresden, Karl-Marx-Stadt (Chemnitz derrey 1953
as reesht ny yei 1990), Gera as Suhl. Va Berleen Hiar currit er enney myr slyst
'sy vlein 1961.



https://gv.wikipedia.org/wiki/Platyrrhini

She apag 'sy far-chynney Ceboidea eh apag y Teihill Noa. Shoh ny queig kynneeyn
dy 'ar-gheiney ta ry-akin ayns America Yiass as America Veanagh. She far-chynney
ynrican er mayrn y pharva-oardagh Platyrrhini, as dy cadjin ta "Platyrrhini"
çheet er ny h-apagyn shoh.

Ta apagyn ny Shenn Seihill beg: She Marmaseen Druaie y dooie sloo, 14-16km er
lhiurid voish kione dys boyn, mysh 120 dys 190g er trimmid; she Brachyteles
arachnoides y dooie smoo, mysh 55-70km er lhiurid, as wheesh as 15kg er trimmid.
T'ad geddyr-scarrey ad veih Cercopithecidae er bun y stroin oc, as tuill
stronney lhiasragh echey. Ta fammanyn yn-ghreimmee oc myrgeddin, anchasley rish
fammanyn neughreimmee ny Cercopithecidae.

Cha nel shilley tree-chromaidagh ec Ceboidea firrinagh, er lhimmey jeh agapyn
yllagh 'sy ghenus Alouatta. Ta shilley daah ayns Ceboidea croghey er un ghien er
y chroymasoom X dys jannoo daahghyn nod freggyragh da sollys tonn veanagh as
liauyr. Ta daahghyn elley freggyragh da sollys tonn ghiare. Myr shen, ta
jargaght scarrey daa-hroagh ec fir as ec mraane homozygous (shilley
daa-chroamatagh). Ta daa allele ny gienntag cheddin ec mraane heterozygous as
foddee ad jannoo daahghyn ta freggyragh da daa horçh dy hollys tonn
veanagh-liauyr, chammah's sollys tonn yiare. Myr shen, ta eddyr-scarrey
tree-hroagh yn-yannoo oc (shilley tree-chroamatagh).

Ta anchaslys elley ayn bentyn rish ny feeacklyn. Ta daa 'eeackle lieh-chooylloo
yeig ec Ceboidea, cosoylit rish hoght ec Cercopithecidae. Myr shen, ta formley
feeacklagh 2.1.3.3 2.1.3.3 {\displaystyle {\tfrac {2.1.3.3}{2.1.3.3}}} oc. She
apagyn 'sy chynney Atelidae ad ny far-gheiney ynrickan as famman yn-ghreimmee
oc. Anchasley rish sleih as apagyn ny Shenn Seihill, cha nel ordaag hoil noi oc
er lhimmey jeh Cebidae ennagh..



https://gv.wikipedia.org/wiki/Pinus

She biljyn bearkanagh 'sy ghenus Pinus ad Juys ny Pine. T'ad jannoo seose
fo-chynney Pinoideae 'sy chynney Pinaceae. Ta mys 115 dooieyn ayn, agh ta'n
earroo jeeragh croghey er quoi t'ou feysht.

Ta juyssyn dooghyssagh da cooid smoo ny Lieh-chruinney Hwoaie. 'syn Aishey as yn
Europey, t'ad ry-akin eddyr ny h-Ellanyn Canaaaragh as Nalbin 'sy çheear dys yn
Roosh as ny h-Ellanyn Philippeenagh 'sy çhiar. Ta juys Albinagh cummal dys 70°N
ayns Norlynn, Soolynn as Finnlynn, as juys beg Shibbeyragh 'syn Çhibbeyr. 'syn
Affrick, ta fer jeu, Juys Sumatragh, cummal eer fo'n yn Meanchiarkyl dys 2°S.
'syn America Hwoaie, t'ad ry-akin eddyr 66°N 'syn Chanadey dys 12°N 'syn
Nickeraag (Juys Caribagh). Ta'n neuchaslid smoo eddyr oc ry-akin ayns Meksico as
California.

T'ad er nyn gur stiagh ayns ardjyn tempreilagh ny Lieh-chruinney jiass, myr bun
fuygh. T'ad ry-akin 'syn Çhillee, yn Vrasseel, yn Austrail as yn Teelan Noa.

She biljyn sheer-ghlass rosinagh ad juyssyn, eddyr 3m as 80 m er yrjid, agh ta'n
chooid smoo jeu eddyr 15m as 45m. She Juys beg Shibbeyragh as Potosi Pinyon ny
fir sloo, as she juys shugyr eh y fir smoo. T'ad beayn, as bea 100–1,000 blein
oc dy cadjin. She Pinus longaeva eh y juys s'odjey beayn, as ta fer jeu mysh
4,800 blein d'eash, mastey bioagyn shinney ny theihill.

Ta roost çhiu as scaaillagh ec y chooid smoo dy yuysyn, agh ta roost lhiannagagh
as keyl ec kuse jeu. Ta ny banglaneyn gaase magh ayns caslee ghlooey, agh t'eh
jeeaghyn gollrish fainney dy vanglaneyn ta gaase ass yn ynnyd cheddin. Ta'n aase
caslagh dy vanglaneyn, jialgyn as crottylyn er ny reaghey rere corrillee earroo
Fibonacci.

Ta rassyn mooarey ec kuse dy ghooie, as sleih çhaglym ad dy ee. Ta roost sthie
bog bane yn-ee ec juyssyn, as ram biomane A as C ayn. Foddee oo eshyn y ee aw,
ny beihll eh dys poodyr er son dy chlannaghey broie, awree as nyn lheid, myr
sampleyr, ayns pettuleipä (arran roost) Finnlynnagh. 'syn Toolynn, t'ad jannoo
tey (tallstrunt) ass jialgyn aegey.



https://gv.wikipedia.org/wiki/PSR_B1257%2B12

She rollage vuillagh ta soit 1000 dy hollys-vleeantyn veih'n Ghrian eh PSR
B1257+12 (PSR 1257+12). 'Sy vlein 2007 v'eh shickyrit dy row 3 planaidyn
neu-ghrianagh cruinnlaghey yn rollage.

Ta PSR B1257+12 soit ayns co-hollys rollageagh y Voidyn. Ta'n enmys PSR B1257+12
çheet er ny co-ordnaidyn eck ayns amm B1950.0 as dy vel ee ny rollage vuillagh.

Va PSR B1257+12 feddynit ec y rollageyder Polynnagh Aleksander Wolszczan 'sy
vlein 1990 as eh jannoo ymmyd jeh fodreayrtan Arecibo. She sorçh dy rollage
naeearaneagh t'ayn. V'eh feddynit magh dy row anreiltyssyn 'syn amm vuillee eck.
Er yn oyr shen haghyr ronseeyn son dy feddyn magh cre'n fa dy row ny
anreiltyssyn shen ayn. 'Sy vlein 1992 ren Wolszczan as Dale Frail cur magh pabyr
ard-ghooagh er y chied feddyn magh jeh planaidyn neughrianagh. Marish aghtyn
sheelit ren ad feddyn magh planaid elley va cruinnlaghey yn rollage vuillagh 'sy
vlein 1994. Ren y feddyn magh cur rish shirraghyn er son planaidyn elley va
cruinnlaghey rollageyn buillagh elley. Dy meeaighar, s'liklee nagh vel mooarane
dy choryssyn planaidagh ec rollageyn buillagh.



https://gv.wikipedia.org/wiki/Ookraainish

She nane jeh ny çhengaghyn Slavagh ee yn Ookraanish (українська мова ukrayins'ka
mova) ta goll er loayrt 'syn Ookraan son y chooid smoo, as ayns çheeraghyn elley
ta goaill creeagh lesh yn Ookraan. Ta ram Ookraanisheyryn elley ry gheddyn ayns
çheeraghyn y Vaarle chammah, 'sy Chanadey er lheh. T'eh er credjal dy vel yn
Ookraanish goll er loayrt ec mysh 40 millioonyn dy leih. Ta'n abbyrlhit
Kyrillagh ymmydit ry hoi screeu sheese yn Ookraanish, agh ta lettyryn er lheh
ymmydit 'syn Ookraanish nagh vel ymmydit 'sy Rooshish - є, і, ї, ґ.

Ta tree preeu-abbyrtyn ayn - y fer twoaieagh ta ny s'cosoylee rish y
Velarooshish, y fer eear-yiassagh t'er goaill focklyn eeasaght stiagh veih'n
Pholynnish, as y fer iar-yiassagh ta ny s'cosoylee rish y Rooshish na'n jees
elley oc. Va'n çhengey chadjinit bunnit er yn abbyrt hiar ayns laaghyn yn
Unnaneys Soveidjagh, agh ta tradishoon lettyragh jeh e chooid hene ec yn abbyrt
heear, er-yn-oyr dy row sheear yiass y clyst raad ta'n çhengey goll er loayrt
çharbaait veih'n Ookraan Hoveidjagh ayns ny bleeantyn eddyr-chaggee, as ee
currit rish y Pholynn. Jiu, she sheear ny h-Ookraan yn chooid jeh'n çheer
s'troshey er çheu y çhengey ghooghyssagh jeh, as t'eh er credjal dy nee yn
çhengey chadjinit lettyragh girree ny s'cosoylee rish yn abbyrt heear rere myr
ta'n çhengey çheet ny quaiyl hene lurg bleeantyn y Toveidjaghys.



https://gv.wikipedia.org/wiki/Ogam

She abbyrlhit mean-eashagh leah eh Ogham (Shenn Yernish "Ogam" [ˈɔɣam], Yernish
yeianagh [ˈoːm] ny [ˈoːəm]). Ta ymmyd jeant jeh son dy screeu Shenn Yernish son
y chooid smoo (as ny keayrtyn, shennayr Bretnagh ny Bretnish) .

Ta mysh 400 screeuyn Ogham er mayrn, er claghyn ayns Nerin as Bretin Vooar. Ta'n
chooid smoo jeu ayns linney eddyr Kerree (ayns Nerin Yiass) as Dyfed (ayns
Bretin Yiass). Ta'n chooid elley nyn soie ayns Nerin Hiar-Yiass, Nalbin Heear,
Mannin, as creeagh Ghevon as ny Corn. She enmyn sleih t'ayn son y chooid smoo.

Cha nel bun-ocklaght vaghtal ec y fockle ogham. Foddee dy row eh bentyn rish
Yernish og-úaim (rinn-whomm), ta çheet er "whomm" jeant liorish rinn wappin.

Ta screeuyn Ogham cooinaghtagh ry-akin ayns Nerin as Bretin, as beggan beg elley
ayns Mannin, Sostyn, Nalbin as Shetlynn. Son y chooid smoo, she cowraghyn
shellooderaght as claghyn cooinaghtyn v'ayn. Cha nel agh un screeuyn ayn bentyn
rish peiagh as enney er ain: clagh cooinaghtyn Vortiporius, va ny ree Dyfed 'sy
6oo eash.. Son y chooid smoo, she Yernish Bunneydagh as Shenn Yernish va screeut
oc, er-lhimmey jeh adsyn ayns Nalbin: ny ta screeut orroo, s'cosoylagh dy nee
Pictish t'ayn.



https://gv.wikipedia.org/wiki/Ny_Forseyn_Essylagh

By eh yn Cochaarjys Essylagh (Germaanish: Achsenmächte, Shapaanish: 枢軸国
Sūjikukoku, Iddaalish: Potenze dell'Asse), ny ny Forseyn Essylagh ny yn Essyl,
yn ennym va currit er ny çheeraghyn ren troiddey car y Nah Chaggey Dowanagh noi
ny Forseyn Cochaarjagh. Ren yn Essyl cur y cochaarjys er oaie myr cooid jeh
obbraghey bun-chaghlaaee as y dean oc na kioneys ny pooaryn plutacraatagh
capitlagh jeh'n Theihll Heear y vrishey as shassoo noi'n chummynys.

Dirree yn Essyl magh ass Conaant Noi-Comintern, conaant noi'n chummynys va
fo-screeuit ec y Ghermaan as y Çhapaan 'sy vlein 1936. Ren yn Iddaal fo-screeu
yn Conaant 'sy vlein 1937. Haink er "Essyl y Raue–Verleen" dy ve ny cochaarjys
caggee 'sy vlein 1939 fo'n Chonaant Staillin. Ren y Conaant Tree-pharteeagh
(1940) cur lesh ym-lanaghey deanyn caggee yn Ghermaan rish e cochaarjyn.

Ec e vullagh car y Chaggey, va'n Essyl reilley thallooyn lheeadagh 'syn Oarpey,
'syn Affrick as 'syn Aishey. Haink jerrey lesh y chaggey 'sy vlein 1945 as va'n
cochaarjys stroiet. Gollrish ny Forseyn Cochaarjagh, cha row olteynys 'syn Essyl
shickyr, as çheeraghyn ennagh troiddey nish as reesht.



https://gv.wikipedia.org/wiki/Maurice_Fitzgerald,_2h_Hiarn_U%C3%ADbh_Fhail%C3%AD

By 'er jeh'n lught ooasle as hidoor Normanagh-Yernagh eh Maurice FitzGerald
(1194 - 20 Boaldyn 1257). By Ard-Hiarn Vriw Nerin eh veih 1232 derrey 1245. Rug
eh ayns Nerin 'sy vlein 1194. Mac lesh Gerald FitzMaurice, 1d Hiarn Uíbh Fhailí
as Eve de Bermingham v'ayn. Haink eh er toshiaght yn enmys Çhiarn Uíbh Fhailí er
15 Jerrey Geuree 1204, as ren reejerey jeh ayns Jerrey Souree ny bleeaney 1217
tra v'eh 23 bleeaney d'eash. V'eh symnit gys Lunnin son dy gholl marish y Ree
Inry III Hostyn gys Poitou as Gasconha ayns Jerrey Fouyir 1229. V'eh pointit myr
Çhiarn Vriw Nerin ayns Mean Fouyir 1232, as dreill eh yn oik shen gys y vlein
1245. Va'n foaynoo echey sollit liorish fouyn as ad gra dy row ayrn echey ayns
baase Richard Marshal, 3oo Eearley Pembroke 'sy vlein 1234. Ren eh goll quail
marish Marshal ec Cath an Churraigh er 1 Averil. 'Sy chah shen, va Marshal
gortit as hooar eh baase beggan ny lurg. Ayns ny bleeantyn 1241, 1242, 1246,
1247 as 1248 ren eh cur ry cheilley sheshaghtyn caggee noi ny Yernee. 'Sy
recortys bleeaney Annála na gCeithre Máistrí (1247) v'eh recortit dy row Máel
Sechnaill Ó Dómhnaill, Çhiarn Heer Chonnal marrooit liorishyn.

'Sy vlein 1245, va Maurice ceaut magh ass oik yn Çhiarn Vriw. V'eh John
FitzGeoffrey yn eiyrtyssagh echey. 'Sy vlein cheddin, chur eh sheese bun da
Cashtal Shliggee. Ren eh cur er bun y vannishter Fransiscagh ayns Yoal as y
vannishter Ghominicagh ayns Shliggagh.



https://gv.wikipedia.org/wiki/Marchantiophyta

She rheynn dy lossreeyn bryophytagh (neuchuishlagh) eh Marchantiophyta, as t'ad
cur aane ushtey ny lus ny haane er ny lossreeyn hene. Myr aght cadjin ny
Bryophyta, ta corys bea gametophyte-hrome oc, choud's nagh vel agh un 'oirran dy
chroymasoomyn oc.

T'ad ry-akin er feie ny cruinney ayns dagh çhymbyllaght, bunneys. Bare lhieu
ardjyn tash, agh ta dooieyn arctagh as faasagh ayns myrgeddin. Ta kuse jeu nyn
sarkylyn ayns garaghyn as thieyn glonney. T'ad beg, agh foddee kuse dy ghooie
skeaylley harrish eaghtyr mooar.

T'ad beg son y chooid smoo, eddyr 2-20mm er lheead as ny sloo na 10 kentimeader
er lhiurid. Ta daa horçh jeu: aaneyn ushtey thallussagh, as aaneyn ushtey
duillagagh. Ta aaneyn ushtey thallussagh jeant seose jeh gish lheaney rybbanagh
banglaneagh. Ta aaneyn ushtey duillagagh jeant seose jeh gish lheaney as
duillagyn ny crottylyn orroo nyn lhie harrish y cheilley ayns tree keimyn ny ny
sloo. Ta'n keim meanagh anchasley rish ny fir elley.

Ta aane ushtey goaill toshiaght myr sporrag haploid. T'eh foghaney as jannoo
protonema: foddee eshyn ve dhossan dy snaueyn ny thallus lhean. She eash
neuveayn eh y protonema. T'eh caghlaa dys gemetophore (jeantagh ghameteyn) ta
cur magh comyssyn. T'ad cur antheridium er comys firrinagh ta jannoo killagyn
sheel. Ta dhossanyn dy antheridia boallit ec perigonium, ny vrat dy chillagyn.
T'ad cur archegonium er comys bwoirrinagh, as perichaetum mygeayrt-y-mooee. Ta
feddan keyl myr mwannal da'n archegonium, as ta sheelyn snaue ny 'heese er son
dy roshtyn yn ooh.

Shegin da'n çheel snaue veih ny antheridia da archegonium. Ta daa 'lagellum as
t'ad snaue lhieu. Ta feme oc er ushtey dy snaue ayn, lhig da ve fliaghey ny brat
dy ushtey er ny lossreeyn; gyn ushtey, cha nod ad jannoo y turrys.

Ta'n sheel torraghey yn ooh, as t'eh gaase dys sporophyte diploid. Ny yei shen,
ta tree fo-rheynnyn bishaghey er y sporophyre neuappee:

Traa ta'n tree er mishaghey, ta'n gass lhiuraghey lesh brishey magh yn
archegonium as gaase magh ass. Ta'n cass ny hoie sthie y moie-lus, agh ta'n
kishtey goll er ymmyrkey magh 'syn aer. Ta killagyn ny kishtey rheynn ad hene as
jannoo killagyn immanagh as killagyn sporragagh. S'arraghoil ad ny killaghyn
immanagh, as t'ad seiy magh boalley y chishtey. Ta ny killagyn sporragagh jannoo
meiosis as rheynn ayns sporragyn haploid er son dy skeaylley magh, as myr shen,
ta'n corys goaill toshiaght ass y noa.



https://gv.wikipedia.org/wiki/Manx_Independent

Ta'n Manx Independent ny phabyr-naight shiaghtinoil baghtagh ayns Mannin. T'eh
currit magh dagh Jeheiney. She Isle of Man Newspapers, cooid jeh Johnston Press,
y shellooder er y phabyr-naight. T'ad yn Isle of Man Courier as yn Isle of Man
Examiner ny shuyr-phabyryn echey.

Va'n pabyr-naight bunnit 'sy vlein 1987 myr duillag vooar lurg stholk ren dooney
yn Isle of Man Examiner, yn Isle of Man Times, yn Isle of Man Gazette, as y Manx
Star. Va enmys yn Isle of Man Examiner aavioghit rish yn Halifax Courier Group,
shellooder yn Isle of Man Courier. Er feie tammylt giare va'n Manx Independent
currit magh tree keayrtyn 'sy çhiaghtin. Haink er dy ve ny phabyr-naigh baghtagh
va currit magh daa cheayrt 'sy çhiaghtin 'sy vlein 1992 as eh ayns shelloo ec
Mercantile Publishers as lurg shen ec Morton Newspapers veih Nerin Hwoaie. V'eh
creckit da Isle of Man Newspapers ayns 1993 as dooney as coayl obbyr da dagh
peiagh 'sy fwirran myr eiyrtys. V'eh aavioghit ny s'anmey 'sy vlein shen 'sy
chummey myr t'eh jiu.



https://gv.wikipedia.org/wiki/Magnus_VI_Norlynn

By ree Norlynn eh Magnus VI Lagabøte (Shenn Norlynnish: Magnús lagabœtir, Gaelg:
Magnus karreyder leigh) ny Magnus Håkonsson (Shenn Norlynnish: Magnús
Hákonarson) eddyr 1263 as 1280.

She mac saa Håkon Håkonsson as Margrét Skúladóttir v'ayn. Rug eh ayns Tønsberg
er 1 Mee ny Boaldyn 1238, as goll er bashtey. V'eh troggit ayns Bergen. Hooar e
vraar Håkon ayns 1257 as faagail Magnus myr eirey y reeriaght. Er 11 Mean Fouyir
1261, phoos eh ben-phrinse Ingeborg, inneen Ree Erik Plogpenning Ghanvarg
marroo. Hooar Ree Håkon baase er 16 Mee ny Nollick 1263 rish caggey noi ree
Nalbin er ny h-Inshyn Goal, as hie Magnus er crooinaghey ny ree Norlynn.

Ayns arrey 1280, haink çhingys er Magnus ayns Bergen as hooar eh baase er 9 Mee
ny Boaldyn. V'eh fo e vac Eirik y chrooinaghey myr co-ree rish mean souree, agh
nish haink Eirik y ve ree ynrican rish 12 vleeaney d'eash. Va feer phooar ec
quaiyl choyrlee, goaill stiagh Ingeborg. Ta enney er Magnus myr ree mie ren
ymmyd jeh leigh ayns ynnyd niart. She ree faase v'ayn er lesh kuse dy
hennaghyssee er y fa dy ren eh livrey seose ny h-Inshyn Goal as cur sheese rere
mianyn ny killagh. Er lesh sleih elley, she polaase creeney v'ayn ren scapail
caggaghyn fardailagh as shickyraghey shee ny çheerey. Hie eh er oanluckey ayns
agglish vannishter Fransiscagh Vergen, as shen Ard-Çhiamble Vergen neayr's y
16oo eash.



https://gv.wikipedia.org/wiki/Magnoliopsida

She possan smoo anchasley dy lossreeyn thallooin ad Magnoliophyta (ny
Angiospermae, lossreeyn blaaghey). Marish gymnospermyn, t'adsyn ny lossreeyn
ynrickan ta cur magh rassyn (Spermatophyta), agh ta magnoliophyteyn cur magh
blaaghyn as mess, anchasley rish ny gymnospermyn.

Rere rang-oardraghey cadjin, ta lossreeyn blaaghey nyn bossan colhiantynagh. Ta
ymmodee enmyn currit orroo. Cha nel Angiospermae kianglt rish keim
rang-oardraghey er lheh. Ta coryssyn rang-oardraghey corys Wettstein as corys
Engler jannoo ymmyd jeh myr fo-phylum. Hug corys Reveal fo-phylum
Magnoliophytina orroo, agh rheynn ad eh ayns Magnoliopsida, Liliopsida as
Rosopsida ny s'anmey. T'ad cur Magnoliophyta orroo rere coryssyn myr corys
Chronquist as corys Hakhtajan, as ad dellal rish lheid ny lossreeyn myr rheynn.
T'ad cur Magnoliopsida orroo rere coryssyn Ghahlgren as Horne, as ad dellal rish
lheid ny lossreeyn myr rang. Er y laue elley, ta corrysyn corys APG as corys APG
II dellal rish myr clade gyn ennym formoil lus-oaylleeagh, as myr shen t'ad cur
"angiospermyn" orroo.



https://gv.wikipedia.org/wiki/Macro-hengey_ISO_639

Rere corys rang-oardraghey çhengoayllee ISO 639-3, ta macro-hengey ny
macrohengey çheet er possan dy arraghyssyn er lheh. Ta macro-hengey goaill
stiagh cooishyn do-reaghey continuum abbyrtagh (my nee arraghyssyn scartagh
t'ayn, ny çhengaghyn as faggys-vooinjerys eddyr oc), chammah's cooishyn tra
sleih er nyannoo briwnyssyn er quoid dy hengaghyn t'ayn rere kynneeaght ny
politickaght, cha nel rere çhengoaylleeaght.

Cha row çhengey er lheh ec dagh coad ISO 639-2 ta ny macro-hengey ayns ISO
639-3. Myr sampleyr, 'ara' (Arabish). Va aarheynnyn fir elley ayns 639-2 myr
çhengaghyn er lheh: myr sampleyr, va 'nor' (Norlynnish) ayn myr 'nno' (Nynorsk)
as 'nob' (Bokmål). Rere shen, ny keayrtyn, ta "abbyrtyn" ec 639-2 ta nyn
jengaghyn rere 639-3: myr sampleyr, va 'arb' (Arabish Chadjinit) ny abbyrt 'ara'
(Arabish) rere 639-2, agh she çhengey t'ayn rere 639-2 as ta 'ara' ny
macro-hengey. Shen ny eab dys reaghey arraghyssyn as scansh çhengoaylleeagh
eddyr oc, ga dy nee y çhengey cheddin t'ayn er lesh loayreyderyn, myr sampleyr
ayns diglossia.



https://gv.wikipedia.org/wiki/London

She preeu-valley Hostyn as y Reeriaght Unnaneysit ee Lunnin (Baarle: London).
T'ee ny h-ard moirvaljagh smoo 'sy Reeriaght Unnaneysit as ny cryss valjagh smoo
'syn Unnaneys Oarpagh rere y chooid smoo jeh towseyn. V'ee bunnit ec ny Rauee
myr Londinium. Ta cree Lunnin, Caayr Lunnin, freayll ny joaraghyn mean-eashagh
son y chooid smoo. Veih'n 19-oo eash, haink er yn ennym Lunnin dy chur sheese
da'n moir-valley va lhiasaghey mygeayrt y chree shen. Ta'n chooid smoo jeh'n
chovaljys shen jannoo seose ard Lunnin as ard reiragh Lunnin Vooar,[note 1] as
ee stiurit liorish Meoir Lunnin as Çhionnal Lunnin.

Ta Lunnin ny caayr ghowanagh leeideilagh, as yn ynnyd argidoil smoo er y theihll
myrane lesh York Noa, as t'ee ny caayr smoo rere TLS 'syn Oarpey. Ta'n chooid
smoo jeh ny 100 ard-cholughtyn 'sy Reeriaght Unnaneysit soit ayns Lunnin Veanagh
as ta ny smoo na 100 jeh ny 500 colughtyn smoo 'syn Oarpey soit ayn chammah.
Ta'n cleaney as ny cummaghtyn ec Lunnin ayns ny h-ellynyn, 'syn ynsagh, 'syn
eunyserys, 'sy fassan, 'syn argidys, ayns currym slaynt, 'syn ym-ysseraght, 'sy
pholitickaght, ayns shirveishyn gerrymoil, 'sy spoyrt, 'sy turrysid, 'syn
arraghey as 'sy chultoor cur lesh e soiaghey dowanagh. Ta ny smoo turryssee goll
gys Lunnin na gys un chaayr elley er y theihll. Haghyr Cloiaghyn Olympagh Souree
ayns Lunnin ayns ny bleeantyn 1908 as 1948, as t'ad çheet er ash gys Lunnin 'sy
vlein 2012. Ta kiare Buill Eiraght Dowanagh ayns Lunnin: Toor Lunnin; Ny
Garaghyn Luss-oaylleeagh Reeoil, Kew; yn ynnyd ta goaill stiagh Plaase ny
Mannishter Heear, Mannisher ny Mannishter Heear as Agglish Noo Margaid; as y
balley beg shenndeeagh Greenwich (raad ta'n Thie Rollageydys Reeoil cowraghey
Linney Vunlaa Ghreenwich (0° dowan-liurid) as GMT).

Ta reayn lheeadagh dy phobbylyn, dy chultooryn as dy chraueeaghtyn ayns Lunnin,
as ta ny smoo na 300 çhengaghyn ry-chlashtyn çheusthie jeh ny joaraghyn eck.
Ayns Mee Yerrey Souree ny bleeaney 2007 va 7,556,900 cummaltee, dy h-oikoil,
çheusthie jeh joaraghyn Lunnin Vooar, as yn earroo shen cur lhee myr y valjaght
smoo rere earroo yn phobble 'syn Unnaneys Oarpagh.



https://gv.wikipedia.org/wiki/Loghlynnish

By hengey Ghermaanagh y Twoaie va goll er loayrt ec cummaltee Loghlin as ec
cummaltee ny baljyn va bunnit oc harrish ny faarkaghyn car Eash ny Loghlynee ee
yn Çhenn Loghlynish.

Hie yn Phroto-Loghlynish er ny lhiassaghey myr y Çhenn Loghlynish roish y 8oo
eash, as hie yn Çhenn Loghlynish er ny lhiassaghey myr ny çhengaghyn Germaanagh
Hwoaie 'sy 14oo eash veanagh ny yeianagh. Ren yn aght shen cur jerrey rish y
Çhenn Loghlynish. Er y laue elley, ta sampleyryn y Çhenn Loghlynish screeuit
foast ry-gheddyn as ad screeuit sheese 'sy 15oo eash.

Va'n Çhenn Loghlynish rheynnit magh ayns tree abbyrtyn: Shenn Loghlynish y Niar,
Shenn Loghlynish y Neear, as y Çhenn Ghutnish. By reayn abbyrtagh ad Shenn
Loghlynish y Niar as y Neear gyn joarey baghtal eddyr oc. Myr sampleyr, va troyn
Loghlynish y Niar ry-gheddyn ayns Norlynn hiar, as troyn Loghlynish y Neear
ry-gheddyn 'sy Toolynn heear. By ee Shenn Loghlynish y Niar çhengey vooinjer y
Danvarg as y Toolynn. Er cooishyn y çheer-oaylleeaght, ta'n Çhenn Ghutnish
currit ry cheilley lesh Shenn Loghlynish y Niar, ga dy row troyn er lheh eck
anchasley rish ny Loghlynishyn elley.

Jiu, ta sluightyn y Çhenn Loghlynish, çhengaghyn so-hoiggalagh rish nyn geilley,
foast goll er loayrt: yn Eeslynnish, yn Aaroish, y Norlynnish, y Danvargish, as
y Toolynnish.



https://gv.wikipedia.org/wiki/Loghlynn

Ta Norlynn (Norlynnish: Norge (bokmål) ny Noreg (nynorsk)), ny Reeriaght Norlynn
dy oikoil, ny reeriaght vunraghtoil 'syn Oarpey Hwoaie ta soit er y choose heear
jeh lieh-innys Loghlin. Ta'n çheer çhemmit liorish y Toolynn, Finnlynn as y
Roosh, as ta'n Reeriaght Unnaneysit as Ellanyn ny Geyrragh nyn lhie da'n sheear
harrish Mooir Hostyn, as ta'n Danvarg ny lhie çheu yiass voish harrish Keyllys
Skagerrak. Ta enney share er e coose marrey er son ny keyllyssyn sailley
ard-ghooagh eck.

Ayns ny 1920-yn, va Jan Mayen goit stiagh ec Norlynn, as va kiondeeaght yn
ellanree Svalbard, fo conaantyn Chonaant Spitsbergen currit jee. Ta ny thallooyn
poullagh, Ellan Bouvet, Ellan Peddyr I as Thalloo ny Benrein Maud, nyn
groghaneyn mooie jeh Norlynn chammah. Cha nel ronney Norlynnagh jeh'n Antarctagh
er enney rish y cho-phobble dowanagh.

Veih'n Nah Chaggey Dowanagh daase tarmaynys ny çheerey dy tappee, as nish t'ee
ny lhie mastey ny çheeraghyn smoo berçhagh 'sy theihll. Ta Norlynn ny kiarroo
creckeyder ooill 'sy dowan as ta mygeayrt kiarroo LTS ny çheerey jeant seose jeh
çhynskyl ooill ny greg.

She Kongeriket Norge ayns bokmål as Kongeriket Noreg ayns nynorsk ny lhiagganyn
oikoil y Reeriaght Norlynn. Ayns çhengaghyn elley 'sy çheer t'ee enmyssit myr:

Ta bun-ockleyderyn credjal dy vel ennym ny çheerey goit ass ny çhengaghyn
Germaanagh Hwoaie as y bollagh hwoaie (ny bollagh gys y twoaie) y cheeal echey.
Veagh nord veg ny *norð vegri yn lhiaggan shenn-Loghlinagh urree. V'ad Nóreegr
ny shenn-Loghlinish, Norþ weg ny h-Anglo-Sostnish as Nhorvegia ny Ladjyn Meanagh
ny h-enmyn va currit urree.

Ta feddynyssyn shenndaaleeagh cowraghey magh dy vel cummaltee ayns Norlynn
veih'n 6-oo milley bleeaney RC. Ta'n chooid smoo jeh screeudeyryn shennaghys
credjal dys haink y chooid smoo jeh ny cummaltee ayns Loghlin veih'n Ghermaan
noa-emshyragh. Ayns ny kied cheeadyn BNJ, va Norlynn jeant seose jeh shiartanse
dy reeriaghtyn beggey. Rere tradishoon, ren Harald Hårfagre co-unnanaghey eddyr
oc 'sy vlein 872 BNJ ny yei Cah Hafrsfjord ayns Stavanger, as, er yn oyr shen,
v'eh ny chied ree er Norlynn unnaneysit.

Va eash ny Loghlynee, y 8-oo dys y 11-00 eash, cowrit rish mooadaghey as
arraghey magh. Daag ram Norlynnee y çheer, as haink orroo dy ve nyn gummal 'syn
Eeslynn, ayns Ellanyn ny Geyrragh, ayns Greenlynn as ayns rinkyn ny Bretyn Mooar
as Nerin. Va ard-valjyn Yernagh bunnit ec Norlynnee, lheid as Lhimnagh, Divlyn,
as Purt Largey. Va'n Chreestiaght currit ayns ynnyd ny tradishoonyn Loghlynagh
'sy 10-oo as 'sy 11-oo eashyn. T'eh currit dys lieh ny reeaghyn sushtallagh
Olave Tryggvason as Noo Olave. V'eh Håkon y Vie y chied ree Creestiagh er
Norlynn, 'sy 10-oo eash meanagh, faagail magh dy row yn eiyrtys echey y
Chreestiaght y chur stiagh 'sy çheer jiooldit.

'Sy vlein 1319, va'n Toolynn as Norlynn unnaneysit fo Ree Magnus Eriksson. Ayns
1349, va 50-60% jeh sleih ny çheerey marrooit liorish y Ghorley Doo, as eh ny
eiyrtys er eash goll sheese sheshoil as tarmaynagh. Rere politickaght reeoil ny
h-eash shen, haghyr shiartanse dy unnaneyssyn persoonagh eddyr ny çheeraghyn
Nordagh, as ny yei shen, haink crooinyn Norlynn, ny Danvarg, as ny Soolynn
ry-cheilley fo stiurey ny Benrein Margrethe I ny Danvarg choud's hie y çheer
stiagh ayns Unnaneys Kalmar. Daag y Toolynn yn unnaneys 'sy vlein 1521, agh
hannee Norlynn ayn er feie 436 bleeaney, derrey'n vlein 1814. Car eash ny
romanseeaght ashoonagh jeh'n 19-oo eash, va'n ennym "Oie ny 400 Bleeantyn"
currit er yn unnaneys, er yn oyr dy row slane chummaght reeoil, toiggaltagh, as
reiragh soit ayns København ny Danvarg. Lesh çheet stiagh y Protestoonys ayns
1536, va'n aspickys ayns Trondheim scryssit, as va çheet stiagh ny h-agglish
rheynnit magh dys y cooyrt ayns København. Chaill Norlynn y stroo shickyr jeh
pirgrinyn dys taaishnyssyn Noo Olave ec çhiamble Nidaros, as myr shen, chaill y
çheer y coventyn lesh y theihll cultooragh as tarmaynagh 'sy chooid elley jeh'n
Oarpey. Erskyn shen, haghyr leodaghey ayns eaghtyr Norlynn 'sy 17-oo eash lesh
coayl ny queiggaghyn Båhuslen, Jämtland, as Härjedalen dys y Toolynn, myr
eiyrtys jeh ny caggaghyn eddyr y Danvarg-Norlynn as y Toolynn.

Ny yei yn soiaghey er y Danvarg-Norlynn liorish y Vretyn Vooar, hie yn çheer
ayns cochaarjys lesh Napoléon. Myr eiyrtys jeh'n chaggey va staydyn jouyllagh as
gortey mooar 'sy çheer ayns 1812. Ayns 1814, va'n Danvarg er çheu ny
cailleyderyn, as v'ee eiginit Norlynn y lhiggey voish dys y Toolynn, choud's
hannee ny queiggaghyn Norlynnagh, yn Eeslynn, Greenlynn as Ellanyn ny Geyrragh,
lesh crooin ny Danvarg. Hoilshee Norlynn magh seyrsnys er y chaa, as va bunraght
va bunnit er cummaghyn Americaanagh as Frangagh doltit eck, as va'n Flah
Crooinagh Danvargagh Christian Fredrik reiht myr ree er 17 Boaldyn 1814. Myr
eiyrtys jeh ny taghyrtyn shen, ghow toshiaght er Caggey Norlynnagh-Soolynnagh
eddyr Norlynn as y Toolynn. Agh, er yn oyr nagh row cahnagh ny Soolynn cha lajer
as taart y chur er Norlynn, as nagh row y mooad argid ec Norlynn, as dy row
lhuingyssyn caggee Goaldagh as Rooshagh çhemmaltey y coose Norlynnagh, ren
Norlynn conaant lesh y Toolynn çheet ayns unnaneys persoonagh lhee. Fo'n
chonaant shen, va'n vunraght libraalagh as ny h-undinyssyn seyrey, faagail magh
ny shirveishyn joarree, freilt ec Norlynn.

'Syn eash shen dirree ashoonaghys romansagh Norlynnagh, myr va ny Norlynnee
shirrey soyley ashoonagh er lheh y veenaghey as y fockley magh. Va dagh banglane
jeh cultoor cloodit fo'n ghleashaght shen, goaill lettyraght (Henrik Wergeland,
Bjørnstjerne Bjørnson, Peter Christen Asbjørnsen, Jørgen Moe, Henrik Ibsen),
peintal (Hans Gude, Edvard Munch, Adolph Tidemand), kiaull (Edvard Grieg), as
polasee çhengey stiagh, raad dy row eiyrtyssyn çhengey ghooghyssagh screeuit da
Norlynn y veenaghey. Er oyr ny h-eiyrtyssyn shen, ta daa chummey Norlynnish ayn
jiu: Bokmål as Nynorsk.

Va paart laaragh ayns scarrey magh sheeoil jeh Norlynn veih'n Toolynn er 7 Mean
Souree 1905 ec Christian Michelsen, dooinney mooar lhuingys as steateyr
Norlynnagh, as Ard-vinishter Norlynn veih 1905 derrey 1907. Ny yei feeraghey
ayns refrane ashoonagh er reihys theayagh ry hoi reeriaght harrish pobblaght,
va'n chrooin Norlynnagh arrit liorish y reiltys Norlynnagh dys y Flah Danvargagh
Carl, as v'eh reiht myr ree lesh co-aigney liorish y Pharlamaid. Ghow eh yn
ennym Haakon VII er, as yn ennym shen çheet magh as enmyn reeaghyn mean-eashagh
jeh Norlynn heyr. Ayns 1898, va coraa co-chadjinagh arrit da ny fir, as v'eh
arrit da mraane ayns 1913.

Car y Chied Chaggey Dowanagh, va Norlynn ny çheer neuchommeeagh. Ayns feerid,
ansherbee, va cooid vooar jeh'n lhuingys mooar eck currit da'n Vretyn Vooar er
keeshyn injil fo broo, as hie ee stiagh ayns çhemmaltey traghtey noi'n Ghermaan.
Va neuchommeeagh ny çheerey fogrit magh car y Nah Chaggey Dowanagh chammah, agh
ren y Ghermaan ruegys er y çheer er 9 Averil 1940. Cha row Norlynn aarlit da'n
soiaghey doaltattymagh, as er yn oyr shen cha dannee yn shassoo caggeeagh noi
agh er feie daa vee. Ren ny sidooryn 'sy twoaie obbraid chaggeeagh noi ny
sidooryn Germaanagh ayns Caggaghyn Narvik, derrey 10 Mean Souree nar lhigg ad
seose ny yei coayl cooney lurg tuittym ny Frank. Dreill Ree Haakon as y reiltys
Norlynnagh y caggey veih Rotherhithe, Lunnin as ad ayns eebyrt. Er laa yn ruegy,
ren fer toshee jeh'n phartee Ashoonagh-Soshiallagh beg, y Nasjonal Samling -
Vidkun Quisling - eiyrtys goaill greim er y reiltys, agh v'eh eiginit irree ass
liorish ny cummaltee Ghermaanagh. Va'n feer-reiltys freilt ec fer toshee jeh'n
eaghtyrys Germaanagh, y Reichskommissar Josef Terboven. Ny s'anmey, ren
Quisling, myr eaghtyrane shirveishagh, reiltys co-obbragh fo stiurey Germaanagh.
Car y chummaltys Germaanagh, as eh er feie queig bleeantyn, va gleashaght
aahassooagh troggit ec ny Norlynnee. V'ad caggey rish ny sidooryn Germaanagh
lesh shassoo caggeeagh noi as meeviallys theayagh. Va'n paart ec y lhuingys
hraghtee Norlynnagh ny smoo scanshoil da Cochaarjyssyn y Nah Chaggey Dowanagh,
ansherbee. Ec traa yn ruegys, va'n kiarroo lhuingys hraghtee smoo 'sy dowan ayns
Norlynn. V'ee fo stiurey yn cholught lhuingyssagh Norlynnagh Nordtraship fo ny
Cochaarjyssyn er feie yn chaggey, as va paart oc ayns dagh obbraid chaggeeagh
veih Goaill Magh Dunkerque derrey Tarlheim ny Norman.

Veih 1945 derrey 1961, va mooar-earroo 'sy pharlamaid ec Partee yn Lught Obbyr.
Chur y reiltys, fo stiurey yn ard-vinishter Einar Gerhardsen, claare tarmaynys
er bun, as eh cur ardsmooinaght da tarmaynys Keynesagh, cur trimmid er
çhynskylaghey eeckit liorish y steat, as co-obbraghey eddyr sheshaghtyn-keirdee
as sheshaghtyn failleyderyn. Hannee ram saasyn stiurey yn steat er y tarmaynys,
agh va lowansey er troar bainney lhiggit seose ayns 1949. Hannee stiurey
prioseil as lowansey er thieys as carbid derrey 1960.

Hannee yn co-chaarjys caggeeagh lesh y Vretyn Vooar as ny Steatyn Unnaneysit
lurg y chaggey. Faagail magh dy row yn reiltys shirrey tarmaynys soshiallagh,
hoshee Partee yn Lught Obbyr scughey eh hene veih ny cummynee (ny yei greim
cummaghtagh Soveidjagh 'sy Çheckoslovak ayns 1948), as ren ad niartaghey jeh'n
pholasee joarree oc as ny kianglaghyn polasee coadee lesh ny Steatyn Unnaneyit.
Hooar Norlynn pohlldey Marshall veih'n vlein 1947, as hie ee stiagh 'syn RCTO
blein ny yei, as 'syn RCAH ayns 1949.

Mygeayrt ny bleeaney 1975, haghyr mullagh ayns coreir earroo ny labreeyn 'sy
çhynskyl. Veih'n traa shen haghyr hie çhynskylyn as shirveishyn trean laboragh
lheid as mooar-yantys thie obbree as lhuingys gys çheeraghyn elley. Ayns 1969
ren Philips Petroleum feddyn magh er cooid ooill ny greg ayns magher Ekofisk.
Ayns 1973 chur y reiltys y colught ooill steat, Statoil, er bu. Agh cha daink
çheet stiagh glen ass jantys ooill ny greg roish ny 1980yn leah er oyr ny
h-ynesteeaght v'er-laccal 'sy çhynskyl.

Va Norlynn nane jeh bun-olteynyn jeh'n Çheshaght Oarpagh ry hoi Traght Seyr
(SOTS). Va daa refrane er son çheet stiagh 'syn Unnaneys Oarpagh ayns 1972 as
1994, agh cha row speeideilys orroo. Ayns 1981 va reiltys cumaadagh fo stiurey
Kåre Willoch currit ayns ynnyd y Lught Obbyr as chur eh polasee er bun ry hoi
greinney yn tarmaynys rere giarrey keeshyn, libraalaghey tarmaynagh, jee-reilley
margee as saaseyn dys ardjaghey ard (13.6% ayns 1981) y chur fo smaght.

Dreill y chied ven-ard-vinishter Norlynnagh, Gro Harlem Brundtland jeh Partee yn
Lught Obbyr, ram aachrooyn y roie-immeeaght eck, choud's v'ee jeenane cooishyn
tradishoonagh y Lught Obbyr lheid as shickyrys y theay, çhymmyltaghtoilaghys as
co-chormid keintys. Ayns ny 1990yn jeianagh, va'n feeaghan joarree eeckit ec
Norlynn as hoshee yn çheer çhaglym stoyr berçhys ashoonagh. Veih ny 1990yn, v'eh
nane jeh ny cooishyn smoo ayns politickaght ny çheerey na ceau çheet stiagh
ooill ny greg.

Ta Norlynn jeant seose jeh'n chooid heear jeh Loghlin 'syn Oarpey Hwoaie. Ta'n
coose ruggagh eck, as keyllyssyn sailley mooarey currit ny mastey, sheeyney magh
harrish 2,500 km as ny smoo na 83,000 km goaill keyllyssyn sailley as ellanyn
stiagh 'syn earroo. Ta joarey ec Norlynn, ta 2,542 km er lhiurid, rish y
Toolynn, Finnlynn, as joarey giare rish y Roosh 'sy niar. 'Sy neear as y jiass,
ta Norlynn caglit liorish y Vooir Loghlynagh, Mooir Hostyn, as y Skagerak. Ta
Mooir Barents creeagh rish cooseyn twoaie Norlynn.

Ta Norlynn beggan ny smoo na'n Ghermaan er eaghtyr as ee 385,252 km² (goaill
Svalbard as Jan Mayen stiagh 'syn earroo), agh neuchosoylagh rish y Ghermaan,
ta'n chooid smoo jeh'n çheer jeant seose jeh sleityn ny thalloo ard, as lesh
ym-yiense mooar jeh cummaghyn najooragh as ad crooit liorish awinyn rioee
ro-hendeeagh as boayl-oaylleeaght eigsoylagh. T'ad ny keyllyssyn sailley smoo
baghtal as ad nyn glashyn dowin 'sy thalloo va thooillit liorish y vooir ec
jerrey yn Eash Rioee. She Sognefjorden y keyllys sailley s'liurey. Ta ram awinyn
rioee as easyn ayns Norlynn chammah.

Ta'n thalloo jeant seose jeh clagh hryal chreoi as creg gneiss son y chooid
smoo, agh ta sclate, clagh gheinnee as clagh eayil ry-gheddyn dy mennick
chammah, as ta ny h-yrjaghyn s'inshley goaill lhiggey neose marrey stiagh. Rere
Stroo yn Eearvooir as ny h-ard-gheayaghyn neear, ta'n tempreilys ny s'çhoe as ta
ny smoo fliaghey ayns Norlynn ta ayns dowan-lheeadyn cha twoaie as t'ee, rish y
choose er lheh. Ta kiare imbee chronnal ry-akin er y çheer vooar, lesh geuraghyn
ny s'feayrey as ny sloo fliaghey 'syn antraie. Ta speyr fo-arctagh mooiragh 'sy
twoaie, choud's ta speyr Arctagh tundragh ayns Svalbard. Ta ny smoo fliaghey
ry-gheddyn ayns meeryn jiass as sheear jeh Norlynn, as ny geuraghyn ny s'çhoe na
t'eh 'sy niar-yiass. Ta ny souree 'sy çheer injil mygeayrt Oslo ny s'çhoe as
t'eh ny smoo grianagh ayn, agh ta emshyr feayr as sniaghtey car y gheuree ('syn
antraie er lheh). Ta ny çhiassidyn meanagh girree er feie ny jeihaghtyn
jerrinagh, as er yn oyr shen ta ny sloo laaghyn lesh sniaghtey er y thalloo 'sy
çheer injil.

Er oyr y dowan-lheead ard ec Norlynn, ta anchaslyssyn mooarey imbee ayns sollys
y laa. Veih Mee Voaldyn yeianagh derrey Mee Yerrey Souree yeianagh, cha nee yn
ghrian çheet heese fo oirr ny cruinney ayns ardjyn çheu hwoaie veih Cryss yn
Arctagh (shen y fa dy vel yn ennym "Thalloo Ghrian Mean Oie" currit urree) as ta
derrey 20 ooryn jeh sollys y laa 'sy chooid elley jeh'n çheer. Dy contraartagh,
veih Mee Houney yeianagh derrey Mee Yerrey Geuree yeianagh, cha nee yn Ghrian
irree heose veih oirr ny cruinney 'sy twoaie, as ta sollys y laa feer ghiare 'sy
chooid elley jeh'n çheer. Er fud Norlynn, ta reayrtyssyn as reayrtyn çheerey
ry-akin. Ta coose heear jeh Norlynn jiass as coose twoaie Norlynn king jeh ny
cooseyn smoo scanshoil er feie ny cruinney.

Chur Ayndagh Cooilleenyn Çhymmyltaghtoil ny bleeaney 2008 cur Norlynn 'sy nah
rhenk, ny yei'n Elveeish, as ny troaryn bunnit er cooilleenyn çhymmyltaghtoil
jeh polaseeyn ny çheerey.

Ta Norlynn rheynnit ayns nuy ardjyn reiragh jeig jeh'n chied cheim as yn ennym
fylker ("coondaeghyn", unnaneagh fylke) currit orroo, as 430 kommuner
("baljaghtyn", unnaneagh kommune) jeh'n nah cheim. Ta'n fylke ny eaghtyrys
meanagh eddyr y steat as y valjaght. Ta'n Fylkesmann soilshaghey magh y Ree ayns
dagh coontae.

Ta 96 baljyn ayns Norlynn lesh staydys ard-valjagh orroo. 'Sy chooid smoo jeh
cooishyn, ta ny joaraghyn ard-valjagh unnane as joaraghyn ny baljaghtyn hene. Dy
mennick, ta baljaghtyn ard-valjagh Norlynnagh goaill stiagh eaghtyryn mooarey
neu-hroggit; myr sampleyr, ta keylljyn mooarey ayns baljaght Oslo, as ad nyn
lhie çheu hwoaie as hiar yiass veih'n ard-valley, as ta lieh-chooid jeh baljaght
Bergen jeant seose jeh thallooyn sleitoil.

Ta daa halloo co-hym harrish mooir ec Norlynn, Jan Mayen as Svalbard. Ta tree
croghaneyn 'sy Cheayn Sheealtagh Yiass, Ellan Bouvet, Ellan Peddyr I as Thaloo
ny Benrein Maud.



https://gv.wikipedia.org/wiki/Livoinish

Ta Livonish (līvõ kēļ ny rānda kēļ) nane jeh ny çhengaghyn Finnagh 'sy chynney
çhengey Ooralagh. T'ee ny çhengey lieh-vio va loayrit gys nish ec mygeayrt
35 loayreyderyn, as 10 jeu nyn loayreyderyn flaaoil. Ta faggys-vooinjerys eddyr
ee as yn Estoinish. She Livonia (Līvõmō) thalloo dooie ny Livonee, as t'ee ny
lhie 'sy Latvey, ayns twoaie y lhieh-innys Kurzeme. Ta Livonee chynneeagh ennagh
gynsee yn çhengey as ad jannoo eiyrtys yn çhengey y aavioghey, agh er yn oyr dy
vel ny Livonee nyn mynlught, cha nel ram caayn ayn dys ymmyd y yannoo lesh y
Livonish. Er y phabyr-naight Estoinagh, Eesti Päevaleht, hooar y loayreyder
dooghyssagh jerrinagh, Viktor Berthold, baase er 28 Toshiaght Arree 2009. Myr
nah çhengey, ta mygeayrt 20 loayreyderyn ny Livonish ayn.

Foddee dy vel dagh breeockle liauyr ny giare. Ta breeocklyn giare screeuit myr
ta soilshit magh 'sy taabyl; ta breeocklyn liauyr screeuit lesh macron ("¯")
erskyn shen çheu heose jeh'n lettyr, myr sampleyr, [æː] = ǟ. Ta cronnalys er
corys breeocklagh ny Livonish er son shellooderys stød, cosoylagh rish y
Danvargish. Myr t'ayns çhengaghyn elley lesh y tro shen, t'eh er credjal dy vel
y yindys shen ny lorg blass ardjey ny s'leah.

A/a, Ā/ā, Ä/ä, Ǟ/ǟ, B/b, D/d, Ḑ/ḑ, E/e, Ē/ē, F/f, G/g, H/h, I/i, Ī/ī, J/j, K/k,
L/l, Ļ/ļ, M/m, N/n, Ņ/ņ, O/o, Ō/ō, Ȯ/ȯ, Ȱ/ȱ, Õ/õ, Ȭ/ȭ, P/p, R/r, Ŗ/ŗ, S/s, Š/š,
T/t, Ț/ț, U/u, Ū/ū, V/v, Z/z, Ž/ž

'Sy 19oo eash, va 2,000 Livonisheyryn ayn; ayns 1852, cha row agh 2,394
Livonisheyryn faagit (Ariste 1981: 78). Chur ram taghyrtyn shendeeagh lesh baase
çhengagh ny Livonish:



https://gv.wikipedia.org/wiki/Leningrad

She caayr as aarheynn chonastagh jeh chooid ny Roosh ee Caayr Pheddyr (Rooshish:
Санкт-Петербург, Sankt-Peterburg, goll er fockley magh myr: [sankt
pʲɪtʲɪrˈburk]). Ta'n balley ny lhie ec inver Awin Neva er Lhoob Finnlynn er y
Vooir Valtagh. V'ad Petrograd (Петроград, 1914–1924) as Leningrad (Ленинград,
1924–1991) ny h-enmyn elley va currit er y chaayr. Ta'n far-ennym Piter (Питер)
currit urree dy mennick.

Va'n chaayr bunnit ec Tsar Peddyr I ny Roosh er 27 Boaldyn, 1703, as v'ee ny
preeu-valley er Impiraght ny Roosh er feie ny smoo na daa chied dy vleeantyn
(1713–1728, 1732–1918). Haink jerrey lesh y staydys preeu-valjagh ec Caayr
Pheddyr 'sy vlein 1918 lurg Irree Magh ny Roosh. T'ee ny nah chaayr smoo 'sy
Roosh lurg Moscow lesh 4.8 millioonyn dy chummaltee, as ny chiarroo caayr smoo
'syn Oarpey lurg Istanbul, Lunnin as Moscow. Ta Caayr Pheddyr ny h-ynnyd
cultooragh Oarpagh scanshoil, myrane lesh purt scanshoil er y Vooir Valtagh.

Dy mennick, ta Caayr Pheddyr enmyssit myr y chaayr smoo Eearagh mastey caayryn
ny Roosh. Mastey caayryn y theihll lesh ny smoo na un villioon dy chummaltee, ta
Caayr Pheddyr coontit myr y chaayr smoo twoaieagh. Ta Çheshvean Shendeeagh
Chaayr Pheddyr as Possanyn dy Lhiaghtyn Cooinaghtyn Mooinjeragh nyn Ynnyd
Eiraght y Theihll jeh cooid UNESCO. Ta Thie Tashtee ny Bwaagaght, y thie tashtee
ellyn smoo er y theihll, soit 'sy chaayr, Ta'n chaayr enmyssit y "Preeu-valley
Twoaieagh" ny keayrtyn er son e staydys myr ynnyd cultooragh as politickagh ny
Roosh er feie 200 bleeaney. Ta sleih elley harrish ny bleeantyn enmyssey yn
chaayr myr "Veneesh y Twoaie" as myr "Palmyra y Twoaie". Ta shiartanse dy
chonsyllaghtyn joarree, cochorpyn eddyr-ashoonagh, bancyn as reagheydyssyn
dellal elley ry-gheddyn ayns Caayr Pheddyr.

She aarheynn chonastagh dy chooid ny Roosh ee Caayr Pheddyr. Ta'n seihll
politickagh ayns Caayr Pheddyr reirit liorish y chaart chaayragh va doltit ec y
çhionnal slattyssagh 'sy vlein 1998. She Lught-Reill Chaayr Pheddyr y corpane
reiragh s'yrjey as t'ee reirit liorish y chiannoort (meoir roish 1996). Ta
quaiyl un-hamyragh ec Caayr Pheddyr - Çhionnal Slattyssagh Chaayr Pheddyr.

Rere y slattys conastagh va doltit 'sy vlein 2004, ta fir hoshee er aarheynnyn
conastagh, goaill stiagh kiannoort Chaayr Pheddyr, enmyssit ec Eaghtyrane ny
Roosh as doltit liorish quaiylyn ynnydagh. My t'ad jiooldey yn enmysaght ta'n
whaiyl currit ass bree. Va'n kiannoort roie, Valentina Matviyenko, doltit fo
conaantyn y chorys noa ayns Mee ny Nollick 2006. Cha nel ben-chiannoort elley er
feie ny Roosh.

Ta Caayr Pheddyr rheynnit ayns hoght slystyn jeig. She preeu-valley Wheiggey
Leningrad ee Caayr Pheddyr chammah, myrane lesh preeu-valley Slyst Chonastagh
Heear Hwoaie. Ren Cooyrt Bunraghtoil ny Roosh scughey gys Caayr Pheddyr veih
Moscow ayns Mee Voaldyn 2008.

Ga dy vel Caayr Pheddyr as Queiggey Leningrad coontit myr daa aarheynn
chonastagh, t'ad rheynn shiartanse dy rheynnyn dy yantyssyn as dy vingyn
conastagh lheid as y Cooyrt Eddyr-Chiartaghey, ny poleenyn, yn FSB, y çhirveish
phostagh, reirey jeeaney druggaghyn, y çhirveish phryssoonagh, a.r.e.



https://gv.wikipedia.org/wiki/L%C3%A0mh-sgr%C3%ACobhainn_Fhe%C3%A0rnaig

She docamad ta goaill stiagh mysh 4,200 linnaghyn dy ghaanyn ad Làmh-sgrìobhainn
Fheàrnaig (Gaelg Albinagh son Laue-screeuyn Feàrnaig, Baarle: Fernaig
manuscript). Ta ny daanyn jeant seose jeh cooishyn politickagh as craueeagh son
y chooid smoo. Va ny laue-screeuyn cummit eddyr ny bleeantyn 1688 as 1693
liorish Donnchadh MacRath ayns Taobh Siar Rois as ta scansh vooar orroo er son y
chair-screeu unnar lesh yn ughtar, as t'eh screeuit ayns cummey ta cosoylagh
rish Leabhar Deathan Lios Mòir, cummey ta bunnit er y Vaarle, ayns cosoylaght
rish y Ghaelg Chlassicagh. Ga dy row studeyrys jeant er ny laue-screeuyn, as dy
row ad "çhyndaait" rere cair-screeu chiart ny Gaelgey Albinagh as dy row ad
aahoilshit magh - 'sy vlein 1923 da'n chied cheayrt ec Calum MacPhàrlainn - t'eh
er gra nagh vel bun baghtal dy barrantoil currit orroo gys y laa ain.

Ayns bishaghey rish y corys screeuee quaagh ayndaue, ta ny laue-screeuyn coontit
myr obbraghyn feer scanshoil son cooishyn elley. Cha nel recortys elley jeh
daanyn Albinagh as cosoylaght ayns cummey ayn va cliaghtit ec bardyn Mooanagh ec
toshiaght y 17oo eash. T'ad goaill stiagh daanyn crauee ta ny shinney na cummey
ny laue-screeuyn as ta currit sheese myr y sampleyr lomarcan jeh daanyn crauee
veih'n eash shen ta co-chorrym er-yn-oyr dy vel sampleyryn cosoylagh feer ghoan
veih'n lhing lurg Cah Chùl Lodair. Va dagh recortys elley jeh daanyn Gaelgagh ny
17oo eash currit sheese er pabyr lurg keead bleeaney ny ny smoo myr coois jeh'n
tradishoon beill. Ta ny laue-screeuyn goaill stiagh 59 peeshyn lesh jeih jeu gyn
enney er yn ughtar, daa yeig jeu ta gurrit gys lieh Donnchadh MacRath hene as 17
ughtaryn elley as freggyrt currit dauesyn.

Meer ass y daan "Gillimichells ansr to ye ford lyns" (Freggyrt Ghuilley-Maayl
hug ny Linnaghyn Roie-raait):

Ta ny laue-screeuyn, ayns cummey daa lioar, ayns shelloo lioarlann Ollooscoill
Ghlaschu. Roish haink er ny laue-screeuyn ayns shelloo ny h-ollooscoill, v'ad
freillt ec Mac Mathghamhuin ennagh ass Feàrnaig, as rere shen v'ad enmyssit
Làmh-sgrìobhainn Fheàrnaig ny Laue-screeuyn Feàrnaig. Eisht, hie ad trooid
laueyn y Dr Dr Mackintosh-Mackay, y Dr W.F. Skene as yn Arrymagh Reverend John
Kennedy ass Aran. Hug eh ad gys Ollooscoill. Ta'n abbyrt ta goll er ymmyd
ayndaue anchasley as s'foddee dy vel eh caghlaa eddyr aght formoil as lettyragh
as aght ynnydagh. Choud's t'eh jargal dy row fys ennagh ec MacRath er
laue-screeuyn Gaelgagh (ny h-Albey as Nerin) 'syn aght lettyragh, cha nel agh
beggan dy stronnaghey ry-akin 'sy teks - tro jeh'n Yernish as fer jeh ny
h-anchaslyssyn smoo eddyr y Ghaelg Albinagh as y Yernish – as t'eh shen cur
sannish da'n 'irriney nagh chur eh sheese er pabyr red erbee dy row jaghtit da
liorish Yernisheyr. Ansherbee, ta'n skeeal goaill stiagh daa obbyr ec daa vard
Yernagh v'er mayrn ram sheelogheyn roish lhing yn ughtar as t'eh shen cur
credjal da'n nhee dy row ainjys ec MacRath marish y torçh lettyraght shen.
Foddee yn daa lioar jeh'n laue-screeuyn dy rheynn rere y chooish jeh ny daanyn
ta ry-gheddyn ayndaue. Ta'n chied lioar goaill stiagh obbraghyn crauee jeh'n
aght lettyragh as ta'n nah lioar ny smoo politickagh as cadjinagh ayns aght. Ta
kuse vooar dy 'ocklyn ayndaue nagh vel ry-gheddyn ayns fockleyryn noa-emshyragh
ny Gaelg Albinagh agh ta cooid vooar jeh ny focklyn shen ry-gheddyn ayns
fockleryn ny Yernish as ayns fockleyr "ooilley-Ghaelgagh" dy chooid Shaw.



https://gv.wikipedia.org/wiki/Kusundaish

She çhengey lomarcan ee Kusundaish. T'ee goll er loayrt ayns Gandaki ayns
Nepaal. Cha nel agh beggan dy loayreyder er mayrn, er coontey poosey marish
eggyssyn elley as çhengaghyn elley oc, as coayl thalloo eggyssagh ny vun shen.
Va’n eggys Kusunda nyn shelgeyryn, as liorish jee-cheyllaghey, cha nod ad
farraghtyn y shenn aght baghee.

Rish traa liauyr, cha row monney fys ec çhengoayllee mychione y çhengey. Hug
kuse jeu ish ‘sy phossan Chepang, ayns ny çhengaghyn Tibetagh-Burmagh, rere
çhengaghyn elley ‘syn ard. V’ad credjal dy row y çhengey marroo as cha nod ad
goaill ny smoo fys myekione (ta Ethnologue cur çhengey marroo urree).

Ayns 2004, liorish obbyr dy chooney mynlughtyn dooghyssagh, hooar ad loayreyder,
as enney eck er daa loayreyder elley. T'ad credjal nagh vel ny smoo na hoght
sleih Kusunda er mayrn as Kusundaish oc; ny sloo, foddee. Rere y fys noa,
s'cosoylagh dy nee çhengey lomarcan t'ayn, as ish ny çhengey dooghyssagh 'syn
ard roish my daink sleih as çhengaghyn Tibetagh-Burmagh ny Ind-Ayreeanagh oc.
S'cosoylagh dy row fir elley goll er loayrt, agh cha nel agh Kusundaish er mayrn
jiu.



https://gv.wikipedia.org/wiki/Kongeriket_Noreg

Ta Norlynn (Norlynnish: Norge (bokmål) ny Noreg (nynorsk)), ny Reeriaght Norlynn
dy oikoil, ny reeriaght vunraghtoil 'syn Oarpey Hwoaie ta soit er y choose heear
jeh lieh-innys Loghlin. Ta'n çheer çhemmit liorish y Toolynn, Finnlynn as y
Roosh, as ta'n Reeriaght Unnaneysit as Ellanyn ny Geyrragh nyn lhie da'n sheear
harrish Mooir Hostyn, as ta'n Danvarg ny lhie çheu yiass voish harrish Keyllys
Skagerrak. Ta enney share er e coose marrey er son ny keyllyssyn sailley
ard-ghooagh eck.

Ayns ny 1920-yn, va Jan Mayen goit stiagh ec Norlynn, as va kiondeeaght yn
ellanree Svalbard, fo conaantyn Chonaant Spitsbergen currit jee. Ta ny thallooyn
poullagh, Ellan Bouvet, Ellan Peddyr I as Thalloo ny Benrein Maud, nyn
groghaneyn mooie jeh Norlynn chammah. Cha nel ronney Norlynnagh jeh'n Antarctagh
er enney rish y cho-phobble dowanagh.

Veih'n Nah Chaggey Dowanagh daase tarmaynys ny çheerey dy tappee, as nish t'ee
ny lhie mastey ny çheeraghyn smoo berçhagh 'sy theihll. Ta Norlynn ny kiarroo
creckeyder ooill 'sy dowan as ta mygeayrt kiarroo LTS ny çheerey jeant seose jeh
çhynskyl ooill ny greg.

She Kongeriket Norge ayns bokmål as Kongeriket Noreg ayns nynorsk ny lhiagganyn
oikoil y Reeriaght Norlynn. Ayns çhengaghyn elley 'sy çheer t'ee enmyssit myr:

Ta bun-ockleyderyn credjal dy vel ennym ny çheerey goit ass ny çhengaghyn
Germaanagh Hwoaie as y bollagh hwoaie (ny bollagh gys y twoaie) y cheeal echey.
Veagh nord veg ny *norð vegri yn lhiaggan shenn-Loghlinagh urree. V'ad Nóreegr
ny shenn-Loghlinish, Norþ weg ny h-Anglo-Sostnish as Nhorvegia ny Ladjyn Meanagh
ny h-enmyn va currit urree.

Ta feddynyssyn shenndaaleeagh cowraghey magh dy vel cummaltee ayns Norlynn
veih'n 6-oo milley bleeaney RC. Ta'n chooid smoo jeh screeudeyryn shennaghys
credjal dys haink y chooid smoo jeh ny cummaltee ayns Loghlin veih'n Ghermaan
noa-emshyragh. Ayns ny kied cheeadyn BNJ, va Norlynn jeant seose jeh shiartanse
dy reeriaghtyn beggey. Rere tradishoon, ren Harald Hårfagre co-unnanaghey eddyr
oc 'sy vlein 872 BNJ ny yei Cah Hafrsfjord ayns Stavanger, as, er yn oyr shen,
v'eh ny chied ree er Norlynn unnaneysit.

Va eash ny Loghlynee, y 8-oo dys y 11-00 eash, cowrit rish mooadaghey as
arraghey magh. Daag ram Norlynnee y çheer, as haink orroo dy ve nyn gummal 'syn
Eeslynn, ayns Ellanyn ny Geyrragh, ayns Greenlynn as ayns rinkyn ny Bretyn Mooar
as Nerin. Va ard-valjyn Yernagh bunnit ec Norlynnee, lheid as Lhimnagh, Divlyn,
as Purt Largey. Va'n Chreestiaght currit ayns ynnyd ny tradishoonyn Loghlynagh
'sy 10-oo as 'sy 11-oo eashyn. T'eh currit dys lieh ny reeaghyn sushtallagh
Olave Tryggvason as Noo Olave. V'eh Håkon y Vie y chied ree Creestiagh er
Norlynn, 'sy 10-oo eash meanagh, faagail magh dy row yn eiyrtys echey y
Chreestiaght y chur stiagh 'sy çheer jiooldit.

'Sy vlein 1319, va'n Toolynn as Norlynn unnaneysit fo Ree Magnus Eriksson. Ayns
1349, va 50-60% jeh sleih ny çheerey marrooit liorish y Ghorley Doo, as eh ny
eiyrtys er eash goll sheese sheshoil as tarmaynagh. Rere politickaght reeoil ny
h-eash shen, haghyr shiartanse dy unnaneyssyn persoonagh eddyr ny çheeraghyn
Nordagh, as ny yei shen, haink crooinyn Norlynn, ny Danvarg, as ny Soolynn
ry-cheilley fo stiurey ny Benrein Margrethe I ny Danvarg choud's hie y çheer
stiagh ayns Unnaneys Kalmar. Daag y Toolynn yn unnaneys 'sy vlein 1521, agh
hannee Norlynn ayn er feie 436 bleeaney, derrey'n vlein 1814. Car eash ny
romanseeaght ashoonagh jeh'n 19-oo eash, va'n ennym "Oie ny 400 Bleeantyn"
currit er yn unnaneys, er yn oyr dy row slane chummaght reeoil, toiggaltagh, as
reiragh soit ayns København ny Danvarg. Lesh çheet stiagh y Protestoonys ayns
1536, va'n aspickys ayns Trondheim scryssit, as va çheet stiagh ny h-agglish
rheynnit magh dys y cooyrt ayns København. Chaill Norlynn y stroo shickyr jeh
pirgrinyn dys taaishnyssyn Noo Olave ec çhiamble Nidaros, as myr shen, chaill y
çheer y coventyn lesh y theihll cultooragh as tarmaynagh 'sy chooid elley jeh'n
Oarpey. Erskyn shen, haghyr leodaghey ayns eaghtyr Norlynn 'sy 17-oo eash lesh
coayl ny queiggaghyn Båhuslen, Jämtland, as Härjedalen dys y Toolynn, myr
eiyrtys jeh ny caggaghyn eddyr y Danvarg-Norlynn as y Toolynn.

Ny yei yn soiaghey er y Danvarg-Norlynn liorish y Vretyn Vooar, hie yn çheer
ayns cochaarjys lesh Napoléon. Myr eiyrtys jeh'n chaggey va staydyn jouyllagh as
gortey mooar 'sy çheer ayns 1812. Ayns 1814, va'n Danvarg er çheu ny
cailleyderyn, as v'ee eiginit Norlynn y lhiggey voish dys y Toolynn, choud's
hannee ny queiggaghyn Norlynnagh, yn Eeslynn, Greenlynn as Ellanyn ny Geyrragh,
lesh crooin ny Danvarg. Hoilshee Norlynn magh seyrsnys er y chaa, as va bunraght
va bunnit er cummaghyn Americaanagh as Frangagh doltit eck, as va'n Flah
Crooinagh Danvargagh Christian Fredrik reiht myr ree er 17 Boaldyn 1814. Myr
eiyrtys jeh ny taghyrtyn shen, ghow toshiaght er Caggey Norlynnagh-Soolynnagh
eddyr Norlynn as y Toolynn. Agh, er yn oyr nagh row cahnagh ny Soolynn cha lajer
as taart y chur er Norlynn, as nagh row y mooad argid ec Norlynn, as dy row
lhuingyssyn caggee Goaldagh as Rooshagh çhemmaltey y coose Norlynnagh, ren
Norlynn conaant lesh y Toolynn çheet ayns unnaneys persoonagh lhee. Fo'n
chonaant shen, va'n vunraght libraalagh as ny h-undinyssyn seyrey, faagail magh
ny shirveishyn joarree, freilt ec Norlynn.

'Syn eash shen dirree ashoonaghys romansagh Norlynnagh, myr va ny Norlynnee
shirrey soyley ashoonagh er lheh y veenaghey as y fockley magh. Va dagh banglane
jeh cultoor cloodit fo'n ghleashaght shen, goaill lettyraght (Henrik Wergeland,
Bjørnstjerne Bjørnson, Peter Christen Asbjørnsen, Jørgen Moe, Henrik Ibsen),
peintal (Hans Gude, Edvard Munch, Adolph Tidemand), kiaull (Edvard Grieg), as
polasee çhengey stiagh, raad dy row eiyrtyssyn çhengey ghooghyssagh screeuit da
Norlynn y veenaghey. Er oyr ny h-eiyrtyssyn shen, ta daa chummey Norlynnish ayn
jiu: Bokmål as Nynorsk.

Va paart laaragh ayns scarrey magh sheeoil jeh Norlynn veih'n Toolynn er 7 Mean
Souree 1905 ec Christian Michelsen, dooinney mooar lhuingys as steateyr
Norlynnagh, as Ard-vinishter Norlynn veih 1905 derrey 1907. Ny yei feeraghey
ayns refrane ashoonagh er reihys theayagh ry hoi reeriaght harrish pobblaght,
va'n chrooin Norlynnagh arrit liorish y reiltys Norlynnagh dys y Flah Danvargagh
Carl, as v'eh reiht myr ree lesh co-aigney liorish y Pharlamaid. Ghow eh yn
ennym Haakon VII er, as yn ennym shen çheet magh as enmyn reeaghyn mean-eashagh
jeh Norlynn heyr. Ayns 1898, va coraa co-chadjinagh arrit da ny fir, as v'eh
arrit da mraane ayns 1913.

Car y Chied Chaggey Dowanagh, va Norlynn ny çheer neuchommeeagh. Ayns feerid,
ansherbee, va cooid vooar jeh'n lhuingys mooar eck currit da'n Vretyn Vooar er
keeshyn injil fo broo, as hie ee stiagh ayns çhemmaltey traghtey noi'n Ghermaan.
Va neuchommeeagh ny çheerey fogrit magh car y Nah Chaggey Dowanagh chammah, agh
ren y Ghermaan ruegys er y çheer er 9 Averil 1940. Cha row Norlynn aarlit da'n
soiaghey doaltattymagh, as er yn oyr shen cha dannee yn shassoo caggeeagh noi
agh er feie daa vee. Ren ny sidooryn 'sy twoaie obbraid chaggeeagh noi ny
sidooryn Germaanagh ayns Caggaghyn Narvik, derrey 10 Mean Souree nar lhigg ad
seose ny yei coayl cooney lurg tuittym ny Frank. Dreill Ree Haakon as y reiltys
Norlynnagh y caggey veih Rotherhithe, Lunnin as ad ayns eebyrt. Er laa yn ruegy,
ren fer toshee jeh'n phartee Ashoonagh-Soshiallagh beg, y Nasjonal Samling -
Vidkun Quisling - eiyrtys goaill greim er y reiltys, agh v'eh eiginit irree ass
liorish ny cummaltee Ghermaanagh. Va'n feer-reiltys freilt ec fer toshee jeh'n
eaghtyrys Germaanagh, y Reichskommissar Josef Terboven. Ny s'anmey, ren
Quisling, myr eaghtyrane shirveishagh, reiltys co-obbragh fo stiurey Germaanagh.
Car y chummaltys Germaanagh, as eh er feie queig bleeantyn, va gleashaght
aahassooagh troggit ec ny Norlynnee. V'ad caggey rish ny sidooryn Germaanagh
lesh shassoo caggeeagh noi as meeviallys theayagh. Va'n paart ec y lhuingys
hraghtee Norlynnagh ny smoo scanshoil da Cochaarjyssyn y Nah Chaggey Dowanagh,
ansherbee. Ec traa yn ruegys, va'n kiarroo lhuingys hraghtee smoo 'sy dowan ayns
Norlynn. V'ee fo stiurey yn cholught lhuingyssagh Norlynnagh Nordtraship fo ny
Cochaarjyssyn er feie yn chaggey, as va paart oc ayns dagh obbraid chaggeeagh
veih Goaill Magh Dunkerque derrey Tarlheim ny Norman.

Veih 1945 derrey 1961, va mooar-earroo 'sy pharlamaid ec Partee yn Lught Obbyr.
Chur y reiltys, fo stiurey yn ard-vinishter Einar Gerhardsen, claare tarmaynys
er bun, as eh cur ardsmooinaght da tarmaynys Keynesagh, cur trimmid er
çhynskylaghey eeckit liorish y steat, as co-obbraghey eddyr sheshaghtyn-keirdee
as sheshaghtyn failleyderyn. Hannee ram saasyn stiurey yn steat er y tarmaynys,
agh va lowansey er troar bainney lhiggit seose ayns 1949. Hannee stiurey
prioseil as lowansey er thieys as carbid derrey 1960.

Hannee yn co-chaarjys caggeeagh lesh y Vretyn Vooar as ny Steatyn Unnaneysit
lurg y chaggey. Faagail magh dy row yn reiltys shirrey tarmaynys soshiallagh,
hoshee Partee yn Lught Obbyr scughey eh hene veih ny cummynee (ny yei greim
cummaghtagh Soveidjagh 'sy Çheckoslovak ayns 1948), as ren ad niartaghey jeh'n
pholasee joarree oc as ny kianglaghyn polasee coadee lesh ny Steatyn Unnaneyit.
Hooar Norlynn pohlldey Marshall veih'n vlein 1947, as hie ee stiagh 'syn RCTO
blein ny yei, as 'syn RCAH ayns 1949.

Mygeayrt ny bleeaney 1975, haghyr mullagh ayns coreir earroo ny labreeyn 'sy
çhynskyl. Veih'n traa shen haghyr hie çhynskylyn as shirveishyn trean laboragh
lheid as mooar-yantys thie obbree as lhuingys gys çheeraghyn elley. Ayns 1969
ren Philips Petroleum feddyn magh er cooid ooill ny greg ayns magher Ekofisk.
Ayns 1973 chur y reiltys y colught ooill steat, Statoil, er bu. Agh cha daink
çheet stiagh glen ass jantys ooill ny greg roish ny 1980yn leah er oyr ny
h-ynesteeaght v'er-laccal 'sy çhynskyl.

Va Norlynn nane jeh bun-olteynyn jeh'n Çheshaght Oarpagh ry hoi Traght Seyr
(SOTS). Va daa refrane er son çheet stiagh 'syn Unnaneys Oarpagh ayns 1972 as
1994, agh cha row speeideilys orroo. Ayns 1981 va reiltys cumaadagh fo stiurey
Kåre Willoch currit ayns ynnyd y Lught Obbyr as chur eh polasee er bun ry hoi
greinney yn tarmaynys rere giarrey keeshyn, libraalaghey tarmaynagh, jee-reilley
margee as saaseyn dys ardjaghey ard (13.6% ayns 1981) y chur fo smaght.

Dreill y chied ven-ard-vinishter Norlynnagh, Gro Harlem Brundtland jeh Partee yn
Lught Obbyr, ram aachrooyn y roie-immeeaght eck, choud's v'ee jeenane cooishyn
tradishoonagh y Lught Obbyr lheid as shickyrys y theay, çhymmyltaghtoilaghys as
co-chormid keintys. Ayns ny 1990yn jeianagh, va'n feeaghan joarree eeckit ec
Norlynn as hoshee yn çheer çhaglym stoyr berçhys ashoonagh. Veih ny 1990yn, v'eh
nane jeh ny cooishyn smoo ayns politickaght ny çheerey na ceau çheet stiagh
ooill ny greg.

Ta Norlynn jeant seose jeh'n chooid heear jeh Loghlin 'syn Oarpey Hwoaie. Ta'n
coose ruggagh eck, as keyllyssyn sailley mooarey currit ny mastey, sheeyney magh
harrish 2,500 km as ny smoo na 83,000 km goaill keyllyssyn sailley as ellanyn
stiagh 'syn earroo. Ta joarey ec Norlynn, ta 2,542 km er lhiurid, rish y
Toolynn, Finnlynn, as joarey giare rish y Roosh 'sy niar. 'Sy neear as y jiass,
ta Norlynn caglit liorish y Vooir Loghlynagh, Mooir Hostyn, as y Skagerak. Ta
Mooir Barents creeagh rish cooseyn twoaie Norlynn.

Ta Norlynn beggan ny smoo na'n Ghermaan er eaghtyr as ee 385,252 km² (goaill
Svalbard as Jan Mayen stiagh 'syn earroo), agh neuchosoylagh rish y Ghermaan,
ta'n chooid smoo jeh'n çheer jeant seose jeh sleityn ny thalloo ard, as lesh
ym-yiense mooar jeh cummaghyn najooragh as ad crooit liorish awinyn rioee
ro-hendeeagh as boayl-oaylleeaght eigsoylagh. T'ad ny keyllyssyn sailley smoo
baghtal as ad nyn glashyn dowin 'sy thalloo va thooillit liorish y vooir ec
jerrey yn Eash Rioee. She Sognefjorden y keyllys sailley s'liurey. Ta ram awinyn
rioee as easyn ayns Norlynn chammah.

Ta'n thalloo jeant seose jeh clagh hryal chreoi as creg gneiss son y chooid
smoo, agh ta sclate, clagh gheinnee as clagh eayil ry-gheddyn dy mennick
chammah, as ta ny h-yrjaghyn s'inshley goaill lhiggey neose marrey stiagh. Rere
Stroo yn Eearvooir as ny h-ard-gheayaghyn neear, ta'n tempreilys ny s'çhoe as ta
ny smoo fliaghey ayns Norlynn ta ayns dowan-lheeadyn cha twoaie as t'ee, rish y
choose er lheh. Ta kiare imbee chronnal ry-akin er y çheer vooar, lesh geuraghyn
ny s'feayrey as ny sloo fliaghey 'syn antraie. Ta speyr fo-arctagh mooiragh 'sy
twoaie, choud's ta speyr Arctagh tundragh ayns Svalbard. Ta ny smoo fliaghey
ry-gheddyn ayns meeryn jiass as sheear jeh Norlynn, as ny geuraghyn ny s'çhoe na
t'eh 'sy niar-yiass. Ta ny souree 'sy çheer injil mygeayrt Oslo ny s'çhoe as
t'eh ny smoo grianagh ayn, agh ta emshyr feayr as sniaghtey car y gheuree ('syn
antraie er lheh). Ta ny çhiassidyn meanagh girree er feie ny jeihaghtyn
jerrinagh, as er yn oyr shen ta ny sloo laaghyn lesh sniaghtey er y thalloo 'sy
çheer injil.

Er oyr y dowan-lheead ard ec Norlynn, ta anchaslyssyn mooarey imbee ayns sollys
y laa. Veih Mee Voaldyn yeianagh derrey Mee Yerrey Souree yeianagh, cha nee yn
ghrian çheet heese fo oirr ny cruinney ayns ardjyn çheu hwoaie veih Cryss yn
Arctagh (shen y fa dy vel yn ennym "Thalloo Ghrian Mean Oie" currit urree) as ta
derrey 20 ooryn jeh sollys y laa 'sy chooid elley jeh'n çheer. Dy contraartagh,
veih Mee Houney yeianagh derrey Mee Yerrey Geuree yeianagh, cha nee yn Ghrian
irree heose veih oirr ny cruinney 'sy twoaie, as ta sollys y laa feer ghiare 'sy
chooid elley jeh'n çheer. Er fud Norlynn, ta reayrtyssyn as reayrtyn çheerey
ry-akin. Ta coose heear jeh Norlynn jiass as coose twoaie Norlynn king jeh ny
cooseyn smoo scanshoil er feie ny cruinney.

Chur Ayndagh Cooilleenyn Çhymmyltaghtoil ny bleeaney 2008 cur Norlynn 'sy nah
rhenk, ny yei'n Elveeish, as ny troaryn bunnit er cooilleenyn çhymmyltaghtoil
jeh polaseeyn ny çheerey.

Ta Norlynn rheynnit ayns nuy ardjyn reiragh jeig jeh'n chied cheim as yn ennym
fylker ("coondaeghyn", unnaneagh fylke) currit orroo, as 430 kommuner
("baljaghtyn", unnaneagh kommune) jeh'n nah cheim. Ta'n fylke ny eaghtyrys
meanagh eddyr y steat as y valjaght. Ta'n Fylkesmann soilshaghey magh y Ree ayns
dagh coontae.

Ta 96 baljyn ayns Norlynn lesh staydys ard-valjagh orroo. 'Sy chooid smoo jeh
cooishyn, ta ny joaraghyn ard-valjagh unnane as joaraghyn ny baljaghtyn hene. Dy
mennick, ta baljaghtyn ard-valjagh Norlynnagh goaill stiagh eaghtyryn mooarey
neu-hroggit; myr sampleyr, ta keylljyn mooarey ayns baljaght Oslo, as ad nyn
lhie çheu hwoaie as hiar yiass veih'n ard-valley, as ta lieh-chooid jeh baljaght
Bergen jeant seose jeh thallooyn sleitoil.

Ta daa halloo co-hym harrish mooir ec Norlynn, Jan Mayen as Svalbard. Ta tree
croghaneyn 'sy Cheayn Sheealtagh Yiass, Ellan Bouvet, Ellan Peddyr I as Thaloo
ny Benrein Maud.



https://gv.wikipedia.org/wiki/Kerrin_Tahrir

She kerrin baljagh theayagh mooar ayns Cairo ny h-Egypt Kerrin Tahrir (Arabish:
ميدان التحرير Midan Tahrir‎, ASE: [meˈdæːn el-, ettæħˈɾiːɾ], Baarle: Kerrin y
Teyrsnys). Va'n kerrin enmyssit Midan Ismaileyya ny Kerrin Ismailia dy
bunneydagh, as ennym y reireyder 19oo eashagh Khedive Ismail currit er. By
chiaddeyder y chummey "Paarys er y Neel" er çheshvean y valley eh Ismail. Lurg
yn Irree Magh 'sy vlein 1919 va'n kerrin enmyssit Kerrin y Teyrsnys, agh cha row
yn kerrin enmyssit myr shen dy h-oikoil derrey'n Irree Magh 'sy vlein 1952. Fo'n
irree magh shen va staydys ny çheerey caghlaait veih staydys reeriaghtagh
bunraghtoil gys staydys pobblaghtagh.

By nane jeh ny buill vooarey ayns çhionnraaghyn Egyptagh 'sy vlein 2011, as yn
ard-voayl ayns Cairo, eh yn Kerrin. Ren ny smoo na 15,000 deiney cummal yn
kerrin er 25 Jerrey Geuree 2011, as car y lhing shen va shirveishyn
eddyr-voggylagh gyn-streng millit. Ayns ny laghyn ny lurg haink er y Kerrin dy
ve ny ard-voayl da ny çhionnraaghyn ayns Cairo. Rish y 30oo laa jeh Jerrey
Fouyir ren y BBC cur fogrey ayn dy row ny smoo na 50,000 çhionnraaderyn ayn, as
er 31 Jerrey Geuree ren co-reggyrtee veih Al Jazeera soilshey dy row ny smoo na
250,000 dy leih ayn. Er 1 Toshiaght Arree haghlym ny smoo na 1 villioon dy
hionnraaderyn 'sy Cherrin.



https://gv.wikipedia.org/wiki/Jiolgan_atchimagh

By phossan dy chretooryn eigsoylagh ad ny jeeneysoaryn (veih δεινός "atçhimagh",
as σαύρα "jiolgan" ny Greagish), ny ny jiolganyn atçhimagh, ren cummal er y
Chruinney feie ny smoo na 160 millioon dy vleeantyn, veih'n eash Hryassagh (mysh
230 millioon dy vleeantyn er-dy-henney) derrey jerrey yn eash Chelkagh (mysh 65
millioon dy vleeantyn er-dy-henney) tra haink jerrey lesh y chooid smoo jeu dy
doaltattym car taghyrt mooghee y Chelkagh-Phaleoghienagh. V'ad ny dreeym-juntee
thallooin smoo kionnyssagh er y theihll car y lhing oc. Ta recortys ny fossylyn
taishbyney dy ren ny h-ushagyn aafilley mastey ny jeeneysoaryn theropodagh car
yn eash Yurassagh. Ren kuse jeu tannaghtyn bio erreish da haghyr taghyrt mooghee
y Chelkagh-Phaleoghienagh, goaill stiagh shennayryn jeh dagh ushag t'er mayrn
jiu. Er-yn-oyr shen, as rere coryssyn noa-emshyragh, ta ny h-ushagyn coontit myr
sorçh dy yeeneysoaryn - yn un phossan ren tannaghtyn bio derrey yn laa t'ain
jiu.

She possan dy chaghlaa dy chretooryn eigsoylagh ad ny jeeneysoaryn; lesh ny smoo
na 9,000 dooie ta ny smoo dooieyn 'sy phossan Aves (ushagyn) na ayns possan
erbee elley agh ny yeeastyn perciformagh. Ta ny smoo na 500 genus er lheh, as ny
smoo na 1,000 dooie dy yeeneysoaryn er lheh, er nyn soilshaghey magh ec
shenn-ontoaylleeyn. Ta dooieyn foast er mayrn as fooillee fossylagh taishbyney
dy row jeeneysoaryn ry-gheddyn er dagh mooar-rheynn. By luss-eederyn fir jeh ny
jeeneysoaryn, as by eederyn-foalley fir elley jeu. By ghaa-chassee cooid vooar
jeh ny jeeneysoaryn, goaill stiagh ushagyn, agh va cooid vooar elley jeh ny
possanyn mooghit nyn giare-chassee, as ren fir jeu caghlaa veih'n daa chass oc
gys ny kiare cassyn. Va strughtooryn taishbynys yl-chast ec ram dooieyn lheid as
eairkyn as kereenyn, as ren possanyn roie-henndeeagh lhiasaghey neeallaghtyn
ushylagh lheid as eillaghyn craueagh. T'ad ny jeeneysoaryn eeanlee ny vertebree
etlagh smoo kionneyssagh er y chruinney veih mooghey yn pterosaur, as ta feanish
ayn dy ren dagh jeeneysoar croo idd as brey oohyn er yn aght cheddin as vel ny
h-ushagyn noa-emshyragh croo idd as brey oohyn. Ga dy vel enney mooar er ny
jeeneysoaryn er çheu yn vooadys mooar oc, va'n chooid smoo jeu cha beg as deiney
ny ny sloo.

Haink yn ennym "jeeneysoar" magh ass yn 'ockle Baarlagh "dinosaur" as eh hene er
ny chroo 'sy vlein 1842 ec y çhenn-ontoayllee Sostynagh Richard Owen. T'eh çheet
magh ass ny focklyn Greagish δεινός (deinos) "atçhimagh, niartal, yindyssagh,
lajer" + σαῦρος (sauros) "jiolgan". Car y chied lieh jeh'n 20oo eash ren y
chooid smoo jeh'n phobble oaylleeagh credjal dy nee cretooryn feayr-fuiltagh
litçheragh as jee-cheeaylagh v'ayns ny jeeneysoaryn. Ansherbee, ta'n chooid smoo
jeh'n ronsaght t'er stiurey veih ny 1970yn taishbyney dy nee cretooryn lheiltagh
v'ayndaue as soe yrjit oc as dy row ceaghlaghyn eigsoylagh oc son
eddyr-obbraghey sheshoil.

Veih traa feddyn magh ny kied fossylyn jeeneysoaragh 'sy 19oo eash lheah ta
ushylee dy yeeneysoaryn ny coipyn goll er ve croghit myr tayrnyssyn ayns thieyn
tashtee feie ny cruinney, as haink er ny jeeneysoaryn dy ve nyn gooid jeh
cultoor y theihill. T'ad ry-gheddyn ayns lioaryn as scannaneyn lheid as Jurassic
Park, as ta feddynyn magh noa soilshit magh ec yn ym-ysseraght. 'Sy ghlare
chadjin, ta'n fockle "jeeneysoar" ymmydit dy chur sheese er reddyn ro-vooarey,
ass oash, ny jeerit gys yn anvioys, as eh shen soilshey magh yn eie dy nee
cretooryn mee-lhoobagh y çhenn heihll v'ayndaue.



https://gv.wikipedia.org/wiki/Ing%C3%B3lfur_Arnarson

Ta Ingólfr Arnarson (Eeslynnish noa-emshyragh: Ingólfur Arnarson) currit er
enney myr y chied choloinagh Nordagh beayn 'syn Eeslynn. Rere y Landnáma va'n
thie echey troggit ayns Reykjavík 'sy vlein 874. Agh ta feddynyn shenndaaleeagh
jeianagh coyrlaghey dy row y coloinaghys currit er bun beggan ny s'leah,
ansherbee.

Er y recortysser mean-eashagh Ari Thorgilsson v'eh Ingólfr y chied choloinagh
Nordagh 'syn Eeslynn, agh va ny "Papar" - t'eh shen monnee as fir lomarcan
Yernagh - 'sy çheer roish çheet ny Loghlynee. Dar lesh, daag ad yn ellan er yn
oyr nagh row mian orroo ve nyn gummal mastey ny paganee noa.

Ta coontys liauyr, shenn-skeealagh er coloinaghys Ingólfr 'sy Landnáma, as eh
screeuit eddyr tree as kiare eashyn ny yei coloinaghys ny h-Eeslynn. Dar lesh y
lioar, daag eh Norlynn ny yei haink y laue echey ayns feoh foalley. Cheayll eh
mysh ellan noa 'sy Cheayn Sheear va feddynit magh ec Garðarr Svavarsson, Flóki
Vilgerðarson as sleih elley. Myrane lesh y charrey echey, Hjörleifr Hróðmarsson,
hiauill eh gys yn Eeslynn. Nar va thalloo ry akin, cheau eh buttooryn yn
ard-stoyl echey (cowrey dy row eh ny hoshiagh) harrish boayrd as hug eh laue as
fockle thie y hroggal ayns ynnyd as ny buttooryn çheet er y traie lesh laueyn ny
jeeghyn. Hie jees jeh ny sleabyn echey er ronsaghey roish feddyn ny buttooryn.
Hrog Ingólfr y thie echey 'syn ynnyd shen, as haink er yn ynnyd shen dy ve
enmyssit myr Reykjavík.

'Syn eash cheddin, va Hjörleifr marrooit liorish ny sleabyn Yernagh echey er oyr
y drogh-churrym echey daue. Va ny sleabyn shelgit as marrooit ec Ingólfr ayns ny
Vestmannaeyjar (ennym ny sleabyn va currit orroo, Ellanyn ny Fir Heear)

Dar lesh y Landnáma ren Ingólfr coloinaghys er cooid vooar jeh sheear yiass ny
h-Eeslynn, agh ny yei y coloinaghys echey cha nel mooarane er fys ain. Va'n mac
echey, Þorsteinn Ingólfsson, ny ard-hoshiagh as t'eh er credjal dy row y chied
þing / thing, ny quaiyl, bunnit echey. V'eh ny roie-haghter er yn Alþingi.



https://gv.wikipedia.org/wiki/Illiam_Dhone

By ashoonaghteyr as politickeyr Manninagh feer ennymoil eh Illiam Dhone ny
Illiam y Christeen (shenn-screeu: Illiam Dhône ny Illiam Dhôan; Baarle: William
Christian ny Brown-haired William; 14 Averil 1608 – 2 Jerrey Geuree 1663). By
vac lesh y vriw Ewan Christian eh.

'Sy vlein 1648 ren Çhiarn Vannin, Jamys Stanlagh, 7oo Eearley Derby, pointeil
Illiam myr Resowir Vannin. 'Sy vlein 1651 ren yn Eearley goll gys Sostyn dy
chaggey er çheu Çhalse II as va sidooryn çheerey yn Ellan faagit ayns laueyn
Illiam. Va'n Eearley goit myr pryssoonagh ayns Cah Worcester. Ren y ven heshee
echey, Charlotte de la Tremouille, va cummal er yn Ellan, shirrey seyrey yn 'er
heshee eck trooid barganaghey rish ny parlamaideeyn barriaghtagh son lhiggey
seose yn Ellan.

Çhelleeragh, vrish magh irree magh, Irree Magh Vannin, fo stiurey Illiam myr
eiyrtys er y cheim shen as er reaghyssyn eirinagh va doltit er gerrid ec yn
Eearley. Ren ny h-irreyderyn magh goaill greim er ram doonyn yn Ellan as ren
Illiam cur toshiaghey rish barganaghyn rish ny parlamaideeyn. Er gerrid va'n
Ellan ayns laueyn y Churnal Robert Duckenfield, ren cur y lhuingys marrey
parlamaidagh gys Mannin ayns Mean Fouyir 1651. V'eh er Ben-Eearley Derby yn daa
ghoon eck, Cashtal Rushen as Cashtal Phurt ny h-Inshey y lhiggey seose as hannee
Illiam er yn Ellan myr Resowir Vannin. Haink er dy ve ny Chiannoort er Mannin
'sy vlein 1656.



https://gv.wikipedia.org/wiki/Illiam_Dh%C3%B4ne

By ashoonaghteyr as politickeyr Manninagh feer ennymoil eh Illiam Dhone ny
Illiam y Christeen (shenn-screeu: Illiam Dhône ny Illiam Dhôan; Baarle: William
Christian ny Brown-haired William; 14 Averil 1608 – 2 Jerrey Geuree 1663). By
vac lesh y vriw Ewan Christian eh.

'Sy vlein 1648 ren Çhiarn Vannin, Jamys Stanlagh, 7oo Eearley Derby, pointeil
Illiam myr Resowir Vannin. 'Sy vlein 1651 ren yn Eearley goll gys Sostyn dy
chaggey er çheu Çhalse II as va sidooryn çheerey yn Ellan faagit ayns laueyn
Illiam. Va'n Eearley goit myr pryssoonagh ayns Cah Worcester. Ren y ven heshee
echey, Charlotte de la Tremouille, va cummal er yn Ellan, shirrey seyrey yn 'er
heshee eck trooid barganaghey rish ny parlamaideeyn barriaghtagh son lhiggey
seose yn Ellan.

Çhelleeragh, vrish magh irree magh, Irree Magh Vannin, fo stiurey Illiam myr
eiyrtys er y cheim shen as er reaghyssyn eirinagh va doltit er gerrid ec yn
Eearley. Ren ny h-irreyderyn magh goaill greim er ram doonyn yn Ellan as ren
Illiam cur toshiaghey rish barganaghyn rish ny parlamaideeyn. Er gerrid va'n
Ellan ayns laueyn y Churnal Robert Duckenfield, ren cur y lhuingys marrey
parlamaidagh gys Mannin ayns Mean Fouyir 1651. V'eh er Ben-Eearley Derby yn daa
ghoon eck, Cashtal Rushen as Cashtal Phurt ny h-Inshey y lhiggey seose as hannee
Illiam er yn Ellan myr Resowir Vannin. Haink er dy ve ny Chiannoort er Mannin
'sy vlein 1656.



https://gv.wikipedia.org/wiki/Hypopitys_latisquama

She lus lussagh eh buighan shellee (Monotropa hypopitys). T'eh dooghyssagh da'n
Lieh-chruinney Hwoaie tempreilagh, agh t'eh goan.

Anchasley rish y chooid smoo dy lossreeyn, cha nel chlorophyll erbee ec buighan
shellee. She hetra-veeagheyder fliughaneagh ta goaill bee liorish sheadanys er
fungyssyn; cha nel eh co-haaghey sollysh. Myr shen, foddee eh cummal ayns buill
ghorraghey, myr sampleyr, laare keyljyn glooey, er y fa nagh vel feme echey er
soilshey ny greiney.

T'eh gaase wheesh as 35cm er yrjid er gass neuvanglaneagh. Ta'n clane lus
bane-wuigh as blass jiarg echey. She crottylyn ad ny duillagyn echey, mysh
5-10mm er lhiurid. Ta ny blaaghyn buighey ny jiargey croghey neose ayns dhossan
dy 2-11; t'ad mysh 9-12mm er lhiurid.

Ta'n ennym oaylleeagh ass Greagish Ladjinit: hypo-, "fo", as pitys, "juys", rere
oayll cadjin ny lus. Ren Linnaeus eh y vee-lettraghey myr hypopithys, as ta kuse
dy 'leih screeu rere shen. Ny yei shen, t'ad gra dy vel y lettraghey
"ry-charraghey myr 'hypopitys'", rere aght screeuee oayllee elley.



https://gv.wikipedia.org/wiki/Hypopitys_fimbriata

She lus lussagh eh buighan shellee (Monotropa hypopitys). T'eh dooghyssagh da'n
Lieh-chruinney Hwoaie tempreilagh, agh t'eh goan.

Anchasley rish y chooid smoo dy lossreeyn, cha nel chlorophyll erbee ec buighan
shellee. She hetra-veeagheyder fliughaneagh ta goaill bee liorish sheadanys er
fungyssyn; cha nel eh co-haaghey sollysh. Myr shen, foddee eh cummal ayns buill
ghorraghey, myr sampleyr, laare keyljyn glooey, er y fa nagh vel feme echey er
soilshey ny greiney.

T'eh gaase wheesh as 35cm er yrjid er gass neuvanglaneagh. Ta'n clane lus
bane-wuigh as blass jiarg echey. She crottylyn ad ny duillagyn echey, mysh
5-10mm er lhiurid. Ta ny blaaghyn buighey ny jiargey croghey neose ayns dhossan
dy 2-11; t'ad mysh 9-12mm er lhiurid.

Ta'n ennym oaylleeagh ass Greagish Ladjinit: hypo-, "fo", as pitys, "juys", rere
oayll cadjin ny lus. Ren Linnaeus eh y vee-lettraghey myr hypopithys, as ta kuse
dy 'leih screeu rere shen. Ny yei shen, t'ad gra dy vel y lettraghey
"ry-charraghey myr 'hypopitys'", rere aght screeuee oayllee elley.



https://gv.wikipedia.org/wiki/Heterotroph

Ta hetra-veeagheyder ny heterotroph çheet er organe bioag ta goaill bree
kemmigagh ass stoo orgaanagh er son y çhymshal bea echey. Ta bun yn 'ockle
Greagish: ἕτερος heteros, "elley" as τροφή trophe, "beaghey". Ta heterotroph
cosoylaghey rish hene-veeagheyder ny autotroph, as adsyn jannoo ymmyd jeeragh
jeh binn vree, myr sampleyr, sollys, son dy yannoo stoo orgaanagh jeh carboan
daa-osseed.

Ayns geuley bee, she eederyn ad hetra-veeagheyderyn. T'ad goaill carboan
orgaanagh liorish ee hene-veeagheyderyn ny hetra-veeagheyderyn elley. She
hetra-veeagheyderyn ad dagh ooilley baagh, chammah's fungyssyn as ymmodee
bacteyryn. Ta shiaranse dy vaaghyn (myr sampleyr, corrylyn jannoo shimbosh lesh
hene-veeagheyderyn as goaill carboan orgaanagh 'syn aght shen. Ta kuse dy
lossreeyn sheadanagh er jeet dy ve nyn hetra-veeagheyderyn myrgeddin; agh
lossreeyn feill-eeagh, t'ad gee cretooryn son dy ghoaill ny smoo neetrageen, agh
she hene-veeagheyderyn t'ayn ny yei shen, as adsyn goaill bree jeh soilshey ny
greiney.

My ta dooie ennagh ny hetra-veeagheyder, shegin da goaill y carboan echey ass
stoo orgaanagh. My t'eh goaill neetrageen ass stoo orgaanagh, agh bree jeh bun
elley, she hene-veeagheyder t'ayn. Ta daa aarheynn dy hetra-veeagheyder:



https://gv.wikipedia.org/wiki/Gurrin_bolgagh

She poagey beg far-chrackanagh ayns killag eh bolgan, as eshyn currit da tashtey
ny ymmyrkey stoo ayns y chillag. Ta bolganyn çheet rish dy dooghyssagh, er
coontey troyn far-chrackanyn lipaidagh. Ta obbyr er lheh ec ymmodee bolganyn, as
shen croghey er ny t'ayndaue. Er y fa dy vel bolganyn feer ghollrish y cheilley,
s'doillee eh adsyn y eddyrscarrey gyn sambylyn jeh nyn gooid y ghoaill. Ta
bolganyn tashtey, garraghey ny lheie troaryn as naardys. Y far-chrackan mygeayrt
echey, t'eh gollrish y far-chrackan killag; foddee bolganyn lheie marish y
far-chrackan killag son dy 'eaysley er ny cooid oc magh ass y chillag. Chammah's
shen, foddee ad lheie marish mynoltyn elley y chillag. Er y fa dy vel eh
eddyrscarrit veih'n chytosol, foddee çheumooie y volgan ve anchasley rish y
phlasmey killag mygeayrt echey. Kyndagh rish shen, ta bolganyn nyn ngreie
bunneydagh da killagyn, as ymmyd jeant jeu dy reaghey stoo ayns y chillag. Ta
laue oc ayns soe, ymmyrkey, reaghey snaueaght, as tashtey ensymeyn. T'ad jannoo
obbyr shamyryn ym-obbraghey chammah.



https://gv.wikipedia.org/wiki/Gu%C3%B0r%C3%B8%C3%B0r_Crovan

By ree Gael-Loghlynnagh Vannin as ny h-Inshyn as Ghivlyn eh Godred Crovan
(Gaelg: Gorree Crovan, Mean Yernish: Gofraid mac meic Arailt, Gofraid Méranech,
Shenn Loghlynnish: Guðrøðr). Foddee dy vel yn ennym "Crovan" çheet er "laue
bane" (ass Mean Yernish: crobh bhan). Er y laue elley, foddee eh çheet ass y
Yernish crúbach, "ingin", ny Shenn Loghlynish kruppin, "croobagh" Va ennym elley
echey, Méranech, "keoie", ass y Çhenn Yernish Mer, "merre". Ta ny Manninee cur
Gorree Crovan er.

Ta fogrey baaish Ghodred ayns Recortyssyn Tigernach cur Gofraid mac meic Aralt
er, dy ghra myr shen, "Godred mac vac Harald". Er y fa shen, ta kuse dy 'leih
credjal dy row eh ny vac (ny mac shayrey ny braarey) Ivar Haraldsson, ree
Ghivlyn eddyr 1038 as 1046. Ta Recortyssyn Reeaghyn Vannin as ny h-Ellanyn gra
dy row eh mac Harald Doo Ysland. Cha nel sleih shickyr my row shen çheet er yn
Eeslynn, Ìle ny Nerin.

Rere ny Recortyssyn, v'eh ny vayrnagh taartys Harald Hardraade ec Caggey Droghad
Stamford er 25 Mean Fouyir 1066. T'ad gra dy dooar eh kemmyrk marish e vooinjer,
Godred Sigtryggsson, Ree Vannin as ny h-Inshyn y traa v'ayn. Ta shennaghys
Yernagh gra dy row eh biallagh da Ree Ghivlyn Yernagh, Murchad mac Diarmait mac
Maíl na mBó, fer ny h-Uí Cheinnselaig. Hooar Godred Sigtryggsson as Murchad
baase ayns 1070, as ghow Fingal, mac Ghodred, reiltys Vannin.

Rere ny Recortyssyn as shennaghys Yernagh, ghow eh Divlyn ny yei shen, ga nagh
vel fys ain er y date. Ayns 1087 ta Recortyssyn Ullee gra dy hooar "oeyn
Ragnall" baase choud's v'ad cur stiagh er Mannin. Ayns 1094, hie Godred er imman
magh ass Divlyn ec Muircheartach Ua Briain. Hooar eh baase y vlein eiyrtyssee er
Ìle, "liorish paitt" rere Recortyssyn Reeriaght ny h-Erin.

Va tree mec er fys ain ec Godred, Lagmann, Olaf as Harald. Hie Harald er
doallaghey ec Lagmann as t'eh lheie magh ass shennaghys, agh va sliught Lagmann
as Olaf stiurey Reeriaght ny h-Inshyn derrey irree magh Somerled as e vec, as
v'ad stiurey Mannin derrey ghow Alistair mac Alistair ee stiagh ayns Albin ayns
1266. Cho anmagh as 1275, ren Godred mac Ree Vannin s'jerree eab yn Ellan y
ghoaill.



https://gv.wikipedia.org/wiki/Grianchryss

She ard mygeayrt Cryss ny Cruinney ee yn Ghrianchryss ny yn Chryss Heh. T'ee
roshtyn Çhyndaa yn Phartan 'sy twoaie ec 23° 26′ 16″N (ny 23.4378°) N as Çhyndaa
yn Ghoayr 'sy jiass ec 23° 26′ 16″ (ny 23.4378°) S. Ta'n Ghrianchryss goaill
stiagh dagh ooillay ynnyd 'sy teihll raad ta'n Ghrian dy jeeragh er-dty-skyn
keayrt ennagh 'sy vlein (poynt fo-ghreiney).

T'ad scarrey yn Ghrianchryss veih daa chryss elley ny cruinney: dowan-lheeadyn
meanagh as ardjyn ardoil.

Dy mennick ayns ymmyd cadjin, ta "grianchryssagh" cowraghey emshyraght
ghrianchryssagh, dy ghra myr shen, çheh as tash er fud ny bleeaney, as ram
glassyraght ayn.

Ta imbaghyn çhirrmey as fliughey ec ymmodee ynnydyn grianchryssagh. Ayns lheid
yn ynnyd, ta cooid smoo jeh fliaghey ny bleeaney goll er ceau 'syn imbagh
fliaghee. Cha nel feer imbagh fliaghee ec keyllyn fliaghee grianchryssagh, son
ta fliaghey kinjagh oc er fud ny bleeaney. Ayns kuse d'ardjyn as imbagh fliaghee
oc, ta brishey 'sy 'liaghey tra ta cryss cho-chleaynagh geayghyn ny grianchryss
scughey çheu-ard oc (eddyr oc as ard ny twoaie ny ard y jiass, rere y
lieh-chruinney).

My ta'n imbagh fliaghee taghyrt 'syn imbagh çheh, ny 'sy tourey, ta fliaghey
tuittym 'syn 'astyr son y chooid smoo. 'Syn imbagh shoh ta quallid aer çheet as
quallid ushtey millish çheet dy ve ny share, as ta glassyraght gaase dy tappee,
myr shen ta baair anmagh 'syn imbagh. Er y laue elley, ta thooillaghyn ayns
awinyn as ta kuse dy veiyn shirrey thalloo ard. Ta quallid thallooin leodaghey
er y fa dy vel stoo beaghee goll er laistey ass y thalloo, as ta crimmey ayn.
Ayns ardyn as malaarey ayndaue, ta mennickaght ny smoo 'syn imbagh shoh. Dy
cadjin, ta dolley bee leah 'syn imbagh shoh kyndagh rish yn imbagh çhirrym
roish, son nagh vel y maair aarloo foast.

Cha nel emshyraght ghrianchryssagh ec dagh ard 'sy Ghrianchryss. Ta tundrey
alpagh as sleityn sniaghtagh ayn, goaill stiagh Mauna Kea, Slieau Kilimanjaro,
as ny h-Andeeyn eddyr y Veneswaaley as ardjyn hwoaie ny Shillee ny ny
h-Argenteen. Rere rang-oardraghey emshyraght Köppen, shimmey ard 'sy
Ghrianchryss t'ad cur "çhirrym" ny "breck-hirrym" er, goaill stiagh yn Sahara,
faasagh Atacama as eear-chooyl ny h-Austrail.

Ta lossreeyn grianchryssagh dooghyssagh da'n Ghrianchryss. Ta eggochoryssyn
grianchryssagh goaill stiagh keyll 'liaghee, keyll yn-lhoamey hirrym, keyll
yialgagh, faasagh as ynnydyn elley. Dy cadjin, ta bea-neuchaslys vooar ayn,
chammah's dooieyn dooghyssagh, ayns keyljyn son y chooid smoo. Cha nel monney
stoo beaghee ayns thalloo keyljyn grianchryssagh, as myr shen t'ad surranse
jee-cheyllaghey giarrey as lostey, ny keayrtyn fo chorys troarey arraghee.



https://gv.wikipedia.org/wiki/George_Miok

Va George "Gyuri" Miok (18 Boaldyn 1981 - 30 Nollick 2009) ny hidoor as ny
harjant ayns Forseyn Cagee ny Canadey. Hooar eh baase tra v'eh ayns shirveish
'syn Afghanistaan 'sy vlein 2009. Hooar eh boynyn ry hoi Shirveish Freayll Shee
Chanadagh, ry hoi'n RCAH son yn Eear-Yugoslaavey, as ry hoi Shirveishyn 'syn
Aishey Heear Yiass. V'eh gobbraghey myr ynseyder tra nagh row eh gobbraghey lesh
yn armee.

Va George (ny György) ruggit ayns lught thie Canadagh Ungaaragh ayns Edmonton.
Va troor braaraghyn echey - Michael, John as László - as ad ruggit ec yn ayr
echey Illés Miok (ass Senta, Vojvodina) as ec y vaayr echey Anna Miok (ass
Coontae Veszprém). Cha row ben heshey ny paitçhyn echey.

V'eh ny ynseyder eaisht dy row studeyryssyn jeant echey ec Ollooscoill Alberta.
'Sy vlein acadoil 2008-2009 dynsee eh craueeaght, maddaght, edjaghys fishigoil,
as slaynt dys scollagyn jeh'n 7oo keim ayns Ard-scoill Hosharagh Noo Cecilia
ayns Edmonton.

Hie Miok stiagh 'syn armee tra v'eh 17 bleeaney d'eash. Ayns 2002 hie eh dys
Bosnia as eh shirveishey fo SFOR. Hie eh dys yn Afghanistaan da'n chied cheayrt
ayns 2005. V'eh ny oltey jeh'n 41 Combat Engineer Regiment as v'eh gobbraghey
ayns Fwirran Aahroggal Wheiggey Kandahar. 'Sy vlein 2009 hooar eh, lesh troor
sidooryn Canadagh elley, baase tra va'n fainagh caggee oc er ny vuilley lesh
saase bleaystagh cummeydeyragh kiare kilometeryn çheu yiass veih Balley
Kandahar. V'eh ny 135oo sidoor Canadagh dy ve marrooit 'syn Afghanistaan.



https://gv.wikipedia.org/wiki/Gaelg_Yernagh

Ta'n Yernish, ny Gaelg Yernagh, (An Ghaeilge) ny çhengey Cheltiagh ta loayrit
ayns Nerin. Ec y traa t'ayn ta'n Yernish ec mynlagh pobble Nerin - ayns ny
Gaeltaghtyn son y chooid smoo - agh ta paart mooar cowreydagh eck ayns seihll
steat Nerin, as t'ee ymmydit ayns ram aghtyn ym-ysseraght, co-hecksyn persoonagh
as staydyn sheshoil. Rere y vunraght, t'ee ny preeu-hengey oikoil as ny çhengey
ashoonagh ayns Pobblaght Nerin as ta staydys oikoil eck 'syn Unnaneys Oarpagh.
Ta staydys oikoil mynlagh urree ayns Nerin Hwoaie chammah.

Ta'n Yernish myr preeu-hengey hielagh as co-phobbylagh ec 3% phobble ny
Pobblaght (as eh 4,422,100 er ooley 'sy vlein 2008). Cha nel fys jarrooagh er
earroo ny loayreyderyn ry gheddyn, agh t'eh er credjal dy vel eddyr 20,000 as
80,000 loayreyderyn dooghyssagh ayn. Rere Rheynn Chooishyn Co-phobbylagh,
Çheerey as ny Gaeltaght va 17,000 cummaltee ayns Gaeltaghtyn lajer as 17,000
cummaltee ayns Gaeltaghtyn as y Yernish ny çhengey hoogh, as va 17,000 cummaltee
ayns lag-Ghaeltaghtyn; cha row yn Yernish ny çhengey lajer 'sy chooid elley
jeh'n Ghaeltaght oikoil. Agh, er yn oyr dy vel y Yernish ynsit ayns ny scoillyn,
ta ram sleih elley lesh y Yernish myr y nah-hengey oc, ansherbee. Harrish shen
ta 1,656,790 (41.9% sleih-earroo ny Pobblaght as ad 3 bleeaney ny ny s'aa) dy
leih gra dy vel y Yernish oc er keim ennagh. Mastey ny h-earrooyn shen ta'n
Yernish ec 538,283 (32.5%) persoonyn myr çhengey laaoil (goaill loayreyderyn
dooghyssagh as ad t'ayns y chorys ynsee), as 97,089 (5.9%) persoonyn myr çhengey
hiaghtinoil.

Rere coontey-pobble ny bleeaney 2006, va 91,862 cummaltee 'sy Ghaeltaght oikoil.
Mastey ny cummaltee shen, va'n Yernish loayrit ec 70.8% y phobble as va mygeayrt
60% cummaltee gra ayns Yernish dagh laa.

Er 13 Mean Souree 2005, ren shirveishee chooishyn joarree yn UO briwnys dys
staydys çhengey oikoil y chur er y Yernish. Haink y briwnys ayns bree er 1
Jerrey Geuree 2007, as va'n Yernish ymmydit son y chied cheayrt ayns cruinnaght
Choyrle Hirveishee yn UO er 22 Jerrey Geuree 2007 ec y Shirveishagh Noel Treacy,
T.D.

'Sy Chaighdeán Oifigiúil (bun-towshan screeudeyrys oikoil) she Gaeilge (Fockley
magh Yernagh: [ˈɡeːlʲɟə]) ennym ny çhengey, as yn ennym shen aahoilshaghey
fockley magh Connaghtagh yiass.

Roish aachummey lettraghey ny bleeaney 1948, va'n cummey lettragh Gaedhilge
currit urree; v'eh shen ny lhieggan gienneydagh er Gaedhealg, y cummey va
ymmydit 'sy Yernish Noa-emshyragh chlassicagh. Ta shenn-chummaghyn y lhieggan
shen goaill stiagh Gaoidhealg 'sy Yernish Veanagh as Goídelc 'sy Çhenn Yernish.
Ta'n lettraghey noa-emshyragh çheet magh as scryssey magh y dh tostagh ayns
laare yn 'ockle Gaedhilge.

Ta lhiegganyn elley yn ennym ry-gheddyn ayns abbyrtyn eigsoylagh ny Yernish
noa-emshyragh, ayns bishaght lesh Gaeilge Chonnaghtey yiass va imraait shoh
heose. T'ad goaill stiagh Gaedhilg ([ˈɡeːlʲɪc]) ayns Yernish Chonnaghtey,
Gaedhilic/Gaeilic/Gaeilig ([ˈɡeːlʲɪc]) ny Gaedhlag ([ˈɡeːl̪ˠəɡ]) ayns Yernish
Ullee as Yernish Chonnaghtey hwoaie, as Gaedhealaing/Gaoluinn/Gaelainn
([ˈɡˠeːl̪ˠɪŋ/ˈɡˠeːl̪ˠɪn]) ayns Yernish Vooan.

Rere Bunraght Nerin ta'n Yernish currit er enney myr preeu-hengey oikoil as myr
çhengey ashoonagh Phobblaght Nerin (myrane lesh y Vaarle myr y nah çhengey
oikoil). Veih bunneeaght Heyr Steat Nerin ayns 1922, va Reiltys Nerin geignaghey
ard-cheim aghtallys ayns Yernish ec dagh dooinney as ad geearree kiartaghyn 'sy
çhirveish theayagh (goaill stiagh fir phost, fir oikagh cheesh, scruteyryn
eirinagh, a.r.e.).. Va aghtallys ayns un hengey ry hoi çheet stiagh 'sy
çhirveish theayagh currit lesh stiagh 'sy vlein 1974, ayns paart rere
immeeaghtyn gleashaghtyn çhionnraa lheid as y Gleashaght Seyrsnys Çhengey.

Faagail magh nagh vel shirreydysny Preeu-hengey Oikoil yeearrit ry hoi
kiartaghyn 'sy çhirveish theayagh lhean, shegin da scollagyn, t'ayns scoillyn
'sy Phobblaght ta jannoo folaue er argid veih'n reiltys, studeyrys y yannoo er y
Yernish. Shegin da fir ynsee ny bun-scoillyn çheet lesh scrutaght eginagh ayns
Yernish fo ennm "Scrúdú Cáilíochta sa Ghaeilge" (Scrutaght Whaalid 'sy Ghaelg).
Shegin da deiney as ad geearee çheet stiagh ayns ny Gardaí (y phollys) çheet
lesh Yernish ny Baarle 'syn Ard-teisht, agh ta lessoonyn currit gys shirreyderyn
as ad 'sy cholleish ynsee. Rere Acht na dTeangacha Oifigiúla 2003 (Slattys
Çhengaghyn Oikoil 2003), shegin da dagh docamad Reiltys Nerin ve soilshit magh
ayns Yernish as Baarle, ny ayns Yernish ynrican. Ta'n slattys shen currit ayns
bree liorish "an Comisinéir Teanga", neuaashideyr ny çhengey.

Ayns 1938, va kiaddeyder Conradh na Gaeilge, Douglas Hyde, reiht myr kied
Eaghtyrane Nerin. Va'n oraid echey raait ayns abbyrt marroo Ros Comain.

Rere Art 25.4 Vunraght Nerin, shegin da'n reiltys soilshaghey magh slattyssyn
noa ayns Yernish as Baarle, ny dy yannoo "çhyndaa oikoil" jeh çhelleeragh dys y
çhengey oikoil elley. Nei shen, t'ad ry-gheddyn ayns Baarle ynrican dy mennick.

Shegin da Ollooscoill Nerin, Galliu reih sleih as tushtey mie ny Yernish oc
choud's ta shirredyssyn elley ny kiartagh oc. Ta'n shirreydys shen currit sheese
rere Slattys Ollooscoil ny Galliu, 1929 (Olt 3). T'eh jerkit dy vod y shirreydys
shen currit ass ec traa ennagh.

Studeyryn va ruggyrit ayns y Phobblaght, my t'ad son jannoo studeyrys ayns
Ollooscoill Nerin, shegin da Ardteistiméireacht ny GCSE 'sy Yernish çheet lhieu.
Asdyn nagh row ruggyrit 'sy Phobblaght, ny studeyryn as neulhaihderys oc, cha
nel y feme cheddin oc.

Roish bunneeaght Nerin Hwoaie ayns 1921, va Yernish currit er enney myr çhengey
ny scoillyn as myr "Celtiagh" ayns undinyssyn ennagh ny treeoo keim. Eddyr ny
bleeantyn 1921 as 1972, va sorçh reiltys jeeveanit ayns Nerin Hwoaie. Car ny
bleeantyn shen va'n partee politickagh v'ayns y reiltys Stormont, Partee
Unnaneysagh Ulley (PUU), noi'n çhengey. Ayns scaalheaney, va eebyrt currit er
naighteyraght chooishyn cultooragh mynlagh, as va eebyrt currit er Yernish er
radio as çhellveeish er feie begnagh jeih bleeaey as daeed. Hooar y çhengey
sorçh enney formoil ayns Nerin Hwoaie veih'n Reeriaght Unnaneysit, fo Coardail
Jeheiney Caisht ny bleeaney 1998, as, ayns 2001, rere shickyraghey y Reiltys, er
çheu ny çhengey, jeh Kaart Oarpagh ry hoi Çhengaghyn Ardjynagh ny Mynlagh. Ren y
reiltys Goaldagh gialdynys slattys y chur er bun as eh cur creeagh ayns y
çhengey myr paart jeh Coardail Chill Rímhinn ny bleeaney 2006.

Choud's ta'n Yernish ny çhengey oikoil jeh'n Unnaneys Oarpagh, cha nel agh
reillyn co-vriwnyssagh soilshit magh ayns Yernish nish, rere leodaghey
yn-aanoaghey queig-vleinoil er çhyndaaghyn, yeearrit ec Reiltys Nerin as eh
barganey staydys oikoil noa ny çhengey. Ta bishaghey ayns rheam ny docamadyn as
çhyndaaghyn ry-laccal orroo croghey er eiyrtyssyn y chied aareayrtys
queig-vleinoil as er briwnys lhiasaghey y gheddyn lesh reiltys Nerin. Ta reiltys
Nerin currit rish ynsaghey glareyderyn as çhyndaaderyn çhengey as gow lesh ny
costyssyn ta bentyn rish.

Ta ardjyn ayns Nerin raad dy vel y Yernish loayrit myr çhengey ghooghyssagh
hradishonagh dagh laa. Ta'n ennym Gaeltacht (Gaeltaght) currit orroo. T'ad ny
lhie ayns:

She Gaoth Dobhair, Coontae Ghoon ny Ghoal, y skeerey Ghaeltaght smoo ayns Nerin.

T'ad ny Gaeltaghtyn s'troshey er bunneydys earrooagh as sheshoil na ny
Gaeltaghtyn ayns Jiass Chonamara, çheu heear Lieh-innys y Dein as sheear hwoaie
Ghoon ny Ghoal, raad dy vel y Yernish ymmydit myr preeu-hengey ny cummaltee.
Ta'n ennym Fíor-Ghaeltacht ("Feer-Ghaeltaght") currit er ny h-ardjyn shen as ta
begnagh 20,000 cummaltee ayndaue.

Ta ny thousaneyn dy yeigeyryn Yernagh goll gys colleishyn souree dagh blein. Ta
ny scollagyn nyn gummal lesh lught thie Gaeltaght, goaill tastey jeh brastylyn,
goaill commee ayns spoyrtyn, goll gys kayleeyn (céilidh) as ta currym orroo
loayrt ayns Yernish. Ta creeaght currit er dagh reayrtys y chultoor as y
hradishoon Yernagh.

Rere fysserree va currit ry cheilley liorish Rheynn Chooishyn Co-phobbylagh,
Çheerey as ny Gaeltaght, cha nel Yernish Ghlen agh ec kiarroo lught thie ny
Gaeltaght. Er lesh ughtar bun-ronsaghey cruinn y towshan, Donncha Ó hÉallaithe
veih Undinys Çhaghnoaylleeaght ny Galliu-Vay Eo, ta polasee ny Yernish va doltit
lesh reiltyssyn Nerin ny "hraartys ghlen as yarrooagh". Ren The Irish Times
aaraa jeh, as y papyr-naight çheet er y vun-ronsaghey echey 'sy phabyr-naight
Yernish Foinse, myr shoh: "T'eh ny chremeydys jarroogh jeh reiltyssyn Yernagh
eiyrtyssagh dy row 250,000 Yernisheyryn glen nyn gummal ayns ardjyn lane-Yernagh
ny lieh-Yernagh ec bunneeaght Steat Nerin, agh nagh vel agh eddyr 20,000 as
30,000 Yernisheyryn ayn nish."

Ta ram abbyrtyn eigsoylagh ny Yernish ayn. Trooid as trooid, ta ardjyn ny tree
preeu-abbyrtyn coadail ry-cheilley son y chooid smoo lesh queiggaghyn Mooan
(Cúige Mumhan), Connaghtey (Cúige Connacht) as Ullee (Cúige Uladh). Va
recortyssyn jeh abbyrtyn ennagh Lionagh jeant ec Commishoon Beeal-arrish Nerin
mastey undinyssyn ennagh elley roish y vaaish oc. Ta myn-abbyrt ny Yernish
ry-gheddyn ayns Thalloo yn Eeast, ayns shiar ny Canadey, as ee bentyn rish
Yernish Vooan va loayrit eddyr y 16-oo as y 17-oo eashyn (jeeagh er Yernish
Halloo yn Eeast).

Son y chooid smoo, ta Yernish Vooan loayrit ayns ardjyn Gaeltaght Cherree
(Contae Chiarraí), An Rinn ta faggys da Dún Garbháin ayns Coontae Phurt Largey
(Contae Phort Láirge) as Múscraí as Ellan Chléire (Oileán Chléire) ayns sheear
Choontae Chorkee (Contae Chorcaí). T'eh yn fo-rheynn smoo scanshoil 'sy Vooan
na'n anchaslys eddyr Yernish ny Déise (ta loayrit ayns Purt Largey) as Yernish
Vooan chairagh.

Ta ny h-abbyrtyn s'troshey jeh Yernish Chonnaghtey ry chlashtyn ayns Conamara as
Ellanyn Aran. Er yn oyr dy hooar abbyrtyn elley Connaghtey baase 'sy 20-oo eash
t'eh er credjal dy vel Yernish Chonamara unnane as Yernish Chonaghtey. Ny
s'gerrey da Gaeltaght Chonnaghtey she yn abbyrt ta loayrit 'syn ard beg er
joarey eddyr Galliu as (Gaillimh) as May Eo (Maigh Eo). Ta abbyrt Iorras Vay Eo
hwoaie as abbyrt Aghill (Acaill) nyn abbyrtyn Connaghtey rere grammeydys as
jalloo-oaylleeaght, agh ta cosoylaghtyn eddyr ad as Yernish Ullee rere
inymmyrkey sleih jee-hellooderagh ny yei Plandail Ulley.

Ta troyn ennagh ayns Yernish Chonamara çheu mooie jeh'n Chaighdeán oikoil - dy
ladoosagh y tosheeaght er son ennym-ocklyn as ad creaghney lesh -achan, m.s.
lagachan ayns ynnyd jeh lagú, "laggagh". Ta'n fockley magh neu-vun-towshanit
lesh breeocklen sheeynit as jerraghyn trome-leodit cur sheean baghtal er Yernish
Chonamara. Ta troyn yn-chronnaghey yn abbyrt shen goaill stiagh fockley magh y
bh lhean myr [w], choud's t'eh focklit magh myr [vˠ] 'sy Vooan. Myr sampleyr ta
mo bhád ("my vaatey") focklit magh myr [mˠə wɑːd̪ˠ] ayns Connaghtey as Ullee
ayns cosoylaght rish [mˠə vˠɑːd̪ˠ] 'sy jiass. Ayns bishaght ta loayreyderyn
Yernish Chonnaghtey as Ullee goaill y marennym "shin" stiagh raad dy vel y
cummey Caighdeánach jannoo ymmyd jeh'n cummey covestit ta ymmydit 'sy Voan m.s.
ta bhí muid ymmydit er son "va shin" ayns ynnyd jeh bhíomar ayns buill elley.

Ta Yernish ny Mee noa-emshyragh (ayns Lion) ny cooish er lheh. T'ee jeh'n abbyrt
Connaghtagh. Ta lught ny Yernisheyryn 'sy Vee ny sluightagh jeh thielee quoi
haink gys y Vee ayns ny 1930yn ny yei aachummey thallooin va stiurit ec Máirtín
Ó Cadhain.

Va Eaghtyrane Nerin Douglas Hyde nane jeh ny Yernisheyryn jerrinagh jeh'n abbyrt
ayns Ros Comain.

Rere çhengoaylleeaght, she abbyrt Na Rossa yn abbyrt smoo scanshoil t'ayn as eh
ymmydit dy lhean ayns lettyraght liorish ughtaryn lheid as ny braaryn Séamus Ó
Grianna as Seosamh Ó Grianna, as ad er enney dy ynnydoil myr Jimí Fheilimí as
Joe Fheilimí. Ta'n abbyrt shen feer cosoylaght rish yn abbyr t'ayns Gaoth
Dobhair as t'eh ymmydit ec ny h-arraneyderyn Enya (Éithne) as Máire Brennan as
ny braaryn as shuyryn oc ayns Clannad (Clann as Dobhar = Cloan ass Dobhar), Na
Casaidigh, as Mairéad Ní Mhaonaigh as bann ynnydoil elley, Altan.

Ta Yernish Ulley neu-chosoylagh rish abbyrtyn ny Yernish elley er chlashtyn as
ta troyn quaagh ayn ta cosoylagh rish Gaelg Albinagh. Ta ram focklyn
neu-chowreydagh as sorçhyn keeallyn aynjee myrgeddin. Agh, lesh livrey harrish
ny h-abbyrtyn Yernish va loayrit ayns Nerin Hwoaie, t'eh ny vooadaghey y ghra dy
vel Yernish Ulley ny cummey eddyr-ghoaillagh eddyr Gaelg Albinagh as abbyrtyn
heear as yiass ny Yernish, ansherbee. Myr trow, ta troyn neu-Ultagh ayns Gaelg
Albinagh nagh vel ayn agh ayns Yernish Vooan.

Ayns Yernish Ulley she yn tro smoo ard-ghooagh na ymmyd yn ayrneen jiooltagh
cha(n) ayns ynnyd ní ny Mooan as Chonnaghtey. Ayns Ullee hene ta'n cha(n) eisht
y ní ny s'menkey y chur magh ayns abbyrtyn smoo twoaie (m.s. er Ellan Horaigh).

Va ny kied screeuyn ayns Yernish currit sheese ayns screeuyn grainnit Ogham
veih'n chiarroo eash BNJ; ta'n ennym Yernish Vunneydagh currit er çhengey ny
h-eash shen. Ren Shenn Yernish, veih'n sheyoo eash, ymmyd jeh'n abbyrlhit
Romanagh as t'ee jarrooit ayns oirryn er laue-screeuyn Ladjyn son y chooid smoo.
Ta'n Yernish Veanagh, veih'n jeihoo eash, ny çhengey jeh corp mooar lettyraght,
goaill stiagh y Rúraíocht ard-ghooagh. Va'n Yernish Noa-emshyragh Leah, veih'n
treeoo eash jeig, çhengey ny lioaryn ayns Nerin as Nalbin Gaelgagh, as v'ee
currit sheese liorish screeudeyryn lheid as Seathrún Céitinn.

Veih'n hoghtoo eash jeig haink laggagh er y çhengey. Va ny Yernee geearree
Baarle y loayrt rere lhiettalyssyn va currit er Yernisheyryn liorish y stiurey
Goaldagh - sampleyr erreayrtagh t'er fys ec çhengoaylleeghyn myr arraghey
çhengey. 'Sy nuyoo eash jeig meanagh chaill y çhengey cooid vooar dy
loayreyderyn da'n baase as arraghey magh ny yei'n Ghortey Vooar (1845-1849).

Ec jerrey yn nuyoo eash, ren olteynyn Aavioghey ny Yernish eiyrtyssyn y çhengey
y chur er e toshiaght as ymmyd y yannoo assjee ayns Nerin.

Ta daa rang taah breearyn ec breaaryn reiltagh. Ayns ny h-emshiryn chaie,
pretereitagh as kianglagh, t'ad boggaghey corockle ec toshiaght yn 'ockle, as
cur d roish breeocklyn. My vees f ec toshiaght yn 'ockle, nee ad y ghaa red. Myr
sampleyr, fan ("fuirraghtyn") d'fhan sé ("duirree eh"). Gyn cur geill da shen,
ayns yn emshir phretereitagh neuphersoonagh, cha nel ad boggaghey ny d goll er
cur ayn.

Breearyn jeh'n chied taah (fraue unheeleydagh) as jerrey cleaoil oc: bris
(brishey):

Breearyn jeh'n nah taah (fraue yl-heelagh) as jerrey neu-chleaoil oc: ceannaigh
(kionnaghey):

T'ad troggal obballee lesh ní (ny níor 'syn emshir phretereitagh, dy mennick),
as feyshtyn lesh an (ny ar). Ta ní cosoylaghey rish cha 'sy Ghaelg, agh cha nel
ayrneen feyshtagh gollrish an 'sy Ghaelg nish.



https://gv.wikipedia.org/wiki/Fynlann

Ta Finnlynn, ny Pobblaght Finnlynn dy h-oikoil (Finnlynnish: Suomi; Soolynnish:
Finland), ny çheer Nordagh as ny deynlaght ta ny soie ayns ard Finn-Loghlynnagh
ny h-Oarpey Hwoaie. T'ee çhemmit liorish y Toolynn da'n sheear, liorish y Roosh
da'n shiar, as liorish Norlynn da'n twoaie, as ta'n Estaan ny soie da'n jiass
harrish Lhoob Finnlynn. She Helsinki preeu-valley ny çheerey.

Ta mygeayrt 5.3 millioonyn dy 'leih cummal ayns Finnlynn, as ta'n chooid smoo
jeu cummal ayns cooid yiass ny çheerey. T'ee ny hoghtoo çheer smoo 'syn Oarpey
rere eaghtyr as ny çheer chummaltit by loo 'syn Unnaneys Oarpagh. She
Finnlynnish çhengey ny mayrey ec y chooid smoo jeh pobble ny çheerey, as y
çhengey shen ny çhengey Finn-Oogragh ta bentyn rish yn Estoinish, as ta nane jeh
kiare çhengaghyn oikoil yn Unnaneys Oarpagh nagh vel nyn jengaghyn Ind-Oarpagh.
She y Toolynnish y nah çhengey oikoil 'sy çheer as ee ny çhengey ghooghyssagh
son 5.5% jeh pobble ny çheerey. Ta Finnlynn ny pobblaght ard-whaiylagh gheynlagh
lesh reiltys ta soit ayns Helsinki son y chooid smoo as reiltyssyn ynnydagh ayns
348 baljaghtyn. Ta millioon dy 'leih cummal ayns ard Helsinki Vooar (as yn ard
shen goaill stiagh Helsinki, Espoo, Kauniainen, as Vantaa), as ta treeoo jeh LTS
ny çheerey er ny ghientyn 'syn ard shen. Ta ard-valjyn mooarey elley goaill
stiagh lheid as Tampere, Turku, Oulu, Jyväskylä, Kuopio, as Lahti.

Dy shendeeagh va Finnlynn ny cooid jeh'n Toolynn as veih'n vlein 1809 v'ee ny
h-Ard-Diucaght hene-reiltagh ayns Impiraght ny Roosh. Va seyrsnys Finnlynn
veih'n Roosh fogrit magh ayns 1917 as haghyr caggey theayagh ny lurg, as
caggaghyn noi'n Unnaneys Soveidjagh as y Ghermaan Natseeagh lurg shen. Car y
Chaggey Feayr va polasee oikoil neuchommeeaght ec Finnlynn. Hie Finnlynn stiagh
ayns ny h-Ashoonyn Unnaneysit ayns 1955, 'syn RCTL ayns 1969, yn Unnaneys
Oarpagh ayns 1995, as cryss yn oarey veih toshiaght yn argid noa.



https://gv.wikipedia.org/wiki/Finn_Mac_Cooill

Ayns feayn-skeealleydaght Vannin, she fouwr Yernagh eh Finn Mac Cooil ny Finn
Mac Cooill (Yernish: Fionn mac Cumhaill). Ta bun echey ayns feayn-skeealleydaght
ny h-Erin myr fer caggee as shelgeyr, as toshiagh ny Fianna.

Va laue mooar ec Finn ayns çheer-oaylleeaght Vannin. Chroo eh yn Ellan hene,
liorish goaill croaglagh dy halloo ass Nerin er son eshyn y cheau ec fouwr
elley. Hie eh shaghey as huitt eh stiagh 'sy cheayn. Ren ushtey y towl y
lhieeney, as t'ad cur Logh Nay urree jiu.

She far-ennym eh Finn ny Fionn (dy ghra myr shen, "fynn"). Va'n feer ennym er
Deimne ([dʲeβ̃nʲi][notey 1], "shickyrys"), as ta skeealyn gra dy ghow eh y
far-ennym tra vanee e 'olt roish yn traa.

Rere un skeeal Vanninagh, haink eh veih Nerin lesh shilley er Mannin, as by
haittin lesh ee, as ren eh soiaghey faggys da Creneash. Va'n buggane[notey 2]
clashtyn ram mychione yn 'ouwr Finn Mac Cooil, as haink eh neose veih baare
Vaarool er son shilley er y chur. Va fys ec Finn dy row eh fo caggey rish, er
son dy 'eddyn magh quoi va'n fer share jeu. Er son y shaghney co-streeu, dollee
eh eh-hene 'sy chlean, choud's doltee e ven Thrinn y buggane, lesh lhiggey er dy
row e dooinney yn oikan as jannoo eab y keayrtagh y chur shaghey. Hug ee daa
willeen arran da'n vuggane as y gryle yiarn er ny 'ollaghey eddyr oc. Cha dod eh
eshyn y ee, agh dooyrt Thrinn dy row Finn cliaghtey ee lheid yn arran gyn
doilleeid. Eisht hug eh bwilleen elley da'n 'oikan', as dee eh eh çhelleeragh.
Fakin dy row eer yn 'oikan' cho mooar as Finn cho niartal, daasmooinnee y
buggane er caggey rish Finn as skeet eh roish.

Keayrt elley, haghyr y ghaa 'ouwr er-y-cheilley as va caggey mooar eddyr oc ec
Skyll Chreest Rosien. Yiarr magh cassyn Finn y barrey eddyr Kitterland as yn
Cholloo, as y barrey alley eddyr Kitterland as Mannin. Raip magh cassyn y
vuggane beeal y phurt ec Purt Çhiarn. Fy yerrey, ghow y buggane laue yn eaghtyr
er Finn as hug eh er y Yernagh gortit y hea. Dod Finn shooyl harrish y cheayn,
agh cha dod y buggane. Ga nagh nod eh eiyrt er Finn, hayrn magh y buggane
feeackle as cheau eh ny yei Finn. Woaill eh eh as huitt eh stiagh 'sy cheayn, as
shen Carrick ny Colloo jiu. Hyndaa Finn as dyllee shiaght mynney mollaght er y
chlag, as shen y fa dy vel eh cho gaueagh da lhongyn.

Rere skeealyn Yernagh, va Finn ny fer caggee as ny helgeyr, as toshiagh ny
Fianna. Ta skeealyn my-nyn-gione jannoo seose y çhymshal Fianna ny
Fiannaidheacht.

Ta'n chooid smoo jeh contoyryssyn leah Finn er nyn insh ayns Macgnímartha Finn
(mac-ghaltyn Finn). By vac Cumhall (toshiagh ny Fianna) as Muirne (inneen
druaight Tadg mac Nuadat) eh. Ghow Cumhall Muirne ersool erreish da'n ayr eck
jiooldey e laue da, as myr shen, ren Tadg aghin hug briwnys Ard-Ree ny h-Erin,
Conn Cétchathach ("Conn Keeadchaggee"). Ren Conn mooidjeen jeh Cumhall. Chaggee
ad Caggey Cnucha eddyr Conn as Cumhall, as hie Cumhall er marroo ec Goll mac
Morna, as ghow eshyn leeideiltys ny Fianna.

By horragh ee Muirne hannah, as yiooldee Tadg ee, as hug eh sarey da'n lught ish
y lostey. Cha lhig Conn, as hug eh ish fo coadey Fiacal mac Conchinn, as e ven
Bodhmall y ven-ghruaight ny shuyr Chumhall. Ayns thie Fiacal ruggyr Muirne mac,
as hug ee Deimne er.

Daag Muirne y guilley fo currym Bodhmall as y ven chaggee Liath Luachra. Hrog ad
eh dy golliaghtagh ayns keyll Sliabh Bladma, lesh ynsaghey caggey as shelg da.
As eshyn aase, hie eh stiagh fo shirveish chuse dy reeaghyn ardjynagh, agh tra
hoig ad dy nee mac Chumhall v'ayn, hug ad sarey da dy gholl ersooyl, fo aggle
nagh oddagh ad coadey eh veih e noidyn.

Haink Finn aeg da quaiyl Finn Eces (ny Finnegas), ny ghruaight as bard, rish yn
Awin Bóinne, as ren eh studeyrys fosyn. Va Finnegas er cheau shiaght bleeantyn
lesh jannoo eabyn braddan fys y ghoaill. Quoi erbee eeagh eh, yioghe eshyn
ooilley fys y teihill. Fy yerrey, ghow eh eh, as hug eh sarey da'n ghuilley
eshyn y aarlaghey da. Lesh coagyrey, lostee Finn e ordaag, as dy dooghyssagh,
hug eh ish stiagh ayns e veeal. Slug eh ayrn jeh crackan y vraddan myrane lesh,
as chosnee eh fys y vraddan.

Dagh blein rish tree bleeantyn as feed, ec Samhain, va'n çhee Aillen cliaghtey
cur er fir Heamhair na Rí cadley liorish kiaull, as eisht boallagh eh y palaase
y lostey sheese dys y thalloo. Cha dod ny Fianna, fo Goll mac Morna, eshyn y
lhiettal. Rosh Finn Teamhair na Rí, lesh poagey crackan coar dy ghreie caggee e
ayr. As eshyn freayll arrey rish Samhain, hug eh glaare yn eddin echey er rinn e
shleiy hene. Myr shen, hannee eh dooisht liorish y phian, as varr eh Aillen
lioree. Ny yei shen, va enney oc er, as hug ad kioneys ny Fianna da. Lhig Goll
voish dy arryltagh, as haink eh dy ve fer leighalagh Finn, ga dy row y
cochaarjys eddyr oc neuaashagh ny keayrtyn. Daggyr Finn aayeeilley jeh Tadg son
baase e ayr, fo baggyrt caggey fer rish fer. Hug Tadg cronk Alan, y thie echey,
da Finn myr aayeeilley.

Haink Finn da quaiyl e ven ard-ennoil, Sabh, tra v'eh er y çhelg. Va'n druiaght
Fear Doirich ("Fer dorraghey") er nyannoo feeaih jee, agh va moddee Finn, Bran
as Sceolan, er nyn nyannoo jeh deiney, as va enney orroo eck myr ben. Myr shen,
lhig Finn bioys y feeaih lhee, as hug lesh ee dys e thie. Rish yn oie, hyndaa ee
erash dys ben, as dinsh ee e skeeal da Finn. Phoos ad, agh keayrt dy row, haink
Fear Doirich erash tra nagh row Finn thie, as ren eh feeaih jee reesht, as hayrn
eh lesh ee ersooyl. Cha dow Finn ish y gheddyn rieau reesht, agh erreish da
shiaght bleeaney, hooar eh Oisín, guilley v'er ny hroggal liorish feeaih, as
hoig eh dy nee e vac hene v'ayn.

Rish shenn eash, rere Tóraigheacht Dhiarmada agus Ghráinne ("Eiyrt Ghiarmad as
Ghráinne) ren Ard-Ree Cormac mac Airt gialdyn e inneen Gráinne da Finn, agh
huitt ee ayns graih rish fer jeh ny Fianna, Diarmuid Ua Duibhne, as roie ad
ersooyl as Finn geiyrt orroo. Hug ayr doltee Ghiarmuid, Aengus, cur cooney daue.
Fy yerrey, va shee eddyr y tree, agh bleeantyn ny yei, va Finn as Diarmuid er
shelg collagh muc, as va Diarmuid goll er raipey echey. Va bree lheeys ec ushtey
er ny iu ass laueyn Finn, agh ga dy jagh eh son ushtey, lhig eh jeh roie magh
ass e laueyn roish da roshtyn Diarmuid. Hug Oscar oe Ghiarmuid baggyrt er
mannagh row eh hug lesh ushtey da Diarmuid, agh traa t'eh çheet erash fy-yerrey,
t'eh ro-anmagh, as ta Diarmuid marroo.

Rere'n skeeal Yernagh s'cadjiney, cha nel Finn marroo; t'eh ny chadley ayns ooig
fo Divlyn as y Fianna mygeayrt echey. Laa dy bee, doostee ad as coadey Nerin ec
traa e gaue smoo. Ta un skeeal gra dy ghoostee ad traa ta'n Dord Fiann goll er
sheidey tree keayrtyn, cho lajer as braew as row ad rieau.

T'ad cur kuse dy chummaghyn çheer-oaylleeaght ny h-Erin dys lieh Finn, as eh ny
'ouwr. Choud's y skeeal bentyn rish Mannin as Logh Neagh, t'ad gra dy ren eh
Claghan ny Fouwir er son dy dod eh roshtyn Nalbin gyn e chassyn y 'liughey.

Ayns 1761, dogree magh James Macpherson dy row eh er ngeddyn ard-skeeal v'er ny
screeu ec Oisín ayns Gaelg Albinagh, bentyn rish "Fingal" (Fionnghall, "joaree
fynn"). T'ad credjal dy screeu eh yn ennym myr "Fingal" er coontey meehoiggal yn
ennym beagh Finn 'sy çhenn Ghaelg.). Ayns Mee ny Nollick 1761, hoilshee magh eh
Fingal, an Ancient Epic Poem in Six Books, together with Several Other Poems
composed by Ossian, the Son of Fingal, translated from the Gaelic Language. Va
cummaght mooar ec ny daanyn shoh er ughtaryn elley, myr sampleyr Goethe as
Walter Scott, agh va arganeys ayn neayr's y toshiaght nagh row eh er adsyn y
hyndaa ass shenn obbyraghyn. Cha nel ad credjal shen jiu son y chooid smoo, ga
dy row bun oc, foddee, ayns shenn feayn-skeealeydaght 'sy Ghaelg. Ny yei shen,
va laue oc ayns aase Romanseeaght.

Ta Finn ry-akin ayns screeuaght ny h-Erin, goaill stiagh Finnegans Wake liorish
James Joyce; noa-skeeal aitt Flann O'Brien, At Swim-Two-Birds, ayns cummey
arrish feayn-skeeal Yernagh; as noa-skeeal "Finn Mac Cool", liorish Morgan
Llywelyn, bea-skeeal far-skeealagh er imneeaght as graih Finn. Ta arrane er,
"The Legend of Finn MacCumhail", liorish Dropkick Murphys.



https://gv.wikipedia.org/wiki/Faarney_(lus)

She lus erbee 'sy rheynn Pteridophyta eh renniagh ny faarney. Ta mysh 12 000
dooie ayn.. Ta sylem as phloem oc, as myr shen, she lossreeyn cuishlagh t'ayn.
Ta gass, duillagyn as fraueyn oc, agh cha nel rassyn ny blaaghyn; t'ad geddyn
sliught liorish sporragyn.

She Polypodiopsida possan smoo ny renniee, agh ta renniee goaill stiagh
gollianee, renniee scuitçhee, Marattiopsida, as Ophioglossales.

Haink rish renniee 'sy recortys fossylagh 'syn Eash Charboniferagh, agh cha row
ny dooieyn jeianagh ayn derrey anmagh 'syn Eash Chretaceagh son y chooid smoo.

She lossreeyn cuishlagh ad renniee. T'ad anchasley rish lycophyteyn (lossreeyn
ny s'bunneydaghey) er y fa dy vel feer duillagyn oc. T'ad anchasley rish
lossreeyn sheelagh (gymnospermae as angiospermae) er y fa nagh vel blaaghyn ny
rassyn oc. Ta'n bea oc maylartey sheelogheyn; ta keim sporophytagh daaphloid as
keim gametophytagh unphloid oc. Anchasley rish gymnospermyn as angiospermae, she
bioag seyr eh gametophyte renniagh.

Ga dy vel renniee cummal ayns cooillyn boggey scaadooagh rere'n eie chadjin,
t'ad ry-akin ayns ymmodee çhymbyllaghtyn elley, goaill stiagh sleityn, ushtey,
carrickyn eaynagh, as magheryn. Son y chooid smoo, she sur-lossreeyn t'ayn, as
t'ad gaase dy mie ayns oayllyn oirragh raad troyn ny çhymbyllaght cur lhiettal
er lossreeyn blaaghey. Ta kuse jeu mastey ard-sarkylyn ny cruinney, as t'adsyn
goaill stiagh renniagh vooar ny thalloo sleitoil, as Azolla ny loghyn
grianchryssagh; ta'n daa ghooie jannoo coloinyn mooar ta skeaylley dy tappee.

T'ad ry-akin ayns kiare oayllyn erskyn ooilley: keylljyn boggey scaadooagh;
scaanaghyn ayns carrickyn; curree gheayragh; as er biljyn grianchryssagh, raad
ta ymmodee dooieyn nyn epiphyteyn.

Ta ymmodee renniee croghey er co-obbraghey lesh fungyssyn mycorrhisagh. Cha
daasee ad agh sthie rheam pH er lheh. Myr sampleyr, cha daasee y renniagh
drappee Lygodium (America Hwoie) agh ayns thalloo vog as feer gheayragh; ta
rheam y renniagh Cystopteris bulbifera lhie harrish rheam Lygodium, agh cha nel
eh ry-akin agh er clagh eayil alkalaihagh.

Cha nel renniee cho scanshoil as lossreeyn rassagh dy tarmaynagh, agh ta ymmyd
jeant jeh kuse jeu. Ta sleih gee shiartanse dy renniee, myr sampleyr duillagyn
beggey renniagh vooar (Pteridium aquilinum), Matteuccia struthiopteris, Osmunda
cinnamomea, ny Diplazium esculentum. T'ad caigney Polypodium glycyrrhiza er son
y vlass mie eck.

Ta renniee 'sy ghenus Azolla nyn lossreeyn beggey snaueagh nagh vel gollrish
renniee chadjin. Ta ymmyd jeant jeu er son lhiasaghey ayns magheryn reise yn
Aishey hiar-yiass, er y fa dy vel ad tashtey nitrageen as jannoo beaghey lus
jeh.

Shimmey renniagh t'ad gaase myr lossreeyn çheer-yallooagh, er son duillagys
jesheenagh, as myr lossreeyn thie. T'adsyn goaill stiagh renniagh Voston
(Nephrolepis exaltata), Asplenium nidus, as y ghenys Platycerium.

Ta fir elley nyn sarkylyn nieunagh ny dooieyn ruegeydagh. T'adsyn goaill stiagh
Lygodium japonicum as Onoclea sensibilis. Ta renniagh ushtey vooar (Salvinia
molesta) mastey sarkylyn smessey ushtee ny cruinney.



https://gv.wikipedia.org/wiki/Ennymockle_conastagh

Ta ennymockle conastagh çheet er ennymockle ta cowraghey, dy undinagh,
kianglaghyn eddyr nhee er lheh as nhee elley.

Myr sampleyr, cha nel keeall erbee ec "moir", "carrey" as "laue-lheeys" mannagh
vel ad cowraghey "moir pheiagh ennagh", "carrey peiagh ennagh", ny "laue-lheeys
er peiagh ennagh". 'Syn aght cheddin, ta cooyl, baare as bun cowraghey rheynn dy
red elley son y chooid smoo.

Ta ennymocklyn conastagh nyn ennymocklyn rere co-ordrail, agh t'ad jannoo obbyr
taah-ocklyn. Ta focklyn myr shen ry-akin ayns ymmodee çhengaghyn, agh ta
çhengoayllee jannoo ymmyd jeh bentyn rish çhengaghyn Mesoamericaanagh son y
chooid smoo. Ta çhengaghyn as ennymocklyn conastagh oc goaill stiagh çhengaghyn
Mayagh, çhengaghyn Mixeagh-Zoqueagh as çhengaghyn Oto-Mangueagh.

She ennymockle cadjin t'ayn rere grammeydys, agh ta'n keeall echey cowraghey
conastey reamyssagh ny emshiragh, cha nel "nhee"; myr shen, ta ymmyd jeant jeu
dys soilshaghey ynnyd, gleashaght as kianglaghyn elley, 'syn aght cheddin as
roie-ockle ayns çhengaghyn as y lheid oc. Ta'n ennymockle conastagh "lesh"
ennymockle elley, as t'eh cowraghey conastey eddyr y "chaireyder" echey as
ennymockle elley.



https://gv.wikipedia.org/wiki/Edward_Faragher

By Vanninagh, Ghaelgeyr, screeudeyr, vard as hagleyder beeal-arrish Edward
Faragher (1831 – 1908), as sleih cur er Ned Beg Hom Ruy (ny Neddy Beg Hom Ruy).
Rug eh ayns 1831 ayns Creneash, as cheau eh y chooid smoo jeh’n vea echey
aynjee.

Ghow eh beggan ynsagh ec scoill oikanagh ayns Purt le Moirrey, as daa vlein ec
scoill skeerey Skylley Chreest Rosien, ny smoo na daa veeiley ass Creneash. Cha
row monney Baarle ec y valley ec y traa shen, as cha dod agh e voir hene loayrt
rish sleih joarree. Va’n ayr echey ny schoillar braew, as v’eh cliaghtey screeu
son ooilley sleih Chreneash. Va mooinjer mooar dy liooar echey, goaill stiagh 12
phaitçhey, as er y fa shoh, v’eh er goll da’n aarkey ec eash veg. V’eh
geeastaghey ayns baatey e ayr rish shiaght bleeantyn, as erreish da shen, hie eh
dys Lerphoyll dy ve ny yeantagh tashtanyn. V’eh gobbraghey marish Bretnee, as
cha ren eh gynsaghey agh beggan Baarle. Eisht haink eh erash da Creneash mysh
1870, as v’eh geeastaghey breckyn marrey rish Kione Sailley as Nerin Heear rish
25 bleeantyn.

Mysh 26 bleeaney dy eash, ghow Faragher toshiaght freayll ny daanyn echey. ‘Sy
vlein 1880 haink eh dy ve ny obbaltagh, as rish y feed bleeaney lurg shen, t’ad
gra dy ren eh co-hoieaghey mysh thousane arraneyn noo, as ymmodee fir elley. Hie
kuse jeu er ny soilshaghey magh ayns Mona’s Herald ny The Cork Eagle, agh ta
enney share er son Skeealyn Aesop (Doolish, 1901). Ta’n lioar shoh ny çhaglym dy
chuse jeh’n 131 skeealyn çhyndaait echey rish kiare meeghyn, chammah as kuse dy
ny daanyn echey, bea-skeeal beg liorish Charles Roeder, as noteyn mychione bea
ayns shenn Chreneash.

Erreish da baase e ven, ren yn inneen treoghit ec Ned freayll thie er-e-hon, agh
fy yerrey ren ish, as yn daa ghuilley eck garraghey magh dys yn Chanadey. Myr
shen, ‘sy vlein 1907, tammylt beg roish my hooar eh baase, ren Ned garraghey yn
thie echey dys Alfreton, ayns Derbyshire, Sostyn, dy chummal marish e vac,
William.

Ren Ned Beg faagail tasht jeh daanyn, skeealyn as cooinaghtyn jeh Creneash as
Mannin. Ec y cooinaghtyn keead blein e vaase, dooyrt Meoir Shennaghys Sheshoil y
Museum, Yvonne Cresswell:

Ta’n shenn thie echey ry-akin ayns Creneash foast, myr ayrn jeh'n Thie Tashtee
Theayagh Ashoonagh.



https://gv.wikipedia.org/wiki/Eddyr-skeeal_caslys

Ta caslys-skeeal eddyr-voggyl ny chaslys-skeeal t’er ny hoilshaghey magh er
ynnyd-eggey. Dy mennick cha nel ad ry-gheddyn agh er yn eddyr-voggyl, agh ny
keartyn elley, t'ad goll er soilshaghey magh ayns lioaryn as pabyryn-naight, agh
cummal seose skeeal-hasht er yn eddyr-voggyl. Ta'n eddyr-voggyl cur daue
lhaihderaght aarloo.

Ta caslys-skeealyn eddyr-voggyl gollrish skeealyn hene-soilshit, er y fa dy nod
peiagh erbee, foast, screeu as soilshaghey magh yn caslys-skeeal eddyr-voggyl
echey hene. Ta ny smoo na 18,000 caslys-skeealyn eddyr-voggyl ayn nish, as adsyn
goaill stiagh scheimyn aitt cadjin as caslys-noaskeealyn, ram genreyn as
cooishyn. S'tiark nyn ta hene-chooneydagh mychione argid.

Caslys-skeeal eddyr-voggyl, cha nel eh orroo tannaghtyn rere ny lhiettalyssyn
croo ta er pabyryn-naight as earishlioaryn tradishoonagh. Foddee ellyneyryn
jannoo ymmyd jeh jargaghtyn er lheh yn eddyr-voggyl da'n vondeish oc. Scott
McCloud, fer jeh y chied ren coyrlaghey caslys-skeealyn eddyr-voggyl, t'eh er
nyannoo hoshiaght eie y carneish neuchaghlee. Gyn lhiettalys er mooadys clou
cadjin, foddee ellyneyryn skeaylley da raad erbee gyn jerrey, myr ta demian5 er
nyannoo lesh y skeeal scrolley echey When I Am King.

Ta ellyneyryn elley, myr sampleyr Mark Fiore, jannoo prowaltys cur stiagh
eddyr-obbraghey as bio-chaslys. Ta cartoonyn echey jannoo ymmyd jeh Adobe Flash.

Foast, ta croo cliaghtagh ec cooid mooar, s'cosoylagh yn chooid smoo jeh
caslys-skeealyn eddyr-voggyl. Kuse jeh, myr sampley PvP liorish Scott Kurtz as
Sinfest liorish Tatsuya Ishida, t'ad jeeaghyn gollrish scheimyn aitt doo-as-bane
pabyryn-naight. Ta'n croo spotçh-dagh-laa shoh lhiggey daue jannoo jeianaghey y
skeeal ny smenkey, as myr shen t'ad goaill lhaihderaght mooar dy tappee, foddee.
Ny caslys-skeealyn eddyr-voggyl elley, t'ad jeant gollrish lioaryn
chaslys-skeealyn tradishoonagh, manga ny caslys-noaskeealyn. Ny caslys-skeealyn
eddyr-voggyl shoh, myr sampleyr MegaTokyo liorish Fred Gallagher as American
Born Chinese liorish Gene Yang, , she myr duillagyn t'ad jeant, cha nee ayns
scheimyn, as ta'n skeeal ny smoo scanshoil na spotçhyn.

Kuse dy lioaryn chaslys-skeealyn hene-soilshaghey, myr sampleyr Finder as Girl
Genius liorish Phil & Kaja Foglio, t'ad er chur jerrey er soilshaghey magh
caslys-earishlioaryn clouit. Ayns ynnyd jeh shen, t'ad jannoo ny skeealyn myr
caslys-skeealyn eddyr-voggyl, son roshtyn lhaihderaght smoo. Cha nel ad clou agh
lioaryn chaslys-skeealyn ta çhaglym nyn obbyr.

Cha nel ooilley ellyneyryn jannoo obbyr-ellyn cliaghtagh. Ta caslys-skeealyn
eddyr-voggyl sprite jannoo ymmyd jeh spriteyn veih gammanyn co-earrooder, jannoo
coip jeu as cur stiagh ad 'sy skeeal myr karracteyr. Chammah's shen, ta
caslys-skeealyn eddyr-voggyl ayn as ad jannoo ymmyd jeh ellyn garrit, ellyn er
ny 'eddyn, as fotografyn. Myr sampleyr, ta A Softer World, liorish Joey Comeau
as Emily Horne, goll er jannoo lesh fotografyn as scheimyn far-chlouscreeu. Ayns
ny skeealyn jeant rolaue shoh, ta crootaght son y chooid smoo goll er cur da'n
screeu.

Ta ellyneyryn ayn as adsyn jannoo caslys-skeealyn eddyr-voggyl raad ta'n ellyn
cheddin ec dagh ooilley duillag. Myr sampleyr, Dinosaur Comics liorish Ryan
North. Cha nel agh ny focklyn t'ad caghlaa. Ta Ellyn pixelagh myr spriteyn, agh
ayns ynnyd jeh goaill jallooyn veih gammanyn ny myr shen, ta'n ellyneyr jannoo
obbyr noa cruinnys myn. Ta Diesel Sweeties ny hampleyr ard-ghooagh.

Caslys-skeealyn eddyr-voggyl ta hene-soilshaghey, cha nel ad fo lhiettalys
soilsheyderyn ny syndacait caslys-skeealyn, as myr shen ta seyrsnys ellynagh. Dy
dooghyssagh, ta kuse dy caslys-skeealyn eddyr-voggyl sheeyney cagleeyn blass
mie, jannoo ny by vie lhieu er y fa nagh vel monney kinseyraght er yn
eddyr-voggle. Foddee cooishyn caslys-skeealyn eddyr-voggyl jannoo doilleeidyn
foast: va boirey leighagh ec Tristan Farnon lurg ren eh arrish er Dilbert as
cooishyn an-ghraagh ayn. Ren y Catholic League çhionnraaghey mychione corrym
ard-vollaghtagh jeh Yeesey liorish Eric Millikin ayns Fetus-X, yn caslys-skeeal
eddyr-voggyl echey.

Caslys-skeealyn eddyr-voggyl as skeeal-hasht mooar oc, t'ad soilshaghey magh
lioaryn çhaglym dy mennick. Nyn as croo scheimyn pabyr-naight ny caslys-lioaryn
oc, t'ad cliaghtey rere'n croo oc, agh ta doilleeidyn clou ec ellyneyryn ta
jannoo caslys-skeealyn eddyr-voggyl as croo neuchadjin oc.

Mastey ny caslys-skeealyn eddyr-voggyl smoo leah va T.H.E. Fox, va goll er
soilshaghey magh er Compuserve as Quantum Link ayns 1986; Where the Buffalo
Roam, va goll er soilshaghey magh er FTP as usenet ayns 1991; Doctor Fun, va
goll er cur er yn eddyr-voggyl ayns 1993, Netboy which was published on the web
in the summer of 1994,; as NetComics Weekly liorish Finnish Comics Society, ren
goaill toshiaght ayns 1994 as hiank er derrey 1999 (ny 2001 ayns Finnlynnish).
Ny caslys-skeealyn eddyr-voggyl foddey-beayn ta ayn foast, t'ad goaill stiagh
Art Comics Daily (ghow toshiaght ayn Mee Vayrnt 1995), Argon Zark! (Mean Souree
1995), Kevin and Kell (Mean Fouyir 1995), as Slow Wave (Mee Houney 1995).

Ta ellyneyryn elley gra dy row ad y chied ayns genre ennagh ny sorçh ellyn
ennagh, ny dy hug adsyn bree da troa cadjin. Ghow The Polymer City Chronicles
toshiaght er y 13oo laa Mee Vayrnt, 1995, as ta aggyrtys echey dy row eh y chied
caslys-skeeal eddyr-voggyl mychione gammanyn co-earrooder. Cha row Bob and
George y chied caslys-skeeal eddyr-voggyl sprite er yn eddyr-voggyl, agh ta
sleih gra dy hug eh bree da'n troa cadjin. Ghow Twisted Kaiju Theater toshiaght
ayns Mee Luanistyn 2000. Hug Twisted Toyfare Theater, veih earishlioar ToyFare,
ard-smooinaght da. Cha row eh y chied caslys-skeeal eddyr-voggyl fotograf v'ayn,
agh t'eh goit rish dy cadjin son cur y troa fo raad.

Ayns ny kiare feed as jeigyn anmagh, vooadee ny caslys-skeealyn eddyr-voggyl
v'ayn dy tappee, as fir ennoil myr Sluggy Freelance, Roomies! (roie-hagher It's
Walky), Piled Higher and Deeper, Newshounds, User Friendly, Penny Arcade as PvP.
T'adsyn kuse dy ny fir smoo cummaghtagh t'ayn.

Ayns Mee Vayrnt 2000, hug er bun Chris Crosby, e voir Teri as Darren Bleuel y
giat caslys-skeealyn eddyr-voggyl Keenspot. Hug er bun Crosby and Bleuel
shirveish seyr cummal seose caslys-skeealyn eddyr-voggyl ayns Jerrey Souree
2000. Va'n chied ennym echey KeenSpace, agh ren ad caghlaa eh dys Comic Genesis
ayns Jerrey Souree 2005.

Ayns Jerrey Souree 2000, ren Austin Osueke soilshaghey magh eigoMANGA,
eddyr-ghiat soilshaghey manga noa er yn eddyr-voggyl: eddyr-vanga. Sthie y vlein
shoh, hug eddyr-earlishlioaryn caslys-skeealyn tastey da eigoMANGA, as erreish
da shen haink rish eh ayns Wizard Magazine ayns Mee Vayrny 2001. Hug shen tastey
y hynskyl caslys-skeealyn er caslys-skeealyn eddyr-voggyl.

Ayns Mee Luanistyn 2000, hie er soilshaghey magh traaghtys Scott McCloud
Reinventing Comics, as lieh jeh loayrt er caslys-skeealyn eddyr-voggyl. Ga dy
vel ny barelyn echey arganagh ny keayrtyn, va McCloud ny ‘er jeh y chied
voylleyderyn caslys-skeealyn bun-earrooagh, as she foast fer cummaghtagh 'sy
vagher t'eh. Ny keayrtyn, ta ny sheiltynyssyn echey croo resoonaght mychione
raad lhisin caslys-skeealyn eddyr-voggyl goll, as ny t'ad, dy cruinn. Chammah as
shen, er lesh ta bun-eeck aght mie da screeudeyryn as ellyneyryn cummal seose ny
obbyr oc, agh ta ram resoonaght as arganeys ayn mychione yn eie shoh.

Ayns 2001, ghow y boayl tailley-lhaih caslys-skeealyn eddyr-voggyl Cool Beans
World toshiaght erreish da troddan soilsheydys enney ard, goaill stiagh
soilsheenaghey clout lhean. Chossyn eh aundyr Internet Magazine Boayl y Vee ayns
Jerrey Fouyir 2001. Adsyn screeu da, v'ad goaill stiagh (chammah as sleih elley)
crootee caslys-skeealyn Pat Mills, Simon Bisley, John Bolton as Kevin O'Neill,
as y screeudeyrClive Barker. Va'n lught goaill stiagh Scarlet Traces as Marshal
Law.

Ayns Mee Vayrtn 2001, hug Shannon Denton as Patrick Coyle bun er Komikwerks.com.
She ynnyd-eggey t'ayn as eshyn cur magh duillagyn seyr veih sleih gerrymoil
caslys-skeeal as bio-chaslys. Ren y chied enmyn goaill stiagh Astounding Space
Thrills liorish Steve Conley, Buzzboy liorish John Gallagher, as Johnny
Smackpants liorish Coyle.

Hug Joey Manley bun er Modern Tales er Mee Vayrnt 2002, çhebbal caslys-skeealyn
eddyr-voggyl er tailley. Ta serializer, girlamatic as Graphic Smash nyn
moayl-paitçhyn echey.

Rish 2005, va cummal seose caslys-skeealyn eddyr-voggyl ny keird hene. Va buill
lheid as Comic Genesis, Drunk Duck, Smack Jeeves as Webcomics Nation ayn. Cooid
smoo jeh ny thousaneyn dy caslys-skeealyn eddyr-voggyl t’ayn, t’ad goll er
cummal seose er ny buill shoh.

Ayns 2006, screeu Universal Press Syndicate er caslys-skeealyn eddyr-voggyl ayns
trass lioar y straih Attitude: The New Subversive Cartoonists. Hug ad tastey er
fir lheid as The Perry Bible Fellowship, Cat and Girl, as A Lesson Is Learned
But The Damage Is Irreversible.

Ga y row syndicaityn caslys-skeealyn er yn eddyr-voggyl neayr’s mean
yeih-bleeaney kiare feed as jeih, cha ghow toshiaght soilsheyderyn tradishoonagh
myr Marvel Comics jannoo obbyr bun-earrooagh dy trome derrey 2006-7. Hug er bun
DC Comics yn eddyr-vanglane oc, Zuda Comics, ayns 2007. Ta sleih cur stiagh
obbyr da’n voayl son dy cho-hirrey son conaant keird caslys-skeealyn
eddyr-voggyl y yannoo.

As ta caslys-skeealyn eddyr-voggyl er mooadaghey, ta eddyr-vondeeyssyn er
mooadaghey mygeayrt-y-moo. Ta kuse dy ellyneyryn beeaghey yn lught-fir jeeaney
oc liorish forymyn, boaylyn fir jeean as bloggyn, as ny keayrtyn ta caarjys mie
eddyr oc. Ta ellyneyryn hene croo bondeeyssyn myrgeddin, liorish maylartey
post-l, kianglaghyn as artyn forym. T’ad gobbraghey ry cheilley liorish
duillagyn saieagh ynnydeyragh as co-fee, as t’ad çheet ry cheilley dys
cochianglaghyn. Ta bondeeyssyn elley çheet rish trooid eddyr-vuill cadjin
caslys-skeeal eddyr-voggyl ta loayrt er y chooish: myr sampleyr, Comixpedia
(nish enmyssit ComixTALK). Eddyr-vuill cur da sleih cummal seose ny shirveishyn
elley, lheid as Comic Genesis, Drunk Duck ny buzzComix,ta beoyn oc neesht
çhaglym bondeeyssyn. As myr t’eh mychione yn eddyr-voggyl hene, ta’n bondeeys
caslys-skeealyn eddyr-voggyl cliaghtit rish arganys. Ta bree caslys-skeeal
eddyr-voggyl bentyn rish toilçhinys chammah as foayr cadjin, as foddee caggey
lossey eiyrt er taghyrtyn, er lheh my vel yn arganys bentyn rish caslys-skeeal
eddyr-voggyl, ny e screeudeyr, as enney mie er lheh oc. Ram keayrtyn, ta bun yn
arganys shayll as barel trome echey, ny ayns y duillag ny ayns yn art naight
echey. Ta trughaneys eddyr daa hellyneyr bun cadjin elley, my vel eh feer ayn ny
dyn. Ny keayrtyn, ta’n lught-fir jeeaney sheidey yn aile neesht.

Ta ellyneyryn ayn as foddee ad obbraghey er ny caslys-skeealyn eddyr-voggyl oc
lane-emshiragh, gyn obbyr elley. Ta’n possan ellyneyryn keird caslys-skeealyn
eddyr-voggyl goaill stiagh Mike Krahulik as Jerry Holkins jeh Penny Arcade,
James Kochalka jeh American Elf, Randall Munroe jeh xkcd, Brian Clevinger jeh
8-Bit Theater, Eric Millikin jeh Fetus-X, Tim Buckley jeh Ctrl+Alt+Del, as ram
fir elley. Yn chooid smoo jeu, gow ad toshiaght screeu myr ceau traa, agh v'ad
cho rahoil dy nod ad beaghey er toyrtyssyn as cooid hraghtee.

Ta aghtyn eigsoylagh ayn son dy ellyneyryn cosney argid. Ta kuse jeu jannoo
ymmyd jeh crockan dooragh (myr sampleyr, liorish PayPal) ny shirrey toyrtyssyn
liorish yeearreeaght er lheh. Ny keayrtyn, t'ad çhebbal tooilley duillagyn son
roshtyn sym er lheh, ny jallooyn toilçhin. Ta sleih elley creck cooid hraghtee
as ny obbyr oc orroo, ny creck ellyn hene, fo oardagh, foddee. My vel dellal dy
liooar ec y voayl, foddee argid soilsheenys ny olteynys goll er cosney. Ta kuse
dy caslys-skeealyn eddyr-voggyl er nyn glou magh myr lioaryn çhaglym,
hene-soilshit dy mennick. Sampleyryn jeu, t'ad goaill stiagh PvP, Dominic
Deegan, Sluggy Freelance, as Megatokyo, chammah as ymmodee fir elley.

Ta kuse dy caslys-skeealyn eddyr-voggyl, lheid as Helen, Sweetheart of the
Internet, Van Von Hunter as Diesel Sweeties er nyn ngeddyn liorish syndacait, as
t'ad goll er clou ayns duillagyn caslys-skeealyn pabyryn-naight. Ta fir elley,
lheid as The Perry Bible Fellowship ny PartiallyClips er nyn soilshaghey magh
ayns pabyryn-naight ny earlishlioaryn sur-oaylleeagh. Ta The Order of the Stick
er ny chlou ayns Dragon Magazine

Chammah as ellyneyryn ny lomarcan geabbey jannoo vondeish da caslys-skeeal
eddyr-voggyl, ta greeseyderyn dellalys ayn, geabbey croo cummey dellal neesht.
Va Scott McCloud, fer niartee fondit jeh myneeckys, ny 'er-choyrlee da'n
çheshaght-dellal BitPass. Ta kuse dy hoilsheyderyn caslys-skeealyn eddyr-voggyl,
myr sampleyr y mooinjer buill Modern Tales, jannoo ymmyd jeh cummey olteynys.

Ta ronney eddyr-voggyl ec ymmodee aundyryn caslys-skeealyn. Hug ny Eagle Awards
bun er Reih Caslys-Skeealyn er yn Eddyr-Voggyl ayns 2000, as ren ny Ignatz
Awards y chied red ayns 2001. Erreish da enmys caslys-skeealyn eddyr-voggyl da
ymmodee jeh ny ronnaghyn caslys-skeealyn clouit tradishoonagh oc, hug ny Eisner
Awards bun er ronney Caslys-Skeealyn Bun-Earrooagh Share ayns 2005. Ren ny
Harvey Awards eiyrt orroo ayns 2006 (Obbyr Caslys-Skeeal Eddyr-voggyl Share) as
ny Shuster Awards ayns 2007 (Aundyr Crooder Caslys-Skeeal Eddyr-voggyl
Ard-Yindyssagh Canadagh).

Ta ny Web Cartoonists' Choice Awards nyn aundyryn er ny chur magh dagh blein
neayr’s 2001. Myr jesh-cliaghtey, ta possan ellyneyr jannoo caslys-skeealyn
eddyr-voggyl er ny taghyrtyn. Ayns 2007, va jesh-cliaghtey loaghtagh ec Megacon.

Ta ny Clickburg Webcomic Awards (ny "Clickies") er ny chur magh neayr's 2005 ec
feish caslys-skeealyn Stripdagen Haarlem. T'ad son screeudeyr gobbraghey ayns ny
çheeraghyn Benelux, er-lhimmey jeh un aundyr eddyr-ashoonagh



https://gv.wikipedia.org/wiki/Dublin

She preeu-valley Nerin as y chaayr smoo ayn eh Divlyn ny Balley Aah Cleeah
(Baarle: Dublin, Yernish: Baile Átha Cliath ny Áth Cliath). Ta'n ennym Manninagh
çheet ass Dubh Linn ny Yernish as eh keeayllaghey "doo lhing" ny "lhing doo".
Rere coontey-pobble ny bleeaney 2006, ta ny smoo na 1 villioon dy 'leih cummal
'syn ard baljagh echey, lesh 506,211 deiney cummal 'sy chaayr hene. Ta'n chaayr
ny soie begnagh er y lieh-voayl er coose hiar Nerin ec inver Awin ny Liffey as
ec çheshvean Ard Ghivlyn. Ta'n clyst choonseilagh hene, ta fo stiurey Choonseil
Chaayragh Ghivlyn, çhemmit liorish Coontae 'ine Goal da'n twoaie, da'n sheear
hwoaie as da'n shiar hwoaie, liorish Coontae Ghivlyn Yiass da'n sheear yiass, as
liorish Coontae Ghoon Laoire-Rhaa yn Doon da'n shiar yiass.

Dy bunneydagh, va'n chaayr bunnit myr balley Loghlynagh. Haink er y chaayr dy ve
ny reeriaght er enney myr Reeriaght Ghivlyn as haink urree dy ve ny preeu-chaayr
lurg ny ruegyssyn Normanagh. Jiu, ta Divlyn ny ynnyd shenndeeagh as cultooragh
da'n çheer, myrane lesh laare noa-emshyragh yn ynsee, ny h-ellynyn, y
ghurneilys, yn tarmaynys as yn çhynskyl.



https://gv.wikipedia.org/wiki/Dorothy_Pentreath

Va Dolly Pentreath, ny Dorothy Pentreath (bashtit 1692, hooar baase ayns Mee ny
Nollick 1777) ny Cornisheyr flaaoil jerrinagh, foddee.

Dy mennick ta cuir heese j'ee gra dy row ee ny Cornisheyr un-çhengaghyn
jerrinagh, t'eh shen, y dooiney jerrinagh lesh y Chornish agh gyn y Vaarle, agh
t'eh shen ayns contraartys rish e coontey urree hene, myr va recortyssit ec
Daines Barrington.

Va Pentreath bashtit er 16 Mee Voaldyn 1692, as t'eh er credjal dy row ee ny nah
phaitçhey ass shey paitçhyn ec yn eeasteyr Nicholas Pentreath, as e nah ven,
Jone Pentreath. Dooyrt ee ny s'anmey nagh row ee jargal y Vaarle dy loayrt roish
e 20-oo laa ruggyree. Foddee nagh row eh shen kiart, agh va'n Chornish ny kied
çhengey eck. Nar v'ee 'sy çhenneraght chooinnee ee dy row eeastyn er ny creck
eck trooid y Chornish ayns Pen Sans, as va'n Chornish so-hoiggal ec y chooid
smoo jeh ny cummaltee ynnydagh (goaill stiagh y sleih ooasley). Ren ee cummal
ayns skeerey Pawl, faggys da Porthynys.

Cha phoos Pentreath rish peiagh erbee, agh 'sy vlein 1729 va un vac behrt eck,
as eh enmyssit John Pentreath (1729 - 1778).

Ayns 1768, ren Daines Barrington ronsaghey'n Chorn er son Cornisheyryn as ayns
Porthynys haink eh er Pentreath, creckeyder eeastyn ec y traa shen as ee 82
bleeaney d'eash, as "y Chornish flaaoil eck". 'Sy vlein 1775, chur eh magh
coontey j'ee ayns yn earish-lioar Archaeologia de chooid y Society of
Antiquaries, as y coontey enmyssit On the Expiration of the Cornish Language
("Mychione Jerrey'n Chornish"). Screeu Barrington 'syn art dy row "y bwaane raad
v'ee cummal ayns bayreen keyl", as dy row daa vwaane ny share hoal noi as daa
ven elley ayndaue, jeih ny daa vleeaney jeig ny saa na Pentreath, nagh row
jargal y Chornish dy loayrt, agh va jargal ee ry-hoiggal. Queig bleeaney ny
s'anmey va Pentreath 87 bleeaney d'eash as v'ee "boght as freilt son y chooid
smoo rish y skeerey, as er aghtu rish faaishnagh as cabblagh 'sy Chornish".

Ayns ny bleeantyn jerrinagh jeh'n theihll eck, haink er Pentreath dy ve ny
dooiney ardghooagh ynnydagh er son y fys eck er y Chornish. Mygeayrt ny bleeaney
1777, va caslys j'ee daahit liorish John Opie (1761–1807), as ayns 1781 va
grainney j'ee ec Robert Scaddan er ny hoilshey.

'Sy vlein 1797 dooyrt eeasteyr ass Porthynys rish Richard Polwhele (1760–1838)
dy ren William Bodinar "coloayrtyssyn lhee er feie ny h-ooryn 'sy Chornish; nagh
row y coloayrtys oc ry-hoiggal agh ec kuse veg dy 'leih 'syn ynnyd; as dy row y
Vaarle ec y daa jeu"

Ta Pentreath er çheet stiagh ayns shenn-skeealyn er son e gweeaghyn er sleih
ayns stroo liauyr dy Chornish chreoi traa va farg urree. Ta e baase coontit myr
baase ny Cornish myr çhengey cho-phobbylagh. Rere ny shenn-skeealyn v'ad ny
focklyn jerrinagh eck na "Me ne vidn cewsel Sawznek!" ("Cha n'aillym y Vaarle dy
loayrt!") agh s'cosoylagh nagh row ayns ny focklyn shen agh e freggyrt cadjin as
deiney loayrt r'ee 'sy Vaarle.

Ta ram skeealyn mooee ayn. V'eh raait dy ren ee gweeaghyn er deiney dy mennick,
goaill stiagh traaghyn v'ee enmyssey deiney "kronnekyn hager du", "beayf doo
graney", as v'eh raait ec sleih elley dy row ee ny buitçh.

Va Pentreath oanluckit ayns Pawl, raad va lhiaght cooinaghtyn ayns e onnor
currit stiagh ayns bwoalley garey killagh Pawl Noo Aurelian 'sy vlein 1860
liorish Louis Lucien Bonaparte, mac braarey Napoleon, as liorish Viggar Phawl ec
y traa shen. V'eh screeuit er y lhiaght:

Myrane lesh "loayreyderyn çhengey jerrinagh" elley, ta arganys ayn mychione
staydys Phentreath. She'n feer aggyrtys eck myr y Cornisheyr dooghyssagh flaaoil
jerrinagh.

Lurg e baase hooar Barrington lettyr, screeuit 'sy Chornish as lhieggan Baarle
goll marish, veih eeasteyr ayns Porthynys as yn ennym William Bodinar (ny
Bodener) er as eh gra dy row queig deiney er fys echey 'sy valley beg shen as y
Chornish oc. Chammah as shen screeu Barrington mychione John Nancarrow veih
Marghasyow as eh ny loayreyder dooghyssagh va bio ayns ny 1790yn.

Ta daane casherickit da Dolly Pentreath ec y screeuder Britaanagh Pêr-Jakez
Helias.



https://gv.wikipedia.org/wiki/Daa-veaghee

Ta daa-veaghee (y possan bea-oaylleeagh Amphibia) nyn maaghyn yl-hermagh
ectoçhermagh ta caghlaa cummey. Ta’n larvey gennal ushtey, agh ta'n cummey aasit
gennal aer. Son y chooid smoo, ta kiare lurgaghyn oc. Ta daa-veaghee breh ny
h-oohyn oc ayns ushtey, gollrish ny shennayraghyn eeastagh oc.

Ta tree oardaghyn daa-veaghagh er mayrn. Ta rannagyn, y possan smoo, nyn
naa-veaghee gyn famman, as ta’n chooid smoo jeu nyn lheimmeyderyn mie. Ta famman
ec lossagyn foast, as ta’n possan shoh goaill stiagh yn axolotl as yn olm, daa
cretooryn nagh vel rieau çheet dy ve nyn lossagyn aasit. Y treeoo oardagh, shen
ny kaikilee, daa-veaghee gollrish beisteigyn ta towlaghey fo thalloo. Cha nel
cassyn oc.

Ta’n chooid smoo jeh daa-veaghee breh oohyn ‘syn ushtey. S’doo adsyn er y fa dy
vel melanin ayndaue son dy choadey ad noi sollys erskyn-ghorrym. Ta ny h-oohyn
shoh çheet dy ve nyn naa-veaghee aeg, as adsyn cummal ‘syn ushtey, as gennal
liorish grooane. Beggan er veggan, t’ad caghlaa cummey dys cummey daa-veaghagh
aasit as goaill toshiaght ennal aer. Ny yei shen, ta shiartanse dy lhimmaghyn
ayn, goaill stiagh yn acsolotl as yn olm.

Cha nel agh un fosley cooyllagh ec daa-veaghee: y cloaca. Ta keck as killagyn
gientynagh chammah çheet magh assjee.

Ta’n kaikilagh Siphonops annulatus lhiggey da’n sliught eck gee e crackan.
Erreish daue gee y clane brat sodjey magh, t’ad fuirraghtyn derrey t’eh er
d’aase erash, as jannoo y red cheddin reesht. Ta dooieyn elley ayn as y sliught
oc breh çheusthie jeu. Agh ny yei shen, ta’n voir cur bee daue; t’ad gee brat
sodjey magh y feddan ooh eck.

Ayns 2004, hooar ad fossyl as ny troyn kiart echey son dy arraghey ass yn ushtey
da’n thalloo. Hie eh er feddyn ayns yn Arctagh Canadagh, as hug ad yn ennym
Tiktaallik er, rere ennym ynnydoil eeast mooar ta ry-akin ‘syn ard. She cretoor
vooar v’ayn, mysh daa veader ‘sy lhiurid. Ga dy nee eeast baghtal v’ayn, as
crottylyn er, va mwannal so-lhoobey echey as beeal mooar. Dy scanshoil, t’eh
ry-akin er ny ushylagh echey dy row uiljyn echey, as dy row maaigyn echey beggan
gollrish adsyn t’ec raun chleayshagh. T’eh jeeaghyn dy nod Tiktaalik nyn
ngymmydey dy hroggal eh hene dys y cleeau, agh cha nod eh shassoo dy firrinagh,
ny tayrn eh hene magh ass yn ushtey, s’cosoylagh. Foddee dy row eh feeu snaue
mygeayrt yn ushtey thanney son beisteigyn as y lheid. Cretooryn elley, ren ad
aafilley tro elley ta scanshoil son cummal er y thalloo: foddee ad ennal aer. Ta
cloan jeu ayn foast, as adsyn nyn eeastyn scowanagh. Ta daa phoagey feer
chuishlagh ec y scoarnagh oc, as ta’n eeast sluggey aer stiagh daue. Myr shen,
ta’n fuill lheie ocsygien ass yn aer trooid ny far-chrackan. Chammah’s shen, ta
friogganyn babbanagh, muskylagh ec kuse jeu. Myr shen, ta eie ain er kanys
yeeagh y chied cretoor ren çheet ass yn ushtey dys y thalloo. Ta’n fossyl
Ichthyostega mastey yn lheid. Ta kione gollrish croggyl echey, as asnaghyn lajer
son dy lhiettal da’n craue-drommey echey tuittym, as lhiggey da ennal dy mie. Ny
yei shen, ta famman eeastagh echey. S’cosoylagh dy ren eh cummal ‘syn ushtey son
y chooid smoo, ayns anagh foddee, raad nagh row monney ocsygien ry-gheddyn; agh
dy beagh eh ny hooyl er y thalloo ny keayrtyn son ny smoo bee as aer .

Foddee daa-veaghee ‘ennal’ trooid y chrackan oc: t’ad soo stiagh ocsygien stiagh
‘sy sleetçh orroo, as veih shoh, t’eh goll trooid y chrackan stiagh ‘sy fuill.
Son y chooid smoo, cha nel monney scansh ec shen, er y fa dy vel ad gennal
rere’n aght cadjin chammah. Agh ta kuse dy lossagyn ayn (myr sampleyr, y genus
Hydromantes Americaanagh) as ad er goayl ny scowanyn v’oc; myr shen, t’eh orroo
gennal trooid y chrackan oc ynrican.

Ta crackan ‘fynnagh’ ec y rannag fynnagh firrynagh, as myn-eddanyn ry-gheddyn
fo’n chrackan. Ta’n fer shoh ny smoo na’n ven echey, as ceau ny smoo traa ayns
yn ushtey, goaill stiagh freayll arrey er ny h-oohyn. Myr shen, t’ad credjal dy
vel bun y ‘folt’ feme ocsygien, as adsyn cur da ny smoo reamys son soo stiagh
ocsygien. Ta scowan beg ec y dooie shoh.

Ta daa-veaghee ry-gheddyn er dagh mooar-rheynn, er lhimmey jeh’n Antarctagh.
Ta’n feme oc er ushtey millish cur cagliagh er c’raad foddee ad cummal, ga dy
vel ushtey sailjey mie dy liooar da kuse jeu. Foddee beggan beg cummal ayns
buill çhirrym, myr sampleyr ny rannagyn kiebbey-chassag Americaanagh, as amm
guirr feer veg oc. Cha mie lhieu buill feayr noadyr, goaill stiagh slieau ardey.
Cha nel kaikilee ry-gheddyn agh ayns ardjyn grianchryssagh; ta rannagyn
ry-gheddyn ayns dy-chooilley çheer, faggys. Ta’n ard share da daa-veaghee yn ard
grianchryssagh ayns America Ladjynagh.



https://gv.wikipedia.org/wiki/DDR

Va Pobblaght Gheynlagh ny Germaan (PGG) (Germaanish: Deutsche Demokratische
Republik nyDDR), ny yn Ghermaan Hiar myr va'n steat enmyssit liorish y neear, ny
steat soshiallagh crooit ec yn UPSS ayns cryss chummaltagh Hoveidjagh ny Germaan
Cummaltagh as cryss chummaltagh Hoveidjagh Verleen. V'ee ayn veih 7 Jerrey
Fouyir, 1949 derrey 3 Jerrey Fouyir, 1990 traa haink Aachiangley ny Germaan
eddyr ee as Pobblaght Chonastagh ny Germaan myr y Ghermaan noa-emshiragh.

Derrey 1952, va'n PGG jeant sheose jeh ny steatyn Germaanagh Mecklenburg,
Brandenburg, Sachsen-Anhalt, Thuringia, Sachsen as y preeu-valley, Berleen. Va
ny steatyn shen co-reggyrtagh lesh ny steatyn roie-chaggee (Länder) as
cummaghtyn (Provinzen) ayns eaghtyr ny Germaan Hiar fo stiurey yn UPSS rere
çheoraghyn Choardailys Photsdam.

Ayns aachummey reiragh ny bleeaney 1952, va ny steatyn scrysst, as va 14 slystyn
beggey currit er bun. Va ny steatyn enmyssit ny yei nyn breeu-valjyn oc:
Rostock, Neubrandenburg, Schwerin, Potsdam, Frankfurt (Oder), Magdeburg,
Cottbus, Halle, Leipzig, Erfurt, Dresden, Karl-Marx-Stadt (Chemnitz derrey 1953
as reesht ny yei 1990), Gera as Suhl. Va Berleen Hiar currit er enney myr slyst
'sy vlein 1961.



https://gv.wikipedia.org/wiki/Coryssyn_Screeuee_Canadagh

Ta Coryssyn screeuee Canadagh (ny keayrtyn, sheelaght Chanadagh), ny kynney dy
abugidaghyn t'ad jannoo ymmyd jeu dys screeu çhengaghyn bun-dooghyssagh Canadagh
ennagh. T'ad goaill stiagh çhengaghyn Algonquiagh as Çhengaghyn
Eskimagh-Aleutagh; va ymmyd jeant jeu liorish çhengaghyn Athabaskan traa dy row.

Ta ymmyd jeant jeh ny coryssyn shoh dys screeu abbyrtyn Creeish eddyr Naskapish
(ayns Quebec) dys ny Sleityn Rocky, as shen goaill stiagh including Creeish
Hiar, Creeish Cheylley, Creeish Churree as Creeish Vagheragh. 'Syn Arctagh
Canadagh hiar, t'ad screeu Inuktitut lioroo, as ta stayd co-oikoil oc marish yn
abbyrlhit Romanagh ayns Nunavut. Ta ymmyd ardjynagh oc dys screeu Ojiwebish 'syn
Chanadey Heear. Va ymmyd jeant jeu keayrtyn dy row dys screeu Siksikish,
Dakelhish, Dene Suline, Slavish, Tliçhoish, as Danezaaish.

Ta ymmyd neuchadjin jeant jeu liorish boodeeyssyn er creeaghyn ny Canadey as ny
Steatyn Unnaneyssit, agh she phenomenon Canadagh t'ayn son y chooid smoo.

Gyn scansh da'n ennym Baarleagh "Canadian Aboriginal Syllabics" oc, she abugida
t'ayn, cha nee sheelaght. Ta cowraghyn er lheh ec dagh shillab ayns sheelaght,
as son y chooid smoo cha nel shillabyn gollrish y cheilley ga dy vel y corockle
cheddin oc. Ta'n corys screeuee Canadagh jannoo ymmyd jeh cowraghyn cadjin as ad
y chaghlaa (liorish çhyndaa) dys cowraghey y breeockle t'oc. Cha nel yn aght
cowree shoh, liorish çhyndaa ny "lettyryn", ry-akin ayns coryssyn screeuee elley
erbee.



https://gv.wikipedia.org/wiki/Cooyl-screeudeyr

She screeudeyr keirdey ta screeu fo ennym as scaa peiagh elley eh
cooyl-screeudeyr. T'eh gobbraghey er faill soilsheyder, jantagh screeuee ny
ughtar as screeu artyn, lioaryn ny kiaull er son peiagh elley. Dy cadjin, t'ad
screeu hene-veashnyssyn ny collooghyn earishlioar fo ennym ennymoilagh ennagh
gyn schlei screeuee dy liooar shen y yannoo, ny gyn traa dy liooar y clane obbyr
y yannoo. Ta cooyl-screeu ry-akin ayns kiaull as ellyn ny keayrtyn.

Cha nee braddeeaght lettyraght ayn; ta braddeeaght çheet er ymmyd obbyr ta jeant
hannah gyn kiart, agh ta cooyl-screeu jeant ass y noa er son y chooish t'ayn.
Cha nel screeu fo ennym screeuee coontit myr cooyl-screeu noadyr.

Ny keartyn, ta sheshaghtyn-dellal ny reagheydyssyn failley sleih noteyn y screeu
da'n ynnyd-eggey ny blog oc rere ymmodee far-enmyn, jannoo arrish dy ve pobble
cadjin. T'ad lhiggey er dy vel yn ynnyd-eggey foddey ny share er enney na vel eh
dy feer, dy dy vel anaase ec ram sleih er cooish ennagh.

Ny keayrtyn, ta sheshaghtyn dellal failley screeudeyryn keirdey dys screeu
artyn, as breigey ny geeck scoillar ad y chur magh myr nyn obbyr hene. Ta shen
ny haase mooinjerys pobblylagh[noa] (public relations), as ta ymmyd jeant jeh
dys shaghney leigh soilsheenee, jannoo beg jeh doilleeidyn troa ennagh, as
moylley troa ny sheshaght noi troa sheshaghtyn elley.

Ta shiartanse dy studeyryn failley cooyl-screeudeyr dys screeu traaght stiagh,
traaghtyn imbee, traaghtyssyn as mynhraaghtyssyn. T'eh coontit myr braddeeaght
lettyragh ad y chur stiagh. Ta mwyljyn traaghtey nyn sheshaghtyn-dellal ta
çhebbal lheid yn obbyr.

Ta kuse dy heeraghyn crossey ughtaryn t'er chur mee-haitnys er y reiltys t'ayn,
ny er lught-reill keirdey ennagh, as ad y lhiettal veih soilshaghey. Ta kuse jeu
shaghney shen liorish cur magh obbyr fo ennym ughtar elley. Myr sampleyr, va'n
scannane Bridge on the River Kwai screeuit ec Carl Foreman as Michael Wilson,
agh v'adsyn ayns lioar doo Hollywood. Hug ad enmys oikoil da Pierre Boulle,
screeudeyr y noaskeeal va bun y scannane. Ayns 1984, erreish daue geddyn baase,
ren yn Academy goaill rish ad dy oikoil liorish aundyr Oscar. Ta enmys oc er
lhiegganyn jeianagh y scannane.



https://gv.wikipedia.org/wiki/Coontae_Puck

She unnid reirey thallooinagh as gurneilys ynnydagh (powiat) ayns Queiggey
Pomorze, twoaie yn Pholynn, eh Coontae Puck (Polynnish: Powiat pucki;
Kashoobish: Pùcczi pòwiat ny Pùcczi kréz). Va'n coontae currit er bun er 1
Jerrey Geuree 1999 rere lhiassaghey gurneilys ynnydagh ny Polynn 'sy vlein 1998.
She Puck y toiag reirey as y balley smoo ayn as eh ny lhie 40 km çheu hwoaie
veih'n phreeu-valley queiggagh Gdańsk. Ta tree baljyn elley soit 'sy choontae:
Władysławowo, 16 km (10 mi) çheu hwoaie veih Puck, Jastarnia, 18 km (11 mi) çheu
hiar veih Puck, as Hel, 29 km (18 mi) çheu hiar veih Puck ec baare Lieh-innys
Hel.

Ta Coontae Puck çhemmal rish Gdynia 'sy jiass as rish Coontae Wejherowo 'sy
neear yiass as 'sy neear. Myrane lesh shen, t'eh çhemmal rish Baie Puck 'sy niar
as rish y Vooir Valtagh 'sy twoaie.

Ta'n coontae goll er rheynn magh ayns shiaght slystyn (gmina) (kiare slystyn
baljagh as tree slystyn çheerey). T'ad ry-akin 'sy taabyl shoh heese, rere
earroo yn phobble.



https://gv.wikipedia.org/wiki/Coontae_Hliggey

She coontae ayns Pobblaght Nerin eh Shliggagh ny Coontae Shliggee (Yernish:
Contae Shligigh; Baarle: County Sligo). Ta'n coontae soit ayns Queiggey
Connaghtey, nane jeh ny queiggaghyn Yernagh. She Shliggagh y preeu-valley.

Ta'n coontae çhemmit liorish ny coondaeghyn May Eo da'n sheear, Ros Comain da'n
jiass, as liorish Lheeahtrim da'n shiar. T'eh caglit rish y Cheayn Sheear da'n
twoaie.

She Shliggagh (earroo yn phobble:17,892 ) y balley coontae, raad dy vel Undinys
Çhaghnoaylleeaght, Shliggagh ny lhie.

Ta shennaghys foddey jeh kiaull hradishoonagh ayns Coontae Shliggee. Ta enney
mooar er lheh er kiaulleyderyn ass jiass y choontae lheid as James Morrison,
Michael Coleman, Paddy Killoran, Fred Finn, Peter Horan, Oisín Mac Diarmada (ass
Téada), cloieder y feddan stainnagh Carmel Gunning, as y bann Dervish. Ta ram
feaillaghyn kiaullee hradishoonagh ayn 'sy choontae as she Scoil Samhraidh
Miosgán Medbha y feailley smoo ennoil jeu, as eh ny scoill souree kiaull as
daunse tradishoonagh Yernagh t'ayn dagh blein ayns Mee Luanistyn ayns Balley
Shliggee. Er çheu ny kiaull co-emshyragh, ta eunyseyryn kiaullee goaill stiagh
lheid as Westlife, Tabby Callaghan as The Conway Sisters. Ta feailley gitar ayn
'sy Leathros dagh vlein, Feailley Gitar y Leathros ny yn Strandhill Guitar
Festival, as eh soilshaghey kiaull as cloiederyn gitar.



https://gv.wikipedia.org/wiki/Coodagh_keeagh

She sorçh d'eaddeeyn ta coodaghey, cummal seose, as yrjaghey keeaghyn yn coodagh
keeagh. T'eh goll er ymmyd dy mennick nish, ga dy row yn chorsaid ymmydit son y
chooish cheddin liorish mraane derrey'n 19oo eash yeianagh.

Ta mraane ceau coodee cheeagh er son ram cooishyn: son dy chummal seose ny
keeaghyn, son dy lhiasaghey tuarystal ny keeaghyn, son dy vooadaghey ny dy
leodaghey mooadys ny keeaghyn, son dy chur lhiettrimys er gleashaght ny keeaghyn
car gastid lheid as roortys, son dy chur da clash ny sheeintyn, ny son dy chur
cooney lesh boandyrys. Ta kiaddey cummey-howshit er y chooid smoo jeh coodee
cheeagh as t'ad yrjaghey keeaghyn seose ass y bwoalley cleeau my vel ad tuittym.
Dy mennick, ta kiaddeyderyn dy choodee cheeagh streeu garmad obbragh as aalin dy
yannoo.

Son deiney ennagh, ta'n coodagh keeagh er jeet myr cowrey an-ghraagh as myr
jallooag woirrinagh, ny myr cowrey lesh scansh pholitickagh as chultooragh. Ta
feminee ennagh credjal dy vel y coodagh keeagh ny chowrey jeh tranlaase dy
chorpaneyn bwoirrin.



https://gv.wikipedia.org/wiki/Connaghtey

Ta Queiggey Connaghtey (Baarle: Connacht, Yernish: Connachta ny Cúige Chonnacht)
ny wheiggey heear Nerin, as t'ee jeant seose jeh ny coondaeghyn Galliu,
Lheeahtrim, May Eo, Ros Comain as Shliggagh. T'ad Galliu 'sy jiass as Shliggagh
'sy twoaie ny baljyn smoo 'sy wheiggey. T'ee ny queiggey sloo ayns Nerin, lesh
503,083 cummaltee 'sy vlein 2006.

Ta'n Yernish loayrit ayns ny h-ardjyn Gaeltacht jeh Coondaeghyn ny Galliu as Vay
Eo, as ta'n kione smoo ayns sheear ny Galliu as ee coodaghey Cois Fharraige
(Yernish son "Rish y Cheayn"), as rinkyn Chonamara as Dúiche Sheoigheach ("Slyst
Shoynagh").

She Maol Réidh (814 m) y boayl s'yrjey ayns Queiggey Connaghtey, as ta'n slieau
shen ny lhie ayns Coontae Vay Eo. She Aghill yn ellan smoo, as ee ny h-ellan
smoo ayns Nerin, myrgeddin. She Loch Coirib y logh smoo.

Ta Galliu ny balley smoo 'sy wheiggey lesh 72,414 cummaltee 'sy valley hene.
T'ad Shliggagh (19,402), Caisleán an Bharraigh (11,891) as Beeal yn Aah (10,409)
ny baljyn mooarey scanshoil elley.

Va Connaghtey-Ulley fer jeh ny co-heiyderyssyn son reihyssyn dys Parlamaid ny
h-Oarpey derrey 2004 choud's va'n co-heiyderys noa, Nerin Heear Hwoaie, currit
ayns e ynnyd.



https://gv.wikipedia.org/wiki/Conamara

She ard ayns sheear Nerin, eh Conamara (Baarle: Connemara). T'eh jeant seose jeh
lieh-innys lhean eddyr an Caoláire Rua as Cuan Chill Chiaráin ayns sheear
Choontae ny Galliu. Dy mennick ta sleih ennagh cur Conamara er y slane ard soit
çheu heear veih Caayr ny Galliu, agh she red meestiuragh eh shen. Cois Fharraige
yn ennym ta currit er yn ard eddyr y chaayr as Casla, balley beg er coose jiass
y choontae. Ta'n ennym Conamara çheet magh ass yn ennym kynneeagh Conmhaícne
Mara, banglane jeh'n chynney Conmhaícne. Er-yn-oyr dy row y banglane shen cummal
er laue ny marrey, v'ad enmyssit Conmhaícne Mara ny Conmhaícne Marrey.

Ta Conamara ny lhie ayns ard Iar Chonnacht, ny "Eear Chonnaghtey", thalloo ayns
Coontae ny Galliu çheu heear veih Loch Coirib. Ta Conamara er ny rheynn dy
tradishoonagh ayns daa ayrn - Conamara Hwoaie as Conamara Yiass. Ta ny sleityn
Beanna Beola as Abhainn Ghlinne, ta stroo stiagh 'sy vooir ayns an Clochán,
cowraghey yn joarey eddyr yn daa ayrn. Ta Conamara caglit da'n sheear, da'n
jiass, as da'n twoaie liorish y Cheayn Sheear. Ta'n joarey thallooin lesh y
chooid elley jeh Coontae ny Galliu cowrit liorish Abhainn Inbhear Mór (ta stroo
jeeragh stiagh ayns twoaie Chuan Chill Chiaráin), Loch Úraid, (soit meeiley ny
ghaa çheu heear veih'n Teach Dóite), as y dreeym heear jeh Sléibhte Mhám Toirc.
Ayns twoaie ny sleityn, ta'n joarey çheet ry-cheilley rish y vooir ec an
Caoláire Rua, meeiley ny ghaa sheear veih'n Líonán.



https://gv.wikipedia.org/wiki/Colleish_son_Ynsagh_Sodjey

Ta Colleish Ellan Vannin son Ynsagh Sodjey as Syrjey (ny Colleish Ellan Vannin)
ny laare ynsee b'yrjey as s'odjey ayns Mannin. Ta'n cholleish ny shassoo er Raad
Homefield ayns Doolish as ee jeeaghyn magh er Baie Ghoolish. Ta'n cholleish
goaill feeaghyn ashoonagh ass Rheynn Ynsee Vannin. Ta'n cholleish stiurey ram
coorseyn er dagh keim acadoil as t'ee garral coorseyn ynsee s'odjey ayns
co-whingaghey lesh shiartanse d'ollooscoillyn as colleishyn Goaldagh lheid as
Ollooscoil ny Shaayr, Ollooscoill John Moores Lerphoyll, Scoill Dellal
Eddyr-ashoonagh Vannin, Ollooscoill Volton as undinyssyn elley.

By Scoill Ellyn Ghoolish ee ec toshiaght ny colleish, ayns 1880. 'Sy 20oo
cheead, va Buird Ynsee ny h-Ellan garral coorseyn oie, goaill stiagh sheanse,
dellal, ynsaghey çhaghnoil as lettyraght, as eisht farrys-thie, lhongeydys as
çhaghnoaylleeaght. Rish ny 1930yn dynsee ad 'sy laa myrgeddin. Rish Slattys
Ynsee 1944, haink y scoill dy ve Scoill Çhaghnoaylleeaght, Ellyn as Keirdey ayns
1947, as eisht Colleish son Ynsagh Sodjey ayns 1960. Rish ny 1970yn, scugh ee
voish Straid y Çhiarn dys Raad Homefield. Ayns 1991 daaenmys ad ish myr Colleish
Ellan Vannin. Ayns 2012, chovesht ee marish Scoill Dellal Eddyrashoonagh Ellan
Vannin, myr Colleish Ellan Vannin son Ynsagh Sodjey as Syrjey, yn ennym oikoil
t'ayn nish.



https://gv.wikipedia.org/wiki/Colleish_Ellan_Vannin_son_Ynsagh_Sodjey_as_Syrjey

Ta Colleish Ellan Vannin son Ynsagh Sodjey as Syrjey (ny Colleish Ellan Vannin)
ny laare ynsee b'yrjey as s'odjey ayns Mannin. Ta'n cholleish ny shassoo er Raad
Homefield ayns Doolish as ee jeeaghyn magh er Baie Ghoolish. Ta'n cholleish
goaill feeaghyn ashoonagh ass Rheynn Ynsee Vannin. Ta'n cholleish stiurey ram
coorseyn er dagh keim acadoil as t'ee garral coorseyn ynsee s'odjey ayns
co-whingaghey lesh shiartanse d'ollooscoillyn as colleishyn Goaldagh lheid as
Ollooscoil ny Shaayr, Ollooscoill John Moores Lerphoyll, Scoill Dellal
Eddyr-ashoonagh Vannin, Ollooscoill Volton as undinyssyn elley.

By Scoill Ellyn Ghoolish ee ec toshiaght ny colleish, ayns 1880. 'Sy 20oo
cheead, va Buird Ynsee ny h-Ellan garral coorseyn oie, goaill stiagh sheanse,
dellal, ynsaghey çhaghnoil as lettyraght, as eisht farrys-thie, lhongeydys as
çhaghnoaylleeaght. Rish ny 1930yn dynsee ad 'sy laa myrgeddin. Rish Slattys
Ynsee 1944, haink y scoill dy ve Scoill Çhaghnoaylleeaght, Ellyn as Keirdey ayns
1947, as eisht Colleish son Ynsagh Sodjey ayns 1960. Rish ny 1970yn, scugh ee
voish Straid y Çhiarn dys Raad Homefield. Ayns 1991 daaenmys ad ish myr Colleish
Ellan Vannin. Ayns 2012, chovesht ee marish Scoill Dellal Eddyrashoonagh Ellan
Vannin, myr Colleish Ellan Vannin son Ynsagh Sodjey as Syrjey, yn ennym oikoil
t'ayn nish.



https://gv.wikipedia.org/wiki/Cleaysh_voddee

She lus cadjin keylley 'sy chynney Araceae ee cleaysh voddee (Arum maculatum).
T'ee ry-akin er feie ny h-Oarpey.

Ta duillagyn breck glass as gorrym-jiarg çheet magh 'syn arragh. Ta ny blaaghyn
nyn soie er spaaidjag gorrym jiarg ny buigh, as speid bane-ghlass mygeayrt
echey. Ta ny blaaghyn ass shilley rish bun y speid; ta fainney dy vlaaghyn
bwoirrin heese as fainney firryn heose.

Ta fainney dy renaigyn erskyn ny blaaghyn croo ribbey beishteig. Ta soar as
çhiassid y speid (wheesh as 15C ny s'çhoe na'n çhiassid çhemmalagh) cleayney
beishteigyn, as Psychoda phalaenoides erskyn ooilley. T'ad goit ec y ribbey
renaigagh as ta pollyn ny blaaghyn firryn ceaut orroo roish my nod as scapail.
T'ad dy ymmyrkey da spaaidjagyn lossreeyn elley as pollnaghey ny blaaghyn
bwoirrin lesh. T'ee cleayney caigneyderyn myrgeddin.

'Syn 'ouyr t'ee jannoo berrishyn jiarg feer nieunagh ass ny blaaghyn bwoirrin.
Ta ocsalaaytyn saponin ayndaue ta brasnaghey crackan, aahjioogh, çhengey as
gailley. Foddee eh gientyn doilleeid ennal, loshtaght as çhingys gailley, agh
ta'n blass geyre oc as gleayshaght yialgagh 'sy veeal lhiettal sleih veih ee
monney son y chooid smoo. Foddee aart erbee jee gientyn aawoalley allerjagh, myr
shen, gow kiarail rish bentyn ree.

Ta fraue rostit cleaysh voddee yn-ee. V'ad cliaghtey creck eh myr "Portland
sago", ayns ynnyd stark Injynagh, flooyr ny salep. Foddee eh ve nieunagh mannagh
vel eh jeant dy kiart.



https://gv.wikipedia.org/wiki/Ceann_an_Chairn

She kione-çheerey ayns shiar yiass Choontae Logh Garman, Nerin, eh Ceann an
Chairn (Baarle: Carnsore Point; Yernish son "Kione y Charn"). She yn kione smoo
jiassagh ayns Nerin jeh Mooir Vretyn.

Ta enney mooar er y voayl er son y phlan v'ayn ec Reiltys Nerin stashoon
lectraghys çhesh-veanagh y hroggal ayns ny 1970yn fo churrym An Bord Fuinnimh
Núicléigh ("Y Boayrd Bree Çhesh-veanagh"). Chur y Reiltys toshiaght da'n phlan
ayns 1968 as va'n plan currit er aahoshiaghey lurg geyre-ghaue bree ny bleeaney
1973. V'eh plannit kiare stashoonyn çhesh-veanagh y hroggal, agh v'eh ceaut magh
ayns ny 1970yn jeianagh lurg contraartys liorish possanyn çhymbyllagh, goaill
stiagh y possan Carmanagh Nuclear Safety Association. Hooar y faghtys noi'n
stashoon pohlldey eddyr-ashoonagh, goaill stiagh pohlldey veih persoonidyn
mooarey lheid as Petra Kelly as Adi Roche.

Jiu, ta ram stashoonyn bree geayee gientyn lectraghys, as ad fo churrym Bord
Soláthair an Leictreachais ("Boayrd Ymmyrkee yn Lectraghys"). Hie er nyn voshley
'sy vlein 2003 as t'ad jeant seose jeh 14 turbeenyn Vesta 850 kW as ad jargal 12
MW y ghientyn.

Co-ordnaidyn: 52°10′14″N 6°21′20″W﻿ / ﻿52.17056°N 6.35556°W﻿ / 52.17056;
-6.35556



https://gv.wikipedia.org/wiki/Canis_lupus_familiaris

She fo-ghooie thie y voddey oaldey glassey eh moddey (ASE: [ˈmɑːðə], yl. moddee)
ny coo (ASE: [ˈkuː], yl. coyin). T'eh ny heeintagh jeh'n chynney Canidae as eh
hene jeh'n oardagh Carnivora. Ta'n fockle combaasey sorçhyn oaldey as bigginagh
as t'eh ymmydit dy yannoo cur sheese er canidae oaldey jeh dooie as fo-ghooie
elley. Ta'n moddey thie nane jeh ny cretooryn cooidjaghtagh smoo scanshoil ayns
shennaghys deiney, chammah as bun-beaghee ayns cultooryn ennagh. T'eh er credjal
dy vel mygeayrt 400 millioon moddey er y theihll.

Ta moddee hie er nyn sheelraghey rish thousaneyn bleeaney er son ymmyrkey, troyn
ny keeallyn er lheh. Ta'n cummey oc rere ny shennayraghyn oc, moddee oayldey
ghlassey, agh ta scanshyn smoo ymmyrkey, mooadys as cummey eddyr heelraghyn.

Y moddey aasit sloo as fys ain er, shen brockeyr Yorkshire nagh row agh 6.3cm er
y yeaylin, 9.5cm er liurid (kione as corp) as 113g er trimmid. Y fer smoo, shen
masteen Sostnagh 155.6kg er trimmid as 250cm er liurid. Y fer s’yrdjey, shen
moddey Danvergagh 106.7cm er yrjid er y yeaylin.

She cragheyder as scrobbeyder t'ayn, as myr shen ta muskyllyn lajer, mwannal y
laue cochianglt, as feeacklyn greimmee as raipagh oc. Ta’n corys
cree-chuishlagh (k) oc cooie er son ratçhal tappeeys as mayrtnaght.

Hoshiaght, hug Carolus Linnaeus ny h-enmyn rang-oardree Canis familiaris as
Canis familiarus domesticus ayns Systema naturae. Ayns 1993, ren y Smithsonian
Institution as American Society of Mammalogists eh y aarang-oardraghey myr Canis
lupus familiaris, ny 'o-ghooie y voddey oaldey glassey Canis lupus. Ta feanish
ymmyrkee as cho-vreneenagh ayn hug er oayllee goaill rish dy nee co-hennayr dagh
ooilley moddey thie eh y moddey oaldey glassey.



https://gv.wikipedia.org/wiki/Caghlaa_kemmigagh

Smooinee er ny reddyn ta taghyrt tra ta geayl goll er lostey. Ta jaagh çheet
magh ass, ta leoaie goll er jannoo as ta çhiass goll er giennaghtyn. Cha nod y
leoaie as y jaagh ve currit ry-cheilley reesht geayl y yannoo - she shen, cha
nod y chaghlaa goll ergooyl. She ym-obbraghey kemmigagh ny caghlaa kemmigagh
t'ayn. Caghlaa corpagh, shen caghlaa ta stoo noa çheet magh ass. Er y chooid
smoo, cha nod y caghlaa goll ergooyl.

Er y chooid smoo, ta kemmig dellal rish caghlaaghyn kemmigagh. Ta sambil dy
liooar jeh ym-obbraghyn kemmigagh ry-gheddyn mygeayrt y mooin. Myr sampleyr, ta
ym-obbraghey kemmigagh taghyrt tra ta shin jannoo arran-greddan. As ta
ym-obbraghey kemmigagh taghyrt tra ta meer dy yiarn çheet dy ve mergagh. Ta'n
yiarn gym-obbraghey lesh yn ocsygien syn aer, as ta shen croo stoo ta shin gra
ocseed yiarn rish - ny merg, ny ta shin gra dy cadjin. As lurg tammylt ta daah
glass çheet er ny mullee-chobbyr jeh troggalyn ennagh kyndagh rish ym-obbraghey
kemmigagh. Sambyl elley jeh ym-obbraghey kemmigagh, shen coagyrey bee. Ayns ny
kirp ain, ta ym-obbraghey kemmigagh feasley bree dy chummal shin çheh. As ayns
kishtaghyn-pooar, ta ym-obbraghyn kemmigagh feasley bree ayns cummey lectraghys.



https://gv.wikipedia.org/wiki/Braintree,_Massachusetts

Ta Braintree ny chaayr ayns Norfolk County, Massachusetts, ny Steatyn
Unnaneysit. Va 33,828 cummaltee 'sy valley rere coontey-pobble ny bleeaney 2000.
She Joe Sullivan meoir y valley.

Va Braintree bunnit er thalloo va clannit 'sy vlein 1625 liorish y Chaptan
Wollaston, as v'eh enmyssit Mount Wollaston ec y toshiaght. Fo stiurey Thomas
Morton, va'n balley aa-enmyssit myr Merry Mount. 'Sy vlein 1640, va'n thalloo
aa-hoit as cochorpit myr balley, lesh ennym y valley Sostynagh Braintree currit
er. Va'n thalloo shen rheynnit ayns ny baljyn beggey Randolph, Holbrook, caayr
Quincy as cooid jeh'n valley Milton. Ta Braintree ny voayl ruggyree da ny
h-eaghtyraneyn John Adams as John Quincy Adams, chammah as da ny steateyryn John
Hancock as y Gineraal Sylvanus Thayer, "Ayr West Point".

She soiaghey ny dunveryssyn anghooagh Sacco as Vanzetti 'sy vlein 1920 eh
Braintree. Myrane lesh shen she soiaghey thie scuirr cho-chummeyder y çhellvane
Thomas A. Watson t'ayn.

Rere Oik Coontey-pobble ny Steatyn Unnaneysit, ta'n balley 37.6 km² er eaghtyr,
36.0 km² jeh ayns thalloo as 1.6 km² ny 4.34% ayns ushtey.

Ta tree ard-scoillyn ayns Braintree: Braintree High School (scoill pobbylagh),
Thayer Academy (scoill preevaadjagh), as Archbishop Williams High School (scoill
preevaadjagh ny h-Agglish Raueagh).



https://gv.wikipedia.org/wiki/Bollan_dhoa

She lus daa-vleeanagh 'sy ghenus Arctium eh bollan dhoa, bollan ghoa, boaghan
doa ny cramman sooree (Arctium lappa). T'eh goll er troarey er son y fraue yn-ee
echey.

Ny keayrtyn, ta boaghan doa ny boagandoa çheet er dooie mooinjerey da, Arctium
minus.

T'eh gaase wheesh as 2m er yrjid. Ta duillagyn maylartey cree-chrooagh echey. Ta
blaaghyn gorrym-jiargey echey. Ta kiarkyl dy vraghtyn mygeayrt oc, as t'adsyn
dooanagh dys croghey er fynney beiyn. She achene eh y mess oc. Ta'n fraue yn-ee
wheesh as 1m er liurid er 2cm er lheead.

Ta fraue bollan dhoa goll er troarey my bee 'syn Çhapaan, yn Taiwaan, yn Chorea,
yn Iddaal, y Vrasseel as yn Phortiugal. Ny keayrtyn, t'ad çhaglym gish neuappee
myrgeddin, anmagh 'syn arree roish my hig ad my vlaa.

Er lesh lusseyryn, ta bree brasneyder moon, gientyn ollish as glenney folley
echey. Ta ymmyd tradishoonagh jeant jeh noi gorlaghyn crackanagh myrgeddin. Ta
arctigenin 'sy rassyn echey ta bentyn rish cooinaghtyn aght ennagh. Ta feanish
ennagh dy vel arctigenin shassoo noi veerys floo A as loshtaght in vitro
myrgeddin.



https://gv.wikipedia.org/wiki/Boalley_Heear

Ta Boalley yn Accan, y Boalley Heear, ny Kotel (Ewnish: הַכֹּתֶל הַמַּעֲרָבִי
HaKotel HaMa'aravi; Arabish: حائط البراق‎ Ḥā'iṭ Al-Burāq) ny hoie ayns
Jerusalem, Israel, ec bun y çheu heear jeh Cronk y Çhiamble. She remlad jeh'n
çhenn-voalley va cruinnaghey close y Çhiamble Ewagh, as, rere tradishoon, t'eh
coontit myr y boayl smoo scanshoil 'syn Ewaghys magh veih Cronk y Çhiamble hene.
Ta beggan ny smoo na lieh chooid jeh'n voalley, goaill stiagh ny 17 straih fo
corrym y traid, cha shenndeeagh as jerrey eash y Nah Hiamble as eh er credjal dy
row eh troggit mysh 19 RC ec Herod Mooar. Ansherbee, rere toghailtyn s'noa, ta'n
'eanish taishbyney nagh row yn boalley creaghnit roish baase Herod. Va ny
straihyn jerrinagh currit rish y voalley veih'n 7oo eash as ny s'anmey. Ta
Boalley yn Accan cur sheese er y veer vooie ta jeeaghyn magh er plaase mooar 'sy
Cherroo Ewagh, myrane lesh ny meeryn ta follit çheu chooylloo jeh strughtooryn
feie lhiurid slane Chronk y Çhiamble, lheid as y Boalley Beg Heear — meer 25 tr
(8 m) er lhiurid 'sy Cherroo Moslymagh.

Co-ordnaidyn: 31°46′36″N 35°14′03″E﻿ / ﻿31.77667°N 35.23417°E﻿ / 31.77667;
35.23417



https://gv.wikipedia.org/wiki/Boaghan_doa

She lus daa-vleeanagh 'sy ghenus Arctium eh bollan dhoa, bollan ghoa, boaghan
doa ny cramman sooree (Arctium lappa). T'eh goll er troarey er son y fraue yn-ee
echey.

Ny keayrtyn, ta boaghan doa ny boagandoa çheet er dooie mooinjerey da, Arctium
minus.

T'eh gaase wheesh as 2m er yrjid. Ta duillagyn maylartey cree-chrooagh echey. Ta
blaaghyn gorrym-jiargey echey. Ta kiarkyl dy vraghtyn mygeayrt oc, as t'adsyn
dooanagh dys croghey er fynney beiyn. She achene eh y mess oc. Ta'n fraue yn-ee
wheesh as 1m er liurid er 2cm er lheead.

Ta fraue bollan dhoa goll er troarey my bee 'syn Çhapaan, yn Taiwaan, yn Chorea,
yn Iddaal, y Vrasseel as yn Phortiugal. Ny keayrtyn, t'ad çhaglym gish neuappee
myrgeddin, anmagh 'syn arree roish my hig ad my vlaa.

Er lesh lusseyryn, ta bree brasneyder moon, gientyn ollish as glenney folley
echey. Ta ymmyd tradishoonagh jeant jeh noi gorlaghyn crackanagh myrgeddin. Ta
arctigenin 'sy rassyn echey ta bentyn rish cooinaghtyn aght ennagh. Ta feanish
ennagh dy vel arctigenin shassoo noi veerys floo A as loshtaght in vitro
myrgeddin.



https://gv.wikipedia.org/wiki/Betula

She lus erbee 'sy yenus Betula beih, 'sy chynney Betulaceae. Ta mooinjerys
faggys eddyr beih, feih as darragh.

Ta ymmodee ushagyn croghey er beih; myr sampleyr, ta sheel as buinnaghyn veih
nyn stoo-beaghee scanshoil da corkanyn airhey as kellee doo. Ta'n billey hene ny
'astee er son ymmodee fungyssyn, crottalyn as keynnee, chammah's beisteigyn as
sheeintee. Ta kuse jeu cummal myr sheadaneyn ny shimboshee er as ayns y villey.

She biljyn beggey dys lieh-vooarey t'ayn 'sy chooid smoo, as ad cummal ayns
ardjyn tempreilagh. Ta duillagyn cadjin oc, as foddee ve birr ny aggyn orroo.
She samara beg eh y mess oc, ga nagh vel ny skianyn ry-akin dy mie ayns kuse dy
ghooie.

Ta lenticellyn liauyrey co-chruinnagh er roost beih, as dy mennick, t'eh rheynn
ayns brattyn keylley, er y veih phabyragh er lheh. Ta ooill rosinagh ayn, as er
coontey shen, t'eh beayn-hassooagh dy liooar. Ta daah baghtal dur enmyn cadjin
er dooieyn ny beih.

Ta duillagyn ny dooieyn casley rish y cheilley. T'ad gaase er cor-heuyn y
vanglane; ta feeacklyn oc as feeacklyn sloo orroo (aa-eeacklagh); ta cuishlinyn
fedjagagh, cass duillag, as stipuleyn oc.



https://gv.wikipedia.org/wiki/Balley_Aah_Cleeah

She preeu-valley Nerin as y chaayr smoo ayn eh Divlyn ny Balley Aah Cleeah
(Baarle: Dublin, Yernish: Baile Átha Cliath ny Áth Cliath). Ta'n ennym Manninagh
çheet ass Dubh Linn ny Yernish as eh keeayllaghey "doo lhing" ny "lhing doo".
Rere coontey-pobble ny bleeaney 2006, ta ny smoo na 1 villioon dy 'leih cummal
'syn ard baljagh echey, lesh 506,211 deiney cummal 'sy chaayr hene. Ta'n chaayr
ny soie begnagh er y lieh-voayl er coose hiar Nerin ec inver Awin ny Liffey as
ec çheshvean Ard Ghivlyn. Ta'n clyst choonseilagh hene, ta fo stiurey Choonseil
Chaayragh Ghivlyn, çhemmit liorish Coontae 'ine Goal da'n twoaie, da'n sheear
hwoaie as da'n shiar hwoaie, liorish Coontae Ghivlyn Yiass da'n sheear yiass, as
liorish Coontae Ghoon Laoire-Rhaa yn Doon da'n shiar yiass.

Dy bunneydagh, va'n chaayr bunnit myr balley Loghlynagh. Haink er y chaayr dy ve
ny reeriaght er enney myr Reeriaght Ghivlyn as haink urree dy ve ny preeu-chaayr
lurg ny ruegyssyn Normanagh. Jiu, ta Divlyn ny ynnyd shenndeeagh as cultooragh
da'n çheer, myrane lesh laare noa-emshyragh yn ynsee, ny h-ellynyn, y
ghurneilys, yn tarmaynys as yn çhynskyl.



https://gv.wikipedia.org/wiki/Ayr-losserey

She lus 'sy chynney Lamiaceae eh ard-losserey ny ayr-losserey (Glechoma
hederacea). T'eh gaase er feie yn Europey as 'syn Aishey. T'eh er ny chur stiagh
ayns America Hwoaie myrgeddin.

She lus sheer-vio sheer-ghlass t'ayn. T'eh gaase dys 50 kentimeadar er yrjid. Ta
ny duillagyn echey cruinn dys aarey-chrooagh as ta oirr tonnagh oc. T'ad piyral.
Ta blaaghyn gollrish tunneyderyn echey, as adsyn gorrym dys gorrym-jiarg.

Ta ard-losserey bishaghey ayns ardjyn tashey scaadooagh, agh t'eh fuillaghtyn
soilshey dy mie. T'eh cadjin ayns banjee, keyljyn as reeastyn. T'eh shassoo noi
buinn, as skeaylley liorish rass ny sthollane. Foddee eh jannoo magh fee gloo er
faaie, as myr shen t'ad gra dy nee sarkyl t'ayn.

V'ad cliaghtey jannoo ymmyd jeh ard-losserey myr lus lheeys. V'ad coyrlaghey eh
er son tinnitus, çhingyssyn aarey as lag-ghailley, chammah as myr brasneyder
moon, casteyder folley, aavreeagh as greeyseyder.

Ren ny Sostnee ymmyd jeh myr blasstan, sheeleyder as freaylleyder ayns imbyl
lhune, roish my ghow ad toshiaght lesh lus y lhionney 'syn ynnyd echey.



https://gv.wikipedia.org/wiki/Aspickys_Hodor_as_Mannin

Ta Sodor as Mannin (Baarle: Sodor and Man), ny Aspickys Vannin (Baarle: Diocese
of Sodor and Man), ny aspickys ayns Agglish Hostyn. 'Sy toshiaght va'n aspickys
foddey ny smoo, agh, jiu, cha nel eh coodaghey agh Mannin hene as ny
h-ellaneenyn beggey ry heu.

Va'n aspickys Norlynnagh, Sodor, currit er bun 'sy vlein 1154, as eh coodaghey
Inshyn Goal as ny h-ellanyn elley rish coose heear ny h-Albey. V'eh Suðreyjar
("Ellanyn y Jiass") yn ennym Loghlinish va currit er yn aspickys, ayns
cosoylaght rish Norðreyjar ("Ellanyn y Twoaie"), va goaill stiagh yn Orkaid as
Shetlynn. Va Mannin goit stiagh ry cheilley lesh ny h-ellanyn jiass shen. Va'n
aspickys shoh ny fo-aspickys jeh chooid jeh ard-aspickys Trondheim.

Va ny h-ellanyn shoh dy lieragh stiurit ec Norlynn derrey 1266, tra v'ad lhiggit
da Nalbin. Va Mannin rheynnit magh as ny h-ellanyn Albinagh as haink urree dy ve
currit fo stiurey Reeaghyn Hostyn 'sy vlein 1334. Lurg shen v'ee ayns greim ec
Çhiarnyn Vannin (ny Stanleeyn, Eearlaghyn Derby, veih 1406 derrey 1736 as Duicyn
Atholl veih 1736) derrey'n traa nar va'n çhiarnaght kionnit ec y Chrooin
Ghoaldagh ayns 1765. Va'n kiart dys Aspick Vannin ry reih ayns shellooderys ec
Çhiarnyn Vannin, as dreill Duicyn Atholl y kiart shen lurg yn aa-ghreim ayns
1765 derrey'n traa dy row eh lhiggit seose dys y Chrooin ayns 1828. Cha row
Mannin goit stiagh ayns Reeriaght Hostyn, ny 'sy Reeriaght Unnaneysit, agh t'ee
ny Croghane-chrooin. Myrane lesh y chooid elley jeh Agglish Hostyn, daag yn
Aspickys yn Agglish Chatoleagh Raueagh fo Inry VIII car yn Aachummey Sostynagh.
Cha row yn aspick Thomas Stanley saasit lesh ny h-aachummaghyn (yn aa-rheynn
jeh'n Aspickys echey veih Queiggey Chanterbury dys Queiggey York) as va'n oik
echey goit ass liorish Inry, agh v'eh lhiggit stiagh er feie tammylt giare 'syn
oik reesht fo Moirrey Hostyn. Er yn oyr nagh row Mannin ny cooid jeh Reeriaght
Hostyn, cha row Slattys Un-chummey 1662, v'er ny ghoaill rish ec yn Aachroo
Sostynagh, currit ayns bree ayns Mannin. Lesh shen, chur yn Aspick Thomas Wilson
ooashlaghey ayns Gaelg stiagh 'syn ellan car yn aspickaght echey (1697–1755).

Va'n voir-agglish vunneydagh jeh Aspickys Vannin ny soie er Ellan Noo Perick
ayns Purt ny h-Inshey. Huitt y voir-agglish shen ayns neu-ymmyd car y 18-oo eash
as er feie ram bleeantyn cha row agh Lhiass ard-cheeill ayns Doolish. 'Sy vlein
1980, va moir-agglish roie jeh Aspickys Vannin, Skyll Noo Charmane ayns Purt ny
h-Inshey, enmyssit liorish Slattys Tinvaal.

Er yn oyr nagh vel Mannin ny cooid jeh'n Reeriaght Unnaneysit, cha nel yn Aspick
coontit myr Çhiarn Spyrrydoil, as cha nel eh soiaghey ayns Quaiyl ny Çhiarnyn
jeh'n Reeriaght Unnaneysit. Er y laue elley, t'eh coontit myr oltey jeh'n
Choonseil Slattyssagh ayns Mannin. Myr t'ayn lesh Pointeilyn Crooinagh Agglish
Hostyn elley, ta reihys yn aspick jeant lesh coyrle Ard-vinishter y Reeriaght
Unnaneysit, ga nagh vel ughtarys echey ayns Mannin.



https://gv.wikipedia.org/wiki/Ard_Hene-reiltagh_Tibet

Ta Ard Hene-reiltagh Tibet (AHT), ny ard hene-reiltagh Xizang (Tibetish:
བོད་རང་སྐྱོང་ལྗོངས་; Wylie: Bod-rang-skyong-ljongs; Sheenish aashagh: 西藏自治区;
Sheenish hradishoonagh: 西藏自治區; pinyin: Xīzàng Zìzhìqū), ny ard hene-reiltagh
ayns Deynphobblaght ny Sheen.

Çheusthie jeh Deynphobblaght ny Sheen, ta Tibet currit er enney lesh yn Ard
Hene-reiltagh, ta cur lieh ny çheerey shendeeagh 'syn earroo. Ta'n ard
hene-reiltagh cur ny queiggaghyn tradishoonagh Ü-Tsang as Kham (y lieh heear)
'syn earroo. Ta ny joaraghyn echey mygeayrt unnane as joaraghyn reiltys Hibet
roish ny bleeaney 1959. Ta Tibet y nah wheiggey smoo ny Sheen rere eaghtyr ny
yei Xinjiang.

Ta Ard Hene-reiltagh Tibet soit er Ard-chlaare Hibet, yn ard s'yrjey er feie ny
cruinney. Ayns Tibet hwoaie ta ny h-yrjaghyn sheeyney gys mean-yrjid ta ny
s'yrjey na 4,572 m. Ta Slieau Everest soit er joarey Xizang lesh Nepaal.

Ta Tibet çhemmit liorish Xinjiang, Qinghai as Sichuan ny Sheen da'n twoaie as
da'n shiar; ta Jammu as Kashmir as Himachal Pradesh ny h-Injey soit da'n sheear;
t'ee çhemmit liorish Nepaal, y Vootaan, as Uttarakhand, Sikkim as Arunachal
Pradesh ny h-Injey da'n jiass. Ta joarey giare lesh y chummaght Sheenagh,
Yunnan, da'n shiar yiass.

Ta Ard Hene-reiltagh Tibet ny wheiggey hene-reiltagh ayns Deynphobblaght ny
Sheen. T'eh fo stiurey Reiltys Pobbylagh, quoi dy vel Caairliagh y fer toshee
ayn. Agh er y thalloo, she screeudeyr bing y PCS y fer toshee. Dy cadjin ta'n
Caairliagh ny Hibetagh, as ta'n screeudeyr ny neu-Hibetagh. She Qiangba Puncog,
fer dooie ass Meoiraght Qamdo, y caairliagh. She Zhang Qingli screeudeyr y
phartee.

T'ad ayns shayllyn fo-rheynnit ayns 71 choontae, un clyst (Slyst Chengguan,
Lhasa) as un valley coontae (Xigazê).



https://gv.wikipedia.org/wiki/Archaeon

She ream dy vynvioee eh archaea (un.: archaeon). Cha nel çheshvean killag ny
mynolt far-chrackanagh erbee elley oc. Traa dy row, v'ad currit marish bacteyryn
myr prokaryota ny myr reeriaght Monera, fo'n ennym archaebacteria ("shenn
vacteyryn"). Ec y traa t'ayn, cha nel bea-oayllee goaill rish y rang-oardraghey
shen. Ta shennaghys aafilleydagh er lheh oc, as shimmey scansh t'eddyr ocsyn as
bioagyn elley; myr shen, ta rang-oardraghey noa oc nish myr ream er lheh 'sy
chorys tree reamyn. Ta'n corys shoh eddyraghey tree banglaneyn aafilleydagh:
Archaea, Bacteria as Eukaryota.

T'ad rheynn Archaea ayns kiare phyla, agh s'cosoylagh eh dy vel foddey ny smoo
ayn. Cha nel monney studeyrys er ny yannoo orroo. She Crenarchaeota as
Euryarchaeota ad ny phyla smoo er studeyrys.

Ta archaea jeeaghyn gollrish bacteyryn dy mennick, agh ta cummey goan ec kuse
jeu; myr shen, killagyn rea kerrooagh Haloquadratum walsbyi. Ta gientagyn as
cassanyn soe oc ta faggys d'adsyn t'ec eukaryota, myr sampleyr, ensymeyn ta
jannoo aascreeu as çhyndaays. Ta troyn elley oc gyn cosoylagh; myr sampleyr,
t'ad croghey er lipaid eethyr 'syn 'ar-chrackan killagagh oc. T'ad geddyn bree
jeh foddey ny smoo binn na eukaryota, veih shugyryn dys ammoiney, eaaneyn meain
as eer hiddragien. Ta Haloarchaea jannoo ymmyd jeh soilshey ny greiney, as ta
dooieyn elley tashtey carboan; cha dod archaeon erbee jannoo y ghaa, ga dy nod
lussyn as cyanobacteria. T'ad geddyn sliught gyn keintys liorish scoltey
jeesoil, cur magh buinney ny mynvrishey, agh cha dod ad jannoo sporrag.

'Sy toghiaght, v'ad credjal dy nee graihderyn barbaght v'ayn chum ayns buill
varbagh, myr sampleyr, çhibbraghyn çhehey as loghyn sailjey, agh t'ad ry-akin
ayns ymmodee oayll, goaill stiagh thalloo, keayn, curragh as collane deiney.
T'ad cadjin er lheh 'sy cheayn.



https://gv.wikipedia.org/wiki/Aragon

She nane jeh boodeeyssyn hene-reiltagh ny Spaainey eh Aragón (Spaainish as
Aragonish: Aragón; Catalonish: Aragó). Ta'n boodeeys ny hoie ayns shiar hwoaie
ny Spaainey, as t'eh goaill stiagh tree queiggey: (veih'n twoaie) Uesca,
Zaragoza, as Teruel. She Zaragoza preeu-valley y voodeeys.

Ta'n queiggey twoaieagh Uesca çhemmit liorish y Rank as soit ayns mean ny
Sleityn Pyreanagh. Çheusthie jeh'n Spaainey, ta'n boodeeys çhemmit liorish y
Chataloan da'n shiar, liorish Valencia as y Chashteel-La Mancha da'n jiass, as
liorish y Chashteel as León, La Rioja, as Nafarroa da'n sheear.

Roish my daink er Aragón dy ve ny reeriaght er lheh 'sy vlein 1035 BNJ, va ny
coondaeghyn twoaieagh Chaca, Sobrarbe as Ribagorza nyn gagliee heyrey as nyn
vo-steatyn feudalagh Frankagh. Dys ruegyssyn Frankagh as Mooragh dy chur fo
chosh, ren ny coondaeghyn shen co-chaarjys rish Diucaght ny Cashteel as lesh
Reeriaght Iruña (Nafarroa ny s'anmey). Lurg baase Ree Sancho, va'n reeriaght
rheynnit eddyr y daa vac echey. Va Ramiro I enmyssit hoshiaght myr ree er
Aragón; ny s'anmey, lurg baase Gonzalo, yn braar echey, v'eh enmyssit ree er
Sobrarbe as Ribagorza chammah. Daase y reeriaght noa dy tappee, as ren ee goaill
stiagh Nafarroa. Ren y reeriaght shen cur reeriaght Islamagh as caayr Zaragoza
fo haart 'sy vlein 1118. Va reeriaght Nafarroa rheynnit magh assjee as va
reeriaght Aragón aa-vunnit 'sy vlein 1035.

Ga dy row unnaneys reeraghtagh ec Aragón marish y Chashteel as marish
reeriaghtyn elley 'sy Spaainey lurg poosey Ysbal I ny Cashteel as Ferdinand II
Aragón ec jerrey ny 15oo eash, as ga dy row yn unnaneys shen niartaghey car y
16oo as y 17oo eash, hannee staydys er lheh lesh y reeriaght Aragonagh, lesh
leighyn as undinyssyn er lheh ayn, derrey'n vlein 1707 traa ren Philip V, y
chied ree Bourbonagh er y Spaainey, goaill rish Oardee Nueva Planta, as ad
niartaghey yn Spaainey myr steat ny smoo laarit.

Ren yn unnaneys reeraghtagh eddyr Petronila, Benrein Aragón, as Ramon Berenguer
IV, Eearley Barcelona, gientyn mac, Alfonso II Aragón. Hooar eh dagh thalloo as
cagliagh ec y daa jeu myr eiraght. Rere shen, va Crooin Aragón currit er bun as
ee goaill stiagh thallooyn as deiney, enmyssyn as steatyn nagh row nyn gooid
jeh'n reeriaght roish shen. Haink jerrey lesh y Chrooin lurg yn unnaneys
reeraghtagh marish y Chashteel agh hannee yn enmys ayn derrey 1714. Ren ny
Reeaghyn Aragonagh reirey Aragón, y Chataloan, ny h-Ellanyn Balearagh, Valencia,
y Çhissyl, Napule as y Tardeen.

Ayns Crooin Aragón, va ree ny ree jeeragh er ard Aragón agh va ny h-enmyssyn Ree
Valencia, Ree Mallorca (er feie tammylt), Eearley Barcelona, Çhiarn Montpellier,
as Diuc ny h-Atheen as Neopatria ayns e helloo chammah. Hug dagh fer jeh ny
h-enmyssyn shen ard-reeriaght da er ard er-lheh, as va ny h-enmyssyn er nyn
mronney as nyn goayl echey tra va thallooyn cosnit as caillt echey.

Car Caggey yn Eiraght Spaainagh chur ny forseyn Germaanagh, Goaldagh as Ollanagh
yn armee Spaainagh fo haart ayns Cah Saragossa 'sy vlein 1710. Myr eiyrtys jeh'n
chah, hreig Philip V ny Spaainey Madrid as hie eh gys Valladolid.

Lurg Caggey ny Lieh-inshey haghyr daa hionney stiagh er y phreeu-valley
Aragonagh. Car y çhionney stiagh ayns 1808 chur forseyn Spaainagh fo'n Ghineraal
Palafox ard-orseyn Frangagh fo haart. Ayns 1809, car y çhionney stiagh
fuilltagh, va ny Spaainee currit fo chosh ec ard-orseyn Frangagh. Mastey ny
32,000 cahneyderyn as cummaltee v'ayns y chaayr, va 30,000 jeu caillt.

She Spaainish y çhengey ghooghyssagh da'n chooid smoo jeh pobbyl Aragón, as cha
nel çhengey oikoil elley ayn. Myrane lesh y Spaainish, ta'n Aragonish goll er
loayrt ayns shiartanse dy abbyrtyn ennagh ayns ny coondaeghyn twoaieagh ayns ny
Sleityn Pyreanagh, as ayns Ribagorza, Sobrarbe, Jacetania as Somontano. Ta sorçh
d'aaveaghey 'sy çhengey shen goll ershooyl ayn as sleih ennagh coontey yn
çhengey myr greie son enney ardjynagh. Ayns ny h-ardjyn shiar, rish y joarey
lesh y Chataloan, ta'n Chatalonish goll er loayrt, as ee loayrit ayns ardjyn jeh
Ribagorza, La Llitera, Baix Cinca, Baix Aragó-Caspe, Baix Aragó as Matarranya.
Ta'n ennym La Franja currit er yn ard Catalonish ayns Aragón dy mennick.



https://gv.wikipedia.org/wiki/Apag_y_%C3%87henn_Seihill

She apag 'sy chynney Cercopithecidae eh apag y Çhenn Seihill. T'ad foast
dooghyssagh da'n Affrick as yn Aishey, as t'ad cummal ayns ymmodee
çhymbyllaghtyn eddyr keylljyn fliaghee, savanna as sleityn. Ta feanish fossylagh
ayn dy row ad cummal 'syn Oarpey myrgeddin, agh cha nel agh un phossan ayns
Gibraaltar jiu.

Ta apagyn ny Shenn Seihill meanagh: She talapoin y dooie sloo, 34-37cm er
lhiurid voish kione dys boyn, mysh 0.7-1.3kg er trimmid; she mandrill firrinagh
y dooie smoo, mysh 70cm er lhiurid, as wheesh as 50kg er trimmid (ta'n mandrill
bwoirrinagh lane sloo). Ta kuse jeu biljagh (myr sampleyr, apagyn Colobus) as
fir elley lane thallooinagh (myr sampleyr, baboonyn.

Bentyn rish cummey çheumooie, t'ad anchasley rish apagyn ny Seihill Noa er y fa
nagh vel famman yn-ghreimmee oc, agh anchasley rish apeyn er y fa dy vel famman
ennagh ec y chooid smoo jeu. Ta'n rheynn oaylleeagh er bun strughtoor ny stroin
as giarrey ny veeacklyn. Ta tuill stronney Catarrhini (goaill stiagh apagyn ny
Shenn Seihill) cour y laare, agh ta tuill stronney Platyrrhini cour lhiasragh.
Chammah's shen, ta hoght feeacklyn lieh-chooylloo ec Cercopithecidae cosoylit
rish daa-yeig ec Platyrrhini. Myr shen, ta formley feeacklagh 2.1.2.3 2.1.2.3
{\displaystyle {\tfrac {2.1.2.3}{2.1.2.3}}} oc.

T'ad ooilley-eeagh son y chooid smoo, agh share lhieu lossreeyn as shen bun y
bee oc. Ta Colobinae lus-eeagh, bunnys, as t'ad gee duillagyn son y chooid smoo,
er lhimmey jeh beggan dy shey-chassee. Ta fir elley gee messyn, blaagyh,
duillagyn, fraueyn, shey-chassee, crammagyn as eer dreeym-juntee veggey.

Ta ymmyrkey eddyr 5-7 meeghyn ec apagyn ny Shenn Seihill. T'ad ruggal un vabban
son y chooid smoo, agh ta lannoonyn ayn ny keayrtyn. T'ad mie-aasit as foddee ad
croghey er fynney ny mayrey tra t'ad ruggit. Ny yei shen, ta appaghey
keintyssagh liayr oc cosoylit rish sheeintee elley, eddyr 4-6 bleeantyn er son
ymmodee dooie.

Dy cadjin, ta inneenyn cummal marish ny moiraghyn, as myr shen, ta sheshaght
vunneydagh apagyn yn Shenn Seihill ny possan moir-linnagh. Ta ny apagyn
firrinagh faagail y possan lesh aegid, as feddyn possan noa dy chummal ayn. Ayns
kuse dy ghooie, cha nel agh un apag firrinagh aasit 'sy phossan, as t'eh gimman
fir elley ersooyl. Ta dooieyn elley ny smoo surransagh, as ta cochianglaghyn
eddyr fir ard- as fo-. Ta mooadys possanyn feer ceaghlagh, eer bentyn rish y
dooie cheddin, as t'eh croghey er feddynaght cooid scanshoil.

Ta daa 'o-chynney ayn, Cercopithecinae as Colobinae. Ta Cercopithecinae
Affrickagh son y chooid smoo (er lhimmey jeh macaqueyn ny h-Aishey), as ta
Colobinae Aishanagh son y chooid smoo agh goaill stiagh apagyn Colobus ny
h-Affrick.



https://gv.wikipedia.org/wiki/An_Commeeys_Celtiagh

Ta'n Commeeys Celtiagh ny heshaght neu-reiltyssagh ta cur hene-reddey as enney
as cultoor Celtiagh er oaie ayns Nerin, ayns Nalbin, ayns Bretyn, 'sy Vritaan,
'sy Chorn as ayns Mannin. T'eh cur trimmid er lheh er ny çhengaghyn Celtiagh
dooghyssagh. Ta enney currit er y çheshaght ec ny h-Ashoonyn Unnaneysit myr
sheshaght neu-reiltyssagh as "Staydys Rolley" eck. Ta'n çheshaght ny h-oltey jeh
Coonseil Hoshiallagh as Harmaynagh ny h-Ashoonyn Unnaneysit.

Dy politickagh, ta'n Commeeys Celtiagh shirrey seyrsnys da dagh fer jeh ny
h-ashoonyn unnaneysit as kiangley ennagh oc. Ta anchaslys ayn mychione toiggalys
ny deanyn shen, eddyr ard-chruinnaghtyn as conastey gollrish y Choonseil
Nordagh.

Ta shey preeu-oik ayn jeh'n chommeeys, as ny h-enmyn ynnydoil Celtiagh currit
orroo; myr sampleyr, ta Nerin enmyssit myr Éire, Nalbin myr Alba, Bretyn myr
Cymru, y Vritaan myr Breizh, y Chorn myr Kernow, as Mannin myr Mannin.

Ta banglane eddyr-ashoonagh ayn, as king elley ta soit ayns ny Steatyn
Unnaneysit as Lunnin. Va banglane ayn ayns Ellan Cheap Bhreatainn, y Chanadey,
raad dy vel pobble Gaelgeyryn Albinagh foast ayn. Va eiyrtyssyn ayn banglaneyn y
chur er bun 'syn Austrail, as ayns Glion Chubut, y Phatagoan (raad dy vel
Bretnisheyryn ayn). Cha row rah ec ny h-eiyrtyssyn 'syn Austrail, agh 'sy vlein
2009 va rah ec y vanglane 'sy Phatagoan fo stiurey Mónica Jones.



https://gv.wikipedia.org/wiki/An_Cheathr%C3%BA_Mh%C3%B3r%2C_Shliggagh

She boayl ayns Coontae Shliggee, Nerin An Cheathrú Mhór (Baarle: Carrowmore,
Yernish son "Y Kerroo Mooar"). Ga dy vel An Cheathrú Mhór ny voayl beg ayns
Coontae Shliggee, t'eh ny share er enney myr nane jeh ny kiare tommanyn limmer
mooarey ayns Nerin. T'eh ny hoie ec çheshvean çheerey oardee roie-henndeeagh er
Lieh-Innys Cúil Irra, mygeayrt 4 km veih çheshvean Shliggee.

Jiu, ta 30 tommanyn moar-chlaghagh ry-akin ayns An Cheathrú Mhór. Va begnagh
dagh tomman (myr v'ad ayns ny shenn-eashyn) nyn 'giarkylyn dolman'; dolmanyn
beggey va cruinnit liorish kiarkyl jeh claghyn mooarey eddyr daa veedyr jeig as
queig meederyn jeig er crantessen. Va ardan lhieggal jeh ooir as claghyn ec dagh
lhiaght. Ren cochiangle jeh queig ass ny cair-stadyn as clagh vullee cruinnaghey
shamyr oanluckee wheig-lhiatteeagh. Ta ny kiarkyln jeh claghyn mooarey jeant
seose ass eddyr 30 as 40 claghyn mooarey, jeant ass gneiss dy cadjin, y stoo
troggal reiht son troggalys ny fo-hommanyn. Ny keayrtyn ta kiarkyl sthie jeh
claghyn mooarey ry-gheddyn. Ta claghyn entreilys, ny claghyn limmer, roaghyn
dooblit garroo jeh claghyn soit, cur trimmid er bollagh ny lhiaghtyn beggey; dy
cadjin t'ad cur eddin rish y tomman meanagh. Ta ny 'fo-hommanyn' ny dolmanyn er
nyn rheynn ayns cummey oohchrooagh mysh 1 km x 0.6 km er crantessen, as ta'n
lhiaght smoo ny hoie er y voayl s'yrjey 'sy çheshvean — carn aachouyrit ta
enmyssit Lios an tSeagail.



https://gv.wikipedia.org/wiki/Ammyr_Griboyedov

She ammyr ayns Caayr Pheddyr, y Roosh, ee Ammyr Griboyedov (Rooshish: Кана́л
Грибое́дова, Kanal Griboyedova; roish y vlein 1923: Екатери́нинский кана́л,
Yekatyerininskiy kanal). Ta'n ammyr goaill toshiaght ec yn awin Moyka ec Magher
Vart as t'ee roie stiagh 'syn awin Fontanka ec Droghad Malo-Kalinkin. Ta'n ammyr
5 km er lhiurid as 32 m er lheead. T'ee teaumey ushtey magh er cormid harrish er
3.1 — 3.4 m³/s.

Ec y toshiaght va ennym y Ven Tsar Katreeney II currit er yn ammyr myr va'n
ammyr er ny troggal car y lhing reilley eck. Er 6 Jerrey Fouyir 1923 va'n ammyr
aa-enmyssit as ennym y screeudeyr cloie as yn diplomagh Alexander Sergeyevich
Griboyedov currit er. Ren eh cummal ayns thie çheu yn ammyr as haink urree dy ve
enmyssit канал Писателя Грибоедова ny "Ammyr y Screeudeyr Griboyedov", as veih'n
vlein 1931 myr канал Грибоедова ("Ammyr Griboyedov").

Va'n ammyr currit sheese er lhiabbee yn awin Krivusha (Кривуша) as ee goaill
toshiaght ayns curragh ushlagh eddyr Kerrin Konyushennaya as Kerrin ny
h-Ellynyn. 'Sy vlein 1739 va'n farrane eck kianglt rish y Moyka as eddyr ny
bleeantyn 1764 as 1790 va'n bun eck diunit as va brooinyn yn ammyr aaniartit
liorish cleigh va jeant ass clagh hryal. Va'n obbyr shen jeant ec I. M.
Golenishchev-Kutuzov, I. A. Borisov, F. B. Baur as K. F. Moderakh. Eddyr ny
bleeantyn 1954 as 1956 va eddin clagh hryal currit er yn ammyr veih'n Moyka gys
yn Traid Iddaalagh.

'Sy vlein 1735 va droghad aamaid er ny hroggal liorish Astyl Voznesensky fo'n
ennym Droghad Voznesensky. Hoshee troggalaght er yn ard mygeayrt y Krivusha çheu
yiass veih Astyl Nevsky 'sy vlein 1737 tra hoshee stashoonyn listal jeh Rheynn y
Lhuingys Marrey gobbraghey veih'n ard shen. Hoshee yn troggalaght niartaghee er
y vroogh yesh. Va ny chied thieyn troggit liorish aamaid as maidjey, agh rere
oardagh impiroil veih'n Tsar cha row ymmyd jeh ny biljyn darragh, malpys as
theiley lhiggit. My row ny biljyn shen ry-akin er y voayl-troggee v'ad
aachuirrit sheese ayns ny garaghyn as ny h-ooylee ry laue.

Ayns ny bleeantyn 2007 as 2008 va un vroogh aahroggit eddyr Droghad Kazansky as
Droghad y Vanc. Ansherbee, ta'n broogh elley foast fuirraghtyn er aahroggalaght.



https://gv.wikipedia.org/wiki/Aigh_vane

She crouw ny billey beg ‘sy ghenus Buxus ee aigh vane (Buxus sempervirens). T'ee
ry-akin 'syn Europey heear as jiass, 'syn Aishey heear-yiass as 'syn Affrick
heear-hwoaie.

T'ee gaase dys wheesh as 9 meadar er yrjid, as crantessen wheesh as 20
kentimeadar. Ta duillagyn buighey-ghlassey ny glassey eck, ayns jeesyn,
oohchrooagh as mysh 15-20mm er lhiurid. Ta blaaghyn neuvaghtal buighey-ghlassey
eck, gyn petyllyn erbee, as t'ad goll er pollnaghey ec shey-chassee. Ta ny
messyn eck nyn gishtaghyn tree-vabbanagh as 3-6 rassyn ayndaue.

T'ee gaase er thalloo kelkagh ny eaylagh dy cadjin, myr fo-laare da biljyn smoo
dy mennick. T'ee ry-akin myrane lesh faih son y chooid smoo, agh ayns scrub
çhirrym slieau ny keayrtyn. She Box Hill, Surrey (Cronk aigh vane) eh ard smoo
Hostyn dy aigh vane dooghyssagh.

T'ee feer ennoil myr lus jesheenagh ayns garaghyn, er son cleighyn as jallooyn
cleigh erskyn ooilley. Ta'n fuygh eck (foiee kishtey) feer chreoi as trome, as
myr shen t'eh slanjeant er son cabnaidaght, grainney, obbyr ynlhie, jannoo
clarinaidyn, cassyn ghreieyn as king woaillteenyn. Ayns ny laghyn shinney, v'ad
jannoo ymmyd jeh duillagyn aigh vane ayns ynnyd quineen, as er son dy
injillaghey çhiassaghey.



https://gv.wikipedia.org/wiki/Abugida

She corys screeuee eh abugida. Ta ny cowraghyn ("lettyryn") echey cowraghey
corockle as breeockle undinagh echey; t'ad caghlaa y breeockle t'ayn liorish
caghlaa cummey y lettyr ny cur stiagh scarreydee. Hug roish Peter T. Daniels yn
ennym abjad, ayns ynnyd jeh'n çhenn ennym corys screeuee corocklagh ny
sheelaght, as eshyn jannoo ymmyd elley jeh sheelaght.

Haink yn ennym abugida jeh obbyr Peter T. Daniels. She ennym yn screeu Ge‘ez
t'ayn, rere y chied chiare lettyryn echey: aləf, bet, gäməl, dənt. T

Ta Daniels rheynn abugidaghyn jeh abbyrlhittyn er y fa nagh vel breeocklyn
mastey cowraghyn bunneydagh y chorys screeuee. T'eh rheynn ad jeh abjadyn
(possan noa elley jeant echey) er y fa dy vel ny scarreydee ec abjadyn
reihyssagh, as cha nel ad ry-akin ayns screeu focklymagh, ny ayns screeu cadjin
noadyr, son y chooid smoo. Ayns abugida, shegin dhyt breeocklyn y chowraghey
dagh keayrt. Ta Daniels eddyrscarrey abugidaghyn as sheelaghtyn er y fa dy vel
cummaghyn lettyryn abugida croghey er ny breeocklyn as corocklyn t'ayn, agh ayns
sheelaght, foddee cummey erbee ve oc.

Ta'n screeudeyr shennaghys screeuee Barry Powell goaill noi abugida, chammah's
abjad, er coontey sheiltynys as shennaghys.



https://gv.wikipedia.org/wiki/Aberdyfi

Aberdyfi, ny Aberdovey (ta’n lettraghey Baarlit ry-akin foast), she balley beg
eh er inver y Dyfi ayns Gwynedd, er slyst sheear Vretin. Va bun bunneydagh y
valley troggal lhongyn, agh she ynnyd seyrey ny marrey t’ayn nish son y chooid
smoo, as traie quallid echey. Ta club-birling breeoil ‘sy valley.

Ga dy vel mean y valley er y varrey, marish y traie as keiy, ta’n balley hene
roie erash veih’n slyst as heose ny cruink. Ta reayrtys sampleyragh slyst
Bretnagh ec y valley: cruink glassey as gowaltyssyn kirree. Ta Tywyn kiare
meeilyn my hwoaie as Machynlleth 11 meeilyn my heear.

Va’n balley bun yn arrane çheerey Clychau Aberdyfi (Cluig Aberdyfi). Ta’n arrane
çheet er sheen-skeeal mychione reeriaght dy row, as ta fo ny marrey ayns Bae
Ceredigion nish, y Cantre’r Gwaelod. T’ad gra dy nod oo clashtyn ny cluig
clingaghey fo yn ushtey foast. Cha nel fys ayn er enney y chummeyder, agh screeu
John Ceiriog Hughes ny focklyn ayns y 19oo eash. Va’n shenn-skeeal shoh bun
noaskeeal Victorianagh enmyssit The Misfortunes of Elphin (1829), liorish Thomas
Love Peacock. Ta kuse jeh’n lioar Silver on the Tree, lioar s’jerree y straih
The Dark Is Rising liorish Susan Cooper, soit ayns Aberdyfi, as ta paart mooar
ec y reeriaght baiht.

Ta stashoon traenagh Aberdovey er y Cambrian Line fo stiurey Trenau Arriva
Cymru. Ta Arriva stiurey ny barrooseyn chammah.



https://gv.wikipedia.org/wiki/Abbyrlhit_Ladjyn

Yn abbyrlhit Romanagh (ny keayrtyn, yn abbyrlhit Ladjynagh), she abbyrlhit
t’ayn. V’eh jeant ass yn abbyrlhit Greagagh son dy screeu Ladjyn, liorish ny
Romanee. She'n abbyrlhit Etruscagh v'ayn 'sy toshiaght, agh ren eh caghlaa dys y
chummey jeianagh as cheau magh ad kuse dy lettyryn jeh. Beggan er veggan, ghow
sleih toshiaght jannoo ymmyd jeh son dy screeu çhengaghyn Romanagh (sluight
Ladjyn), Celtiagh, Germaanagh, Baltagh as Slavagh. Fy yerrey, haink dagh ooilley
çhengey Oarpagh dy ve screeuit liorish, bunnys, liorish ymmodee lettyryn noa er
nyn groo son ny çhengaghyn er lheh.

Liorish coloinaghys, hie yn abbyrlhit er skeaylley harrish y teihll. Ghow ad
toshiaght cur lettyryn Romanagh er çhengaghyn gyn abbyrlhit, chammah’s cur yn
abbyrlhit Ladjyn ayns ynnyd jeh abbyrlhittyn dooghyssagh. Ta çhengoayllee foast
cliaghtey jannoo ymmyd jeh’n abbyrlhit Ladjyn tra vees ad cummey corys screeuee
noa son çhengey gyn y lheid. Dy mennick, t’ad cur abbyrlhit Romanagh er coryssyn
screeuee jeant assyn, eer mannagh vel ad rere’n abbyrlhit shoh dy jeeragh. Myr
sampleyr, ta lettyryn ‘syn abbyrlhit Norlannagh nagh row ‘syn abbyrlhit Romanagh
tradishoonagh.

Va 21 lettyr ec y shenn abbyrlhit Ladjynagh, er nyn ngoaill ass yn abbyrlhit
Greagagh 'sy toshiaght.

'sy 3oo eash, s'cosoylagh, scryss ad magh shenn Z (gyn ymmyd ayns Ladjyn hene)
as hug ad stiagh G 'syn ynnyd echey. Ny s'anmey, roish daue geddyn barriaght er
ny Shenn Ghreagee, ghow ad stiagh Y as Z son focklyn eeassit ass y Ghreagish.

Ta cummey coardit eddyr-ashoonagh jeh'n abbyrlhit ayn: yn Abbyrlhit Romanagh
Bunneydagh Jeianagh. Ta kuse dy abbyrlhittyn cosoylagh rish, as fir elley
cosoylagh rish er lhimmey jeusyn jannoo ymmyd jeh scarreydee.

Chammah’s shen, ta X as Z ry-akin ny keayrtyn, ayns enmyn jeianagh. Son y chooid
smoo, t’ad caghlaa dys lettraghey Gaelgagh; myr sampleyr, ”zebra” dys
“sheabrey”.



https://gv.wikipedia.org/wiki/90482_Orcus

Ta 90482 Orcus ny Orcus (ASE: /ˈɔrkəs/ or'-kəs, Ladjyn: Orcus, shenn ennym: 2004
DW) ny chorpane Chryss Kuiper (KBO) feddynit magh ec Michael Brown, Chad
Trujillo as David L. Rabinowitz. Va jallooyn y feddyn magh goit er 17 Toshiaght
Arree, 2004.

Ta Orcus ny phluteeno sampleyragh (red t'ayns aavuilley cruinlagh 2:3 lesh
Neptune). Ta'n cruinlagh 247 bleeantyn echey jeh cummey cruinlagh Pluto (ta'n
perihelion oc çheu heose jeh'n ecliptagh) agh lesh ard anchaslagh. Ga dy dy vel
y cruinlagh echey goaill toshiaght dy heet faggys da cruinlagh Neptune, ta
foddeeaght mooar eddyr oc rere yn aavuilley (ta ny smoo na 60 keimyn scarrey
uillinagh eddyr oc).

She 2.3 jarroo-vooadys Orcus (ta cosoylagh rish jarroo-vooadys y KBO elley 50000
Quaoar). Ayns ny kied meeghyn 2007 va pabyr soilshit magh va taishbyney dy vel
Orcus cronnaghit ec fodreayrtan spoar Spitzer ayns fo-yiarg foddey, car y chied
tree bleeantyn gobbraghey, as v'eh feddynit magh nagh vel Orcus agh
946.3+74.1−72.3 km er crantessen T'eh jeeaghyn dy vel ard-albedo ~ 20 % ec
Orcus.

Rere baghtalyn ayns fo-yiarg lesh Thie Rollageydys Yiass ny h-Oarpey ta Orcus
co-yeant ass ushtey rio as co-elmintyn carboanagh. Er goll ny s'diuney, va ny
scaanyn fo-yiarg goit ec yn 'odreayrtan Gemini feeraghey dy vel 15—30% ushtey
rio (ny nagh row ny smoo na 50%) er y thalloo. T'eh shen, ta ny sloo ushtey rio
er Orcus na t'er Charon, agh dy vel y mooad keddin er myr t'er Triton.
Myrgeddin, va joaraghyn currit er y vooad rio meetane (ny sloo na 30%) er, as eh
çheet er jargaght dy vel co-elmintyn elley er y phlanaid.

Ta KBOyn taishbyney caghlaays daaghyn as scaanyn, agh ta Orcus taishbyney daah
neuchommeeagh ta neuchosoylagh rish jiargid y chorpane cosoylagh rish Ixion.

Va feddyn magh fo-phlannad Orcus soilshit magh ayns IAUC 8812 er 22 Toshiaght
Arree 2007 Cha nel y cruinlagh echey er fys ain foast, ansherbee.

Va'n fo-phlannad fakinit mygeayrt 0.25 arcsec veih Orcus lesh anchasley vooadys
2.7 echey.

Credjal dy vel albedo yn 'o-phlannad unnane as albedo Orcus, ta'n mooadys
coyrlaghey da vel eh feer mooar er crantessen my vel eh cosoylit rish y phlanaid
hene (~220 km).

Rere stiurey cliaghtey enmys yn IAU, t'ad enmyn jeeghyn fo-halloo ta currit er
corpaneyn lesh mooadys as cruinlagh cosoylagh rish Pluto. Lesh shen, hugg Brown,
Trujillo as Rabinowitz yn ennym Orcus, jee ny marroo ayns feayn-skeealleydaght
Romanagh, er oaie. Va'n ennym coontit as soilshit magh er 22 Sauin, 2004.



https://gv.wikipedia.org/wiki/%C3%89ire

Ta Nerin (Yernish: Éire, Baarle: Ireland, Ullanish: Airlann) yn trass ellan smoo
'syn Oarpey as ny feedoo ellan smoo 'sy Chruinney. T'ee ny soie ayns sheear
hwoaie ny h-Oarpey as t'ee cruinnit lesh keeadyn dy ellanyn as ellaneenyn. Ta'n
Vretyn Vooar soit da'n shiar as ish scarrit veih Nerin liorish Mooir Vannin. Ta
Pobblaght Nerin coodaghey 5/6 dy eaghtyr yn ellan. Ta Nerin Hwoaie, cooid jeh'n
Reeriaght Unnaneysit, coodaghey'n chooid elley, as t'ee ny soie ayns shiar
hwoaie yn ellan. Ta'n ellan jeant seose jeh cruink as sleityn injil ta
cruinnlaghey strah rea lheeadagh as ta awinyn yn-shiaulley sheeyney stiagh çheu
sthie. Ta glasseraght rank 'syn ellan - troar jeh'n speyr faarkagh vog ayn. Va
çheshvean yn ellan coodit liorish keylljyn gloo derrey ny 1600yn agh jiu t'ee ny
h-ard smoo jee-cheyllit 'syn Oarpey. Ta shey sheeintee ghooghyssagh as feed ayns
Nerin. Ta'n shynnagh ruy, yn arkan sonney, as y broc so-akin dy mennick, agh
ta'n mwaagh Yernagh, y feeaih ruy as kiyt ny miljyn ry-gheddyn chammah.

T'eh oolit dy vel 6.2 millioonyn dy 'leih ayns Nerin. Ta beggan ny sloo na 4.5
millioonyn dy 'leih cummal ayns Pobblaght Nerin as ta beggan ny sloo na 1.8
millioonyn dy 'leih cummal ayns Nerin Hwoaie. Ta ny h-earrooyn shen taishbyney
bishaghey mooar ayns sleih-earroo yn ellan veih'n 4.2 millioonyn va cummal ayn
ayns ny 1960yn, agh t'eh foddey ny sloo veih'n 8 millioonyn va cummal er yn
ellan ayns ny 1840yn leah roish çheet y Ghortey Mooar.

Ayns ny Mean Eashyn haink ny Normanee dys Nerin as fo-yerrey haink jerrey lesh y
lhing Normanagh as toshiaght lesh y chioneys Sostynagh ayns ny 1500yn. Ayns ny
1600yn, va corys dy chioneys Sostynagh Protestoonagh er ny chummey dys
neuvondeish dy chur er y vooar chooid Chatoleagh Raueagh as Phrotestoonagh
yiooldagh, as v'eh sheeynt car ny 1700yn. Ayns 1801, haink er Nerin dy ve ny
cooid jeh'n Reeriaght Unnaneysit. Rere caggey er son seyrsnys 'sy 20-oo eash
leah haink er y çheer dy ve rheynnit ayns daa ayrn - Steat Seyr Nerin as Nerin
Hwoaie. Haink er Steat Seyr Nerin dy ve ny smoo seyr harrish ny jeihaghtyn agh
hannee Nerin Hwoaie lesh y Reeriaght Unnaneysit. Haghyr boirey theayagh ayns
veih ny 1960yn jeianagh derrey ny 1990yn. Huitt y mooadys dy voiraghyn lurg
conaant politickagh ayns 1998. Ayns 1973, hie'n daa ayrn jeh'n ellan stiagh 'sy
Voodeeys Tarmaynagh Oarpagh (yn Unnaneys Oarpagh jiu). Haghyr bishaghey
tarmaynagh neusampleyrit ayns Pobblaght Nerin veih ny 1990yn meanagh derrey'n
gheyre-ghaue argidoil Yernagh ayns 2008-2010.

Va'n chooid smoo dy Nerin coodit lesh rio derrey jerrey ny h-eash rioee
jerrinagh ny smoo na 9,000 bleeantyn er dy henney. Va yrjidyn marrey ny
s'inshley ec y traa shen as va Nerin, myrane lesh y nabooys eck y Vretyn Vooar,
kianglt rish yn Oarpey vooar-heeragh as cha row ad nyn ellanyn. Haink sleih mean
chlaghagh car Eash ny Claghyn gys yn ellan mychione ny bleeaney 8,000 RC as
haink yn eirinys ny yei lesh çheet yn Eash-Chloaie Noa mychione 4,500 derrey
4,000 RC tra va kirree, goair, ollagh as grineyn currit stiagh veih lieh-innys
ny h-Ibeir. Ayns Achaidh Chéide, ta corys rheaymyssagh dy vagheryn, y corys
shinney 'sy dowan foddee, freilt fo coodagh dy voaney ayns Coontae Vay Eo
noa-emshiragh, as ta'n corys shen çheet ass y lhing shen, ny beggan ny yei. Ta'n
corys shen jeant seose jeh rheynnagyn beggey ta scarrit veih nyn geilley liorish
boallaghyn cloaie-çhirrym, as va ny magheryn lhiassit er feie shiartanse dy
cheeadyn eddyr 3,500 as 3,000 RC. V'ad curnagh as oarn ny troaryn smoo
scanshoil. Hoshee yn Eash Ooha – ta meenit liorish ymmyd meain – mychione ny
bleeaney 2,500 RC tra va'n çhaghnoaylleeaght caghlaa seihill y phobble car y
lhing shen liorish noaidyn lheid as y wheel, goaill greienys er dew, jannoo
fidderaght er eggaghyn feeit, gimbylagh alcoal, as obbyr-veainey schleioil, cur
magh greieyn caggee as greieyn noa, as jesheenaghey airh vraew as cliejeeneydys,
lheid as jialgyn broghil as torcyn.

Ta'n Eash Yiarn ayns Nerin kianglt dy tradishoonagh rish sleih t'er enney myr ny
Celtiee. V'eh er credjal dy cadjin dy ren ny Celtiee coloinaghey Nerin ayns
straih dy ruegyssyn eddyr y 8-oo as y 1-d cheead-bleeaney RC. V'eh raait, dy ren
ny Gaeil, y straih yerrinagh jeh ny Celtiee, rheynn magh yn ellan ayns queig ny
ny smoo reeriaghtyn lurg y choloinaghey j'ee oc. Ansherbee, ta ard-schoillaryn
jiu cur foayr ayns reartys ta cur trimmid da skeaylley dy chultoor veih ardjyn
çheumooie jeh'n ellan as nagh haghyr coloinaghey cahnagh. Ta feddynyn magh lheid
as Fear Chluain Uí Chaomháin taishbynit myr feanish jeh'n reayrtys shen.

Ta ny recortyssyn screeuee s'leah er Nerin çheet ass çheer-oaylleeyn classicagh
Greagagh-Raueagh. Ta Ptolemy ayns yn Almagest echey çheet er Nerin myr Mikra
Brettania (Y Vretyn Veg), ayns cosoylaght rish yn ellan smoo, va enmyssit Megale
Brettania echey (Y Vretyn Vooar). Ayns yn obbyr ny s'anmey echey, Geographia, ta
Ptolemy çheet er Nerin myr Iwernia as er y Vretyn Vooar myr Albion. Va ny
h-enmyn "noa" shen goit ass enmyn dooghyssagh er ny h-ellanyn ec y tra shen. Va
ny shenn-enmyn, ayns neu-chosoylaght, crooit roish cur fys dy jeeragh rish sleih
ynnydagh. Ren ny Rauee ny s'anmey çheet er Nerin lesh yn ennym shen chammah agh
ayns y chummey Ladjynaghey, Hibernia, ny Scotia. Ta Ptolemy recortyssey shey
cleinyn jeig va cummal ayns dagh ayrn dy Nerin 'sy vlein 100 BNJ. Cha nel eh
baghtal cre'n torçh dy chiangley v'ayn eddyr yn Impiraght Raueagh as ny cleinyn
ayns Nerin henndeeagh. Ta screeuyn moyllee er çheu mooie er mayrn çheet ass
screeuyn Raueagh, er wheesh dy vel coontyssyn dooghyssagh çheet ass feeleeaght
as feayn-skeealleydaght Yernagh. Agh, ta mooarane dy chooinaghyn Raueagh er ny
gheddyn ayns Nerin, myr sampleyr ayns Sí an Bhrú.

Va Nerin ny mestey jeh cleinyn trughanagh agh, goaill toshiaghey 'sy 7-oo
cheead-bleeaney BNJ, va sheiltynys dy reeoilaght ashoonagh oltit dy keimagh
trooid yn eie jeh Ard Ree Nerin. Ta lettyraght Yernagh vean-eashagh soilshaghey
straih begnagh gyn baarney jeh Ard Reeaghyn ta sheeyney sheear harrish millaghyn
dy vleeantyn, agh ta screeuderyn shennaghys noa-emshiragh credjal dy row yn
sleim shen cummit 'sy 8-oo cheead-bleeaney dy chur trimmid er staydys ny
possanyn politickagh troshtagh as ad croghey bun y reill oc jeeragh stiagh ayns
ny traaghyn shenndeeagh. V'eh raait dy ren yn Ard Ree reirey ny reeriaghtyn
queiggagh va jannoo seose Nerin. Va ree er lheh ec dagh fer jeh ny reeriaghtyn
shen agh v'ad fo-viallys da'n Ard Ree ayns ennym er y chooid sloo. Haink yn Ard
Ree magh ass ny reeaghyn queiggagh as ren eh reirey reeriaght ny Mee, lesh
preeu-valley jesh-chliaghtagh ayns Teamhair. Cha daink er yn eie dy ve ny feerid
agh ayns Eash ny Loghlynee agh cha row ee ny h-eie chohassooagh erbee. Agh va
reill ynrican dy leigh ayns Nerin: y corys briwnagh screeuee va enmyssit ny
Leighyn Briwnagh, as va reirit ec lught keirdey dy leigh-oaylleeyn va enmyssit
briwnyn.

Ta Recortys Nerin recortyssey da daink yn Aspick Palladius gys Nerin er mishoon
sushtal 'sy vlein 431 BNJ veih Paab Celestine II dys ny Yernee dy hushtallaghey,
agh tra haink eh gys Nerin va'n pobble "credjal ayns fockle Chreest" hannah Ta'n
recortys hene recortyssey dy daink Noo Perick, yn ard-noo Yernagh share er
enney, 'sy vlein lurg shen. Ta resoonaght foast ayn er mishoonyn Phalladius as
Pherick, agh ta co-choardailys ayn er taghyrt y daa vishoonyn as ta shickyrys
ayn er tuittym y hradishoon druaiaghtagh shinney noi'n chredjue noa. Va ny
schoillaryn Creestee Yernagh nyn sur-schoillaryn ayns Ladjyn as Greagish as ayns
jeeghtys Creestee. 'Sy chultoor maynaghoil lurg goaill Creestee Nerin, va
studeyrys er y Ladjyn as y Ghreagish freilt ayns Nerin car ny Mean Eashyn Leah
ayns neu-chosoylaght rish buill elley 'syn Oarpey, raad haghyr ny h-Eashyn
Dorraghey lurg tuittym yn Impiraght Raueagh. Haghyr blaaghey ayns ny h-ellynyn,
lheid as daahghey laue-screeuyn, obbyr-veainey as jallooderys as va tashtee
lheid as Leabhar Cheanannais troarit, myrane lesh cliejeeneydys ornaidagh as
shiartanse dy croshyn cloaie grainnit ta foast ry-akin er feie'n ellan jiu.

Veih'n 9-oo eash, ren straihyn dy ruegyssyn Loghlynagh craghey mannishteryn as
baljyn Yernagh. Chur ny ruegyssyn shen lesh taghyrt cadjin dy chraghey as caggey
va ry-gheddyn dy dowin ayns Nerin hannah.

Er 1 Boaldyn, 1169, haink turrys-contoyrtys dy reejereeyn Bretnagh-Normanagh er
y çheer ec Cuan an Bhainbh ayns Coontae Logh Garman lesh sheshaght chaggee va
jeant seose jeh mygeayrt shey keead dy hidooryn. Va'n turrys stiurit liorish
Richard de Clare, as eh enmyssit Strongbow ("bow troshtagh") rere y lajerid
echey myr sideyr. Va'n ruegys shen, va taghyrt ec tra cheddin jeh bishaghey
Normanagh noa, jeant ec cuirrey Diarmait Mac Murchada, ree Lion.

'Sy vlein 1166, hie Mac Murchada gys Anjou, y Rank lurg caggey lesh Tighearnán
Ua Ruairc, veih Breifne, as ren eh shirrey er cooney veih'n ree Angevin, Inry
II, as eh geearree e reeriaght dy aaghoaill. 'Sy vlein 1171, haink Inry gys
Nerin dy yannoo aavriwnys er immeeaght chadjin y hurrys-contoyrtys. V'eh
geearree kioneys reeoil dy aachur er y ruegys as eh bishaghey magh veih'n smaght
echey. Ren Inry chur kioneys er Strongbow as ny çhiarnyn-caggee
Bretnagh-Normanagh reesht, as ren eh cleayney er ny reeaghyn Yernagh eh dy
ghoaill rish myr ard-hiarn, red va shickyrit ayns Conaant Windsor 'sy vlein
1175.

Va'n ruegys lowit liorish kiarailyn y Vulley Paabagh Laudabiliter, va soilshit
magh liorish Adrian IV 'sy vlein 1155. Ren y bulley cur creeaght er Inry dy
ghoaill greim er Nerin son aa-reaghey argidoil as reiragh yn Agglish Yernagh as
e mestey stiagh 'sy chorys Agglishagh Raueagh dy oaseiraghey. Va aastrughtoorey
er ny toshiaghey hannah ec keim agglishagh lurg Ard-choyrle Cheanannais 'sy
vlein 1152. Ta arganys ayn mychione y vulley, agh ta'n varrantoilid echey goit
dy mie jiu. Hug eh çhiarnys er Nerin gys Inry ayns ennym y phaabaght. 'Sy vlein
1172, ren y paab noa, Alistair III, cur creeaght er Inry son yn Agglish Yernagh
dy ghoaill stiagh ny smoo lesh yn Agglish Raueagh. V'eh lhiggit da Inry jaghee
dy phing 'sy çhiollagh myr contoyrtys bleeanagh dy chur er y phobble. Ta'n
jaghee shen, va enmyssit pingyn Pheddyr, foast ry-akin ayns Nerin myr toyrtys
arryltagh. Reir garraghyn, ghow Inry lesh yn enmys Çhiarn Nerin ren Inry bronney
er e vac aeg, John Lackland, 'sy vlein 1185. Ren eh cur sheese y steat Yernagh
myr Çhiarnaght Nerin. Tra hooar eiyrtyssagh Inry baasedy doaltattym ayns 1199,
ren John eiraghey crooin Hostyn as dreill eh Çhiarnaght Nerin.

Harrish y cheead-bleeaney lurg shen, ren leigh Normanagh cur stiagh ayns ynnyd y
Leigh Briwnagh as ec jerrey y trass eash jeig yeianagh va corys feudagh
Normanagh currit er bun er feie'n chooid smoo dy Nerin liorish ny Normanee
Yernagh. Va buill chummaltit cowrit liorish bunneeaght ny barranaghtyn, ny
mannoryn, ny baljyn as toshiaght y chorys coontae noa-emshiragh. Va lhieggan
jeh'n Çhiart Vooar (Çhiart Vooar Nerin), soilshit magh 'sy vlein 1216, as eh cur
Divlyn ayns ynnyd Lunnin as yn Agglish Yernagh ayns ynnyd Agglish Hostyn, as va
Parlamaid Nerin bunnit 'sy vlein 1297.

Ansherbee, veih mean y 14-oo eash, lurg y Ghorley Doo, hie buill chummaltit
Normanagh ayns Nerin stiagh ayns lhing voalaghey. Ren reileyderyn Normanagh as
sleih mullee Yernagh dooghyssagh eddyr-phoosey as haink er ny h-ardjyn fo smaght
ny Normanee dy ve jeant Gaelgagh. Ayns ayrnyn ennagh, dirree cultoor
Yernagh-Normanagh mestit ayn. Myr freggyrt da shen, va Slattyssyn Cheeill
Chennee currit er bun ayns 1367 liorish y Pharlamaid Yernagh. Va ne leighyn shen
nyn bossan dy leighyn va cummit dy chur lhiettal er lheie ny Normanee stiagh
ayns sheshaght Nerin as ren ad cur feme er y theay Sostynagh ayns Nerin y Vaarle
dy loayrt, cliaghtaghyn Sostynagh dy ghoaill rish, as gow rish y leigh
Hostynagh. Ansherbee, ec jerrey y 15-oo eash va'n kioneys Sostynagh meanagh
begnagh immeeit as va cultoor as çhengey Yernagh aanoa, lesh cleanaghyn
Normanagh, ayns yn ard-voayl reesht. Agh hannee stiurey fo Crooin Hostyn gyn
brishey gyn crampys ayns ard mygeayrt Divlyn as yn ard shen enmyssit y Phaal as
fo conaantyn Leigh Poyning veih'n vlein 1494, va slattys jeh'n Pharlamaid
Yernagh fo-viallys da lowal rish Parlamaid Hostyn.

Va reill Sostynagh aaniartit as bishit 'sy 16-oo eash, ansherbee, as ren eh shen
leeideil gys aaghoaill Hiudaragh Nerin. Va ruegys begnagh slane cooilleenit
roish toshiaght y 17-oo eash lurg Caggey ny Nuy Bleeaney as Immeeaght ny
h-Eearlaghyn. Va'n gurneil shen niartit car ny caggaghyn (lheid as Caggaghyn ny
Tree Reeriaghtyn as y Caggey Illiamagh) as y choloinaghey Sostynagh as Albinagh
(Plandailyn Nerin) 'sy 17-oo eash. T'eh er credjal dy hooar 20,000 sidooryn
Yernagh baase car Caggey ny Tree Reeriaghtyn, as t'eh oolit dy hooar 200,000
shivoilee baase myr eiyrtys er cochiangle jeh gonney, scughey, gastid cheylley
as paitt car y chaggey. Va 16,000 shivoilee elley prowit as shiaullit myr
sleabyn gys ny h-Injyn Sheear. Ta screeuderyn shennaghys ennagh gooley dy hooar
seose gys lieh-chooid dy sleih-earroo Nerin baase myr eiyrtys jeh'n chaggey.

Ren kestalyn crauee jeh'n 17-oo eash cur rheynn scarreydagh ayns Nerin. Ren
ammys crauee feddyn magh y tastid 'sy leigh er y leighaltys da'n Ree as da'n
Pharlamaid Yernagh. Lurg goaill rish y Test Act 1673 as lesh barriaght ny
forseyn jeh'n reeriaght ghooblit jeh Illiam as Moirrey harrish ny Jamyssee, va
lhiettrimys currit er Catolee Raueagh as er Protestoonee Neuchoardailagh
anchochredjuagh rish soie myr olteynyn ayns Parlamaid Nerin. Fo ny leighyn
kerree, va cairyn deiney ny smoo as ny smoo goit ass ny Catolee Raueagh as ny
Protestoonee Neuchoardailagh goaill stiagh cairyn da eirys. Va tooilley
slattyssyn kerree cooyllagh currit rish ayns ny bleeantyn 1703, 1709 as 1728.
Ren eh creaghney corys slane dy chur neuvondeish er Catolee Raueagh as
Neuchoardailee Phrotestoonagh, as lhig ny slattyssyn shen lhiasaghey sleih
mullee jeh Coardailee Anglicaanagh. Va'n lught reill Anglo-Yernagh shen enmyssit
Eaghtyrys Protestoonagh.

Ren emshir neuchadjin, myrane lesh çheet lheeah praase veih America Hwoaie, cur
failleil ny praaseyn er bun. Myr eiyrtys jeh shen, haghyr gonney 'sy vlein 1740.
T'eh er ooley dy hooar mychione 250,000 baase (mychione un 'er ayns dagh hoght
fer jeh'n phobble) rere y phaitt as yn asslaynt ny lurg. Ren y reiltys Yernagh
cur lhiettrimys er assphurtal arroo as va'n çheshaght chaggee freilt ayns nyn
marrickyn oc, agh cha ren ad ny smoo na shen. Ren sleih ooasle as reagheydyssyn
jeirk kiarail couyr agh cha row ad jaral cur streeaney er y vaasoilid ny lurg.
'Syn eiyrtys lurg y ghonney, ren bishaghey ayns troarey çhynskylagh as freayney
ayns traght cur rish troggalys 'syn ellan. Haghyr mooadaghey mooar ayns earroo
yn phobble 'sy lieh jerrinagh jeh'n eash shoh as va leggad ard-obbrinagh
Horshagh Nerin troggit. 'Sy vlein 1782, va Leigh Poynings mooghit as hug eh shen
da Nerin far-heyrsnys slattysagh veih'n Vretyn Vooar da'n chied cheayrt veih
tra'n ruegys Normanagh. Ansherbee, va'n kiart freilt ec y reiltys Goaldagh
reiltys Nerin dy enmys harrish co-choardail y pharlamaid Yernagh.

'Sy vlein 1798, haink olteynyn jeh'n tradishoon Protestoonagh Neuchoardailagh
(Presbyteyree son y chooid smoo) ry-cheiley lesh ny Catolee Raueagh ayns irree
magh pobblaghtagh va cur ardsmooinaght da as stiurit ec Sheshaght ny Yernee
Unnaneysit as v'eh yn dean oc steat seyr dy chur er bun ayns Nerin. Dyn y wooise
da'n chooney veih'n Rank, va'n irree magh currit fo chosh liorish ny reiltyssyn
Goaldagh as Yernagh as liorish forseyn kern. 'Sy vlein 1800, hie Slattys
Unnaneys trooid ny parlamaidyn Goaldagh as Yernagh, as haink eh stiagh ayns bree
er 1 Jerrey Geuree 1801. Ren eh unnaneysey Reeriaght Nerin as Reeriaght ny
Bretyn Mooar stiagh ayns reeriaght hingil va enmyssit Reeriaght Unnaneysit ny
Bretyn Mooar as Nerin. Va shiaulley yn Slattys 'sy Pharlamaid Yernagh jeant
liorish y vooar-chooid, agh cha hie eh trooid y Pharlamaid 'sy chied cheayrt
ayns 1799. Rere docamadyn jeh'n traa as scrutaghey shendeeagh, hie eh trooid y
Pharlamaid lesh cooney sollaghey laueys, lesh cooney argid va kiarit liorish Oik
y Çhirveish Folliaghtagh Ghoaldagh, as liorish bronney ooashlidyn, buill as
onnoryn son voteyn dy hickyraghey. Lesh shen, haink er Nerin dy ve ny cooid
jeh'n Reeriaght Unnaneysit heeynt, va reirit dy jeeragh veih'n pharlamaid 'sy
Vannishter Heear ayns Lunnin. Va shirveishaght lhiass-reeoil currit er bun
myrane lesh yn Ard-Scrudeyr ec Cashtal Ghivlyn.

Hooar mychione un villioon Yernee baase 'sy Ghortey Mooar car ny 1840yn as daag
ny smoo na un villioon deiney elley. Rish jerrey ny jeihaght, va lieh-chooid jeh
sthie-arraghey gys ny Steatyn Unnaneysit çheet ass Nerin. Haink er yn arraghey
magh dy ve ny chooid ghowin jeh'n aigney as ren y sleih-earroo tuittym gys mean
y 20-oo eash. Jeeragh roish y ghortey, va'n coontey-pobble recortyssey 8.2
millioon dy 'leih 'syn ellan. Agh cha nel earroo yn phobble er roshtyn gys ny
h-earrooyn shen veih'n traa shen. Huitt earroo yn phobble gys ny 1961 as ayns
2006 ren y coontae jerrinagh (Coontae Lheeahtrim) y chied irree ayns
sleih-earroo veih'n vlein 1841.

Dirree eie yn ashoonaghys Yernagh, mastey Catolee Raueagh son y chooid smoo, car
y 19-oo as y 20-oo eash. Va Daniel O'Connell ny ghooinney ard-cheimnagh mastey
ny fir jeh'n eie shen. V'eh reiht myr oltey yn pharlamaid son Innys ayns eiyrtys
yindyssagh ga nagh vel eh jargal e hoiag y ghoaill er oyr dy row eh ny
Chatoleagh Raueagh. Ren O'Connell stiurey troddan breeoil va goit ec
Ard-Vinishter Duic Wellington, va ny hidoor as ny steateyr va ruggit ayns Nerin.
Ren eh stiurey yn Slattys trooid pharlamaid ny Mannishter Heear, lesh cooney
veih'n ard-vinishter ry heet Robert Peel, as ren Wellington geddyn barriaght er
Shorys IV y billey dy fo-screeu as dy fockley magh myr leigh. Ren ayr Horys goll
noi plan yn eear-Ard-Vinishter, Pitt the Younger, e lheid billey dy chur stiagh
'sy pharlamaid lurg yn Unnaneys 'sy vlein 1801 er yn oyr dy row eh credjal dy
row eh ayns contraartys rish Slattys Coloinaghey 1701.

Cha row y troddan eiyrtyssagh son mooghey yn Slattys Unnaneysey ec O'Connell
raahoil. Ny s'anmey 'sy cheead-blein, ren Charles Stewart Parnell as fir elley
troggal troddan er son hene-reiltys çheu-sthie 'syn Unnaneys, ny "Reill Thie".
Va ny h-Unnaneyseyryn, goaill stiagh ad 'sy chooid hwoaie jeh'n ellan er lheh,
noi eie yn Reill Thie, er yn oyr dy row ad credjal dy beagh y sorçh reill shen
fo kioneys anaaseyn Catoleagh. Lurg shiartanse dy eabyn billey Reill Thie dy
hiaulley trooid y pharlamaid, v'eh begnagh kinjagh dy beagh fer goll trooid y
pharlamaid 'sy vlein 1914. Son lhiettrimys dy chur er shen, va Arryltee Ulley
currit er bun 'sy vlein 1913 fo stiurey Çhiarn Carson. Va Arryltee Nerin currit
er bun myr eiyrtys er shen 'sy vlein 1914, as y dean oc son y Billey Reill Thie
dy hickyraghey as eh goll trooid y pharlamaid. Hie'n Slattys trooid y pharlamaid
lesh shaghney "shallidagh" er ny shey coondaeghyn ayns Queiggey Ulley.
Ansherbee, roish lowal y Slattys v'eh currit tayrnit magh car y Chaggey Mooar.
Va Arryltee Yernagh rheynnit ayns daa phossan. Ghow y vooar-chooid, mychione
175,000 dy 'leih, fo John Redmond, yn ennym Arryltee Ashoonagh as chur ad cooney
da cassey Nerin 'sy chaggey. Dreill y vyn-chooid, mychione 13,000 dy 'leih, yn
ennym, Arryltee Nerin, as v'ad goll noi cassey Nerin 'sy chaggey.

Va Irree Magh anraahoil y Chaisht 'sy vlein 1916 stiurit liorish y possan shen
jerrinagh, as ren y freggyrt Goaldagh, cur gys baase jeh ny fir hoshee, caghlaa
yn teaym ashoonagh gys Reill Thie. Hooar y partee currit rish seyrsnys, Sinn
Féin, screeuyn-drommey mooarey ayns Ard-Reihys ny bleeaney 1918 as 'sy vlein
1919 va parlamaid as reiltys lhieu hene fogrit magh - Pobblaght Nerin. Ren ny
h-eaghtyryssyn Goaldagh eab y doolane shen dy chur fo chosh, agh haghyr caggey
keylley myr eiyrtys veih'n vlein 1919 derrey Jerrey Souree ny bleeaney 1921, as
y caggey shen creaghney ayns scuirr caggee. Va'n Conaant Anglo-Yernagh creaghnit
eddyr y Reiltys Goaldagh as çhaghteryn jeh'n Chied Dáil (Çhionnal Nerin) 'sy
vlein 1921. Hug y conaant slane seyrsnys da Nerin ayns cooishyn thie as begnagh
slane seyrsnys ayns polasee joarree. Ansherbee, lhisagh da dagh çhaghter Yernagh
jean loo ammys da'n Chrooin Ghoaldagh. As va steat reill thie jeant jeh Nerin
Hwoaie çheu sthie jeh Steat Seyr Nerin noa, agh va olt reih magh eck, olt va
jeant jeeragh ny lurg. Ren arganeyssyn mychione ny kiarailyn rheynn 'sy
ghleashaght ashoonagh as haghyr caggey theayagh eddyr y reiltys noa 'sy Steat
Seyr as adsyn va goll noi'n chonaant, as ad stiurit liorish Éamon de Valera.
Haink jerrey oikoil lesh y chaggey theayagh ayns Mee Voaldyn 1923 tra ren de
Valera fogrey magh oardagh er scuirr-chaggee.

Dy tradishoonagh, ta Nerin rheynnit stiagh ayns kiare queiggaghyn: Queiggey
Connaghtey (sheear), Queiggey Lion (shiar), Queiggey Mooan (jiass), as Queiggey
Ulley (twoaie). Rere corys v'er ny lhiassaghey eddyr y 13-oo as y 17-oo eashyn,
ta daa choontae tradishoonagh jeig as feed ayns Nerin. Ta shey coondaeghyn as
feed jeu nyn soie ayns Pobblaght Nerin as ta shey coondaeghyn nyn soie ayns
Nerin Hwoaie. Ta dagh fer jeh ny shey coondaghyn ayns Nerin Hwoaie soit ayns
Queiggey Ulley myrgeddin (as nuy coondaeghyn 'sy wheiggey 'sy clane). Lesh shen,
ta'n ennym Ullee currit dy mennick er Nerin Hwoaie myr co-cheayllagh, ga nagh
vel y daa enmys co-chagliagh.

Ayns Pobblaght Nerin, ta ny coondaeghyn jannoo bunneydys da corys gurneilys
ynnydagh. Ta ny coondaeghyn Divlyn, Corkee, Limmeragh, Galliu, Purt Largey, as
Çhybbyrt Aarey er nyn rheynn magh ayns unnidyn reiragh ny sloo. Agh, t'ad
coontit myr coondaeghyn er son cooishyn cultooragh as cooishyn reiragh ennagh,
lheid as shirveishyn postagh as Ordnance Survey Ireland, ansherbee. Cha nel ny
coondaeghyn ayns Nerin Hwoaie coontit ymmydit er son cooishyn gurneilys reiragh,
agh, myrane lesh y Phobblaght, ta ny joaraghyn tradishoonagh ymmydit ry hoi
cooishyn neu-formoil lheid as leegyn spoyrt as ayns co-hecksyn cultooragh as
turrysagh myrane lesh ayns enmyssyn postagh.

Ta staydys ard-valley ayns Nerin er ny vriwnyssey rere kaart reeoil ny
slattyssagh. She Divlyn, lesh ny smoo na 1 villioon dy chummaltee ayns Ard
Ghivlyn Mooar, yn ard-valley smoo er yn ellan. T'ad ny h-ard-valjyn elley
na:[Note 1]

Foddee Keeill Chennee (22,179 cummaltee), ee dy chur sheese myr ard-valley rere
leigh, ga nagh vel ee ny h-ard-valley dy h-oikoil ny smoo. Ta ny smoo cummaltee
ayns baljyn ennagh na t'ayn ayns ny h-ard-valjyn ta currit 'sy rolley heose agh
cha nel ad er enney myr ard-valjyn er yn oyr nagh vel kaartyn shendeeagh ny
staydys slattyssagh oc.

Dyn y wooise da'n rheynn pholitickagh, ta ellan Nerin foast gobbraghey myr un
unnid ayns ram magheryn ta goaill harrish bingyn reiltysagh. Ta un chorys
arraghee, çhellinsh, bree as ushtey ec y daa reiltys. Lesh kuse veg dy limmaghyn
ardghooagh, ta'n ellan ny unnid reiragh da reagheydyssyn as sheshaghtyn crauee,
cultooragh as spoyrt. Ta un 'wirran eddyrashoonagh ec yn ellan ayns y chooid
smoo jeh spoyrtyn, lheid as ayns ruggyr, as ta'n 17-oo Mart er ny chelloorey er
feie'n ellan myr feailley tradishoonagh Yernagh Noo Perrick. She limmey da'n
chorys ooilley-ellanagh t'ayns y toccer as daa 'wirran eddyrashoonagh ayn.

Ta Conaant Veeal Feirshtey 1998 cour rish co-obbraghey politickagh eddyr y daa
reiltys. Ta'n Choonseil Hirveishagh Hwoaie-Yiass, va currit er bun fo conaantyn
y Chonaant, ny h-undinys raad dy vel shirveishee reiltysagh veih'n jiass as
veih'n twoaie jargal çheet ry-cheilley dys polaaseyn ooilley-ellanagh dy chur er
bun as dy chur ayns focklyn ayns daa "ard co-obbraghey" jeig lheid as eirinys, y
çhymmyltaght as arraghey. Ta "bingyn cooilleenaght" ooilley-ellanagh ec shey jeh
ny h-ardjyn shen. Myr sampleyr, ta sauçhys bee stiurit ec y Food Safety
Promotion Board as ta Tourism Ireland geddyn margey da'n ellan er feie. Ta tree
parteeghyn politickagh mooarey, Sinn Féin, Partee Glass Nerin as, er y gherrid,
Fianna Fáil reaghit er bunneydys ooilley-ellanagh. Cha nel agh soiagyn ec Sinn
Féin ayns y daa reiltys, ansherbee.

Dyn y wooise da'n firrinaght dy vel y daa reiltys goaill ymmyd jeh daa argid
cadjin er lheh (yn oarey as y punt Sostynagh), ta kuse vooar dy traght gurneilit
er bunneydys ooilley-ellanagh. Ta olteynys 'syn Unnaneys Oarpagh lhiggey da
shen, dy paartagh. Ta olteynyn veih'n cho-phobble dellal as veih crooderyn
polaase geamagh er son "tarmaynys ooilley-ellanagh" er yn oyr dy nod ad goaill
vondeishyn ass tarmaynyssyn scaailley as dys cohirreydaght dy hroggal. Ta'n
ellan gobbraghey myr margey singil ayns ard lectraghys as ta claareyn ayn dys
margey singil dy chur er bun da gas najooragh. Ta pohlldey da ventyryssyn shen
çheet dy mennick veih'n reiltys Yernagh as veih parteeghyn politickagh ashoonagh
ayns Çhionnal Nerin Hwoaie.

Ta fainey dy sleityn slystagh cruinnlaghey strahyn rea injil ayns çheshvean yn
ellan. She Corrán Tuathail (Baarle: Carrauntoohill) ayns Coontae Cherree y
slieau s'yrjey nyn mast'oc, as eh 1,038 m er yrjid. Ta'n thalloo smoo traauoil
soit ayns Queiggey Lioin. Foddee ardjyn sheear dy ve sleitagh as creggagh lesh
reayrtyssyn glassey. Ta Awin ny Shannon, yn awin s'liurey 'syn ellan as ee 386
km er lhiurid, girree ayns Coontae yn Chavan 'sy neear hwoaie as t'ee roie dys
ard-valley Limmeragh 'sy neear meanagh.

Rere y ghlasseraght rank er yn ellan, troar jeh'n speyr vog as fliaghey mennick,
ta'n far-ennym "Ellan Sheear-ghlass Nerin" currit urree. Ta speyr vooiragh vog
ry-gheddyn ayns Nerin lesh kuse veg dy feeganyn. Ta'n speyr ny speyr ellanagh as
honderagh dy cadjin as t'ee scapail veih ny çhiassidyn geyrey ta ry-gheddyn er
dowan-lheeadyn cheddin elley er feie ny Cruinney. T'eh shen ny eiyrtys jeh ny
geayaghyn fliughey tempreilagh ta baardaghey veih sheear yiass y Cheayn Sheear.

Ta frassaghey tuittym car ny bleeaney agh t'eh eddrym son y chooid smoo, 'sy
niar er lheh. Ta'n neear ny s'fliaghey dy meanagh as eh crommey hug sterrymyn
ass y Cheayn Sheear, 'syn 'ouyir jeianagh as car meeghyn y gheuree er lheh. T'ad
cur geayaghyn jeeillagh lhieu as fliaghey lane ny smoo da ny h-ardjyn shen,
myrane lesh sniaghtey as sniaghtey garroo. Ta ny h-ardjyn ayns twoaie Choontae
ny Galliu as 'sy niar jeh Coontae Vay Eo recortyssey yn chooid smoo jeh tendreil
er yn ellan as ee taghyrt er eddyr queig as jeih laaghyn 'sy vlein ayns ny
h-ardjyn shen. Ta'n chooid sloo jeh sniaghtey ry-gheddyn ayns Queiggey Mooan 'sy
jiass, as ta'n chooid smoo jeh sniaghtey ry-gheddyn ayns Queiggey Ulley 'sy
twoaie.

Ta ny h-ardjyn sthie beggan ny s'çhoe car y tourey as beggan ny s'feayrey car y
gheurey. Dy cadjin, ta 40 laaghyn 'sy vlein ny sloo na'n poynt rio 0 °C (32 °F)
ec stashoonyn emshir sthie, ayns cosoylaght rish 10 laaghyn ec stashoonyn
slystagh. Ta Nerin cleaynit liorish skallaneyn çhiass ny keayrtyn, ayns 1995,
2003 as 2006 er y gherrid. Myrane lesh y chooid elley jeh'n Oarpey, va Nerin fo
chleaney jeh emshyr feer feayr car geurey ny bleeaney 2009-2010. Huitt
çhiassidyn dys -13 °C (9 °F) ayns buill ennagh as huitt kuse vooar dy niaghtey,
seose dys 1 m ayns ardjyn sleitagh.

Ta'n ellan jeant seose jeh queiggaghyn creg-oaylleeagh eigsoylagh. Foddey 'sy
neear, mygeayrt Coontae ny Galliu as Coontae Ghoon ny Ghoal, ta co-hroggalys
aileagh as ceaghlagh jeh keim eddyr meanagh as ard, jeh cleunys Caledoneedagh
ry-akin, cosoylagh rish Gaeltaght ny h-Albey. Harrish Ullee hiar yiass as
sheeyney sheear yiass dys y Lhongfort as jiass dys yn Ooive ta queiggey ta jeant
seose jeh creggyn Ordoveeshagh as Shillooragh ry-akin, lesh cosoylaghtyn rish
Thalloo Ard ny h-Albey. Ny s'odjey da'n jiass, rish coose Choontae Logh Garman,
ta ard ta jeant seose jeh imlee hryalagh stiagh dys creggyn ny smoo Ordoveeshagh
as Shillooragh ry-akin, cosoylagh rish adsyn t'er ny gheddyn ayns Bretyn. 'Sy
neear yiass, mygeayrt Bá Bheanntraí as na Cruacha Dubha, ta ard jeh creggyn
Devonagh, feer vee-chummit, agh nagh vel ceaghlagh, ry-gheddyn. Ta'n fainey
neuchorrymagh shen dy chreg-oaylleeaght "chreg chreoi" coodit liorish
lane-choodaghey dy clagh eayil Carboanar harrish çheshvean ny çheerey, as eh
shen lhiggey da reayrt çheerey troaragh as rank. Ta'n clyst heear mygeayrt Lios
Dún Bhearna - Boirinn - jeant seose jeh troyn karst mie-lhiassit.

Ta ronsaghey da hiddracarboanyn goll er shooyl lurg y chied feddyn magh mooar
ayns magher gas Chione Sailey magh veih coose Choontae Chorkee ayns ny 1970yn
meanagh. Ny s'anmey, 'sy vlein 1999, va tashtyn scanshoil dy ghas najooragh
feddynit magh ayns Magher Gas an Choirib magh veih coose Choontae Vay Eo. Ta
magher ooil Heilbhic, er ooley dy vel ny smoo na 28 millioonyn dy stoandaghyn
(4,500,000 m3), ny ronsaghey noa elley.

Ta tree Buill Eiraght Ghowanagh er yn ellan: Brú na Bóinne, Sceilig Mhichíl as
Clochán an Aifir. Ta buill ennagh elley er y rolley treealagh, lheid as Boirinn
as Moin Stíobhaird.

Ta buill hurryssagh ennagh elley ayns Nerin goaill stiagh Cashtal Vun Raite,
Carraig Phádraig, Aillte an Mhothair, Mainistir na Croise Naofa as Cashtal an
Bhlarna. Ta buill vaynaghoil scanshoil hendeeagh goaill stiagh Gleann Dá Loch as
Cluain Mhic Nóis, as ad freillt myr Cowrey Ashoonagh ayns Pobblaght Nerin.

She Divlyn y boayl smoo turryssagh as t'eh ny valley da shiartanse jeh ny
cleaynyn smoo pobbylagh lheid as Thie Stoyr Guinness as Leabhar Cheanannais.
Ta'n neear as y neear yiass, ta goaill stiagh Loghyn Cheeill Airney as Corca
Dhuibhne ayns Coontae Cherree as Conamara as Ellanyn Aran ayns Coontae ny
Galliu, nyn muill hurryssagh phobbylagh chammah. Ta thieyn steatagh, v'er nyn
droggal car y 17-oo, y 18-oo, as y 19-oo eash ayns aghtyn Pallaadagh,
noa-Chlassicagh, as noa-Ghothagh, lheid as Caisleán an Bhardaigh, Teach Bhaile
an Chaisleáin, Teach Bheanntraí, nyn muill hurryssagh myrgeddin. Ta thieyn
ennagh er ny aahroggal myr thieyn oast, lheid as Caisleán Dhrom Ólainn.

Er yn oyr dy row Nerin scarrit magh veih'n Oarpey vooarheeragh rere yrjidyn
marrey va girree lurg yn eash rioee yerrinagh, ta ny sloo sorçhyn dy veiyn as dy
lossreeyn ayn na t'ayn 'sy Vretyn Vooar na 'syn Oarpey. Cha nel agh 26 dooieyn
dy heeintee çheet ass Nerin er dooghyssaght. Ta dooieyn ennagh, lheid as y
shynnagh, yn arkan sonney, as y broc nyn nooieyn feer lhieenar, tra ta dooieyn
elley lheid as y mwaah Yernagh, y feeaih ruy as kayt ny miljyn er nyn vakin ny
s'anvenkey. Ta beiyn marrey, lheid as y turtyl, y sharkagh, y meeyl mooar as y
doraid, ry-akin magh veih'n choose dy mennick. Ta mychione 400 dooieyn dy
ushagyn er nyn recortyssey ayns Nerin. Ta kuse vooar jeh ny h-ushagyn shen nyn
ushagyn arraghee, goaill stiagh y gollan geayee soailt. Ta'n chooid smoo jeh
dooiyn ushag ayns Nerin çheet ass yn Eeslynn, Greenlynn as yn Affrick.

Ta shiartanse dy horçhyn dy oayldyn ry-gheddyn ayns Nerin, goaill stiagh thalloo
eirinagh, thalloo keylley foshlit, keylljyn lhean-ghuillagagh sonderagh as
mestit, keylljyn dy viljyn-cughlin, curreeyn moaney as sorçhyn eigsoylagh dy
oayldyn slystagh. Agh ta'n eirinys stiurey rheynnyn dy ymmyd thallooin ayns
Nerin, ansherbee, as y stiurey shen cur caglee er thallooyn er lheh da oayldyn
najooragh, da sheeintee feie mooarey er lheh as ad er laccal ny smoo thalloo
dauesyn. Er yn oyr nagh vel cragheyder baarelagh ayns Nerin, ta earrooyn dy
veiyn, lheid as feeaihee lieh-feie, nagh vel streeanit ec cragheyderyn beggey,
lheid as y shynnagh, streeanit ec jeelymyn bleinoil.

Dy h-ard-ghooagh, cha nel aarnieuyn ayns Nerin as cha nel agh un pheisht (y
jiolgan leaghyr cadjin) ta çheet ass yn ellan. Ta dooieyn anvio goaill stiagh y
feeaih mooar Yernagh, y filliu Yernagh as yn awk vooar. Ta dooieyn dy ushagyn
eear-anvio, goaill stiagh yn urley buigh, er nyn gur stiagh reesht lurg
jeihaghtyn dy neuveays.

Derrey ny traaghyn mean-eashagh, va Nerin gloo-choodit rish darree, juyssyn as
beihyn. Jiu ta keylljyn coodaghey mychione 9% (4,450 km² ny un villioon
d'acyryn) eaghtyr Nerin, as ta'n earroo shoh taishbyney dy vel Nerin ny h-ard
smoo jee-cheyllit 'syn Oarpey. Ta cooid vooar jeh'n thalloo coodit rish thalloo
fassee, as ta ram dooieyn dy lossreeyn feie. Ta aittin (Ulex europaeus), conney
frangagh feie, ry-gheddyn dy mennick ayns thallooyn ard, as ta renniee
ry-gheddyn dy mennick ayns ny h-ardjyn smoo bog, 'sy neear er lheh. Ta Nerin ny
balley da keeadyn dy ghooieyn dy lossreeyn, as fir oc nagh vel ry-gheddyn magh
ass yn ellan, as t'ee er ny ve "coloinit" rish faiyryn, lheid as Spartina
anglica.

Ta'n vlaanid algagh as famlee jeh'n torçh feayr sonderagh. Ta 574 dooieyn jeu
'sy clane as foddee ad dy rang-oardraghey myr shoh:

Ta'n ellan er ny ve coloinit liorish algaghyn ennagh, as fir jeu feer fondit.
Myr sampleyr:

Er oyr y speyr vog ayns Nerin, ta ram dooieyn, goaill stiagh dooieyn
fo-ghrianchryssagh lheid as biljyn palm, er ny aase ayns Nerin.

Ta'n shennaghys foddey dy troarey eirinagh, kianglt rish aghtyn eirinagh
noa-emshiragh lheid as ymmyd smaghtaghey noidyn as eoylley, as teaumey veih
sollaghar jeeragh stiagh ayns glish, awinyn as loghyn builley er ny
h-eggo-choryssyn ushtey oor najooragh as cur broo er bea-neuchaslid ayns Nerin.

Ta thalloo dy vagheryn glassey er son lhiassaghey troaryn as troggal ollee cur
cagliagh er y thalloo t'er geddyn da soiaghey seose dy ghooieyn feie
dooghyssagh. Ansherbee, ta cleighee, ymmydit dy tradishoonagh dy freayll as dy
chur creeagh er joaraghyn thallooin, shassoo seose myr thalloo coadee da blaanid
feie ghooghyssagh. Ta'n eggo-chorys shen sheeyney magh harrish ny çheerey as
t'eh gobbraghey myr moggyl dy chianglaghyn as ad freayll remladyn jeh'n çhenn
eggo-chorys v'er ny heeyney magh er feie'n ellan. Ta argidyn coonee fo'n
Pholaase Eirinagh Cadjin, as ad cur pohlldey da aghtyn eirinagh va freayll
cleighee, goll trooid aachummaghyn. Ayns ny shenn traaghyn, hug y Polaase
Eirinagh Cadjin argidyn coonee da aghtyn eirinagh jeeillagh, foddee, as ad cur
trimmid er troarey gyn joaraghyn y chur er ymmyd neulhietrimmagh dy eoyllaghyn
as dy smaghtyn noidyn myr sampleyr, agh ta ny h-aachummaghyn, t'er çheet magh er
y gherrid, jee-chiangley argidyn coonee veih cormidyn troaragh as t'ad er ny
chur stiagh shirreydyssyn çhymmyltagh as shirreydyssyn elley.

Ta keylljyn coodaghey mychione 10% dy eaghtyr ny çheerey, as ta'n chooid smoo
jeu enmyssit da troarey traghtee. Ta ardjyn keyllagh jeant seose dy cadjin jeh
garaghyn dy viljyn un-chultooragh neu-ghooghyssagh, as foddee dy vel eh shen cur
er bun oayldyn nagh vel cooie da dooieyn dooghyssagh dy neu-vertebree. Ta
remladyn jeh'n cheyll ghooghyssagh ry-akin skahit er feie'n ellan, ayns Pairk
Ashoonagh Cheeil Airney er lheh. Ta ardjyn najooragh gymmyrçh cleighee as faalyn
dys ro-yndyragh dy lhiettal liorish feeaihee as kirree ta shooyl trood ardjyn
neu-lhiassit. Ta'n yndyraght 'syn aght shen cur lhietrimmys er aaghiennaghtyn
najooragh ny keylljyn ayns ram ardjyn ny çheerey.

Cha daink y çhyndaa çhynskylagh dys Nerin da'n chooid smoo. Ta deiney ennagh
credjal nagh daink y çhyndaa çhynskylagh dys Nerin dys Nerin er oyr gennid
gheayil as yiarn, as ad nyn roie-chonaantyn da çhyndaaghyn çhynskylagh rere
reayrt ennagh. Ta cremeyderyn jeh'n reayrt shen cowraghey magh çheeraghyn elley
raad nagh row ny cooid shen ayn agh raad haghyr y çhyndaa çhynskylagh as t'ad
cur cooishyn elley ayn myr oyryn. Ta screeudeeyryn shennaghys ennagh cowraghey
magh yn unnaneys doaltattym lesh y tarmaynys share dy strughtooragh ayns Sostyn.
T'ad cowraghey magh dy row leaghyn yiarn as geayil ayns Nerin cha neugheyr as
ayns buill ennagh ayns Sostyn – as beggan ny s'inshley er leagh ayns buill
ennagh – as er ny bleeantyn jeeragh roish yn unnaneys lesh y Vretyn Vooar, va
çhynskylaghey ry-akin ayns Nerin ('sy çhynskyl lieen er lheh). Lesh y chovestey
eddyr y daa harmaynys dy doaltattym, rere y reayrt shen, hoshee Nerin
gassphurtal bee as obbreeyn dys y 'vooar-heer' ayns ynnyd e çhynskylaghey hene.

Haghyr arraghey magh mooar lurg y Ghortey Mooar ayns ny 1800yn meanagh as darr
eh shen derrey ny 1980yn. Ansherbee, haghyr caghlaa mooar ayns tarmaynys Nerin
car ny 1990yn, as bishaghey tarmaynagh neuchadjin taghyrt car ny bleeantyn shen
ayns Pobblaght Nerin, ayns phenomenon t'er enney myr "Yn Teegyr Celtiagh", as
lesh çheet shee ayns Nerin Hwoaie. 'Sy vlein 2005, va Pobblaght Nerin currit 'sy
chied ynnyd myr y boayl share er y theihll myr balley cummal, rere scrutaghey
"quallid-vea" liorish yn earish-lioar The Economist. Ghow Pobblaght Nerin
olteynys ayns cryss yn oarey ayns 1999, tra hannee Nerin Hwoaie lesh y phunt
Sostynagh. Hie Pobblaght Nerin as Nerin Hwoaie stiagh ayns goll ergooyl ayns
2008 as ayns 2009, va'n chormid vee-staartaght ayns Pobblaght Nerin ec 12.5%
rere geyre-ghaue argidoil Nerin ayns 2008-2010.

Ta queig kied phurtyn aer eddyrashoonagh ayns Nerin: Purt Aer Ghivlyn, Purt Aer
Eddyrashoonagh Veeal Feirshtey (An Gearrán Fearnóige), Purt Aer Chorkee, Purt
Aer ny Shannon and Purt Aer Eear Nerin (Cnoc Mhuire). Ta Purt Aer Ghivlyn ny
purt aer smoo tarrooagh, as 22 villioon dy hroailtee goll trooid y phurt aer
dagh blein, as ta terminal as roievollagh noa er ny hroggal ec y traa t'ayn. Ta
dagh fer jeu cour shirveishyn aer dys y Vretyn Vooar as yn Oarpey vooar-heeragh,
as ta purtyn aer Beeal Feirshtey Eddyrashoonagh, Divlyn as y Çhannon cour
shirveishyn harrish yn Atlantagh. Er feie shiartanse dy jeihaghtyn va'n Çhannon
ny purt aalhieeney scanshoil da bollee harrish-Atlantagh. Er y gherrid, ta
shirveish roie-vynscrutaghey er ny foshley ayn as ee lhiggey da troailtee goll
trooid custymyn sthie-arragh Americaanagh roie faagail Nerin. Ta shiartanse dy
phuirt aer ny sloo ayn chammah: Purt Aer Chaayr Veeal Feirshtey George Best,
Purt Aer Chaayr Ghoirrey, Purt Aer ny Galliu, Purt Aer Cherree (An Fearann
Fuar), Purt Aer Shliggee (An Leathros), Purt Aer Phurt Largey as Purt Aer Ghoon
ny Ghoal (An Charraig Fhinn). Ta shirveishyn skedjalit veih ny buill ardjynagh
shen goll dys buill elley ayns Nerin as 'y Vretyn Vooar son y chooid smoo. Ta
lhuingyssyn aer ta bunnit ayns Nerin goaill stiagh Aer Lingus (eear-lhuingys aer
ashoonagh Phobblaght Nerin), Ryanair, Aer Arann as CityJet.

Ta ard-phuirt ec Nerin ayns Divlyn, Beeal Feirshtey, Corkee, Ros Láir, Doirrey
as Purt Largey. Ta puirt ny sloo ry-gheddyn ayns Inver Mooar, Beeal yn Aah,
Droghad Aah, Doon Jialgan, Doon Laoire, Faing, Galliu, Laarney, Limmeragh, Ros
Vic Treoin, Shliggagh, An Pointe as Keeill Mantan. Ta 3.6 millioonyn dy
hroailtee goll trooid puirt 'sy Phobblaght as ad goll tessen y vooir eddyr Nerin
as y Vretyn Vooar dagh blein. Ta'n vooar chooid dy hraght chooid hrome
leeideilit liorish y vooir. Ta ny puirt ayns Nerin Hwoaie stiurey 10 millioonyn
dy hunnaghyn (11 villioon dy hunnaghyn giare) jeh traght chooid lesh y Vretyn
Vooar dagh blein, tra ta ny puirt ayns Pobblaght Nerin stiurey 7.6 millioonyn dy
hunnaghyn (8.4 millioonyn dy hunnaghyn giare).

Ta shirveishyn assaig eddyr y Vretyn Vooar as Nerin trooid Mooir Vannin as t'ad
goaill stiagh bollee veih Abertawe dys Corkee, veih Abergwaun as Penfro dys Ros
Láir, veih Caergybi dys Doon Laoire, veih Stroin Roauyr dys Beeal Feirshtey as
veih Machair an Sgithich dys Laarney. Myrane lhieusyn ta kiangley assaig eddyr
Lerphoyll as Beeal Feirshtey trooid Doolish ayns Mannin. Ta'n baatey assaig
gleashtan smoo, yn MV Ulysses, stiurit ec Irish Ferries er y vollagh eddyr
Divlyn as Caergybi. Myrane lesh shen, ta baataghyn assaig goll veih Ros Láir as
Corkee dys y Rank.

Va'n moggyl dy raaidyn yiarn ayns Nerin lhiassit ec ram colughtyn preevaadjagh
car y 19-oo eash, as fir oc geddyn argid choonee reiltysagh 'sy 19-oo eash
yeianagh. Rosh y moggyl y roshtynys smoo ayns 1920. V'eh coardit dy beagh towse
lheanagh jeh 1,600mm (5 tr 3 oar) myr towse stundayrtit er yn ellan, ga dy row
keeadyn dy chilometeryn dy raaidyn yiarn lesh towse keyl jeh 914mm (3 tr).

Ta traenyn troailtagh liauyr ayns Pobblaght Nerin stiurit ec Iarnród Éireann as
t'ad kiangley yn chooid smoo jeh ny baljyn smoo. Ayns Nerin Hwoaie ta dagh
shirveish stiurit ec Northern Ireland Railways. Ayns bishaghey lesh shen, ta fer
jeh ny raaidyn yiarn lught çhymnit smoo 'syn Oarpey soit ayns Nerin ta stiurit
ec Bord na Móna as ta beggan ny sloo na 1,400 km er lhiurid.

Ayns Divlyn, ta daa voggyl raaidey yiarn kiarail arraghey 'syn ard-valley as
ayns yn ard ta cruinnlaghey yn ard-valley. Ta'n Dublin Area Rapid Transit ny yn
DART ("Arraghey Tappee Ard Ghivlyn") kiangley çheshvean yn ard-valley rish ny
fo-valjyn slystagh. Hoshee corys raaidey yiarn eddrym, y Luas ("Leahys"),
gobbraghey ayns 2004 as t'eh gymmyrkey troailtee dys ny fo-valjyn meanagh as
heear. Ta shiartanse dy linnaghyn Luas plannit myrane lesh raad yiarn fo-halloo.
Ta'n DART stiruit ec Iarnród Éireann as ta'n Luas stiurit ec Veolia fo kiartys
dellal veih'n Railway Procurement Agency ("Bing Feddyn Streebee Raaidey Yiarn").
Fo conaantyn plan y reiltys Yernagh, Transport 21, va'n raad yiarn eddyr Corkee
as Mainistir na Corann aa-oshlit ayns 2009. Ta aa-oshley yn raad yiarn yn
Ooive–Cluain Saileach as Bollagh Raad Yiarn Sheear coontit mastey obbraghyn
ry-heet jeh'n phlan cheddin.

Ta ny shirveishyn ayns Nerin Hwoaie feer ghoan ayns cosoylaght rish y chooid
elley jeh Nerin ny rish y Vretyn Vooar. Va moggyl raad yiarn mooar giarrit ayns
ny 1950yn as ny 1960yn. Ta shirveishyn roie goaill stiagh bollee fo-valjagh dys
Laarney, yn Euar, as Beannchar, myrane lesh shirveishyn dys Doirrey. Ta
crouw-linney goll veih Cooil Rhennee dys Port Rois.

Ta gleashtaneyryn ayns Nerin gimman er y chlee. Ta moggyl rheamyssagh dy raaidyn
as moggyl lhiassagh dy vayryn gleashtanagh sheeyney magh veih Divlyn as Beeal
Feirshtey er lheh. Dy shendeeagh, va'n chooid smoo jeh raaidyn ayns shelloo
shellooderyn thallooin as ny s'anmey ren Barrantyssyn Giat Cassee çhaglym
keeshyn er son ny raaidyn as ayns y vlein 1800 va 16,100 km dy raaidyn ayns
Nerin. Ayns ny bleeantyn caie, chur Reiltys Nerin plan arraghee noa er bun as y
plan shen ny halee argidagh smoo ayns corys arraghee Nerin: baihaghey €34
billioonyn veih 2006 derrey 2015. Ta obbyr er shaleeyn raaidey er ny hoshiaghey
as ta fir jeu er ny chreaghney.

Va ny kied shirveishyn baroose post ayns Nerin conaantit liorish John Anderson
lesh William Bourne ayns 1791 as eh er ny yeeilley er son lhiasaghey stayd ny
raaidyn. Va'n corys dy varooseyn post, dy charriadsyn as dy "vianyn" lhiasit ny
smoo ec Charles Bianconi, soit ayns Cluain Meala, veih'n vlein 1815 myr
roie-haghter y chorys arraghee Yernagh. Jiu, t'ad ny h-ard-cholughtyn baroose na
Bus Éireann ayns Pobblaght Nerin as Ulsterbus ayns Nerin Hwoaie, as y daa jeu
garral shirveishyn troailtagh rheamyssagh ayns dagh paart jeh'n ellan. Ta Bus
Átha Cliath garral shirveishyn baroose da ard Ghivlyn mooar as ta Metro stiurey
shirveishyn ayns ard Veeal Feirshtey mooar.

Er y chooid smoo jeh'n tammylt va ny moggylyn lectraghys ayns Pobblaght Nerin as
Nerin Hwoaie scarrit veih nyn geilley. Va'n daa voggyl jeu cummit as troggit dy
neuchroghagh lurg y rheynn magh. Agh, myr eiyrtys jeh caghlaaghyn harrish ny
bleeantyn jeianagh, t'ad kianglt nish ry-cheilley lesh tree eddyr-chianglaghyn
as t'ad kianglt trooid y Vretyn Vooar rish yn Oarpey vooar-heeragh. Ta'n
soiaghey ayns Nerin Hwoaie ny smoo co-chast er yn oyr nagh vel colughtyn
preevaadjagh kiarail Northern Ireland Electricity (NIE) lesh dy liooar
lectraghys. Ayns Pobblaght Nerin, cha ren yn ESB jeianaghey ny stashoonyn
lectraghys echey as ta feddynaght stashoonyn lectraghys çheet er 66% de meanagh,
nane jeh ny cormidyn s'messey 'syn Oarpey Heear. Ta EirGrid troggal linney
ym-skeaylley HVDC eddyr Nerin as y Vretyn Vooar lesh mooadys eck er 500 MW, ny
mychione 10% jeh shirreydys mullee.

Ayns cosoylaght rish y lectraghys, ta'n moggyl rheynn dy ghas najooragh er
bunneydys ooilley-ellanagh nish, lesh piob-linney ta kiangley Baile Mhic
Ghormáin ayns Coontae ny Mee as Bealach Cláir, Coontae Aontrym. Ta'n chooid smoo
jeh'n ghas ayns Nerin çhet stiagh trooid eddyr-chianglaghyn eddyr Twynholm ayns
Nalbin as Baile an Lonfoirt, Coontae Aontrym as Loch Sionnaigh, Coontae Ghivlyn.
Ta ymmyrkey leodagh çheet ass magher gas Chione Sailley magh veih coose Choontae
Chorkee as cha nel Magher Gas an Choirib magh veih coose Choontae Vay Eo er ny
foshley dys shoh. Ta'n magher ayns Coontae Vay Eo çheet ny whaiyl lesh condaigys
ynnydagh mychione briwnys arganeagh dys y gas dy aaghlenney er çheer.

Er y gherrid ta eabyn er ny n'gholl ersooyl ayns Nerin dy ghoaill ymmyd ass bree
yn-aanooaghey lheid as bree gheayee. Ta ynnydyn mwyljyn-geayee er nyn droggal
ayns coondaeghyn slystagh lheid as Doon ny Ghoal, May Eo, as Aontrym. Ta ynnyd
mwyljyn-geayee er ny ve troggit magh veih coose Choontae Cheeill Mantan ec Ynnyd
Mwyljyn-Geayee Vullagh Inver Mooar as bee eh ny ynnyd mwyljyn-geayee smoo er y
theihll. T'eh er credjal dy nee'n ynnyd mwyljyn-geayee ayns Inver Mooar troarey
10% dy lectraghys Nerin tra t'eh creaghnit. Ta troggalys ynnydyn mwyljyn-geayee
er ny ve moalit rere condaigys veih co-phobbylyn ynnydagh, as fir jeu credjal
nagh vel ny trubeenyn-geayee dy h-aalin. She Cnoc an Turlaigh jeh chooid yn ESB
yn un heyrraad ry hoi tastey bree 'sy steat.

Ren ny kied deiney cummal ayns Nerin mychione 9,000 bleeantyn er dy henney, agh
cha nel mooarane fys er enney ain mychione ny cummaltee henn-chlaghagh ny
noalittagh. Ta ronsaghey gien-oaylleeagh 'sy vlein 2004 coyrlaghey dy daink ny
kied chummaltee dys yn ellan as ad çheet harrish ny sheelogheyn rish coose y
Cheayn Sheears veih'n Spaainey. Rere sheiltynyssyn ny s'leah, haink ad veih'n
Oarpey veanagh. Ta recortyssyn shendeeagh as caardyssagh goaill baght er beays
dussanyn dy chynneeyn eigsoylagh foddee v'ad feayn-skeealleydagh ny firrinagh,
lheid as ny Cruthinee, ny h-Attacotti, ny Conmaicne, ny h-Eóganachta, ny
h-Érainn, as ny Soghain, mastey kynneeyn elley. Harrish y 1,000 bleeaney
jerrinagh haink ny Loghlynee, ny Normanee, ny h-Albinee, as ny Sostynee as ad
cur lesh y phobble dooghyssagh.

Ta'n Chreestiaght ny possan crauee smoo ayns Nerin. She Catoleaghys Raueagh y
rheynn chrauee smoo as eh cowraghey 73% jeh pobble yn ellan (as mychione 87% jeh
pobble Phobblaght Nerin). Ta'n chooid elley jeh'n phobble nyn gooid jeh rheynnyn
Protestoonagh eigsoylagh (mychione 53% jeh pobble Nerin Hwoaie). She Agglish
Anglicaanagh Nerin y nah agglish smoo. Ta'n pobble Islamagh ayns Neirn gaase,
rere arraghey stiagh son y chooid smoo. Ta pobble beg dy Ewagh ry-gheddyn ayns
Nerin chammah. Ta 4% pobble ny Pobblaght jannoo cur sheese orroo hene myr deiney
gyn craueeaght. Ta 14% pobble Nerin Hwoaie jannoo y cur sheese cheddin orroo.

Dirree sleih-earroo Nerin dy tappee veih'n 16-oo eash derrey'n 19-oo eash
veanagh. Haghyr gonney craaynagh ayns ny 1840yn, as myr eiyrtys, hooar un
villioon dy 'leih baase as daag ny smoo na millioon dy 'leih yn ellan jeeragh
lurg y ghonney. Harrish y keead-bleeaney eiyrtyssagh huitt sleih-earroo yn ellan
dys earroo va lieh chooid jeh'n çhenn earroo, traa va bishaghey tree-filley ayns
sleih-earroo ry-akin ayns çheeraghyn Oarpagh elley.

Chur arraghey magh ass Nerin lesh sleih-earroo Hostyn, ny Steatyn Unnaneysit, ny
Canadey as ny h-Austrail raad ta eebyrtys Yernagh mooar cummal jiu. Va ny
cooseyn sheear as jiass jeeillit son y chooid smoo rere yn arraghey magh shen.
Roish y Ghortey Mooar, va'n ghlooaght cheddin, begnagh, ayns queiggaghyn
Connaghtey, Lion as Mooan as cha row Queiggey Ulley cha glooit as y tree
queiggaghyn elley. Jiu, ta'n ghlooaght foddey ny s'trimmey ayns Ullee as Lioin,
ayns Divlyn er lheh, na ayns y Vooan as Connaghtey.

Rere raahys aasagh veih'n jeihaght yerrinagh jeh'n 20-oo eash, haink er Nerin dy
ve ny boayl da sthie-arraghey. Veih ren yn Unnaneys Oarpagh sheeyney magh dys y
Pholynn dy ghoaill stiagh ayns 2004, ta ny Polynnee 'sy chied ynnyd rere earroo
sthie-arree (ny smoo na 150,000), as sthie-arree elley er nyn jeet veih'n
Litaan, y Phobblaght Çheck, as y Latvey. Ta sthie-arraghey mooar er ny akin ayns
Pobblaght Nerin er lheh. Rere coontey-pobble 2006, v'eh recortyssit dy row
420,000 fir whaagh, ny 10% jeh'n sleih-earroo, cummal ayns Pobblaght Nerin. Ta
cooid vooar jeh ny sthie-arree neu-Oarpagh jeant seose jeh Sheenee as Naigeeree,
myrane lesh deiney ass çheeraghyn Affrickagh elley. T'eh er credjal, ansherbee,
dy daag seose dys 50,000 obbreeyn arraghee veih'n Oarpey Hiar roish jerrey ny
bleeaney 2008.

Ta'n Vaarle Yernagh er ny loayrt ayns Nerin veih ny Mean Eashyn as, rere
arraghey çhengagh car y 19-oo eash, ta'n Vaarle er ny chur stiagh ayns ynnyd y
Yernish myr y phreeu-hengey da'n chooid smoo jeh'n phobble. Cha nel y Yernish
loayrit dy mennick magh ass y chorys ynsee agh ec mysh 10% sleih-earroo
Phobblaght Nerin as ta 38% jeu ta ny smoo na 15 bleeaney d'eash rang-oardit myr
"Yernisheyryn". Ayns Nerin Hwoaie, she'n Vaarle y çhengey oikoil de facto, agh
ta staydys ec y Yernish as ec yn Ullanish, as ee loayrit çheu yiass veih'n
joarey chammah. Ayns ny jeihaghtyn jeianagh, rere'n sthie-arraghey, ta ram
çhengaghyn elley er ny çheet stiagh dys Nerin, as ad çheet as yn Aishey as yn
Oarpey Veanagh son y chooid smoo.

Ta cultoor Nerin jeant seose jeh meeryn cultoor y çhenn sthie-arraghee as
cleaynaghyn (lheid as cultoor Gaelgagh) as, er y gherrid, Sostnaghey as
Americaanaghey myrane lesh commeeys ayns cultoor ny h-Oarpey. Rere keeal
lheeadagh, Ta Nerin coontit myr nane jeh ny hashoonyn Celtiagh 'syn Oarpey,
gollrish Nalbin, Bretyn, y Chorn, Mannin as y Vritaan. Ta'n cochiangle shen dy
cleaynaghyn cultooagh ry-akin ayns cummaghyn cam ta enmyssit fee Yernagh ny
Cruint Cheltiagh. T'ad ry-akin ayns ornaidys ny h-obbraghyn crauee as neuvonnagh
mean-eashagh. Ta'n aght shen foast ennoil jiu ayns cliejeeneydys as ellyn
ghraafagh, myrane lesh yn aght er lheh jeh kiaull as daunse Yernagh
tradishoonagh, as t'ad er ny ve cowreydagh da cultoor "Celtiagh" noa-emshiragh
son y chooid smoo.

Va paart mooar ec craueeaght ayns lhiasaghey yn theihll cultooragh 'syn ellan
veih ny shenn traaghyn (as veih ny plandailyn 'sy 17-oo eash va'n chraueeaght ny
focys da enney politickagh as rheynnyn er yn ellan). Ren eiraght roie-Chreestee
Nerin roie ry-cheilley lesh yn Agglish Cheltiagh lurg sushtallaghtyn Noo Perrick
'sy 5-oo eash. Ren ny sushtallaghtyn Yernagh-Albinagh, er nyn doshiaghey ec y
vaynagh Yernagh Colum Keeilley Noo, sheeyney reayrt Yernagh ny Creestiaght dys
Sostyn phaganagh as dys Impiraght ny Frankee. Hug ny sushtallaghtyn shen çhengey
screeuee dys pobble neulettyragh ny h-Oarpey car yn Eash Ghorraghey lurg tuittym
ny Raue, as ad cur y far-ennym "ellan ny nooghyn as ny scollagyn" er Nerin. Ayns
ny bleeantyn jeianagh, ta thieyn oast Yernagh er nyn ve coontit myr noa-phostyn
y chultoor Yernagh er feie ny Cruinney.

Ta'n Abbey Theatre ("Theater ny Mannishter"), va bunnit ayns 1904 ayns Divlyn,
ny heater ashoonagh as ta'n Taibhdhearc, va bunnit ayns 1928 ayns Galliu, ny
heater Yernish ashoonagh. Ta screeuderyn cloie lheid as Seán O'Casey, Brian
Friel, Sebastian Barry, Conor McPherson as Billy Roche er enney er feie ny
Cruinney.

Ta shiartanse dy hengaghyn goll er loayrt ayns Nerin. Ta'n Yernish y
phreeu-hengey ghooghyssagh 'syn ellan. Veih'n 19-oo eash yeianagh, haink er y
Vaarle dy ve ny preeu-hengey da'n chooid smoo dy 'leih as haink ee stiagh ayns
Nerin ayns ny Mean Eashyn. Ta mynlaght vooar foast loayrt ayns Yernish jiu, agh
cha nel ee ny kied çhengey agh ec cooid veg jeh'n phobble. Fo bunraght
Phobblaght Nerin, ta staydys oikoil ec y daa hengey, agh ta staydys ashoonagh ec
y Yernish as t'ee coontit myr y chied hengey. Ayns Nerin Hwoaie, ta'n Vaarle ny
preeu-hengey, as ta staydys mynlagh ardjynagh er y Yernish as er y Vaarle
Albinagh Ultagh.

Ta cohortys mooar jeant ec Nerin ayns lettyraght ny cruinney ayns dagh banglane,
'sy Vaarle er lheh. Ta feeleeaght ayns Yernish coontit myr y feeleeaght
ghooghyssagh shinney 'syn Oarpey, as ta ny sampleyryn s'leah çheet ass y 6-oo
eash. 'Sy Vaarle, va enney mooar er Jonathan Swift ayns ny traaghyn echey er son
e obbraghyn lheid as Gulliver's Travels as A Modest Proposal, as t'eh foast
enmyssit dy mennick myr y grinder toshee 'sy Vaarle, as ta enney mooar er Oscar
Wilde son ny keeayllidyn echey ta aaraait dy mennick. 'Sy 20-oo eash haink kiare
cosneyderyn jeh Aundyr Nobel ayns Lettyraght ass Nerin: George Bernard Shaw,
William Butler Yeats, Samuel Beckett as Seamus Heaney. Faagail magh nagh row
Aundyr Nobel bronnit er James Joyce, t'eh coontit myr nane jeh ny screeuderyn
smoo scanshoil jeh'n 20-oo eash. Ta'n noa-skeeal veih'n vlein 1922 Ulysses
coontit myr nane jeh ny h-obbraghyn smoo scanshoil ayns lettyraght yeianagh as
ta e heihll kelloorit dagh blein er 16 Mean Souree ayns Divlyn, as y laa shen
enmyssit "Bloomsday". Ta lettyraght Yernagh noa-emshiragh kianglt dy mennick
rish yn eiraght çheerey eck trooid screeuderyn lheid as John McGahern as
feeleeghyn lheid as Seamus Heaney.

Ayns ny bleeantyn jeianagh, ta kiaull hradishoonagh as daunse Yernagh çheet dy
ve ennoil reesht, trooid y phenomenon Riverdance er lheh, cloie theateragh jeh
daunse tradishoonagh Yernagh. Ayns ny bleeantyn meanagh jeh'n 20-oo eash, tra va
Nerin jeianaghey, huitt y chiaull hradishoonagh ass foayr, ayns ardjyn baljagh
er lheh. Car ny 1960yn, as tayrn stiagh ennal veih gleashaght chiaullee çheerey
Americaanagh, haghyr aavioghey ayns anaase ayns kiaull hradishoonagh Yernagh, as
va'n aavioghey shen stiurit liorish possanyn lheid as The Dubliners, The
Chieftains, Emmet Spiceland, The Wolfe Tones, ny Clancy Brothers, Sweeney's Men
as fir er lheh lheid as Seán Ó Riada as Christy Moore. Hug possanyn as
kiaulleyderyn, goaill stiagh Horslips, Van Morrison, as Thin Lizzy meeryn dy
chiaull hradishoonagh stiagh 'sy chiaull chraaee noa-emshiragh as, car ny 1970yn
as ny 1980yn, haink er yn anchaslys eddyr kiaulleyderyn tradishoonagh as
kiaulleyderyn craaee dy ve millit, as cooid vooar dy 'leih goll harrish ny
linnaghyn ayns aghtyn cloie. Ta'n cleayney shoh ry-akin ayns obbyr jeianagh jeh
ellyneyryn lheid as Enya, The Saw Doctors, The Corrs, Sinéad O'Connor, Clannad,
The Cranberries, Black 47 as The Pogues mastey possanyn elley. Car ny 1990yn,
haink fo-horçh dy chiaull veainagh çheerey magh ayns Nerin as ee mestey kiaull
veainagh hrome lesh kiaull Yernagh as Celtiagh. V'ad ny possanyn toshee jeh'n
fo-horçh shen na Cruachan, Primordial, as Waylander. Ta possanyn kiaullee
noa-emshiragh ennagh goaill ny s'gerrey da feaym "tradishoonagh", goaill stiagh
Altan, Téada, Danú, Dervish, Lúnasa, as Solas. Ta fir elley goaill stiagh
ymmodee dy chultooryn myr co-haaghey dy horçhyn, lheid as yn Afro Celt Sound
System as Kíla. Ta'n chooish ry-akin mastey biallyssyn Yernagh gys yn Eurovision
Song Contest, co-hirrey kiaullee ooilley-Oarpagh ta cosnit shiaght keayrtyn ec
Nerin, ny ny smoo na un çheer elley.

T'ad yn ellyn ghraafagh as y jallooderys Yernagh s'leah na grainnaghyn ta
ry-akin ayns buill lheid as Sí an Bhrú as t'ad ry-gheddyn trooid jeantaneyn
veih'n Eash Ooha as ny grainnaghyn crauee as laue-screeuyn daahit veih'n eash
veanagh. Car y 19-oo as y 20-oo wash, haink tradishoon dooghyssagh lajer jeh
daahghey magh, goaill stiagh fir lheid as John Butler Yeats, William Orpen, Jack
Yeats as Louis le Brocquy.

Va'n fallsoonagh as y jeeaghteyr Yernagh Johannes Scotus Eriugena coontit myr
nane jeh lught share yn tushtey ayns ny Mean Eashyn. Va'n Reejerey Ernest Henry
Shackleton, ronseyder Anglo-Yernagh, nane jeh ny h-ard-phersoonyn ayns ronsaght
yn Antarctagh. Ren eh, marish lught y hurrys echey, y chied drappal er Slieau
Erebus as ronsaghey magh dy voayl faggyssagh y Phoull Magnaidagh Jiass. Va
Robert Boyle ny fallsoonagh najooragh, ny chemmigagh, ny 'ishigagh, ny
ynlaghteyr as ny oayllee ooasle jeh'n 17-oo eash. T'eh ammyssit myr nane jeh
bunneyderyn ny kemmig noa-emshiragh as ta enney share er son cur ayns focklyn
Leigh Boyle. Ghow y fishigagh jeh'n 19-oo eash, John Tyndall, magh eiyrtys
Tyndall, sheiltynys ta meenaghey cre'n fa dy vel daah gorrym er y speyr. Ta
enney share er yn Ayr Nicholas Joseph Callan, Olloo Fallsoonys Najooragh ayns
Colaashtey Vaanoot, son ynlaght y chaslag indughtee, y chaghlaader, as feddyn
magh aght leah dy ghalvaanaghey 'sy 19-oo eash.

Ta fishigee Yernagh ard-ghooagh elley goaill stiagh Ernest Walton, cosneyder yn
Aundyr Nobel ayns Fishig 'sy vlein 1951. Marish y Reejerey John Douglas
Cockcroft, v'eh ny chied ghooiney ren skeiltey çheshvean y vreneen rere saaseyn
ellynagh as hug eh contoyrtyssyn da lhiasaghey sheiltynys noa jeh cormid honn.
Ta unnid çhiassid absoloidagh, y Kelvin enmyssit ayns onnor William Thomson, ny
yn Çhiarn Kelvin. Ren y Reejerey Joseph Larmor, fishigagh as maddaghteyr,
noaidyn ayns toiggalaght y lectraghys, niartallaght, çhiass-niartallaght as
sheiltynys lectrane dy stoo. V'eh yn obbyr smoo cleaynagh ayn na Aether and
Matter, lioar er fishag sheiltynagh va soilshit 'sy vlein 1900.

Chur George Johnstone Stoney stiagh yn enmys lectrane 'sy vlein 1891. V'eh John
Stewart Bell noader dy Çhoarym Bell as pabyr bentyn rish feddyn magh anleigh
Bell-Jackiw-Adler as v'eh enmyssit son aundyr Nobel. Ta maddaghteyryn
ard-ghooagh goaill stiagh lheid as y Reejerey William Rowan Hamilton, as
ard-ghoo er son ynlaght y chiarneen. Va cleayney mooar ec Francis Ysidro
Edgeworth ayns lhiasaghey tarmaynys noa-chlassicagh, as eh goaill stiagh kishtey
Edgeworth. Va John B. Cosgrave ny hur-oayllee ayns sheiltynys earrooee as ghow
eh magh ard-earroo lesh 2000 bun-earrooyn 'sy vlein 1999 as earroo Fermat
covestagh recortyssit 'sy vlein 2003. Ren John Lighton Synge immeeaght ayns
magheryn ennagh dy oaylleeaght, goaill stiagh obbrinaght as saaseyn
towse-oaylleeagh ayns conastaght chadjin. Va'n maddaghteyr John Nash myr nane
jeh ny scollagyn echey.

Ta hoght ollooscoillyn as ram Undinyssyn Çhaghnoaylleeaght ayns Nerin myrane
lesh Undinys Ard-Studeyrys Ghivlyn, va bunnit ayns 1940 marish y fishigagh Erwin
Schrödinger myr stiureyder.

She bluckaneyrys Gaelgagh y spoyrt smoo cadjin ayns Nerin rere cronneyderyn as
cassey co-phobbylagh, as t'eh jannoo seose 34% jeh frastylyn spoyrt lane ec
taghyrtyn ayns Nerin as harrish mooir, as ta'n immanaght çheet ny yei as ee
jannoo seose 23%. Ta soccer 'sy trass ynnyd lesh 16% dy chronneyderyn as ta
ruggyr 'sy cherroo ynnyd 8%. She Kione-chloie Bluckaneyrys Ooilley-Nerin y
taghyrt spoyrt smoo fakinit ayns feaillere spoyrtoil Nerin. T'ad snaue, golf,
aeroabee, soccer, bluckaneyrys Gaelgagh as snooker ny spoyrtyn lesh y commeeys
cloie s'yrjey. She soccer y spoyrt smoo cadjin ta goaill stiagh fwirranyn
eddyrashoonagh.

Ta ram spoyrtyn elley goll er chloie as fakin, goaill stiagh bluckan bascaidagh,
doarneyrys, criggad, eeasteyraght, golf, ratçhal cooyn liauyrey, bluckan laue,
hockee, ratçhal cabbil, spoyrtyn gleashagh, lheimyraght chabbil as leddoge.

T'ad yn immanaght, bluckaneyrys Gaelgagh, bluckan laue, as cloie cruinn spoyrtyn
ashoonagh Nerin as ad enmyssit ry-cheiley myr cloiaghyn Gaelgagh. Ta cloiaghyn
Gaelgagh stiurit rish Cumann Lúthchleas Gael (CLG), faagail magh bluckaneyrys
Gaelgagh mreih as cammageeaght (lhieggan mreih jeh'n immanaght), as ad stiurit
liorish sheshaghtyn er lheh. Ta kione-cherroo y CLG (as y phreeu-staid) soit
ayns Páirc an Chrócaigh ayns twoaie Ghivlyn. Ta ard-chloiaghyn y CLG cloit ayn,
goaill stiagh Feniaghtys Bluckaneyrys Shinsharagh Ooilley-Nerin as Feniaghtys
Immanaght Shinsharagh Ooilley-Nerin. Car aahroggal staid Bóthar Lansdún, va
ruggyr as soccer eddyrashoonagh cloit ayn. Ta dagh cloieder y CLG, myrane lesh
ad er y chorrym s'yrjey, nyn ancheirdee nagh vel cur failt er faillee.

Va'n Irish Football Association (IFA) ny reagheydys reirey son soccer harrish yn
ellan. Ta'n gamman er ny ve cloit ayns cummey reirit ayns Nerin veih ny 1870yn.
She Cliftonville F.C. ass Beeal Feirshtey y club shinney ayns Nerin. V'eh cloit
son y chooid smoo, ayns ny kied jeihaghtyn er lheh, mygeayrt Beeal Feirshtey as
ayns Queiggey Ulley. Ansherbee, va clubyn ennagh va bunnit çheumooie jeh Beeal
Feirshtey credjal dy row yn IFA cur foayr da clubyn Protestoonagh ta bunnit ayns
Ullee ayns cooishyn lheid as reih da'n fwirran ashoonagh. Ayns 1921, lurg
taghyrt raad, dyn y wooise da gialdyn ny s'leah, scugh yn IFA aa-chloie
lieh-yerrinagh 'syn Irish Cup veih Divlyn gys Beeal Feirshtey as, myr eiyrtys,
daag clubyn va bunnit ayns Divlyn y çheshaght as chur ad Football Association of
the Irish Free State er bun. Jiu, ta'n çheshaght 'sy jiass enmyssit myr Football
Association of Ireland (FAI). Dyn y wooise da'n neu-hashtey er y çheshaght veih
ny sheshaghtyn ayns h-Ashoonyn Thie, va'n FAI currit er enney ec FIFA ayns 1923
as va'n chied chloie eddyrashoonaght reaghit as cloit ayns 1926 (noi'n Iddaal).
Ansherbee, va ny fwirranyn ec daa heshaght yn IFA as yn FAI reiht veih deiney as
ooilley Nerin, as hooar sleih ennagh capyn da cloiaghyn as ad cloie er son y daa
'wirran. Ren y daa jeu cur sheese er nyn vwirranyn myr Nerin.

Ayns 1950, ren FIFA gurneil ny sheshaghtyn cloiederyn dy reih veih ny thallooyn
er lheh oc as, ayns 1953, ren eh gurneil dy nee "Pobblaght Nerin" yn ennym va
currit er fwirran ashoonagh yn FAI, as "Nerin Hwoaie" yn ennym va currit er
fwirran yn IFA veih shen magh (lesh lhimmaghyn er lheh). Ghow Nerin Hwoaie ayrn
ayns kione-chloiaghyn Cappan y Theihll ayns ny bleeantyn 1958 (as ad er nyn rosh
gys ny cloiaghyn kerroo-yerrinagh), 1982 as 1986. Ghow Pobblaght Nerin ayrn ayns
kione-chloiaghyn Cappan y Theihll ayns 1990 (as ad er nyn rosh gys ny cloiaghyn
kerroo-yerrinagh), ayns 1994 as ayns 2002 as ghow ad ayrn ayns Feniaghtys ny
h-Oarpey ayns 1988. Ta anaase mooar Yernagh ayns leegyn soccer Sostynagh as
Albinagh.

Ayns neu-chosoylaght rish soccer, ta Nerin cur un 'wirran ashoonagh ruggyr magh
er y vagher, as ta'n fwirran as y spoyrt er feie Nerin stiurit ec un heshaght,
yn Irish Rugby Football Union (IRFU). Ghow fwirran ruggyr Nerin ayrn ayns dagh
Cappan Ruggyr y Theihll, as rosh ad gys ny cloiaghyn kerroo-yerrinagh ayns kiare
jeu. Va cloiaghyn ruggyr cloit ayns Nerin car Cappanyn y Theihll ayns ny
bleeantyn 1991 as 1999. Ta kiare fwirranyn keirdey Yernagh ayn as da dagh fer
jeu cloie 'sy Magners League as tree jeu cloie er son Cappan Heineken. Ta ruggyr
Yernagh er ny heet dy ve ny smoo cohirreydagh ec corrymyn eddyrashoonagh as
queiggagh veih'n vlein 1994 tra haink er y spoyrt dy ve ny spoyrt keirdey. Car y
traa shen, ren Ullee (1999), y Vooan (2006 and 2008) as Lion (2009) cosney y
Cappan Heineken. Ayns bishaghey rish shen, ta fwirran eddyrashoonagh Nerin er
gheddyn ny smoo as ny smoo rah ayns Feniaghtys ny Shey Ashoonyn noi ny fwirranyn
reiht elley Oarpagh. Haink y rah shen, goaill stiagh Tree-Chrooinyn ayns 2006 as
2007, ry-cheiley lesh greim glen dy varriaghtyn, ta enmyssit Grand Slam, ayns
2009.

Va fwirran criggad Nerin mastey ny h-ashoonyn coheshaghtagh chossyn ayrn ayns
Cappan Criggad y Theihll 2007. Chur Nerin y Phakistaan fo haart as ren ad
creaghney 'sy nah ynnyd 'sy cho-rheynn, as hooar ad ynnyd ayns keim y Super 8
jeh'n feniaghtys. Ghow y fwirran ayrn 'syn ICC World Twenty20 2009 lurg e
cho-varriaght ayns ny qualleeaghtyn, raad ghow ad ayrn ayns keim y Super 8.
Myrane lesh shen chossyn Nerin y Whalleeaght da Cappan ICC y Theihll as ad
shickyraghey nyn ynnyd ayns Cappan Criggad y Theihll 2011, myrane lesh staydys
ODI oikoil derrey 2013.

Ta fwirran ruggyr leeg Nerin jeant seose son y chooid smoo jeh cloieyderyn ta
bunnit ayns Sostyn lesh kianglaghyn lught thie Yernagh, as cloiederyn elley
çheet magh ass cohirrey ynnydagh ass yn Austrail. Rosh Nerin ny cloiaghyn
kerroo-yerrinagh ayns Cappan Ruggyr Leeg y Theihll 2000.

Ta ratçhal cooyn liauyrey as ratçhal cabbil nyn spoyrtyn ennoil as cadjin ayns
Nerin. Ta ram sleih frastyl er staidyn cooyn liauyrey as ta ram cruinnaghtyn
ratçhal cabbil goll er taghyrt ayn. Ta ard-ghoo er yn ellan son fuilleeaght as
ynsaghey cabbil roie as ta ram cooyn roie er nyn assphurtal magh dagh blein. Ta
rheynnag ratçhal cabbil co-ghlooit ayns Coontae Cheeill Darey son y chooid smoo.

Ta roortaghys Yernagh er ny lhiassaghey ayns ny traaghyn jeianagh, as daa voyn
ard-ghooagh er nyn gosney ec Sonia O'Sullivan ayns ratçhyn 5,000 meteryn; boyn
airhey ec Feniaghtyssyn y Theihll 'sy vlein 1995 as boyn argid ec Cloiaghyn
Olympagh sy vlein 2000 ayns Sydney. Chossyn Gillian O'Sullivan boyn argid 'sy
ratçh shooill 20k ec Feniaghtyssyn y Theihll ayns 2003, as chossyn cleeader
ratçhal Derval O'Rourke boyn airhey ayns Feniaghtyssyn Çheusthie y Theihll 'sy
vlein 2006 ayns Moscow. Chossyn Olive Loughnane boyn argid ayns ratçhal shooil
20k ayns Feniaghtyssyn Roortaghys y Theihll ayns Berleen ayns 2009.

Ta doarneyrys reirit ec yn Irish Amateur Boxing Association. Ayns 1992, chossyn
Michael Carruth boyn airhey son y doarneyrys ayns Cloiaghyn Olympagh Barcelona
as 'sy vlein 2008 chossyn Kenny Egan boyn argid son doarneyrys ayns Cloiaghyn
Olympagh ayns Beijing.

Ta golf feer-chadjin ayns Nerin as she çhynskyl mooar t'ayn turrysid ghalf as ee
tayrn ny smoo na 240,000 keayrtee golf dagh blein. Va Cappan Ryder 2006 cloit
'sy K Club ayns Coontae Cheeill Darey. Haink er Pádraig Harrington dy ve ny
chied Yernagh veih Fred Daly ayns 1947 dys y British Open ayns Càrn Fheusda dy
chosney ayns Jerrey Souree 2007. Chossyn eh e ard-ennym ayns Jerrey Souree 2008
roish chossyn eh y PGA Championship ayns Luanistyn. Haink er Harrington dy ve ny
chied Oarpagh dys y PGA Championship dy chossyn er feie 78 bleeaney as v'eh ny
chied chosneyder veih Nerin.

Ta traieyn da markiaght tonn ry-gheddyn er coose heear Nerin, ayns An Leacht as
Cooan Ghoon ny Ghoal er lheh, as ad foshlit da'n Cheayn Sheear. Ta cummey funnyl
er Cooan Ghooan ny Ghoal as t'eh goaill greim er geayaghyn neear/neear yiass
veih'n Cheayn Sheear, as t'ad croo emshyr vie da markiaght tonn, 'sy gheurey er
lheh. Ayns ny bleeantyn jeianagh, haink markiaght tonn feniaghtagh ny h-Oarpey
dys Bun Dobhráin. Ta thummey scuba çheet dy toshiaght ayns Nerin er oyr ny
h-ushtaghyn gilley as earrooyn mooarey dy vioys marrey, rish y choose heear er
lheh. Ta ram lhongvrishaghyn ry-akin rish coose Nerin lesh fir jeh ny thunnaghyn
lhongvrishaghyn share ry-akin magh veih Cionn Mhálanna as magh veih coose
Choontae Chorkee.

Ta Nerin ny kione-jurnaa cadjin as ennoil son eeastagh lesh millaghyn dy loghyn,
ny smoo na 14,000 km (8,700 mi) dy awinyn ta gymmyrkey eeastyn as ny smoo na
3,700 km (2,300 km) dy choose. Ta speyr honderagh Nerin cooie da eeastagh
spoyrt. Tra ta breckeragh braddan as brick foast ennoil lesh breckeyderyn, hooar
eeasteyragh braddan aaniartaghey ayns 2006 lesh dooney eeasteragh lhieen troa
braddan. Ta eeasteyragh garroo lhiassaghey dy beayn. Ta eeasteragh marrey
lhiassit lesh ram traieyn currit er caslyssyn-çheerey as cowrit, as ta mychione
80 dooieyn dy eeastyn marrey.

Ta bee as coagyraght Yernagh goaill cleanaghyn veih ny troaryn ta lhiassit as ny
beiyn ta troggit ayns speyr honderagh yn ellan as veih ny coryn sheshoil as
politickagh ayns shennaghys Nerin. Myr sampleyr, car yn eash veih ny Mean Eashyn
derrey çheet y phraase 'sy 16-oo eash v'eh ny chowrey smoo jeh tarmaynys Nerin
na bochillaght ollee, as va earroo ollee ec peiagh corrym rish y stayd sheshoil
echey. Er yn oyr shen, cha ren bochillyn buitçheraghey baa va troarey bainney.
Er yn oyr shen, va feill vuc as feill vane ny smoo cadjin na feill vart, as ta
slissagyn roauyr dy vagoon saillit as eeym hailjey nyn droyn sampleyragh jeh'n
vee Yernagh veih ny Mean Eashyn. Va aght dy choyrt folley veih ollagh as dy
mestey'n fuill lesh bainney as eeym (cosoylaght son y chooid smoo rish ny
Maasai) ry-akin dy mennick as ta putage ghoo, ta jeant seose jeh fuill, grine
(oarn son y chooid smoo) as blasstalys, foast ny h-anjeeal undinagh ayns Nerin.
Ta dagh fer jeh ny cleanaghyn shen ry-akin ayns y "rolley anjeeal".

Chur çheet stiagh y phraase ayns lieh jerrinagh y 16-oo eash cleayney mooar er y
choagyraght Yernagh veih shen magh. Chur boghtinys mooar creeaght ayns aght
croit as 'sy 19-oo eash veanagh va'n chooid smoo jeh'n phobbyl gee bee va jeant
seose jeh praaseyn as bainney. Dee lught thie sampleyragh, va jeant seose jeh
fer, ben, as kiare paitçhyn 18 claghyn (110 kg) dy phraaseyn dagh shiaghtyn.
Rere shen, ta lhongaghyn ta coontit myr lhongaghyn ashoonagh cur seose
neu-ghalaantaght vunneydagh rish coagyraght, lheid as yn anvroie Yernagh, bagoon
as caayl, bacstaí (sorçh dy phannag phraase), ny caayl kionnan, lhongey ta jeant
seose jeh praaseyn lahnit as anvroie caayl ny caayl.

Veih'n cherroo jerrinagh jeh'n 20-oo eash, lesh çheet magh reesht yn argid ayns
Nerin, ta "Coagyraght Yernagh Noa" er ny heet magh as ee bunnit er mynayrnyn
tradishoonagh agh goaill stiagh cleanaghyn eddyrashoonagh. Ta'n choagyraght shen
bunnit er glassraghyn oorey, eeastyn (braddanyn, brick, ooastyryn, gobyn doo as
eastyn shliggagh elley), myrane lesh arranyn soda tradishoonagh as y reamys
lheeadagh jeh caashaghyn laue-jeant ta troarit er feie ny çheerey. Ta'n praase
foast ny hro bunneydagh jeh'n choagyraght shen as ta ny Yernee gee y chooid smoo
jeh praaseyn rere dooiney mastey eederyn 'syn Oarpey. She sampleyr jeh'n
choagyraght shen na "Dublin Lawyer": gimmagh ta aarlit ayns ushtey bea as key.
Ta bee ardjynagh tradishoonagh ry-gheddyn er feie ny çheerey, lheid as cadal
ayns Divlyn ny drisín ayns Corkee, y daa jeu nyn sorçh dy phronnag, ny blaa,
arran teaystagh bane ta ry-gheddyn ayns Purt Largey.

Keayrt va Nerin ny çheer smoo scanshoil son troarey ushtey bea, as va 90% jeh
ushtey bea 'sy theihll troarit ayn rish toshiaght y 20-oo eash. Ansherbee, myr
eiyrtys jeh ny smuggleyderyn alcoal car y veelowalys ayns ny Steatyn Unnaneysit
(as ushtey vea jeh drogh-whaalid er ny chreck lesh enmyn "Yernagh" orroo as eh
shen jeeilley yn foayr cadjin son cowraghyn Yernagh) as myr eiyrtys jeh ny
custymyn er ushtey bea Yernagh harrish yn Impiraght Ghoaldagh car y Chaggey
Traghtee Anglo-Yernagh ayns ny 1930yn, huitt creck jeh ushtey bea Yernagh er
feie ny cruinney gys 2% rish mean y 20-oo eash. Ayns 1953, rere creear veih'n
reiltys Yernagh, v'eh feddynit magh nagh row ushtey bea Yernagh er fys ec 50%
jeh iuderyn ushtey bea ayns ny Steatyn Unnaneysit. Ansherbee, va iu yn ushtey
bea Yernagh foast ennoil ayns Nerin, as ayns ny jeihaghtyn jeianagh, ta'n ushtey
bea Yernagh girree ny smoo scanshoil er feie ny cruinney. Dy cadjin, cha nel
ushtey bea Yernagh cha jaaghagh as ushtey bea Albinagh, agh cha nel eh cha
millish as ushtey bea Americaanagh ny Canadagh. Ta'n ushtey bea ny vun da
liggooryn kay, lheid as Baileys, as ta'n "caffee Yernagh" (jinlag dy chaffee as
ushtey bea va cummit, rere rish, ayns stashoon etlan marrey Faing) coontit myr y
jinlag Yernagh smoo ennoil, foddee.

Ta bainney ny baa doo, sorçh dy lhune doo, as Guinness er lheh, kianglt rish
Nerin dy mennick, agh v'eh kianglt rish Lunnin dy bunneydagh. Ta bainney ny baa
doo foast ennoil ayns Nerin, agh t'eh er choayl e foayr veih mean y 20-oo eash
da lhune freillagh. Ta lhune ooyl, as Bulmers er lheh (t'er ny chreck çheumooie
jeh Pobblaght Nerin myr Magners), ny yough ennoil chammah. Ta'n jough ghlass
limonaid yiarg iuit lhee hene as myr mesteyder, lesh ushtey bea er lheh.



https://gv.wikipedia.org/wiki/%C3%87hengoaylleeaght_ny_Bretnish

Ta çhengoaylleeaght ny Bretnish çheet er troyn çhengoaylleeagh ny Bretnish (myr
sampleyr, co-ordrail, sheeanaghtys, sheeanchoryssaghtys, jalloo-oaylleeaght as
reddyn elley), as er studeyrys er ny troyn shen.

Cha nel art neuhoilshaghey ec Bretnish. Ta ymmyd yn art kinjagh gollrish y ymmyd
jeh 'sy Ghaelg, goaill stiagh y boggaghys t'eh cur er ennymocklyn bwoirrinagh.
Ta tree cummaghyn ec yn art kinjagh:

Myr dagh çhengey Celtiagh jeinagh, ta ceaghlaghyn corockle toshee ec Bretnish.
She obbyraghyn çhengagh adsyn, caghlaa kied corockle 'ockle rere yn çhymbyllaght
jalloo-oaylleeagh as co-ordrailagh echey.

Ta tree obbyr ceaghlagh ec Bretnish: boggaghys (Bretnish: treiglad meddal),
stronnaghys (Bretnish: treiglad trwynol) as ennalaghey (Bretnish: treiglad
llaes). Chammah's shen, ta reill cur stiagh sheean (epenthesis) erreish da
shiartanse dy 'ocklyn, as /h/ currit nyn lurg.

Ta boggaghys ny cheaghley feer vennick 'sy Vretnish. T'ad cur treiglad meddal
er. Cha nel eh slane gollrish boggaghys 'sy Ghaelg. T'eh taghyrt:

Cha nel aafilley ec marenmyn son y chooid smoo, agh ta cummaghyn firrinagh as
bwoirrinagh ec beggan veg jeu: myr sampleyr, gwyn (fir.), gwen (bwo.) (bane) as
cryf (fir.), cref (bwo.) (lajer).

Ta cosoylaghey goll er jannoo liorish meeryn jerree, ny liorish focklyn cooney.
Marenmyn un- ny daaheeleydagh, ta meer yerree oc: -ach, -a(f) as -ed. Ta ny
meeryn jerree shoh caghlaa b, d, g ec jerrey yn 'ockle dys dys p, t, c liorish
creoiaghey.

Ny keayrtyn, ta caghlaa ayns cummey varennym son dy hroggal y cummey
cosoylaghey:

Marenmyn as ny smoo na daa hillab oc, t'ad jannoo ymmyd jeh mwy (ny smoo) as
mwya (smoo) myr focklyn coonee. Adsyn as daa hillab oc, foddee ad jannoo y ghaa.

Agh ta cummey elley son dy chowraghey magh red ennagh da sleih elley, as son dy
chur enney da sleih, as d- roish:

Ayns Bretnish, ta ymmodee cummaghyn yn-filleydagh ec breearyn son dy chowraghey
magh emshiryn. Ayns lioar-ghlare, t'ad jannoo ymmyd jen ny cummaghyn shoh son y
chooid smoo. Ayns glare cadjin, ta cummaghyn ym-loayrtagh ry-chlashtyn dy
mennick, agh ta ny cummaghyn yn-filleydagh ayn chammah, bentyn rish breearyn
cadjin er lheh - myr sampleyr, mynd (goll) as cael (geddyn).

Ta kiare emshiryn ym-loayrtagh ec Bretnish myrgeddin, as t'adsyn jannoo ymmyd
jeh bod (ve). Jeeagh er #Emshiryn ym-loayrtagh son ymmyd ny h-emshiryn shoh.

Ta ymmodee cummaghyn yn-filleydagh ec breearyn Bretnish. Ta'n taabyl shoh
taishbyney cummaghyn y vreear talu (eeck).

Ta shiartanse dy vreearyn cadjin 'sy Vretnish nagh vel jannoo ymmyd jeh ny
cummaghyn yn-filleydagh cadjin. Ta bod (ve) as gwybod (fys y ve ayd) neureiltagh
dy firrinagh; ny fir elley, ta'n cummaghyn cheddin ec tree jeu, as myr shen,
foddee oo gra dy nee keim elley dy vreearyn t'ayn, cha nel breearyn neureiltagh.
Y queigoo vreear, cael (goaill), foddee eh jannoo reillyn ny tree elley, agh
ayns shiartanse dy vuill, ta cummaghyn er lheh echey.

Chammah's ny cummaghyn yn-filleydagh t'ec breearyn elley (y pretereitagh, emshir
ry-heet as kianglagh), ta cummaghyn yn-filleydagh laaragh as chaie eck, as ymmyd
jeant jeh myr breearyn coonee marish breearyn elley. Chammah's yn-filley son
earroo as persoon, ta bod (ve) eddyrscarrey jarrooagh, feyshtagh, obballagh.

Ta cummaghyn pretereitagh as kianglagh ec gwybod (fys y ve ayd), as ta ymmyd
jeant jeu son dy chowraghey emshir laaragh as emshir chaie. Shoh cummaghyn yn
emshir laaragh:

Ayns y raa cadjin dwn i ddim (cha s'aym), ta cummey obballagh er lheh jeh'n
laaragh kied phersoonagh.



https://gv.wikipedia.org/wiki/%C3%87hengey_Nahuatl

Ta Nahuatl ([ˈnaː.wat͡ɬ], as trimmid er y chied çhillab) ny phossan dy
çhengaghyn as abbyrtyn ayns bangale Nahuan y chynney çhengey Uto-Asteckagh. Ta
mysh 1.5 millioon loayreyderyn oc, nyn sleih Nahua. Ta'n chooid smoo jeh cummal
ayns mean Vecsico. Ta dagh ooilley çhengey Nahuan ny çhengey dooie Vesoamerica.

Ta bun Nahuatl Chlassicagh ec y fockle, nāhuatl (fraue nāhua + -tl[N 1]. T'ad
credjal dy row bun yn 'ockle "sheean mie as baghtal". Ta ymmodee cummaghyn ec yn
ennym, goaill stiagh Náhuatl (ayns Mecsico), Naoatl, Nauatl, Nahuatl, Nawatl, as
Nahua ('syn Spaainey, myr sampleyr, ayns Fockleyr y Real Academia Española
("Colaastey Reeoil ny Spaainey").

V'ad loayrt Nahuatl ayns mean Vecsico neayr's y7oo eash BNJ, ec y chooid sloo.
She çhengey ny Astecyn v'ayn, as va mean Vecsico fo nyn smaght ayns yn eash
Anmagh Lurg-Chlassicagh. Car y cheead as lieh ny roie, liorish yn Impiraght
Asteckagh mooadaghey, haink yn abbyrt Tenochtitlan y ve ny h-abbyrt ooashley.
Tra haink stiagh yn abbyrlhit Romanagh, haink Nahuatl y ve ny çhengey
focklymagh, as hie ymmodee shennaghys, lioar ghrammeydys, daan, docamad reiragh
as lioar oardee er screeu ayns ny 16oo as 17oo eashyn.

Hug ad Nahuatl Chlassicagh er y çhengey focklymagh shoh. T'ee mastey çhengaghyn
Americaanagh as ny smoo studeyrys jeant orroo. Ta abbyrtyn Nahuatl ry-chlashtyn
ayns baljyn skeaylt, ayns ardjyn çheerey son y chooid smoo. Ta cummaght Spaanish
orroo ooilley. Cha nel fer erbee jeu y red cheddin as Nahuatl Chlassicagh, agh
adsyn ta ry-chlashtyn ayns Glion Vecsico, t'ad ny s'faggys da na fir ny sodjey
jeh. Hug y Ley General de Derechos Lingüísticos de los Pueblos Indígenas ("Leigh
Cadjin Cairyn Çhengagh ny Sleih Dooghyssagh") 2003, keimeeaght lenguas
nacionales ("çhengaghyn ashoonagh") er Nahuatl, mastey çhengaghyn Mecsicagh
elley, ayns ny sltystyn raad t'ad ry-chlashtyn. Myr shen, ta'n keimeeaght
cheddin as Spaainish oc ayns shen.

Ta jalloo-oaylleeaght chrampit ec Nahuatl, goaill stiagh yl-chohaahaghey as
gleiynaghey; myr shen, t'ee jannoo focklyn liauyr as keeall crampit oc jeh
ymmodee fraueyn as crogheydysyn.

Shimmey fockle Nahuatl t'er ny eeassaghey stiagh ayns Spaainish, as eisht ayns
çhengaghyn elley. Son y chooid smoo, ta lheid ny focklyn bentyn rish reddyn
Mecsiagh, as haink ad dys geill ny Spaainee fo ennym Nahuatl. Ta lheid ny
focklyn goaill stiagh avocado, çhillee, shocklaid as tomato.



https://gv.wikipedia.org/wiki/%C3%87heer_ny_Aeg

She fer jeh ny Neuheillyn smoo ennoil ayns feayn-skeealleydaght Nerin ee Çheer
ny Aeg ny Çheer nyn Aeg (veih Tír inna n-Óc y Çhenn Yernish; Yernish: Tír na
nÓg). She skeeal Oshin, fer jeh kuse veg dy varvaanee ren cummal ayn, y skeeal
smoo ennoil mastey skeealyn Heer ny Aeg. 'Sy skeeal shen t'eh raait dy row eh
currit gys y Çheer shen liorish Niau Folt Airhey. By ayn ren Tuatha Dé Danann
cummal tra ren ad faagail eaghtyr Nerin, as ren fir jeh fenee Nerin keayrt gys y
Çheer shen. Ta cosoyllaght vooar ayn eddyr Çheer ny Aeg as thallooyn
feayn-skeealleydagh Yernagh elley lheid as Mag Mell as Ablach.

V'eh er credjal dy row Çheer ny Aeg soit çheu hoal jeh ymmyl y theihll foddey
magh er ellan 'sy neear. My row deiney laccal goll gys yn ellan shen v'eh orroo
goll er turrys doccaragh ny cuirrey y gheddyn veih fer jeh ny ferrishyn va
cummal ayn. Ren fenee as maynaghyn keayrt er yn ellan ayns skeealyn ny h-echtrae
(contoyrtyssyn) as ny h-immrama va feer ennoil car ny Mean Eashyn. Cha nee boayl
da'n theihll ry-heet v'ayn ayns Çheer ny Aeg, agh sorçh dy 'launys raad va
deiney farghooghyssagh cummal. Cha row aacheoid ny baase ry-gheddyn 'syn ellan
shen. By voayl yn aegid veayn as yn aalid v'ayn. By ayns shen haink kiaull,
troshid, bea, as dagh shelg taitnyssagh ry-cheilley. Ta cosoyllaghtyn mooar ayn
eddyr Çheer ny Aeg as Magheryn Eleeysagh ny Greagee ny Valhalla ny Loghlynee, ga
dy row anchaslyssyn mooarey er lheh ayn.

Ta paart mooar ec Çheer ny Aeg ayns skeeal Oshin as Niau Folt Airhey. Ta'n jees
oc goll gys Çheer ny Aeg er cabbyl druiaghtagh as y cabbyl shen jargal roie er
eaghtyr yn ushtey. T'ad tannaghtyn ayns Çheer ny Aeg er feie tammylt beg, agh fy
yerrey s'mooar y feme er filley er Nerin e chaarjyn y 'akin. Ta Oshin tuittym
stiagh 'sy dooghid tra t'eh feddyn magh nagh row eh ayns Çheer ny Aeg er feie un
vlein agh er feie tree keead bleeaney rere tra Nerin. T'eh filley er Nerin er
cabbyl druiaghtagh Niau lesh raaue voee: ny lhig da ny cassyn bentyn y thalloo
er nonney huittagh eash ny tree keeadyn bleeaney er dy siyragh. Tra t'eh er
roshtyn dys Nerin t'eh feddyn magh dy vel dagh fer jeh ny Fenee marroo. Tra t'eh
er e cham-cheayrt ta kuse veg d'ir geearree er cooney lhieu clagh vooar y
scughey. Agh, tra t'eh croymmey sheese t'eh tuittym er y thalloo as t'eh jeant
ny henn-dooinney er y chooyl. Roish da baase y gheddyn t'eh ginsh y skeeal echey
da Perick Noo.



